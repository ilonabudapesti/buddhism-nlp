<?xml version="1.0"?>
<body>
  <p>[06].. namo tassa bhagavato arahato sammāsambuddhassa.. </p>
  <h>[19] visuddhimaggo </h>
  <ha>
    <han> (paṭhamo bhāgo) </han>
    <h0>
      <h0n> nidānādikathā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 1^b^.^eb^ </p>
              <p>[21] ^b^sīle^eb^ ^a^M1.0001^ea^ ^a^V1.0001^ea^ ^b^patiṭṭhāya naro sapañño, cittaṃ paññañca bhāvayaṃ.^eb^ </p>
              <p>[22] ^b^ātāpī nipako bhikkhu, so imaṃ vijaṭaye jaṭanti..^eb^ (saṃ0 ni0  1.23).</p>
              <p>[03] iti hidaṃ vuttaṃ, kasmā panetaṃ vuttaṃ, bhagavantaṃ kira sāvatthiyaṃ viharantaṃ rattibhāge  aññataro devaputto upasaṅkamitvā attano saṃsayasamugghāṭatthaṃ -- </p>
              <p>[21] antojaṭā bahijaṭā, jaṭāya jaṭitā pajā. </p>
              <p>[22] taṃ taṃ gotama pucchāmi, ko imaṃ vijaṭaye jaṭanti.. (saṃ0 ni0  1.23) -- </p>
              <p>[01] imaṃ ^a^V1.0002^ea^ pañhaṃ pucchi. tassāyaṃ saṅkhepattho -- ^b^jaṭā^eb^ti taṇhāya jāliniyā etaṃ adhivacanaṃ.  sā hi rūpādīsu ārammaṇesu heṭṭhupariyavasena punappunaṃ uppajjanato saṃsibbanaṭṭhena veḷugumbādīnaṃ  sākhājālasaṅkhātā jaṭā viyāti jaṭā, sā panesā sakaparikkhāraparaparikkhāresu sakāttabhāvaparāttabhāvesu  ajjhattikāyatanabāhirāyatanesu ca uppajjanato ^b^antojaṭā bahijaṭā^eb^ti vuccati.  tāya evaṃ uppajjamānāya ^b^jaṭāya jaṭitā pajā^eb^. yathā nāma veḷugumbajaṭādīhi veḷuādayo,  evaṃ tāya taṇhājaṭāya sabbāpi ayaṃ sattanikāyasaṅkhātā pajā jaṭitā vinaddhā, saṃsibbitāti  attho. yasmā ca evaṃ jaṭitā. ^b^taṃ taṃ gotama pucchāmī^eb^ti tasmā taṃ pucchāmi. ^b^gotamā^eb^ti  bhagavantaṃ gottena ālapati. ^b^ko imaṃ vijaṭaye jaṭa^eb^nti imaṃ evaṃ tedhātukaṃ  jaṭetvā ṭhitaṃ jaṭaṃ ko vijaṭeyya, vijaṭetuṃ ko samatthoti pucchati.</p>
              <p>[03] evaṃ ^a^M1.0002^ea^ puṭṭho panassa sabbadhammesu appaṭihatañāṇacāro devadevo sakkānaṃ atisakko  brahmānaṃ atibrahmā catuvesārajjavisārado dasabaladharo anāvaraṇañāṇo samantacakkhu bhagavā  tamatthaṃ vissajjento -- </p>
              <p>[21] sīle patiṭṭhāya naro sapañño, cittaṃ paññañca bhāvayaṃ. </p>
              <p>[22] ātāpī nipako bhikkhu, so imaṃ vijaṭaye jaṭanti.. -- </p>
              <p>[25] imaṃ gāthamāha. </p>
              <p>[03] 2^b^.^eb^ </p>
              <p>[21] imissā dāni gāthāya, kathitāya mahesinā. </p>
              <p>[22] vaṇṇayanto yathābhūtaṃ, atthaṃ sīlādibhedanaṃ.. </p>
              <p>[21] sudullabhaṃ labhitvāna, pabbajjaṃ jinasāsane. </p>
              <p>[22] sīlādisaṅgahaṃ khemaṃ, ujuṃ maggaṃ visuddhiyā.. </p>
              <p>[21] yathābhūtaṃ ajānantā, suddhikāmāpi ye idha. </p>
              <p>[22] visuddhiṃ nādhigacchanti, vāyamantāpi yogino.. </p>
              <p>[21] tesaṃ ^a^V1.0003^ea^ pāmojjakaraṇaṃ, suvisuddhavinicchayaṃ. </p>
              <p>[22] mahāvihāravāsīnaṃ, desanānayanissitaṃ.. </p>
              <p>[21] ^b^visuddhimaggaṃ^eb^ bhāsissaṃ, taṃ me sakkacca bhāsato. </p>
              <p>[22] visuddhikāmā sabbepi, nisāmayatha sādhavoti.. </p>
              <p>[03] 3^b^.^eb^ tattha ^b^visuddhī^eb^ti sabbamalavirahitaṃ accantaparisuddhaṃ nibbānaṃ veditabbaṃ. tassā  visuddhiyā maggoti visuddhimaggo. ^b^maggo^eb^ti adhigamūpāyo vuccati. taṃ visuddhimaggaṃ  bhāsissāmīti attho.</p>
              <p>[03] so panāyaṃ ^b^visuddhimaggo^eb^ katthaci ^b^vipassanāmattavaseneva^eb^ desito. yathāha -- </p>
              <p>[21] ``sabbe saṅkhārā aniccāti, yadā paññāya passati. </p>
              <p>[22] atha nibbindati dukkhe, esa maggo visuddhiyā''ti.. (dha0 pa0 277).</p>
              <p>[03] katthaci ^b^jhānapaññāvasena^eb^. yathāha -- </p>
              <p>[22] ``yamhi jhānañca paññā ca, sa ve nibbānasantike''ti.. (dha0 pa0 372).</p>
              <p>[03] katthaci ^b^kammādivasena^eb^. yathāha -- </p>
              <p>[21] ``kammaṃ ^a^M1.0003^ea^ vijjā ca dhammo ca, sīlaṃ jīvitamuttamaṃ. </p>
              <p>[22] etena maccā sujjhanti, na gottena dhanena vā''ti.. (ma0 ni0 3.387; saṃ0 ni0  1.48).</p>
              <p>[03] katthaci ^b^sīlādivasena^eb^. yathāha -- </p>
              <p>[21] ``sabbadā ^a^V1.0004^ea^ sīlasampanno, paññavā susamāhito. </p>
              <p>[22] āraddhavīriyo pahitatto, oghaṃ tarati duttara''nti.. (saṃ0 ni0  1.96).</p>
              <p>[03] katthaci ^b^satipaṭṭhānādivasena^eb^. yathāha --</p>
              <p>[03] ``ekāyano ayaṃ, bhikkhave, maggo sattānaṃ visuddhiyā...pe0... nibbānassa sacchikiriyāya,  yadidaṃ cattāro satipaṭṭhānā''ti (dī0 ni0 2.373).</p>
              <p>[03] sammappadhānādīsupi eseva nayo. imasmiṃ pana pañhābyākaraṇe ^b^sīlādivasena^eb^ desito. </p>
              <p>[03] 4^b^.^eb^ tatrāyaṃ saṅkhepavaṇṇanā -- ^b^sīle patiṭṭhāyā^eb^ti sīle ṭhatvā, sīlaṃ paripūrayamānoyeva  cettha sīle ṭhitoti vuccati. tasmā sīlaparipūraṇena sīle patiṭṭhahitvāti ayamettha  attho. ^b^naro^eb^ti satto. ^b^sapañño^eb^ti kammajatihetukapaṭisandhipaññāya paññavā.  ^b^cittaṃ paññañca bhāvaya^eb^nti samādhiñceva vipassanañca bhāvayamāno, cittasīsena hettha samādhi  niddiṭṭho. paññānāmena ca vipassanāti. ^b^ātāpī^eb^ti vīriyavā. vīriyañhi kilesānaṃ  ātāpanaparitāpanaṭṭhena ātāpoti vuccati. tadassa atthīti ātāpī. ^b^nipako^eb^ti  nepakkaṃ vuccati paññā, tāya samannāgatoti attho. iminā padena pārihārikapaññaṃ  dasseti. imasmiñhi pañhābyākaraṇe tikkhattuṃ paññā āgatā. tattha paṭhamā jātipaññā,  dutiyā vipassanāpaññā, tatiyā sabbakiccapariṇāyikā pārihārikapaññā. saṃsāre  bhayaṃ ikkhatīti ^b^bhikkhu. so imaṃ vijaṭaye jaṭa^eb^nti so iminā ca sīlena iminā  ca cittasīsena niddiṭṭhasamādhinā imāya ca tividhāya paññāya iminā ca ātāpenāti chahi  dhammehi samannāgato bhikkhu. seyyathāpi nāma puriso pathaviyaṃ patiṭṭhāya ^a^M1.0004^ea^  sunisitaṃ satthaṃ ukkhipitvā mahantaṃ veḷugumbaṃ vijaṭeyya, evameva sīlapathaviyaṃ patiṭṭhāya  samādhisilāyaṃ sunisitaṃ vipassanāpaññāsatthaṃ vīriyabalapaggahitena pārihārikapaññāhatthena  ukkhipitvā sabbampi taṃ attano santāne patitaṃ taṇhājaṭaṃ vijaṭeyya sañchindeyya sampadāleyya.  maggakkhaṇe panesa taṃ jaṭaṃ vijaṭeti nāma. phalakkhaṇe vijaṭitajaṭo sadevakassa lokassa  aggadakkhiṇeyyo hoti. tenāha bhagavā -- </p>
              <p>[21] ``sīle ^a^V1.0005^ea^ patiṭṭhāya naro sapañño, cittaṃ paññañca bhāvayaṃ. </p>
              <p>[22] ātāpī nipako bhikkhu, so imaṃ vijaṭaye jaṭa''nti.. (saṃ0 ni0  1.23). </p>
              <p>[03] 5^b^.^eb^ tatrāyaṃ yāya paññāya ^b^sapañño^eb^ti vutto, tatrāssa karaṇīyaṃ natthi. purimakammānubhāveneva  hissa sā siddhā. ^b^ātāpī nipako^eb^ti ettha vuttavīriyavasena pana tena sātaccakārinā  paññāvasena ca sampajānakārinā hutvā sīle patiṭṭhāya cittapaññāvasena vuttā samathavipassanā  bhāvetabbāti imamatra bhagavā sīlasamādhipaññāmukhena visuddhimaggaṃ dasseti. </p>
              <p>[01] ettāvatā hi tisso sikkhā, tividhakalyāṇaṃ sāsanaṃ, tevijjatādīnaṃ upanissayo,  antadvayavajjanamajjhimapaṭipattisevanāni, apāyādisamatikkamanupāyo, tīhākārehi kilesappahānaṃ,  vītikkamādīnaṃ paṭipakkho, saṃkilesattayavisodhanaṃ, sotāpannādibhāvassa ca kāraṇaṃ  pakāsitaṃ hoti. </p>
              <p>[01] kathaṃ? ettha hi sīlena adhisīlasikkhā pakāsitā hoti, samādhinā adhicittasikkhā,  paññāya adhipaññāsikkhā.</p>
              <p>[03] sīlena ca sāsanassa ādikalyāṇatā pakāsitā hoti. ``ko cādi kusalānaṃ dhammānaṃ,  sīlañca suvisuddha''nti (saṃ0 ni0  5.369) hi vacanato, ``sabbapāpassa akaraṇa''nti  (dī0 ni0 2.90) ādivacanato ca sīlaṃ sāsanassa ādi, tañca kalyāṇaṃ, avippaṭisārādiguṇāvahattā.  samādhinā majjhekalyāṇatā pakāsitā hoti. ``kusalassa upasampadā''ti (dī0 ni0  2.90) ādivacanato hi samādhi sāsanassa majjhe, so ca kalyāṇo, iddhividhādiguṇāvahattā.  paññāya sāsanassa pariyosānakalyāṇatā pakāsitā hoti. ``sacittapariyodāpanaṃ, etaṃ  buddhāna sāsana''nti (dī0 ni0 2.90) hi vacanato, paññuttarato ^a^M1.0005^ea^ ca paññā  sāsanassa pariyosānaṃ, sā ca kalyāṇaṃ, iṭṭhāniṭṭhesu tādibhāvāvahanato. </p>
              <p>[21] ``selo yathā ekaghano, vātena na samīrati. </p>
              <p>[22] evaṃ nindāpasaṃsāsu, na samiñjanti paṇḍitā''ti.. (dha0 pa0 81). -- </p>
              <p>[25] hi vuttaṃ. </p>
              <p>[01] tathā ^a^V1.0006^ea^ sīlena tevijjatāya upanissayo pakāsito hoti. sīlasampattiñhi nissāya tisso  vijjā pāpuṇāti, na tato paraṃ. samādhinā chaḷabhiññatāya upanissayo pakāsito hoti.  samādhisampadañhi nissāya cha abhiññā pāpuṇāti, na tato paraṃ. paññāya paṭisambhidāpabhedassa  upanissayo pakāsito hoti. paññāsampattiñhi nissāya catasso paṭisambhidā pāpuṇāti,  na aññena kāraṇena. </p>
              <p>[01] sīlena ca kāmasukhallikānuyogasaṅkhātassa antassa vajjanaṃ pakāsitaṃ hoti, samādhinā  attakilamathānuyogasaṅkhātassa. paññāya majjhimāya paṭipattiyā sevanaṃ pakāsitaṃ hoti. </p>
              <p>[01] tathā sīlena apāyasamatikkamanupāyo pakāsito hoti, samādhinā kāmadhātusamatikkamanupāyo,  paññāya sabbabhavasamatikkamanupāyo. </p>
              <p>[01] sīlena ca tadaṅgappahānavasena kilesappahānaṃ pakāsitaṃ hoti, samādhinā vikkhambhanappahānavasena,  paññāya samucchedappahānavasena. </p>
              <p>[01] tathā sīlena kilesānaṃ vītikkamapaṭipakkho pakāsito hoti, samādhinā pariyuṭṭhānapaṭipakkho,  paññāya anusayapaṭipakkho. </p>
              <p>[01] sīlena ca duccaritasaṃkilesavisodhanaṃ pakāsitaṃ hoti, samādhinā taṇhāsaṃkilesavisodhanaṃ,  paññāya diṭṭhisaṃkilesavisodhanaṃ. </p>
              <p>[01] tathā sīlena sotāpannasakadāgāmibhāvassa kāraṇaṃ pakāsitaṃ hoti, samādhinā anāgāmibhāvassa,  paññāya arahattassa. sotāpanno hi ``sīlesu paripūrakārī''ti (a0 ni0  3.87)  vutto, tathā sakadāgāmī. anāgāmī ^a^M1.0006^ea^ pana ``samādhismiṃ paripūrakārī''ti  (a0 ni0  3.87). arahā pana ``paññāya paripūrakārī''ti (a0 ni0  3.87). </p>
              <p>[01] evaṃ ettāvatā tisso sikkhā, tividhakalyāṇaṃ sāsanaṃ, tevijjatādīnaṃ upanissayo,  antadvayavajjanamajjhimapaṭipattisevanāni, apāyādisamatikkamanupāyo, tīhākārehi kilesappahānaṃ,  vītikkamādīnaṃ paṭipakkho, saṃkilesattayavisodhanaṃ, sotāpannādibhāvassa ca kāraṇanti  ime nava, aññe ca evarūpā guṇattikā pakāsitā hontīti. </p>
            </h4>
          </h3>
        </h2>
      </h1>
    </h0>
    <h0>
      <h0n> 1. sīlaniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> sīlasarūpādikathā </h3n>
            <h4>
              <h4n> </h4n>
              <p>[03] 6^b^.^eb^ evaṃ ^a^M1.0007^ea^ ^a^V1.0007^ea^ anekaguṇasaṅgāhakena sīlasamādhipaññāmukhena desitopi panesa  ^b^visuddhimaggo^eb^ atisaṅkhepadesitoyeva hoti. tasmā nālaṃ sabbesaṃ upakārāyāti  vitthāramassa dassetuṃ sīlaṃ tāva ārabbha idaṃ pañhākammaṃ hoti.</p>
              <p>[03] kiṃ sīlaṃ, kenaṭṭhena sīlaṃ, kānassa lakkhaṇarasapaccupaṭṭhānapadaṭṭhānāni, kimānisaṃsaṃ  sīlaṃ, katividhaṃ cetaṃ sīlaṃ, ko cassa saṃkileso, kiṃ vodānanti.</p>
              <p>[03] tatridaṃ vissajjanaṃ. ^b^kiṃ sīla^eb^nti pāṇātipātādīhi vā viramantassa vattapaṭipattiṃ  vā pūrentassa cetanādayo dhammā. vuttañhetaṃ paṭisambhidāyaṃ ``kiṃ sīlanti cetanā  sīlaṃ, cetasikaṃ sīlaṃ, saṃvaro sīlaṃ, avītikkamo sīla''nti (paṭi0  ma0 1.39). tattha ^b^cetanā sīlaṃ^eb^ nāma pāṇātipātādīhi vā viramantassa vattapaṭipattiṃ  vā pūrentassa cetanā. ^b^cetasikaṃ sīlaṃ^eb^ nāma pāṇātipātādīhi viramantassa  virati. apica cetanā sīlaṃ nāma pāṇātipātādīni pajahantassa satta kammapathacetanā.  cetasikaṃ sīlaṃ nāma ``abhijjhaṃ pahāya vigatābhijjhena cetasā viharatī''ti (dī0  ni0 1.217) ādinā nayena vuttā anabhijjhābyāpādasammādiṭṭhidhammā. ^b^saṃvaro sīla^eb^nti  ettha pañcavidhena saṃvaro veditabbo pātimokkhasaṃvaro, satisaṃvaro, ñāṇasaṃvaro, khantisaṃvaro,  vīriyasaṃvaroti. tattha iminā pātimokkhasaṃvarena upeto hoti samupetoti (vibha0 511)  ayaṃ ^b^pātimokkhasaṃvaro^eb^. rakkhati cakkhundriyaṃ, cakkhundriye saṃvaraṃ āpajjatīti (dī0  ni0 1.213) ayaṃ ^b^satisaṃvaro^eb^. </p>
              <p>[21] yāni ^a^V1.0008^ea^ sotāni lokasmiṃ, (ajitāti bhagavā.) </p>
              <p>[27] sati tesaṃ nivāraṇaṃ. </p>
              <p>[22] sotānaṃ saṃvaraṃ brūmi, paññāyete pidhiyyareti.. (su0 ni0 1041).</p>
              <p>[03] ayaṃ ^a^M1.0008^ea^ ^b^ñāṇasaṃvaro^eb^. paccayapaṭisevanampi ettheva samodhānaṃ gacchati. yo panāyaṃ  khamo hoti sītassa uṇhassātiādinā (ma0 ni0 1.24; a0 ni0  6.58) nayena āgato,  ayaṃ ^b^khantisaṃvaro^eb^ nāma. yo cāyaṃ uppannaṃ kāmavitakkaṃ nādhivāsetītiādinā (ma0  ni0 1.26; a0 ni0  6.58) nayena āgato, ayaṃ ^b^vīriyasaṃvaro^eb^ nāma. ājīvapārisuddhipi  ettheva samodhānaṃ gacchati. iti ayaṃ pañcavidhopi saṃvaro, yā ca pāpabhīrukānaṃ  kulaputtānaṃ sampattavatthuto virati, sabbampetaṃ saṃvarasīlanti veditabbaṃ. ^b^avītikkamo  sīla^eb^nti samādinnasīlassa kāyikavācasiko anatikkamo. idaṃ tāva kiṃ sīlanti  pañhassa vissajjanaṃ. </p>
              <p>[03] 7^b^.^eb^ avasesesu ^b^kenaṭṭhena sīla^eb^nti sīlanaṭṭhena sīlaṃ. kimidaṃ sīlanaṃ nāma.  samādhānaṃ vā, kāyakammādīnaṃ susīlyavasena avippakiṇṇatāti attho. upadhāraṇaṃ vā,  kusalānaṃ dhammānaṃ patiṭṭhānavasena ādhārabhāvoti attho. etadeva hettha atthadvayaṃ saddalakkhaṇavidū  anujānanti. aññe pana siraṭṭho sīlattho, sītalaṭṭho sīlatthoti evamādināpi nayenettha  atthaṃ vaṇṇayanti. </p>
              <p>[03] 8^b^.^eb^ idāni ^b^kānassa lakkhaṇarasapaccupaṭṭhānapadaṭṭhānānī^eb^ti ettha -- </p>
              <p>[21] sīlanaṃ ^b^lakkhaṇaṃ^eb^ tassa, bhinnassāpi anekadhā. </p>
              <p>[22] sanidassanattaṃ rūpassa, yathā bhinnassanekadhā..</p>
              <p>[03] yathā hi nīlapītādibhedena anekadhā bhinnassāpi rūpāyatanassa sanidassanattaṃ lakkhaṇaṃ, nīlādibhedena  bhinnassāpi sanidassana bhāvānatikkamanato. tathā sīlassa cetanādibhedena anekadhā bhinnassāpi  yadetaṃ kāyakammādīnaṃ samādhānavasena kusalānañca dhammānaṃ patiṭṭhānavasena vuttaṃ sīlanaṃ,  tadeva lakkhaṇaṃ, cetanādibhedena bhinnassāpi samādhānapatiṭṭhānabhāvānatikkamanato. evaṃ  lakkhaṇassa panassa -- </p>
              <p>[21] dussīlyaviddhaṃsanatā ^a^V1.0009^ea^, anavajjaguṇo tathā. </p>
              <p>[22] kiccasampattiatthena, ^b^raso^eb^ nāma pavuccati..</p>
              <p>[03] tasmā ^a^M1.0009^ea^ idaṃ sīlaṃ nāma kiccaṭṭhena rasena dussīlyaviddhaṃsanarasaṃ, sampattiatthena  rasena anavajjarasanti veditabbaṃ. lakkhaṇādīsu hi kiccameva sampatti vā rasoti vuccati. </p>
              <p>[21] soceyyapaccupaṭṭhānaṃ, tayidaṃ tassa viññuhi. </p>
              <p>[22] ottappañca hirī ceva, ^b^padaṭṭhāna^eb^nti vaṇṇitaṃ..</p>
              <p>[03] tayidaṃ sīlaṃ kāyasoceyyaṃ vacīsoceyyaṃ manosoceyyanti (a0 ni0  3.121) evaṃ  vuttasoceyyapaccupaṭṭhānaṃ, soceyyabhāvena paccupaṭṭhāti gahaṇabhāvaṃ gacchati. hirottappañca  panassa viññūhi padaṭṭhānanti vaṇṇitaṃ, āsannakāraṇanti attho. hirottappe hi sati sīlaṃ  uppajjati ceva tiṭṭhati ca. asati neva uppajjati, na tiṭṭhatīti. evaṃ sīlassa lakkhaṇarasapaccupaṭṭhānapadaṭṭhānāni  veditabbāni. </p>
            </h4>
          </h3>
          <h3>
            <h3n> sīlānisaṃsakathā </h3n>
            <h4>
              <h4n> </h4n>
              <p>[03] 9^b^.^eb^ ^b^kimānisaṃsaṃ sīla^eb^nti avippaṭisārādianekaguṇapaṭilābhānisaṃsaṃ. vuttañhetaṃ --  ``avippaṭisāratthāni kho, ānanda, kusalāni sīlāni avippaṭisārānisaṃsānī''ti  (a0 ni0  11.1).</p>
              <p>[03] aparampi vuttaṃ ``pañcime gahapatayo ānisaṃsā sīlavato sīlasampadāya. katame pañca?  idha gahapatayo sīlavā sīlasampanno appamādādhikaraṇaṃ mahantaṃ bhogakkhandhaṃ adhigacchati,  ayaṃ paṭhamo ānisaṃso sīlavato sīlasampadāya. puna caparaṃ gahapatayo sīlavato sīlasampannassa  kalyāṇo kittisaddo abbhuggacchati, ayaṃ dutiyo ānisaṃso sīlavato sīlasampadāya.  puna caparaṃ gahapatayo sīlavā sīlasampanno yaññadeva parisaṃ upasaṅkamati yadi khattiyaparisaṃ  yadi brāhmaṇaparisaṃ yadi gahapatiparisaṃ yadi samaṇaparisaṃ, visārado upasaṅkamati amaṅkubhūto,  ayaṃ tatiyo ānisaṃso sīlavato sīlasampadāya. puna caparaṃ ^a^V1.0010^ea^ gahapatayo sīlavā sīlasampanno  asammūḷho kālaṃ karoti, ayaṃ catuttho ānisaṃso sīlavato sīlasampadāya. puna  caparaṃ gahapatayo sīlavā sīlasampanno kāyassa bhedā paraṃ maraṇā ^a^M1.0010^ea^ sugatiṃ saggaṃ  lokaṃ upapajjati, ayaṃ pañcamo ānisaṃso sīlavato sīlasampadāyā''ti (dī0 ni0  2.150; a0 ni0  5.213; mahāva0 285).</p>
              <p>[03] aparepi ``ākaṅkheyya ce, bhikkhave, bhikkhu sabrahmacārīnaṃ piyo ca assaṃ manāpo ca garu  ca bhāvanīyo cāti, sīlesvevassa paripūrakārī''tiādinā (ma0 ni0 1.65) nayena  piyamanāpatādayo āsavakkhayapariyosānā anekā sīlānisaṃsā vuttā. evaṃ avippaṭisārādianekaguṇānisaṃsaṃ  sīlaṃ. apica -- </p>
              <p>[21] sāsane kulaputtānaṃ, patiṭṭhā natthi yaṃ vinā. </p>
              <p>[22] ānisaṃsaparicchedaṃ, tassa sīlassa ko vade.. </p>
              <p>[21] na gaṅgā yamunā cāpi, sarabhū vā sarasvatī. </p>
              <p>[22] ninnagā vāciravatī, mahī vāpi mahānadī.. </p>
              <p>[21] sakkuṇanti visodhetuṃ, taṃ malaṃ idha pāṇinaṃ. </p>
              <p>[22] visodhayati sattānaṃ, yaṃ ve sīlajalaṃ malaṃ.. </p>
              <p>[21] na taṃ sajaladā vātā, na cāpi haricandanaṃ. </p>
              <p>[22] neva hārā na maṇayo, na candakiraṇaṅkurā.. </p>
              <p>[21] samayantīdha sattānaṃ, pariḷāhaṃ surakkhitaṃ. </p>
              <p>[22] yaṃ sameti idaṃ ariyaṃ, sīlaṃ accantasītalaṃ.. </p>
              <p>[21] sīlagandhasamo gandho, kuto nāma bhavissati. </p>
              <p>[22] yo samaṃ anuvāte ca, paṭivāte ca vāyati.. </p>
              <p>[21] saggārohaṇasopānaṃ ^a^V1.0011^ea^, aññaṃ sīlasamaṃ kuto. </p>
              <p>[22] dvāraṃ vā pana nibbāna, nagarassa pavesane.. </p>
              <p>[21] sobhantevaṃ na rājāno, muttāmaṇivibhūsitā. </p>
              <p>[22] yathā sobhanti yatino, sīlabhūsanabhūsitā.. </p>
              <p>[21] attānuvādādibhayaṃ, viddhaṃsayati sabbaso. </p>
              <p>[22] janeti kittihāsañca, sīlaṃ sīlavataṃ sadā.. </p>
              <p>[21] guṇānaṃ ^a^M1.0011^ea^ mūlabhūtassa, dosānaṃ balaghātino. </p>
              <p>[22] iti sīlassa viññeyyaṃ, ānisaṃsakathāmukhanti.. </p>
            </h4>
          </h3>
          <h3>
            <h3n> sīlappabhedakathā </h3n>
            <h4>
              <h4n> </h4n>
              <p>[03] 10^b^.^eb^ idāni yaṃ vuttaṃ ^b^katividhaṃ cetaṃ sīla^eb^nti, tatridaṃ vissajjanaṃ. sabbameva  tāva idaṃ sīlaṃ attano sīlanalakkhaṇena ^b^ekavidhaṃ^eb^.</p>
              <p>[03] cārittavārittavasena ^b^duvidhaṃ^eb^. tathā ābhisamācārikāadibrahmacariyakavasena, viratiavirativasena,  nissitānissitavasena, kālapariyantāapāṇakoṭikavasena, sapariyantāpariyantavasena, lokiyalokuttaravasena  ca.</p>
              <p>[03] ^b^tividhaṃ^eb^ hīnamajjhimapaṇītavasena. tathā attādhipateyyalokādhipateyyadhammādhipateyyavasena,  parāmaṭṭhāparāmaṭṭhapaṭippassaddhivasena, visuddhāvisuddhavematikavasena, sekkhāsekkhanevasekkhanāsekkhavasena  ca.</p>
              <p>[03] ^b^catubbidhaṃ^eb^ hānabhāgiyaṭhitibhāgiyavisesabhāgiyanibbedhabhāgiyavasena. tathā bhikkhubhikkhunīanupasampannagahaṭṭhasīlavasena,  pakatiācāradhammatāpubbahetukasīlavasena, pātimokkhasaṃvaraindriyasaṃvarāajīvapārisuddhipaccayasannissitasīlavasena  ca.</p>
              <p>[03] ^b^pañcavidhaṃ^eb^ ^a^V1.0012^ea^ pariyantapārisuddhisīlādivasena. vuttampi cetaṃ paṭisambhidāyaṃ ``pañca sīlāni --  pariyantapārisuddhisīlaṃ, apariyantapārisuddhisīlaṃ, paripuṇṇapārisuddhisīlaṃ, aparāmaṭṭhapārisuddhisīlaṃ,  paṭippassaddhipārisuddhisīla''nti (paṭi0 ma0 1.37). tathā pahānaveramaṇīcetanāsaṃvarāvītikkamavasena. </p>
              <p>[03] 11^b^.^eb^ tattha ekavidhakoṭṭhāse attho vuttanayeneva veditabbo. duvidhakoṭṭhāse yaṃ bhagavatā  ``idaṃ kattabba''nti paññattasikkhāpadapūraṇaṃ, taṃ ^b^cārittaṃ^eb^. yaṃ ``idaṃ na kattabba''nti  paṭikkhittassa akaraṇaṃ, taṃ ^b^vārittaṃ^eb^. tatrāyaṃ vacanattho. caranti tasmiṃ sīlesu  paripūrakāritāya pavattantīti cārittaṃ. vāritaṃ tāyanti rakkhanti tenāti vārittaṃ.  tattha saddhāvīriyasādhanaṃ cārittaṃ, saddhāsādhanaṃ vārittaṃ. evaṃ cārittavārittavasena duvidhaṃ.</p>
              <p>[03] dutiyaduke ^a^M1.0012^ea^ ^b^abhisamācāro^eb^ti uttamasamācāro. abhisamācāro eva ^b^ābhisamācārikaṃ^eb^.  abhisamācāraṃ vā ārabbha paññattaṃ ābhisamācārikaṃ, ājīvaṭṭhamakato avasesasīlassetaṃ  adhivacanaṃ. maggabrahmacariyassa ādibhāvabhūtanti ^b^ādibrahmacariyakaṃ,^eb^ ājīvaṭṭhamakasīlassetaṃ  adhivacanaṃ. tañhi maggassa ādibhāvabhūtaṃ, pubbabhāgeyeva parisodhetabbato. tenāha --  ``pubbeva kho panassa kāyakammaṃ vacīkammaṃ ājīvo suparisuddho hotī''ti (ma0  ni0 3.431). yāni vā sikkhāpadāni khuddānukhuddakānīti vuttāni, idaṃ ābhisamācārikasīlaṃ.  sesaṃ ādibrahmacariyakaṃ. ubhatovibhaṅgapariyāpannaṃ vā ādibrahmacariyakaṃ. khandhakavattapariyāpannaṃ  ābhisamācārikaṃ. tassa sampattiyā ādibrahmacariyakaṃ sampajjati. tenevāha -- ``so  vata, bhikkhave, bhikkhu ābhisamācārikaṃ dhammaṃ aparipūretvā ādibrahmacariyakaṃ dhammaṃ  paripūressatīti netaṃ ṭhānaṃ vijjatī''ti (a0 ni0  5.21). evaṃ ābhisamācārikāadibrahmacariyakavasena  duvidhaṃ.</p>
              <p>[03] tatiyaduke pāṇātipātādīhi veramaṇimattaṃ ^b^viratisīlaṃ^eb^. sesaṃ cetanādi ^b^aviratisīla^eb^nti  evaṃ viratiavirativasena duvidhaṃ.</p>
              <p>[03] catutthaduke nissayoti dve nissayā taṇhānissayo ca diṭṭhinissayo ca. tattha yaṃ ``imināhaṃ  sīlena devo vā bhavissāmi devaññataro vā''ti (dī0 ni0 3.320; ma0 ni0 1.186;  a0 ni0  5.206;  7.50) evaṃ ^a^V1.0013^ea^ bhavasampattiṃ ākaṅkhamānena pavattitaṃ, idaṃ ^b^taṇhānissitaṃ^eb^.  yaṃ ``sīlena suddhī''ti evaṃ suddhidiṭṭhiyā pavattitaṃ, idaṃ ^b^diṭṭhinissitaṃ^eb^. yaṃ  pana lokuttaraṃ lokiyañca tasseva sambhārabhūtaṃ, idaṃ ^b^anissita^eb^nti evaṃ nissitānissitavasena  duvidhaṃ.</p>
              <p>[03] pañcamaduke kālaparicchedaṃ katvā samādinnaṃ sīlaṃ ^b^kālapariyantaṃ^eb^. yāvajīvaṃ samādiyitvā  tatheva pavattitaṃ ^b^āpāṇakoṭika^eb^nti evaṃ kālapariyantāapāṇakoṭikavasena duvidhaṃ.</p>
              <p>[03] chaṭṭhaduke lābhayasañātiaṅgajīvitavasena diṭṭhapariyantaṃ ^b^sapariyantaṃ^eb^ nāma. viparītaṃ ^b^apariyantaṃ^eb^.  vuttampi cetaṃ paṭisambhidāyaṃ ``katamaṃ taṃ sīlaṃ sapariyantaṃ? atthi sīlaṃ lābhapariyantaṃ,  atthi sīlaṃ yasapariyantaṃ, atthi ^a^M1.0013^ea^ sīlaṃ ñātipariyantaṃ, atthi sīlaṃ  aṅgapariyantaṃ, atthi sīlaṃ jīvitapariyantaṃ. katamaṃ taṃ sīlaṃ lābhapariyantaṃ? idhekacco  lābhahetu lābhapaccayā lābhakāraṇā yathāsamādinnaṃ sikkhāpadaṃ vītikkamati, idaṃ taṃ  sīlaṃ lābhapariyanta''nti (paṭi0 ma0 1.38). eteneva upāyena itarānipi vitthāretabbāni.  apariyantavissajjanepi vuttaṃ ``katamaṃ taṃ sīlaṃ na lābhapariyantaṃ? idhekacco lābhahetu  lābhapaccayā lābhakāraṇā yathāsamādinnaṃ sikkhāpadaṃ vītikkamāya cittampi na uppādeti,  kiṃ so vītikkamissati, idaṃ taṃ sīlaṃ na lābhapariyanta''nti (paṭi0 ma0 1.38).  etenevupāyena itarānipi vitthāretabbāni. evaṃ sapariyantāpariyantavasena duvidhaṃ.</p>
              <p>[03] sattamaduke sabbampi sāsavaṃ sīlaṃ ^b^lokiyaṃ^eb^. anāsavaṃ ^b^lokuttaraṃ^eb^. tattha lokiyaṃ  bhavavisesāvahaṃ hoti bhavanissaraṇassa ca sambhāro. yathāha -- ``vinayo saṃvaratthāya, saṃvaro  avippaṭisāratthāya, avippaṭisāro pāmojjatthāya, pāmojjaṃ pītatthāya, pīti passaddhatthāya,  passaddhi sukhatthāya, sukhaṃ samādhatthāya, samādhi yathābhūtañāṇadassanatthāya, yathābhūtañāṇadassanaṃ  nibbidatthāya, nibbidā virāgatthāya, virāgo vimuttatthāya, vimutti vimuttiñāṇadassanatthāya,  vimuttiñāṇadassanaṃ anupādāparinibbānatthāya, etadatthā kathā, etadatthā mantanā, etadatthā  upanisā, etadatthaṃ sotāvadhānaṃ, yadidaṃ anupādācittassa vimokkho''ti (pari0 366).  lokuttaraṃ bhavanissaraṇāvahaṃ hoti paccavekkhaṇañāṇassa ca bhūmīti evaṃ lokiyalokuttaravasena  duvidhaṃ. </p>
              <p>[03] 12^b^.^eb^ tikesu ^a^V1.0014^ea^ paṭhamattike hīnena chandena cittena vīriyena vīmaṃsāya vā pavattitaṃ  ^b^hīnaṃ^eb^. majjhimehi chandādīhi pavattitaṃ ^b^majjhimaṃ^eb^. paṇītehi ^b^paṇītaṃ^eb^. yasakāmatāya  vā samādinnaṃ hīnaṃ. puññaphalakāmatāya majjhimaṃ. kattabbamevidanti ariyabhāvaṃ  nissāya samādinnaṃ paṇītaṃ. ``ahamasmi sīlasampanno, ime panaññe bhikkhū dussīlā pāpadhammā''ti  evaṃ attukkaṃsanaparavambhanādīhi upakkiliṭṭhaṃ vā hīnaṃ. anupakkiliṭṭhaṃ lokiyaṃ  sīlaṃ majjhimaṃ. lokuttaraṃ paṇītaṃ. taṇhāvasena vā bhavabhogatthāya pavattitaṃ hīnaṃ.  attano vimokkhatthāya pavattitaṃ majjhimaṃ. sabbasattānaṃ vimokkhatthāya pavattitaṃ pāramitāsīlaṃ  paṇītanti evaṃ hīnamajjhimapaṇītavasena tividhaṃ.</p>
              <p>[03] dutiyattike ^a^M1.0014^ea^ attano ananurūpaṃ pajahitukāmena attagarunā attanigāravena  pavattitaṃ ^b^attādhipateyyaṃ^eb^. lokāpavādaṃ pariharitukāmena lokagarunā loke gāravena  pavattitaṃ ^b^lokādhipateyyaṃ^eb^. dhammamahattaṃ pūjetukāmena dhammagarunā dhammagāravena  pavattitaṃ ^b^dhammādhipateyya^eb^nti evaṃ attādhipateyyādivasena tividhaṃ.</p>
              <p>[03] tatiyattike yaṃ dukesu nissitanti vuttaṃ, taṃ taṇhādiṭṭhīhi parāmaṭṭhattā ^b^parāmaṭṭhaṃ^eb^.  puthujjanakalyāṇakassa maggasambhārabhūtaṃ sekkhānañca maggasampayuttaṃ ^b^aparāmaṭṭhaṃ^eb^. sekkhāsekkhānaṃ  phalasampayuttaṃ ^b^paṭippassaddha^eb^nti evaṃ parāmaṭṭhādivasena tividhaṃ.</p>
              <p>[03] catutthattike yaṃ āpattiṃ anāpajjantena pūritaṃ, āpajjitvā vā puna katapaṭikammaṃ,  taṃ ^b^visuddhaṃ^eb^. āpattiṃ āpannassa akatapaṭikammaṃ ^b^avisuddhaṃ^eb^. vatthumhi vā āpattiyā  vā ajjhācāre vā vematikassa sīlaṃ ^b^vematikasīlaṃ^eb^ nāma. tattha yoginā avisuddhasīlaṃ  visodhetabbaṃ, vematike vatthujjhācāraṃ akatvā vimati paṭivinetabbā ``iccassa  phāsu bhavissatī''ti evaṃ visuddhādivasena tividhaṃ.</p>
              <p>[03] pañcamattike catūhi ariyamaggehi tīhi ca sāmaññaphalehi sampayuttaṃ sīlaṃ ^b^sekkhaṃ^eb^.  arahattaphalasampayuttaṃ ^b^asekkhaṃ^eb^. sesaṃ ^b^nevasekkhanāsekkha^eb^nti evaṃ sekkhādivasena  tividhaṃ.</p>
              <p>[03] paṭisambhidāyaṃ pana yasmā loke tesaṃ tesaṃ sattānaṃ pakatipi sīlanti vuccati, yaṃ  sandhāya ^a^V1.0015^ea^ ``ayaṃ sukhasīlo, ayaṃ dukkhasīlo, ayaṃ kalahasīlo, ayaṃ maṇḍanasīlo''ti bhaṇanti,  tasmā tena pariyāyena ``tīṇi sīlāni, kusalasīlaṃ akusalasīlaṃ abyākatasīlanti  (paṭi0 ma0 1.39). evaṃ kusalādivasenapi tividhanti vuttaṃ. tattha akusalaṃ imasmiṃ  atthe adhippetassa sīlassa lakkhaṇādīsu ekenapi na sametīti idha na upanītaṃ, tasmā  vuttanayenevassa tividhatā veditabbā. </p>
              <p>[03] 13^b^.^eb^ catukkesu paṭhamacatukke -- </p>
              <p>[21] yodha sevati dussīle, sīlavante na sevati. </p>
              <p>[22] vatthuvītikkame dosaṃ, na passati aviddasu.. </p>
              <p>[21] micchāsaṅkappabahulo ^a^M1.0015^ea^, indriyāni na rakkhati. </p>
              <p>[22] evarūpassa ve sīlaṃ, jāyate ^b^hānabhāgiyaṃ^eb^.. </p>
              <p>[21] yo panattamano hoti, sīlasampattiyā idha. </p>
              <p>[22] kammaṭṭhānānuyogamhi, na uppādeti mānasaṃ.. </p>
              <p>[21] tuṭṭhassa sīlamattena, aghaṭantassa uttari. </p>
              <p>[22] tassa taṃ ^b^ṭhitibhāgiyaṃ,^eb^ sīlaṃ bhavati bhikkhuno.. </p>
              <p>[21] sampannasīlo ghaṭati, samādhatthāya yo pana. </p>
              <p>[22] visesabhāgiyaṃ sīlaṃ, hoti etassa bhikkhuno.. </p>
              <p>[21] atuṭṭho sīlamattena, nibbidaṃ yonuyuñjati. </p>
              <p>[22] hoti ^b^nibbedhabhāgiyaṃ,^eb^ sīlametassa bhikkhunoti..</p>
              <p>[03] evaṃ hānabhāgiyādivasena catubbidhaṃ. </p>
              <p>[01] dutiyacatukke ^a^V1.0016^ea^ bhikkhū ārabbha paññattasikkhāpadāni, yāni ca nesaṃ bhikkhunīnaṃ paññattito  rakkhitabbāni, idaṃ ^b^bhikkhusīlaṃ^eb^. bhikkhuniyo ārabbha paññattasikkhāpadāni, yāni  ca tāsaṃ bhikkhūnaṃ paññattito rakkhitabbāni, idaṃ ^b^bhikkhunisīlaṃ^eb^. sāmaṇerasāmaṇerīnaṃ  dasasīlāni ^b^anupasampannasīlaṃ^eb^. upāsakaupāsikānaṃ niccasīlavasena pañcasikkhāpadāni,  sati vā ussāhe dasa, uposathaṅgavasena aṭṭhāti idaṃ ^b^gahaṭṭhasīla^eb^nti evaṃ bhikkhusīlādivasena  catubbidhaṃ.</p>
              <p>[03] tatiyacatukke uttarakurukānaṃ manussānaṃ avītikkamo ^b^pakatisīlaṃ^eb^. kuladesapāsaṇḍānaṃ  attano attano mariyādācārittaṃ ^b^ācārasīlaṃ^eb^. ``dhammatā esā, ānanda, yadā bodhisatto  mātukucchiṃ okkanto hoti na bodhisattamātu purisesu mānasaṃ uppajji kāmaguṇūpasaṃhita''nti  evaṃ vuttaṃ bodhisattamātusīlaṃ ^b^dhammatāsīlaṃ^eb^. mahākassapādīnaṃ pana suddhasattānaṃ,  bodhisattassa ca tāsu tāsu jātīsu sīlaṃ ^b^pubbahetukasīla^eb^nti evaṃ pakatisīlādivasena  catubbidhaṃ.</p>
              <p>[03] catutthacatukke yaṃ bhagavatā ``idha bhikkhu pātimokkhasaṃvarasaṃvuto viharati ācāragocarasampanno  aṇumattesu vajjesu bhayadassāvī samādāya ^a^M1.0016^ea^ sikkhati sikkhāpadesū''ti (vibha0  508; dī0 ni0 1.193) vaṃ vuttaṃ sīlaṃ, idaṃ ^b^pātimokkhasaṃvarasīlaṃ^eb^ nāma.  yaṃ pana ``so cakkhunā rūpaṃ disvā na nimittaggāhī hoti nānubyañjanaggāhī, yatvādhikaraṇamenaṃ  cakkhundriyaṃ asaṃvutaṃ viharantaṃ abhijjhādomanassā pāpakā akusalā dhammā anvāssaveyyuṃ,  tassa saṃvarāya paṭipajjati, rakkhati cakkhundriyaṃ, cakkhundriye saṃvaraṃ āpajjati. sotena  saddaṃ sutvā...pe0... ghānena gandhaṃ ghāyitvā...pe0... jivhāya rasaṃ sāyitvā...pe0...  kāyena phoṭṭhabbaṃ phusitvā...pe0... manasā dhammaṃ viññāya na nimittaggāhī...pe0...  manindriye saṃvaraṃ āpajjatī''ti (ma0 ni0 1.22, 411; dī0 ni0 1.213; a0 ni0  4.198)  vuttaṃ, idaṃ ^b^indriyasaṃvarasīlaṃ^eb^. yā pana ājīvahetupaññattānaṃ channaṃ sikkhāpadānaṃ  vītikkamassa, ``kuhanā lapanā nemittikatā nippesikatā lābhena lābhaṃ nijigīsanatā''ti  evamādīnañca pāpadhammānaṃ vasena pavattā micchājīvā virati, idaṃ ^b^ājīvapārisuddhisīlaṃ^eb^.  ``paṭisaṅkhā yoniso cīvaraṃ paṭisevati, yāvadeva sītassa paṭighātāyā''ti (ma0  ni0 1.23; a0 ni0  6.58) ādinā nayena vutto paṭisaṅkhānaparisuddho catupaccayaparibhogo  ^b^paccayasannissitasīlaṃ^eb^ nāma. </p>
            </h4>
          </h3>
          <h3>
            <h3n> pātimokkhasaṃvarasīlaṃ </h3n>
            <h4>
              <h4n> </h4n>
              <p>[03] 14^b^.^eb^ tatrāyaṃ ^a^V1.0017^ea^ ādito paṭṭhāya anupubbapadavaṇṇanāya saddhiṃ vinicchayakathā. ^b^idhā^eb^ti imasmiṃ  sāsane. ^b^bhikkhū^eb^ti saṃsāre bhayaṃ ikkhaṇatāya vā bhinnapaṭadharāditāya vā evaṃ laddhavohāro  saddhāpabbajito kulaputto. ^b^pātimokkhasaṃvarasaṃvuto^eb^ti ettha pātimokkhanti sikkhāpadasīlaṃ.  tañhi yo naṃ pāti rakkhati, taṃ mokkheti mocayati āpāyikādīhi dukkhehi, tasmā  ^b^pātimokkha^eb^nti vuccati. saṃvaraṇaṃ saṃvaro, kāyikavācasikassa avītikkamassetaṃ  nāmaṃ. pātimokkhameva saṃvaro pātimokkhasaṃvaro. tena pātimokkhasaṃvarena saṃvuto  pātimokkhasaṃvarasaṃvuto, upagato samannāgatoti attho. ^b^viharatī^eb^ti iriyati. ^b^ācāragocarasampanno^eb^tiādīnamattho  pāḷiyaṃ āgatanayeneva veditabbo. vuttañhetaṃ -- </p>
              <p>[22] ``ācāragocarasampanno''ti atthi ācāro, atthi anācāro.</p>
              <p>[03] tattha ^a^M1.0017^ea^ katamo ^b^anācāro^eb^? kāyiko vītikkamo vācasiko vītikkamo  kāyikavācasiko vītikkamo, ayaṃ vuccati anācāro. sabbampi dussīlyaṃ anācāro.  idhekacco veḷudānena vā pattadānena vā pupphaphalasinānadantakaṭṭhadānena vā cāṭukamyatāya  vā muggasūpyatāya vā pāribhaṭyatāya vā jaṅghapesanikena vā aññataraññatarena vā buddhapaṭikuṭṭhena  micchāājīvena jīvikaṃ kappeti, ayaṃ vuccati anācāro.</p>
              <p>[03] tattha katamo ^b^ācāro^eb^? kāyiko avītikkamo vācasiko avītikkamo kāyikavācasiko  avītikkamo, ayaṃ vuccati ācāro. sabbopi sīlasaṃvaro ācāro. idhekacco  na veḷudānena vā na pattana pupphana phalana sinānana dantakaṭṭhadānena vā na cāṭukamyatāya  vā na muggasūpyatāya vā na pāribhaṭyatāya vā na jaṅghapesanikena vā na aññataraññatarena  vā buddhapaṭikuṭṭhena micchāājīvena jīvikaṃ kappeti, ayaṃ vuccati ācāro.</p>
              <p>[03] gocaroti atthi gocaro atthi agocaro.</p>
              <p>[03] tattha ^a^V1.0018^ea^ katamo ^b^agocaro^eb^? idhekacco vesiyāgocaro vā hoti vidhavā, thullakumārikā,  paṇḍaka, bhikkhunī, pānāgāragocaro vā hoti, saṃsaṭṭho viharati rājūhi rājamahāmattehi  titthiyehi titthiyasāvakehi ananulomikena saṃsaggena, yāni vā pana tāni kulāni  assaddhāni appasannāni anopānabhūtāni akkosakaparibhāsakāni anatthakāmāni ahitakāmāni  aphāsukakāmāni ayogakkhemakāmāni bhikkhūnaṃ bhikkhunīnaṃ upāsakānaṃ upāsikānaṃ,  tathārūpāni kulāni sevati bhajati payirupāsati, ayaṃ vuccati agocaro. </p>
              <p>[01] tattha katamo ^b^gocaro^eb^? idhekacco na vesiyāgocaro vā hoti...pe0... na pānāgāragocaro  vā hoti, asaṃsaṭṭho viharati rājūhi...pe0... titthiyasāvakehi ananulomikena saṃsaggena,  yāni vā pana tāni kulāni saddhāni pasannāni opānabhūtāni kāsāvapajjotāni isivātapaṭivātāni  atthakāmāni...pe0... yogakkhemakāmāni bhikkhūnaṃ...pe0... upāsikānaṃ, tathārūpāni  kulāni sevati bhajati payirupāsati, ayaṃ vuccati gocaro. iti iminā ca ācārena  iminā ca gocarena upeto ^a^M1.0018^ea^ hoti samupeto upagato samupagato upapanno sampanno  samannāgato, tena vuccati ``ācāragocarasampanno''ti (vibha0 511).</p>
              <p>[03] api cettha imināpi nayena ācāragocarā veditabbā. duvidho hi anācāro kāyiko  vācasiko ca. tattha katamo ^b^kāyiko anācāro^eb^? idhekacco saṅghagatopi acittīkārakato  there bhikkhū ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati,  uccepi āsane nisīdati, sasīsampi pārupitvā nisīdati, ṭhitakopi bhaṇati, bāhāvikkhepakopi  bhaṇati, therānaṃ bhikkhūnaṃ anupāhanānaṃ caṅkamantānaṃ saupāhano caṅkamati, nīce caṅkame caṅkamantānaṃ  ucce caṅkame caṅkamati, chamāya caṅkamantānaṃ caṅkame caṅkamati, there bhikkhū anupakhajjāpi tiṭṭhati,  anupakhajjāpi nisīdati, navepi bhikkhū āsanena paṭibāhati, jantāgharepi there bhikkhū  anāpucchā kaṭṭhaṃ pakkhipati, dvāraṃ pidahati, udakatitthepi there bhikkhū ghaṭṭayantopi otarati,  puratopi otarati, ghaṭṭayantopi nhāyati, puratopi nhāyati, ghaṭṭayantopi uttarati, puratopi  uttarati, antaragharaṃ pavisantopi there bhikkhū ghaṭṭayantopi gacchati, puratopi gacchati,  vokkamma ca therānaṃ bhikkhūnaṃ purato purato gacchati, yānipi tāni honti kulānaṃ  ovarakāni gūḷhāni ca paṭicchannāni ca yattha kulitthiyo ^a^V1.0019^ea^ kulakumāriyo nisīdanti,  tatthapi sahasā pavisati, kumārakassapi sīsaṃ parāmasati, ayaṃ vuccati kāyiko anācāro.</p>
              <p>[03] tattha katamo ^b^vācasiko anācāro^eb^? idhekacco saṅghagatopi acittīkārakato there  bhikkhū anāpucchā dhammaṃ bhaṇati. pañhaṃ vissajjeti, pātimokkhaṃ uddisati, ṭhitakopi  bhaṇati, bāhāvikkhepakopi bhaṇati, antaragharaṃ paviṭṭhopi itthiṃ vā kumāriṃ vā evamāha --  ``itthannāme itthaṃgotte kiṃ atthi, yāgu atthi, bhattaṃ atthi, khādanīyaṃ atthi,  kiṃ pivissāma, kiṃ khādissāma, kiṃ bhuñjissāma. kiṃ vā me dassathā''ti vippalapati,  ayaṃ vuccati vācasiko anācāro (mahāni0 87). paṭipakkhavasena panassa ācāro  veditabbo. </p>
              <p>[01] apica ^a^M1.0019^ea^ bhikkhu sagāravo sappatisso hirottappasampanno sunivattho supāruto  pāsādikena abhikkantena paṭikkantena ālokitena vilokitena samiñjitena pasāritena  okkhittacakkhu iriyāpathasampanno indriyesu guttadvāro bhojane mattaññū jāgariyamanuyutto  satisampajaññena samannāgato appiccho santuṭṭho āraddhavīriyo ābhisamācārikesu sakkaccakārī  garucittīkārabahulo viharati, ayaṃ vuccati ācāro. evaṃ tāva ācāro veditabbo.</p>
              <p>[03] gocaro pana tividho upanissayagocaro ārakkhagocaro upanibandhagocaroti. tattha katamo  ^b^upanissayagocaro^eb^? dasakathāvatthuguṇasamannāgato kalyāṇamitto, yaṃ nissāya assutaṃ  suṇāti, sutaṃ pariyodapeti, kaṅkhaṃ vitarati, diṭṭhiṃ ujuṃ karoti, cittaṃ pasādeti.  yassa vā pana anusikkhamāno saddhāya vaḍḍhati, sīlena, sutena, cāgena, paññāya vaḍḍhati, ayaṃ  vuccati upanissayagocaro.</p>
              <p>[03] katamo ^b^ārakkhagocaro^eb^? idha bhikkhu antaragharaṃ paviṭṭho vīthiṃ paṭipanno okkhittacakkhu  yugamattadassāvī susaṃvuto gacchati, na hatthiṃ olokento, na assaṃ, na rathaṃ, na  pattiṃ, na itthiṃ, na purisaṃ olokento, na uddhaṃ ullokento, na adho olokento,  na disāvidisaṃ pekkhamāno gacchati, ayaṃ vuccati ārakkhagocaro.</p>
              <p>[03] katamo ^b^upanibandhagocaro^eb^? cattāro satipaṭṭhānā yattha cittaṃ upanibandhati. vuttañhetaṃ  bhagavatā ^a^V1.0020^ea^ -- ``ko ca, bhikkhave, bhikkhuno gocaro sako pettiko visayo? yadidaṃ  cattāro satipaṭṭhānā''ti (saṃ0 ni0  5.372), ayaṃ vuccati upanibandhagocaro. iti  iminā ca ācārena iminā ca gocarena upeto...pe0... samannāgato. tenapi vuccati  ācāragocarasampannoti.</p>
              <p>[03] ^b^aṇumattesu vajjesu bhayadassāvī^eb^ti aṇuppamāṇesu asañcicca āpannasekhiyākusalacittuppādādibhedesu  vajjesu bhayadassanasīlo. ^b^samādāya sikkhati sikkhāpadesū^eb^ti yaṃkiñci sikkhāpadesu  sikkhitabbaṃ, taṃ sabbaṃ sammā ādāya sikkhati. ettha ca ``pātimokkhasaṃvarasaṃvuto''ti  ettāvatā ^a^M1.0020^ea^ ca puggalādhiṭṭhānāya desanāya pātimokkhasaṃvarasīlaṃ dassitaṃ.  ``ācāragocarasampanno''tiādi pana sabbaṃ yathāpaṭipannassa taṃ sīlaṃ sampajjati, taṃ  paṭipattiṃ dassetuṃ vuttanti veditabbaṃ. </p>
            </h4>
          </h3>
          <h3>
            <h3n> indriyasaṃvarasīlaṃ </h3n>
            <h4>
              <h4n> </h4n>
              <p>[03] 15^b^.^eb^ yaṃ panetaṃ tadanantaraṃ ``so cakkhunā rūpaṃ disvā''tiādinā nayena dassitaṃ indriyasaṃvarasīlaṃ,  tattha ^b^so^eb^ti pātimokkhasaṃvarasīle ṭhito bhikkhu. ^b^cakkhunā rūpaṃ disvā^eb^ti kāraṇavasena  cakkhūti laddhavohārena rūpadassanasamatthena cakkhuviññāṇena rūpaṃ disvā. porāṇā panāhu  ``cakkhu rūpaṃ na passati, acittakattā, cittaṃ na passati, acakkhukattā, dvārārammaṇasaṅghaṭṭe  pana cakkhupasādavatthukena cittena passati. īdisī panesā `dhanunā vijjhatī'tiādīsu  viya sasambhārakathā nāma hoti, tasmā cakkhuviññāṇena rūpaṃ disvāti ayamevettha attho''ti.  ^b^na nimittaggāhī^eb^ti itthipurisanimittaṃ vā subhanimittādikaṃ vā kilesavatthubhūtaṃ  nimittaṃ na gaṇhāti, diṭṭhamatteyeva saṇṭhāti. ^b^nānubyañjanaggāhī^eb^ti kilesānaṃ  anuanubyañjanato pākaṭabhāvakaraṇato anubyañjananti laddhavohāraṃ hatthapādasitahasitakathitavilokitādibhedaṃ  ākāraṃ na gaṇhāti, yaṃ tattha bhūtaṃ, tadeva gaṇhāti, cetiyapabbatavāsī ^b^mahātissatthero  viya^eb^. </p>
              <p>[01] theraṃ kira cetiyapabbatā anurādhapuraṃ piṇḍacāratthāya āgacchantaṃ aññatarā kulasuṇhā  sāmikena saddhiṃ bhaṇḍitvā sumaṇḍitapasādhitā devakaññā viya kālasseva anurādhapurato  nikkhamitvā ^a^V1.0021^ea^ ñātigharaṃ gacchantī antarāmagge disvā vipallatthacittā mahāhasitaṃ hasi.  thero kimetanti olokento tassā dantaṭṭhike asubhasaññaṃ paṭilabhitvā arahattaṃ pāpuṇi.  tena vuttaṃ -- </p>
              <p>[21] ``tassā dantaṭṭhikaṃ disvā, pubbasaññaṃ anussari. </p>
              <p>[22] tattheva so ṭhito thero, arahattaṃ apāpuṇī''ti..</p>
              <p>[03] sāmikopi ^a^M1.0021^ea^ kho panassā anumaggaṃ gacchanto theraṃ disvā ``kiñci, bhante,  itthiṃ passathā''ti pucchi. taṃ thero āha -- </p>
              <p>[21] ``nābhijānāmi itthī vā, puriso vā ito gato. </p>
              <p>[22] apica aṭṭhisaṅghāṭo, gacchatesa mahāpathe''ti..</p>
              <p>[03] ^b^yatvādhikaraṇamena^eb^ntiādimhi yaṃkāraṇā yassa cakkhundriyāsaṃvarassa hetu etaṃ puggalaṃ  satikavāṭena cakkhundriyaṃ asaṃvutaṃ apihitacakkhudvāraṃ hutvā viharantaṃ ete abhijjhādayo  dhammā anvāssaveyyuṃ anubandheyyuṃ. ^b^tassa saṃvarāya paṭipajjatī^eb^ti tassa cakkhundriyassa  satikavāṭena pidahanatthāya paṭipajjati. evaṃ paṭipajjantoyeva ca rakkhati cakkhundriyaṃ,  cakkhundriye saṃvaraṃ āpajjatītipi vuccati. tattha kiñcāpi cakkhundriye saṃvaro  vā asaṃvaro vā natthi. na hi cakkhupasādaṃ nissāya sati vā muṭṭhasaccaṃ vā uppajjati.  apica yadā rūpārammaṇaṃ cakkhussa āpāthaṃ āgacchati, tadā bhavaṅge dvikkhattuṃ uppajjitvā  niruddhe kiriyamanodhātu āvajjanakiccaṃ sādhayamānā uppajjitvā nirujjhati. tato  cakkhuviññāṇaṃ dassanakiccaṃ. tato vipākamanodhātu sampaṭicchanakiccaṃ. tato vipākāhetukamanoviññāṇadhātu  santīraṇakiccaṃ. tato kiriyāhetukamanoviññāṇadhātu voṭṭhabbanakiccaṃ sādhayamānā  uppajjitvā nirujjhati, tadanantaraṃ javanaṃ javati.</p>
              <p>[03] tatrāpi neva bhavaṅgasamaye, na āvajjanādīnaṃ aññatarasamaye saṃvaro vā asaṃvaro vā atthi.  javanakkhaṇe pana sace dussīlyaṃ vā muṭṭhasaccaṃ vā aññāṇaṃ vā akkhanti vā kosajjaṃ vā  uppajjati, asaṃvaro hoti. evaṃ honto pana so cakkhundriye asaṃvaroti vuccati.  kasmā? yasmā tasmiṃ sati dvārampi aguttaṃ hoti, bhavaṅgampi  āvajjanādīnipi vīthicittāni ^a^V1.0022^ea^.  yathā kiṃ? yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo  susaṃvutā honti, tathāpi antonagare sabbaṃ bhaṇḍaṃ arakkhitaṃ agopitameva hoti. nagaradvārena  hi pavisitvā corā yadicchanti, taṃ kareyyuṃ, evameva javane dussīlyādīsu uppannesu  tasmiṃ asaṃvare sati dvārampi aguttaṃ hoti, bhavaṅgampi āvajjanādīnipi vīthicittāni.</p>
              <p>[03] tasmiṃ ^a^M1.0022^ea^ pana sīlādīsu uppannesu dvārampi guttaṃ hoti, bhavaṅgampi āvajjanādīnipi  vīthicittāni. yathā kiṃ? yathā nagaradvāresu saṃvutesu kiñcāpi antogharādayo asaṃvutā  honti, tathāpi antonagare sabbaṃ bhaṇḍaṃ surakkhitaṃ sugopitameva hoti. nagaradvāresu  hi pihitesu corānaṃ paveso natthi, evameva javane sīlādīsu uppannesu dvārampi guttaṃ  hoti, bhavaṅgampi āvajjanādīnipi vīthicittāni. tasmā javanakkhaṇe uppajjamānopi cakkhundriye  saṃvaroti vutto.</p>
              <p>[03] sotena saddaṃ sutvātiādīsupi eseva nayo. evamidaṃ saṅkhepato rūpādīsu kilesānubandhanimittādiggāhaparivajjanalakkhaṇaṃ  indriyasaṃvarasīlanti veditabbaṃ. </p>
            </h4>
          </h3>
          <h3>
            <h3n> ājīvapārisuddhisīlaṃ </h3n>
            <h4>
              <h4n> </h4n>
              <p>[03] 16^b^.^eb^ idāni indriyasaṃvarasīlānantaraṃ vutte ājīvapārisuddhisīle ājīvahetu paññattānaṃ  channaṃ sikkhāpadānanti yāni tāni ``ājīvahetu ājīvakāraṇā pāpiccho icchāpakato  asantaṃ abhūtaṃ uttarimanussadhammaṃ ullapati, āpatti pārājikassa. ājīvahetu ājīvakāraṇā  sañcarittaṃ samāpajjati, āpatti saṅghādisesassa. ājīvahetu ājīvakāraṇā `yo te  vihāre vasati so bhikkhu arahā'ti bhaṇati, paṭivijānantassa āpatti thullaccayassa. ājīvahetu  ājīvakāraṇā bhikkhu paṇītabhojanāni agilāno attano atthāya viññāpetvā bhuñjati,  āpatti pācittiyassa. ājīvahetu ājīvakāraṇā bhikkhunī paṇītabhojanāni agilānā  attano atthāya viññāpetvā bhuñjati, āpatti pāṭidesanīyassa. ājīvahetu ājīvakāraṇā  sūpaṃ vā odanaṃ vā agilāno attano atthāya viññāpetvā bhuñjati ^a^V1.0023^ea^, āpatti dukkaṭassā''ti  (pari0 287) evaṃ paññattāni cha sikkhāpadāni, imesaṃ channaṃ sikkhāpadānaṃ.</p>
              <p>[03] kuhanātiādīsu ayaṃ pāḷi, ``tattha katamā ^b^kuhanā^eb^? lābhasakkārasilokasannissitassa  pāpicchassa icchāpakatassa yā paccayapaṭisevanasaṅkhātena vā sāmantajappitena vā iriyāpathassa  vā aṭṭhapanā ṭhapanā saṇṭhapanā bhākuṭikā bhākuṭiyaṃ kuhanā kuhāyanā kuhitattaṃ,  ayaṃ vuccati kuhanā. </p>
              <p>[01] ``tattha ^a^M1.0023^ea^ katamā ^b^lapanā^eb^? lābhasakkārasilokasannissitassa pāpicchassa  icchāpakatassa yā paresaṃ ālapanā lapanā sallapanā ullapanā samullapanā unnahanā samunnahanā  ukkācanā samukkācanā anuppiyabhāṇitā cāṭukamyatā muggasūpyatā pāribhaṭyatā,  ayaṃ vuccati lapanā.</p>
              <p>[03] ``tattha katamā ^b^nemittikatā^eb^? lābhasakkārasilokasannissitassa pāpicchassa icchāpakatassa  yaṃ paresaṃ nimittaṃ nimittakammaṃ obhāso obhāsakammaṃ sāmantajappā parikathā,  ayaṃ vuccati nemittikatā.</p>
              <p>[03] ``tattha katamā ^b^nippesikatā^eb^? lābhasakkārasilokasannissitassa pāpicchassa icchāpakatassa  yā paresaṃ akkosanā vambhanā garahanā ukkhepanā samukkhepanā khipanā saṃkhipanā pāpanā  sampāpanā avaṇṇahārikā parapiṭṭhimaṃsikatā, ayaṃ vuccati nippesikatā.</p>
              <p>[03] ``tattha katamā ^b^lābhena lābhaṃ nijigīsanatā^eb^? lābhasakkārasilokasannissito pāpiccho  icchāpakato ito laddhaṃ āmisaṃ amutra harati, amutra vā laddhaṃ āmisaṃ idha āharati.  yā evarūpā āmisena āmisassa eṭṭhi gaveṭṭhi pariyeṭṭhi esanā gavesanā pariyesanā, ayaṃ  vuccati lābhena lābhaṃ nijigīsanatā''ti (vibha0 862-865). </p>
              <p>[03] 17^b^.^eb^ imissā pana pāḷiyā evamattho veditabbo. kuhananiddese tāva ^b^lābhasakkārasilokasannissitassā^eb^ti  lābhañca sakkārañca kittisaddañca sannissitassa, patthayantassāti ^a^V1.0024^ea^ attho. ^b^pāpicchassā^eb^ti  asantaguṇadīpanakāmassa. ^b^icchāpakatassā^eb^ti icchāya apakatassa, upaddutassāti attho. </p>
              <p>[01] ito paraṃ yasmā paccayapaṭisevanasāmantajappanairiyāpathasannissitavasena mahāniddese tividhaṃ  kuhanavatthu āgataṃ. tasmā tividhampetaṃ dassetuṃ paccayapaṭisevanasaṅkhātena vāti evamādi  āraddhaṃ. tattha cīvarādīhi nimantitassa tadatthikasseva sato pāpicchataṃ nissāya paṭikkhipanena,  te ca gahapatike attani suppatiṭṭhitasaddhe ñatvā puna tesaṃ ``aho ayyo appiccho na  kiñci paṭiggaṇhituṃ icchati, suladdhaṃ vata no assa sace appamattakampi kiñci paṭiggaṇheyyā''ti  nānāvidhehi upāyehi paṇītāni cīvarādīni ^a^M1.0024^ea^ upanentānaṃ tadanuggahakāmataṃyeva  āvikatvā paṭiggahaṇena ca tato pabhuti api sakaṭabhārehi upanāmanahetubhūtaṃ vimhāpanaṃ  paccayapaṭisevanasaṅkhātaṃ kuhanavatthūti veditabbaṃ. vuttañhetaṃ mahāniddese -- </p>
              <p>[02] ``katamaṃ paccayapaṭisevanasaṅkhātaṃ kuhanavatthu? idha gahapatikā bhikkhuṃ nimantenti cīvarapiṇḍapātasenāsanagilānapaccayabhesajjaparikkhārehi.  so pāpiccho icchāpakato atthiko cīvara...pe0... parikkhārānaṃ bhiyyokamyataṃ upādāya  cīvaraṃ paccakkhāti. piṇḍapātaṃ...pe0... senāsanaṃ. gilānapaccayabhesajjaparikkhāraṃ  paccakkhāti. so evamāha -- `kiṃ samaṇassa mahagghena cīvarena, etaṃ sāruppaṃ yaṃ samaṇo  susānā vā saṅkārakūṭā vā pāpaṇikā vā nantakāni uccinitvā saṅghāṭiṃ katvā dhāreyya.  kiṃ samaṇassa mahagghena piṇḍapātena etaṃ sāruppaṃ yaṃ samaṇo uñchācariyāya piṇḍiyālopena  jīvikaṃ kappeyya. kiṃ samaṇassa mahagghena senāsanena, etaṃ sāruppaṃ yaṃ samaṇo rukkhamūliko  vā assa abbhokāsiko vā. kiṃ samaṇassa mahagghena gilānapaccayabhesajjaparikkhārena,  etaṃ sāruppaṃ yaṃ samaṇo pūtimuttena vā hariṭakīkhaṇḍena vā osadhaṃ kareyyā'ti.  tadupādāya lūkhaṃ cīvaraṃ dhāreti, lūkhaṃ piṇḍapātaṃ paribhuñjati, lūkhaṃ senāsanaṃ paṭisevati,  lūkhaṃ gilānapaccayabhesajjaparikkhāraṃ paṭisevati, tamenaṃ gahapatikā evaṃ jānanti `ayaṃ  samaṇo appiccho santuṭṭho pavivitto asaṃsaṭṭho āraddhavīriyo dhutavādo'ti. bhiyyo  bhiyyo nimantenti cīvara...pe0... parikkhārehi. so evamāha -- `tiṇṇaṃ sammukhībhāvā  saddho kulaputto bahuṃ puññaṃ pasavati. saddhāya sammukhībhāvā saddho kulaputto bahuṃ  puññaṃ ^a^V1.0025^ea^ pasavati. deyyadhammassa...pe0... dakkhiṇeyyānaṃ sammukhībhāvāsaddhokulaputto  bahuṃ puññaṃ pasavati. tumhākañcevāyaṃ saddhā atthi, deyyadhammo ca saṃvijjati, ahañca  paṭiggāhako, sacehaṃ na paṭiggahessāmi, evaṃ tumhe puññena paribāhirā bhavissanti,  na mayhaṃ iminā attho. apica tumhākaṃyeva anukampāya paṭiggaṇhāmī'ti. tadupādāya  bahumpi cīvaraṃ paṭiggaṇhāti. bahumpi piṇḍapātaṃ...pe0... bhesajjaparikkhāraṃ paṭiggaṇhāti  ^a^M1.0025^ea^. yā evarūpā bhākuṭikā bhākuṭiyaṃ kuhanā kuhāyanā kuhitattaṃ,  idaṃ paccayapaṭisevanasaṅkhātaṃ kuhanavatthū''ti (mahāni0 87).</p>
              <p>[03] pāpicchasseva pana sato uttarimanussadhammādhigamaparidīpanavācāya tathā tathā vimhāpanaṃ sāmantajappanasaṅkhātaṃ  kuhanavatthūti veditabbaṃ. yathāha -- </p>
              <p>[02] ``katamaṃ sāmantajappanasaṅkhātaṃ kuhanavatthu? idhekacco pāpiccho icchāpakato sambhāvanādhippāyo  `evaṃ maṃ jano sambhāvessatī'ti ariyadhammasannissitaṃ vācaṃ bhāsati `yo evarūpaṃ cīvaraṃ  dhāreti, so samaṇo mahesakkho'ti bhaṇati. `yo evarūpaṃ pattaṃ lohathālakaṃ. dhammakaraṇaṃ  parissāvanaṃ kuñcikaṃ, kāyabandhanaṃ upāhanaṃ dhāreti, so samaṇo mahesakkho'ti bhaṇati.  yassa evarūpo upajjhāyo ācariyo samānupajjhāyako, samānācariyako mitto sandiṭṭho  sambhatto sahāyo. yo evarūpe vihāre vasati aḍḍhayoge pāsāde hammiye guhāyaṃ leṇe  kuṭiyā kūṭāgāre aṭṭe māḷe uddaṇḍe upaṭṭhānasālāyaṃ maṇḍape rukkhamūle vasati, so  samaṇo mahesakkho'ti bhaṇati. atha vā `korajikakorajiko bhākuṭikabhākuṭiko kuhakakuhako  lapakalapako mukhasambhāviko, ayaṃ samaṇo imāsaṃ evarūpānaṃ santānaṃ vihārasamāpattīnaṃ  lābhī'ti tādisaṃ gambhīraṃ gūḷhaṃ nipuṇaṃ paṭicchannaṃ lokuttaraṃ suññatāpaṭisaṃyuttaṃ  kathaṃ kathesi. yā evarūpā bhākuṭikā bhākuṭiyaṃ kuhanā kuhāyanā kuhitattaṃ,  idaṃ sāmantajappanasaṅkhātaṃ kuhanavatthū''ti (mahāni0 87).</p>
              <p>[03] pāpicchasseva pana sato sambhāvanādhippāyakatena iriyāpathena vimhāpanaṃ iriyāpathasannissitaṃ  kuhanavatthūti veditabbaṃ. yathāha -- ``katamaṃ iriyāpathasaṅkhātaṃ kuhanavatthu. idhekacco  pāpiccho icchāpakato sambhāvanādhippāyo `evaṃ maṃ jano sambhāvessatī'ti  gamanaṃ saṇṭhapeti ^a^V1.0026^ea^,  ṭhānaṃ ^a^M1.0026^ea^ saṇṭhapeti, nisajjaṃ saṇṭhapeti, sayanaṃ saṇṭhapeti, paṇidhāya gacchati,  paṇidhāya tiṭṭhati, paṇidhāya nisīdati, paṇidhāya seyyaṃ kappeti, samāhito viya gacchati,  samāhito viya tiṭṭhati, nisīdati, seyyaṃ kappeti, āpāthakajjhāyī ca hoti, yā evarūpā  iriyāpathassa aṭṭhapanā ṭhapanā saṇṭhapanā bhākuṭikā bhākuṭiyaṃ kuhanā kuhāyanā kuhitattaṃ,  idaṃ vuccati iriyāpathasaṅkhātaṃ kuhanavatthū''ti (mahāni0 87).</p>
              <p>[03] tattha ^b^paccayapaṭisevanasaṅkhātenā^eb^ti paccayapaṭisevananti evaṃ saṅkhātena paccayapaṭisevanena vā  saṅkhātena. ^b^sāmantajappitenā^eb^ti samīpabhaṇitena. ^b^iriyāpathassa vā^eb^ti catuiriyāpathassa.  ^b^aṭṭhapanā^eb^tiādi ṭhapanā, ādarena vā ṭhapanā. ^b^ṭhapanā^eb^ti ṭhapanākāro. ^b^saṇṭhapanā^eb^ti  abhisaṅkharaṇā, pāsādikabhāvakaraṇanti vuttaṃ hoti. ^b^bhākuṭikā^eb^ti padhānapurimaṭṭhitabhāvadassanena  bhākuṭikaraṇaṃ, mukhasaṅkocoti vuttaṃ hoti. bhākuṭikaraṇaṃ sīlamassāti bhākuṭiko.  bhākuṭikassa bhāvo bhākuṭiyaṃ. ^b^kuhanā^eb^ti vimhāpanā. kuhassa āyanā kuhāyanā.  kuhitassa bhāvo kuhitattanti. </p>
              <p>[01] lapanāniddese ^b^ālapanā^eb^ti vihāraṃ āgate manusse disvā ``kimatthāya bhonto āgatā,  kiṃ bhikkhū nimantituṃ, yadi evaṃ gacchatha re, ahaṃ pacchato pattaṃ gahetvā āgacchāmī''ti  evaṃ āditova lapanā. atha vā attānaṃ upanetvā ``ahaṃ tisso, mayi rājā pasanno,  mayi asuko ca asuko ca rājamahāmatto pasanno''ti evaṃ attupanāyikā lapanā ālapanā.  ^b^lapanā^eb^ti puṭṭhassa sato vuttappakārameva lapanaṃ. ^b^sallapanā^eb^ti gahapatikānaṃ ukkaṇṭhane  bhītassa okāsaṃ datvā datvā suṭṭhu lapanā. ^b^ullapanā^eb^ti mahākuṭumbiko mahānāviko  mahādānapatīti evaṃ uddhaṃ katvā lapanā. ^b^samullapanā^eb^ti sabbatobhāgena uddhaṃ katvā  lapanā.</p>
              <p>[03] ^b^unnahanā^eb^ti ``upāsakā pubbe īdise kāle navadānaṃ detha, idāni kiṃ na dethā''ti  evaṃ yāva ``dassāma, bhante, okāsaṃ na labhāmā''tiādīni vadanti, tāva uddhaṃ uddhaṃ  nahanā, veṭhanāti vuttaṃ hoti. atha vā ucchuhatthaṃ ^a^M1.0027^ea^ disvā ``kuto ābhataṃ  upāsakā''ti pucchati. ucchukhettato, bhanteti. kiṃ tattha ucchu madhuranti. khāditvā,  bhante, jānitabbanti. ``na, upāsaka, bhikkhussa ucchuṃ dethā''ti vattuṃ vaṭṭatīti.  yā evarūpā nibbeṭhentassāpi veṭhanakathā, sā unnahanā. sabbatobhāgena punappunaṃ unnahanā  ^b^samunnahanā^eb^.</p>
              <p>[03] ^b^ukkācanā^eb^ti ^a^V1.0027^ea^ ``etaṃ kulaṃ maṃyeva jānāti. sace ettha deyyadhammo uppajjati, mayhameva  detī''ti evaṃ ukkhipitvā kācanā ukkācanā, uddīpanāti vuttaṃ hoti. telakandarikavatthu  cettha vattabbaṃ. sabbatobhāgena pana punappunaṃ ukkācanā ^b^samukkācanā^eb^.</p>
              <p>[03] ^b^anuppiyabhāṇitā^eb^ti saccānurūpaṃ dhammānurūpaṃ vā anapaloketvā punappunaṃ piyabhaṇanameva.  ^b^cāṭukamyatā^eb^ti nīcavuttitā attānaṃ heṭṭhato heṭṭhato ṭhapetvā vattanaṃ. ^b^muggasūpyatā^eb^ti  muggasūpasadisatā. yathā hi muggesu paccamānesu kocideva na paccati, avasesā paccanti,  evaṃ yassa puggalassa vacane kiñcideva saccaṃ hoti, sesaṃ alīkaṃ, ayaṃ puggalo muggasūpyoti  vuccati. tassa bhāvo muggasūpyatā. ^b^pāribhaṭyatā^eb^ti pāribhaṭyabhāvo. yo hi  kuladārake dhāti viya aṅkena vā khandhena vā paribhaṭati, dhāretīti attho. tassa paribhaṭassa  kammaṃ pāribhaṭyuṃ. pāribhaṭyassa bhāvo pāribhaṭyatāti.</p>
              <p>[03] nemittikatāniddese ^b^nimitta^eb^nti yaṃkiñci paresaṃ paccayadānasaññājanakaṃ kāyavacīkammaṃ.  ^b^nimittakamma^eb^nti khādanīyaṃ gahetvā gacchante disvā ``kiṃ khādanīyaṃ labhitthā''tiādinā  nayena nimittakaraṇaṃ. ^b^obhāso^eb^ti paccayapaṭisaṃyuttakathā. ^b^obhāsakamma^eb^nti vacchapālake  disvā ``kiṃ ime vacchā khīragovacchā udāhu takkagovacchā''ti pucchitvā ``khīragovacchā,  bhante''ti vutte ``na khīragovacchā, yadi khīragovacchā siyuṃ, bhikkhūpi khīraṃ labheyyu''nti  evamādinā nayena tesaṃ dārakānaṃ mātāpitūnaṃ nivedetvā khīradāpanādikaṃ obhāsakaraṇaṃ.  ^b^sāmantajappā^eb^ti samīpaṃ katvā jappanaṃ. kulūpakabhikkhu vatthu cettha vattabbaṃ.</p>
              <p>[03] kulūpako ^a^M1.0028^ea^ kira bhikkhu bhuñjitukāmo gehaṃ pavisitvā nisīdi. taṃ  disvā adātukāmā gharaṇī ``taṇḍulā natthī''ti bhaṇantī taṇḍule āharitukāmā viya  paṭivissakagharaṃ gatā. bhikkhupi antogabbhaṃ pavisitvā olokento kavāṭakoṇe  ucchuṃ, bhājane guḷaṃ, piṭake loṇamacchaphāle, kumbhiyaṃ taṇḍule, ghaṭe ghataṃ disvā  nikkhamitvā nisīdi. gharaṇī ``taṇḍule nālattha''nti āgatā. bhikkhu ``upāsike  `ajja bhikkhā na sampajjissatī'ti paṭikacceva nimittaṃ addasa''nti āha. kiṃ, bhanteti.  kavāṭakoṇe nikkhittaṃ ucchuṃ viya sappaṃ addasaṃ, `taṃ paharissāmī'ti olokento  bhājane ṭhapitaṃ guḷapiṇḍaṃ viya pāsāṇaṃ, leḍḍukena pahaṭena sappena kataṃ piṭake nikkhittaloṇamacchaphālasadisaṃ  phaṇaṃ, tassa taṃ leḍḍuṃ ḍaṃsitukāmassa ^a^V1.0028^ea^ kumbhiyā taṇḍulasadise dante, athassa kupitassa  ghaṭe pakkhittaghatasadisaṃ mukhato nikkhamantaṃ visamissakaṃ kheḷanti. sā ``na sakkā  muṇḍakaṃ vañcetu''nti ucchuṃ datvā odanaṃ pacitvā ghataguḷamacchehi saddhiṃ sabbaṃ adāsīti.  evaṃ samīpaṃ katvā jappanaṃ sāmantajappāti veditabbaṃ. ^b^parikathā^eb^ti yathā taṃ labhati  tassa parivattetvā kathananti.</p>
              <p>[03] nippesikatāniddese ^b^akkosanā^eb^ti dasahi akkosavatthūhi akkosanaṃ. ^b^vambhanā^eb^ti  paribhavitvā kathanaṃ. ^b^garahaṇā^eb^ti assaddho appasannotiādinā nayena dosāropanā.  ^b^ukkhepanā^eb^ti mā etaṃ ettha kathethāti vācāya ukkhipanaṃ. sabbatobhāgena savatthukaṃ  sahetukaṃ katvā ukkhepanā ^b^samukkhepanā^eb^. atha vā adentaṃ disvā ``aho dānapatī''ti  evaṃ ukkhipanaṃ ^b^ukkhepanā^eb^. mahādānapatīti evaṃ suṭṭhu ukkhepanā ^b^samukkhepanā. khipanā^eb^ti  kiṃ imassa jīvitaṃ bījabhojinoti evaṃ uppaṇḍanā. ^b^saṃkhipanā^eb^ti kiṃ imaṃ adāyakoti  bhaṇatha, yo niccakālaṃ sabbesampi natthīti vacanaṃ detīti suṭṭhutaraṃ uppaṇḍanā. ^b^pāpanā^eb^ti  adāyakattassa avaṇṇassa vā pāpanaṃ. sabbatobhāgena pāpanā ^b^sampāpanā. avaṇṇahārikā^eb^ti  evaṃ me avaṇṇabhayāpi dassatīti gehato gehaṃ gāmato gāmaṃ janapadato janapadaṃ avaṇṇaharaṇaṃ.  ^b^parapiṭṭhimaṃsikatā^eb^ti purato madhuraṃ bhaṇitvā parammukhe avaṇṇabhāsitā. esā hi  abhimukhaṃ oloketuṃ ^a^M1.0029^ea^ asakkontassa parammukhānaṃ piṭṭhimaṃsaṃ khādanamiva hoti,  tasmā parapiṭṭhimaṃsikatāti vuttā. ^b^ayaṃ vuccati nippesikatā^eb^ti ayaṃ yasmā  veḷupesikāya viya abbhaṅgaṃ parassa guṇaṃ nippeseti nipuñchati, yasmā vā gandhajātaṃ  nipisitvā gandhamagganā viya paraguṇe nipisitvā vicuṇṇetvā esā lābhamagganā hoti,  tasmā nippesikatāti vuccatīti.</p>
              <p>[03] lābhena lābhaṃ nijigīsanatāniddese ^b^nijigīsanatā^eb^ti magganā. ^b^ito laddha^eb^nti imamhā  gehā laddhaṃ. ^b^amutrā^eb^ti amukamhi gehe. ^b^eṭṭhī^eb^ti icchanā. ^b^gaveṭṭhī^eb^ti magganā.  ^b^pariyeṭṭhī^eb^ti punappunaṃ magganā. ādito paṭṭhāya laddhaṃ laddhaṃ bhikkhaṃ tatra tatra kuladārakānaṃ  datvā ante khīrayāguṃ labhitvā gatabhikkhuvatthu cettha kathetabbaṃ. esanātiādīni  eṭṭhiādīnameva vevacanāni, tasmā eṭṭhīti esanā. gaveṭṭhīti gavesanā, pariyeṭṭhīti  pariyesanā. iccevamettha yojanā veditabbā. ayaṃ kuhanādīnaṃ attho.</p>
              <p>[03] idāni ^b^evamādīnañca pāpadhammāna^eb^nti ettha ādisaddena ``yathā vā paneke  bhonto samaṇabrāhmaṇā ^a^V1.0029^ea^  saddhādeyyāni bhojanāni bhuñjitvā te evarūpāya tiracchānavijjāya micchājīvena jīvikaṃ  kappenti. seyyathidaṃ, aṅgaṃ, nimittaṃ, uppātaṃ, supinaṃ, lakkhaṇaṃ, mūsikacchinnaṃ,  aggihomaṃ, dabbihoma''nti (dī0 ni0 1.21) ādinā nayena brahmajāle vuttānaṃ  anekesaṃ pāpadhammānaṃ gahaṇaṃ veditabbaṃ. iti yvāyaṃ imesaṃ ājīvahetu paññattānaṃ  channaṃ sikkhāpadānaṃ vītikkamavasena, imesañca ``kuhanā lapanā nemittikatā nippesikatā  lābhena lābhaṃ nijigīsanatā''ti evamādīnaṃ pāpadhammānaṃ vasena pavatto micchājīvo,  yā tasmā sabbappakārāpi micchājīvā virati, idaṃ ājīvapārisuddhisīlaṃ. tatrāyaṃ  vacanattho. etaṃ āgamma jīvantīti ājīvo. ko so, paccayapariyesanavāyāmo. pārisuddhīti  parisuddhatā. ājīvassa pārisuddhi ājīvapārisuddhi. </p>
            </h4>
          </h3>
          <h3>
            <h3n> paccayasannissitasīlaṃ </h3n>
            <h4>
              <h4n> </h4n>
              <p>[03] 18^b^.^eb^ yaṃ panetaṃ tadanantaraṃ paccayasannissitasīlaṃ vuttaṃ, tattha ^b^paṭisaṅkhā yoniso^eb^ti  upāyena pathena paṭisaṅkhāya ñatvā, paccavekkhitvāti attho ^a^M1.0030^ea^. ettha ca sītassa  paṭighātāyātiādinā nayena vuttapaccavekkhaṇameva ``yoniso paṭisaṅkhā''ti veditabbaṃ.  tattha ^b^cīvara^eb^nti antaravāsakādīsu yaṃkiñci. ^b^paṭisevatī^eb^ti paribhuñjati, nivāseti  vā pārupati vā. ^b^yāvadevā^eb^ti payojanāvadhiparicchedaniyamavacanaṃ, ettakameva hi  yogino cīvarapaṭisevane payojanaṃ yadidaṃ sītassa paṭighātāyātiādi, na ito bhiyyo.  ^b^sītassā^eb^ti ajjhattadhātukkhobhavasena vā bahiddhāutupariṇāmanavasena vā uppannassa yassa  kassaci sītassa. ^b^paṭighātāyā^eb^ti paṭihananatthaṃ. yathā sarīre ābādhaṃ na uppādeti,  evaṃ tassa vinodanatthaṃ. sītabbhāhate hi sarīre vikkhittacitto yoniso padahituṃ  na sakkoti, tasmā sītassa paṭighātāya cīvaraṃ paṭisevitabbanti bhagavā anuññāsi.  esa nayo sabbattha. kevalañhettha ^b^uṇhassā^eb^ti aggisantāpassa. tassa vanadāhādīsu  sambhavo veditabbo. ḍaṃsamakasavātātapasarīsapasamphassānanti ettha pana ^b^ḍaṃsā^eb^ti ḍaṃsanamakkhikā,  andhamakkhikātipi vuccanti. ^b^makasā^eb^ makasā eva. ^b^vātā^eb^ti sarajārajādibhedā.  ^b^ātapo^eb^ti sūriyātapo. ^b^sarīsapā^eb^ti ye keci sarantā gacchanti dīghajātikā  sappādayo, tesaṃ daṭṭhasamphasso ca phuṭṭhasamphasso cāti duvidho samphasso, sopi cīvaraṃ  pārupitvā nisinnaṃ na bādhati, tasmā tādisesu ṭhānesu tesaṃ paṭighātatthāya paṭisevati.  ^b^yāvadevā^eb^ti puna etassa vacanaṃ  niyatapayojanāvadhiparicchedadassanatthaṃ ^a^V1.0030^ea^, hirikopīnapaṭicchādanañhi  niyatapayojanaṃ, itarāni kadāci kadāci honti. tattha ^b^hirikopīna^eb^nti taṃ taṃ  sambādhaṭṭhānaṃ. yasmiṃ yasmiñhi aṅge vivariyamāne hirī kuppati vinassati, taṃ taṃ  hiriṃ kopanato hirikopīnanti vuccati. tassa ca hirikopīnassa paṭicchādanatthanti  hirikopīnapaṭicchādanatthaṃ. hirikopīnaṃ paṭicchādanatthantipi pāṭho.</p>
              <p>[03] ^b^piṇḍapāta^eb^nti yaṃkiñci āhāraṃ. yo hi koci āhāro bhikkhuno piṇḍolyena patte  patitattā piṇḍapātoti vuccati. piṇḍānaṃ vā pāto piṇḍapāto, tattha tattha laddhānaṃ bhikkhānaṃ  sannipāto samūhoti vuttaṃ hoti. ^b^neva davāyā^eb^ti na gāmadārakādayo viya davatthaṃ,  kīḷānimittanti vuttaṃ hoti. ^b^na madāyā^eb^ti na muṭṭhikamallādayo viya madatthaṃ, balamadanimittaṃ  porisamadanimittañcāti vuttaṃ hoti. ^b^na maṇḍanāyā^eb^ti na antepurikavesiyādayo ^a^M1.0031^ea^  viya maṇḍanatthaṃ, aṅgapaccaṅgānaṃ pīṇabhāvanimittanti vuttaṃ hoti. ^b^na vibhūsanāyā^eb^ti na  naṭanaccakādayo viya vibhūsanatthaṃ, pasannacchavivaṇṇatānimittanti vuttaṃ hoti. ettha  ca neva davāyāti etaṃ mohūpanissayappahānatthaṃ vuttaṃ. na madāyāti etaṃ dosūpanissayappahānatthaṃ.  na maṇḍanāya na vibhūsanāyāti etaṃ rāgūpanissayappahānatthaṃ. neva davāya na madāyāti  cetaṃ attano saṃyojanuppattipaṭisedhanatthaṃ. na maṇḍanāya na vibhūsanāyāti etaṃ parassapi  saṃyojanuppattipaṭisedhanatthaṃ. catūhipi cetehi ayoniso paṭipattiyā kāmasukhallikānuyogassa  ca pahānaṃ vuttanti veditabbaṃ.</p>
              <p>[03] ^b^yāvadevā^eb^ti vuttatthameva. ^b^imassa kāyassā^eb^ti etassa catumahābhūtikassa rūpakāyassa.  ^b^ṭhitiyā^eb^ti pabandhaṭṭhitatthaṃ. ^b^yāpanāyā^eb^ti pavattiyā avicchedatthaṃ, cirakālaṭṭhitatthaṃ  vā. gharūpatthambhamiva hi jiṇṇagharasāmiko, akkhabbhañjanamiva ca sākaṭiko kāyassa ṭhitatthaṃ  yāpanatthañcesa piṇḍapātaṃ paṭisevati, na davamadamaṇḍanavibhūsanatthaṃ. apica ṭhitīti jīvitindriyassetaṃ  adhivacanaṃ, tasmā imassa kāyassa ṭhitiyā yāpanāyāti ettāvatā etassa kāyassa jīvitindriyapavattāpanatthantipi  vuttaṃ hotīti veditabbaṃ. ^b^vihiṃsūparatiyā^eb^ti vihiṃsā nāma jighacchā ābādhaṭṭhena.  tassā uparamatthampesa piṇḍapātaṃ paṭisevati, vaṇālepanamiva uṇhasītādīsu tappaṭikāraṃ  viya ca. ^b^brahmacariyānuggahāyā^eb^ti sakalasāsanabrahmacariyassa ca maggabrahmacariyassa ca anuggahatthaṃ.  ayañhi piṇḍapātapaṭisevanapaccayā kāyabalaṃ nissāya  sikkhattayānuyogavasena ^a^V1.0031^ea^ bhavakantāranittharaṇatthaṃ  paṭipajjanto brahmacariyānuggahāya paṭisevati, kantāranittharaṇatthikā puttamaṃsaṃ (saṃ0  ni0  2.63) viya, nadīnittharaṇatthikā kullaṃ (ma0 ni0 1.240) viya, samuddanittharaṇatthikā  nāvamiva ca.</p>
              <p>[03] ^b^itipurāṇañca vedanaṃ paṭihaṅkhāmi navañca vedanaṃ na uppādessāmī^eb^ti etaṃ iminā piṇḍapātapaṭisevanena  purāṇañca jighacchāvedanaṃ paṭihaṅkhāmi, navañca vedanaṃ aparimitabhojanapaccayaṃ āharahatthakālaṃsāṭakatatravaṭṭakakākamāsakabhuttavamitakabrāhmaṇānaṃ  aññataro viya na uppādessāmītipi paṭisevati, bhesajjamiva gilāno. atha vā yā adhunā  asappāyāparimitabhojanaṃ nissāya purāṇakammapaccayavasena uppajjanato purāṇavedanāti ^a^M1.0032^ea^  vuccati. sappāyaparimitabhojanena tassā paccayaṃ vināsento taṃ purāṇañca vedanaṃ paṭihaṅkhāmi.  yā cāyaṃ adhunā kataṃ ayuttaparibhogakammūpacayaṃ nissāya āyatiṃ uppajjanato navavedanāti  vuccati. yuttaparibhogavasena tassā mūlaṃ anibbattento taṃ navañca vedanaṃ na uppādessāmīti  evampettha attho daṭṭhabbo. ettāvatā yuttaparibhogasaṅgaho attakilamathānuyogappahānaṃ dhammikasukhāpariccāgo  ca dīpito hotīti veditabbo.</p>
              <p>[03] ^b^yātrā ca me bhavissatī^eb^ti parimitaparibhogena jīvitindriyupacchedakassa iriyāpathabhañjakassa  vā parissayassa abhāvato cirakālagamanasaṅkhātā yātrā ca me bhavissati imassa paccayāyattavuttino  kāyassātipi paṭisevati, yāpyarogī viya tappaccayaṃ. ^b^anavajjatā ca phāsuvihāro  cā^eb^ti ayuttapariyesanapaṭiggahaṇaparibhogaparivajjanena anavajjatā, parimitaparibhogena phāsuvihāro.  asappāyāparimitaparibhogapaccayā aratitandīvijambhitā. viññūgarahādidosābhāvena vā  anavajjatā, sappāyaparimitabhojanapaccayā kāyabalasambhavena phāsuvihāro. yāvadatthaudarāvadehakabhojanaparivajjanena  vā seyyasukhapassasukhamiddhasukhānaṃ pahānato anavajjatā, catupañcālopamattaūnabhojanena catuiriyāpathayogyabhāvapaṭipādanato  phāsuvihāro ca me bhavissatītipi paṭisevati. vuttampi hetaṃ -- </p>
              <p>[21] ``cattāro pañca ālope, abhutvā udakaṃ pive. </p>
              <p>[22] alaṃ phāsuvihārāya, pahitattassa bhikkhuno''ti.. (theragā0 983).</p>
              <p>[03] ettāvatā ^a^V1.0032^ea^ ca payojanapariggaho majjhimā ca paṭipadā dīpitā hotīti veditabbā.</p>
              <p>[03] ^b^senāsana^eb^nti senañca āsanañca. yattha yattha hi seti vihāre vā aḍḍhayogādimhi vā,  taṃ senaṃ. yattha yattha āsati nisīdati, taṃ āsanaṃ. taṃ ekato katvā senāsananti  vuccati. ^b^utuparissayavinodanapaṭisallānārāmattha^eb^nti parisahanaṭṭhena utuyeva utuparissayo.  utuparissayassa ^a^M1.0033^ea^ vinodanatthañca paṭisallānārāmatthañca. yo sarīrābādhacittavikkhepakaro  asappāyo utu senāsanapaṭisevanena vinodetabbo hoti, tassa vinodanatthaṃ ekībhāvasukhatthañcāti  vuttaṃ hoti. kāmañca sītapaṭighātādināva utuparissayavinodanaṃ vuttameva. yathā  pana cīvarapaṭisevane hirikopīnapaṭicchādanaṃ niyatapayojanaṃ, itarāni kadāci kadāci  bhavantīti vuttaṃ, evamidhāpi niyataṃ utuparissayavinodanaṃ sandhāya idaṃ vuttanti veditabbaṃ.  atha vā ayaṃ vuttappakāro utu utuyeva. parissayo pana duvidho pākaṭaparissayo ca,  paṭicchannaparissayo ca (mahāni0 5). tattha pākaṭaparissayo sīhabyagghādayo. paṭicchannaparissayo  rāgadosādayo. ye yattha apariguttiyā ca asappāyarūpadassanādinā ca ābādhaṃ na karonti,  taṃ senāsanaṃ evaṃ jānitvā paccavekkhitvā paṭisevanto bhikkhu paṭisaṅkhā yoniso senāsanaṃ  utuparissayavinodanatthaṃ paṭisevatīti veditabbo.</p>
              <p>[03] ^b^gilānapaccayabhesajjaparikkhāra^eb^nti ettha rogassa paṭiayanaṭṭhena paccayo, paccanīkagamanaṭṭhenāti  attho. yassa kassaci sappāyassetaṃ adhivacanaṃ. bhisakkassa kammaṃ tena anuññātattāti  bhesajjaṃ. gilānapaccayova bhesajjaṃ gilānapaccayabhesajjaṃ, yaṃkiñci gilānassa sappāyaṃ  bhisakkakammaṃ telamadhuphāṇitādīti vuttaṃ hoti. parikkhāroti pana ``sattahi nagaraparikkhārehi  suparikkhataṃ hotī''ti (a0 ni0  7.67) ādīsu parivāro vuccati. ``ratho sīlaparikkhāro,  jhānakkho cakkavīriyo''ti (saṃ0 ni0  5.4) ādīsu alaṅkāro. ``ye ca kho ime  pabbajitena jīvitaparikkhārā samudānetabbā''ti (ma0 ni0 1.191-192) ādīsu sambhāro.  idha pana sambhāropi parivāropi vaṭṭati. tañhi gilānapaccayabhesajjaṃ jīvitassa parivāropi  hoti, jīvitanāsakābādhuppattiyā antaraṃ adatvā rakkhaṇato sambhāropi. yathā ciraṃ  pavattati, evamassa kāraṇabhāvato, tasmā parikkhāroti vuccati. evaṃ gilānapaccayabhesajjañca  taṃ parikkhāro cāti gilānapaccayabhesajjaparikkhāro. taṃ gilānapaccayabhesajjaparikkhāraṃ.  gilānassa yaṃkiñci sappāyaṃ bhisakkānuññātaṃ telamadhuphāṇitādi ^a^V1.0033^ea^ jīvitaparikkhāranti  vuttaṃ hoti. ^b^uppannāna^eb^nti ^a^M1.0034^ea^ jātānaṃ bhūtānaṃ nibbattānaṃ. ^b^veyyābādhikāna^eb^nti  ettha byābādhoti dhātukkhobho, taṃsamuṭṭhānā ca kuṭṭhagaṇḍapīḷakādayo. byābādhato uppannattā  veyyābādhikā. ^b^vedanāna^eb^nti dukkhavedanā akusalavipākavedanā. tāsaṃ veyyābādhikānaṃ  vedanānaṃ. ^b^abyābajjhaparamatāyā^eb^ti niddukkhaparamatāya. yāva taṃ dukkhaṃ sabbaṃ pahīnaṃ  hoti tāvāti attho.</p>
              <p>[03] evamidaṃ saṅkhepato paṭisaṅkhā yoniso paccayaparibhogalakkhaṇaṃ paccayasannissitasīlaṃ veditabbaṃ.  vacanattho panettha -- cīvarādayo hi yasmā te paṭicca nissāya paribhuñjamānā pāṇino ayanti  pavattanti, tasmā paccayāti vuccanti. te paccaye sannissitanti paccayasannissitaṃ. </p>
            </h4>
          </h3>
          <h3>
            <h3n> catupārisuddhisampādanavidhi </h3n>
            <h4>
              <h4n> </h4n>
              <p>[03] 19^b^.^eb^ evametasmiṃ catubbidhe sīle saddhāya ^b^pātimokkhasaṃvaro^eb^ sampādetabbo. ^b^saddhāsādhano^eb^  hi so, sāvakavisayātītattā sikkhāpadapaññattiyā. sikkhāpadapaññattiyācanapaṭikkhepo cettha  nidassanaṃ. tasmā yathā paññattaṃ sikkhāpadaṃ anavasesaṃ saddhāya samādiyitvā jīvitepi apekkhaṃ  akarontena sādhukaṃ sampādetabbaṃ. vuttampi hetaṃ -- </p>
              <p>[21] ``kikīva aṇḍaṃ camarīva vāladhiṃ, </p>
              <p>[27] piyaṃva puttaṃ nayanaṃva ekakaṃ. </p>
              <p>[26] tatheva sīlaṃ anurakkhamānakā, </p>
              <p>[22] supesalā hotha sadā sagāravā''ti..</p>
              <p>[03] aparampi vuttaṃ -- ``evameva kho pahārāda yaṃ mayā sāvakānaṃ sikkhāpadaṃ paññattaṃ, taṃ  mama sāvakā jīvitahetupi nātikkamantī''ti (a0 ni0  8.19). imasmiṃ ca panatthe  aṭaviyaṃ corehi baddhatherānaṃ vatthūni veditabbāni.</p>
              <p>[03] mahāvattaniaṭaviyaṃ kira theraṃ corā kāḷavallīhi bandhitvā nipajjāpesuṃ. thero  yathānipannova ^a^V1.0034^ea^ sattadivasāni vipassanaṃ vaḍḍhetvā anāgāmiphalaṃ pāpuṇitvā tattheva kālaṃ  katvā brahmaloke nibbatti.</p>
              <p>[03] aparampi ^a^M1.0035^ea^ theraṃ tambapaṇṇidīpe pūtilatāya bandhitvā nipajjāpesuṃ. so  vanadāhe āgacchante valliṃ acchinditvāva vipassanaṃ paṭṭhapetvā samasīsī hutvā parinibbāyi.  dīghabhāṇakābhayatthero pañcahi bhikkhusatehi saddhiṃ āgacchanto disvā therassa sarīraṃ  jhāpetvā cetiyaṃ kārāpesi. tasmā aññopi saddho kulaputto -- </p>
              <p>[21] pātimokkhaṃ visodhento, appeva jīvitaṃ jahe. </p>
              <p>[22] paññattaṃ lokanāthena, na bhinde sīlasaṃvaraṃ..</p>
              <p>[03] yathā ca pātimokkhasaṃvaro saddhāya, evaṃ satiyā ^b^indriyasaṃvaro^eb^ sampādetabbo. ^b^satisādhano^eb^  hi so, satiyā adhiṭṭhitānaṃ indriyānaṃ abhijjhādīhi ananvāssavanīyato. tasmā ``varaṃ,  bhikkhave, tattāya ayosalākāya ādittāya sampajjalitāya sajotibhūtāya cakkhundriyaṃ sampalimaṭṭhaṃ,  na tveva cakkhuviññeyyesu rūpesu anubyañjanaso nimittaggāho''ti (saṃ0 ni0  4.235)  ādinā nayena ādittapariyāyaṃ samanussaritvā rūpādīsu visayesu cakkhudvārādipavattassa  viññāṇassa abhijjhādīhi anvāssavanīyaṃ nimittādiggāhaṃ asammuṭṭhāya satiyā nisedhentena  esa sādhukaṃ sampādetabbo. evaṃ asampādite hi etasmiṃ pātimokkhasaṃvarasīlampi anaddhaniyaṃ  hoti aciraṭṭhitikaṃ, asaṃvihitasākhāparivāramiva sassaṃ. haññate cāyaṃ kilesacorehi,  vivaṭadvāro viya gāmo parassa hārīhi. cittañcassa rāgo samativijjhati, ducchannamagāraṃ  vuṭṭhi viya. vuttampi hetaṃ -- </p>
              <p>[21] ``rūpesu saddesu atho rasesu, </p>
              <p>[27] gandhesu phassesu ca rakkha indriyaṃ. </p>
              <p>[26] ete hi dvārā vivaṭā arakkhitā, </p>
              <p>[22] hananti gāmaṃva parassa hārino''.. </p>
              <p>[21] ``yathā ^a^V1.0035^ea^ agāraṃ ducchannaṃ, vuṭṭhī samativijjhati. </p>
              <p>[22] evaṃ abhāvitaṃ cittaṃ, rāgo samativijjhatī''ti.. (dha0 pa0 13).</p>
              <p>[03] sampādite pana tasmiṃ pātimokkhasaṃvarasīlampi addhaniyaṃ hoti ciraṭṭhitikaṃ, susaṃvihitasākhāparivāramiva  sassaṃ. na haññate cāyaṃ kilesacorehi ^a^M1.0036^ea^, susaṃvutadvāro viya gāmo parassa  hārīhi. na cassa cittaṃ rāgo samativijjhati, succhannamagāraṃ vuṭṭhi viya. vuttampi  cetaṃ -- </p>
              <p>[21] ``rūpesu saddesu atho rasesu, </p>
              <p>[27] gandhesu phassesu ca rakkha indriyaṃ. </p>
              <p>[26] ete hi dvārā pihitā susaṃvutā, </p>
              <p>[22] na hanti gāmaṃva parassa hārino''.. </p>
              <p>[21] ``yathā agāraṃ succhannaṃ, vuṭṭhī na samativijjhati. </p>
              <p>[22] evaṃ subhāvitaṃ cittaṃ, rāgo na samativijjhatī''ti.. (dha0 pa0 14).</p>
              <p>[03] ayaṃ pana atiukkaṭṭhadesanā.</p>
              <p>[03] cittaṃ nāmetaṃ lahuparivattaṃ, tasmā uppannaṃ rāgaṃ asubhamanasikārena vinodetvā indriyasaṃvaro  sampādetabbo, adhunāpabbajitena vaṅgīsattherena viya.</p>
              <p>[03] therassa kira adhunāpabbajitassa piṇḍāya carato ekaṃ itthiṃ disvā rāgo uppajjati.  tato ānandattheraṃ āha -- </p>
              <p>[21] ``kāmarāgena ḍayhāmi, cittaṃ me pariḍayhati. </p>
              <p>[22] sādhu nibbāpanaṃ brūhi, anukampāya gotamā''ti.. (saṃ0 ni0  1.212; theragā0  1232).</p>
              <p>[03] thero ^a^V1.0036^ea^ āha -- </p>
              <p>[21] ``saññāya vipariyesā, cittaṃ te pariḍayhati. </p>
              <p>[27] nimittaṃ parivajjehi, subhaṃ rāgūpasañhitaṃ. </p>
              <p>[22] asubhāya cittaṃ bhāvehi, ekaggaṃ susamāhitaṃ.. (saṃ0 ni0  1.212; theragā0 1233-1234). </p>
              <p>[21] ``saṅkhāre parato passa, dukkhato no ca attato. </p>
              <p>[22] nibbāpehi mahārāgaṃ, mā ḍayhittho punappuna''nti.. (saṃ0 ni0  1.212).</p>
              <p>[03] thero rāgaṃ vinodetvā piṇḍāya cari. apica indriyasaṃvarapūrakena bhikkhunā kuraṇḍakamahāleṇavāsinā  cittaguttattherena viya corakamahāvihāravāsinā mahāmittattherena viya ca bhavitabbaṃ.  kuraṇḍakamahāleṇe kira sattannaṃ buddhānaṃ abhinikkhamanacittakammaṃ manoramaṃ ahosi,  sambahulā bhikkhū senāsanacārikaṃ āhiṇḍantā cittakammaṃ disvā ``manoramaṃ, bhante  ^a^M1.0037^ea^, cittakamma''nti āhaṃsu. thero āha ``atirekasaṭṭhi me, āvuso,  vassāni leṇe vasantassa cittakammaṃ atthītipi na jānāmi, ajja dāni cakkhumante nissāya  ñāta''nti. therena kira ettakaṃ addhānaṃ vasantena cakkhuṃ ummīletvā leṇaṃ na ullokitapubbaṃ.  leṇadvāre cassa mahānāgarukkhopi ahosi. sopi therena uddhaṃ na ullokitapubbo. anusaṃvaccharaṃ  bhūmiyaṃ kesaranipātaṃ disvāvassa pupphitabhāvaṃ jānāti.</p>
              <p>[03] rājā therassa guṇasampattiṃ sutvā vanditukāmo tikkhattuṃ pesetvā anāgacchante there  tasmiṃ gāme taruṇaputtānaṃ itthīnaṃ thane bandhāpetvā lañjāpesi ``tāva dārakā thaññaṃ  mā labhiṃsu, yāva thero na āgacchatī''ti. thero dārakānaṃ anukampāya mahāgāmaṃ agamāsi.  rājā sutvā ``gacchatha bhaṇe, theraṃ pavesetha sīlāni gaṇhissāmī''ti antepuraṃ abhiharāpetvā  vanditvā bhojetvā ``ajja, bhante, okāso natthi, sve sīlāni gaṇhissāmīti therassa  pattaṃ gahetvā thokaṃ anugantvā deviyā saddhiṃ vanditvā nivatti. thero rājā vā  vandatu devī vā, ``sukhī hotu, mahārājā''ti vadati. evaṃ sattadivasā gatā. bhikkhū  āhaṃsu ``kiṃ, bhante, tumhe raññepi ^a^V1.0037^ea^ vandamāne deviyāpi vandamānāya ``sukhī hotu,  mahārāja''icceva vadathāti. thero ``nāhaṃ, āvuso, rājāti vā devīti vā vavatthānaṃ  karomī''ti vatvā sattāhātikkamena ``therassa idha vāso dukkho''ti raññā vissajjito  kuraṇḍakamahāleṇaṃ gantvā rattibhāge caṅkamaṃ ārūhi. nāgarukkhe adhivatthā devatā  daṇḍadīpikaṃ gahetvā aṭṭhāsi. athassa kammaṭṭhānaṃ atiparisuddhaṃ pākaṭaṃ ahosi. thero  ``kiṃ nu me ajja kammaṭṭhānaṃ ativiya pakāsatī''ti attamano majjhimayāmasamanantaraṃ  sakalaṃ pabbataṃ unnādayanto arahattaṃ pāpuṇi. tasmā aññopi attatthakāmo kulaputto -- </p>
              <p>[21] makkaṭova araññamhi, vane bhantamigo viya. </p>
              <p>[22] bālo viya ca utrasto, na bhave lolalocano.. </p>
              <p>[21] adho khipeyya cakkhūni, yugamattadaso siyā. </p>
              <p>[22] vanamakkaṭalolassa, na cittassa vasaṃ vaje..</p>
              <p>[03] mahāmittattherassāpi ^a^M1.0038^ea^ mātu visagaṇḍakarogo uppajji, dhītāpissā bhikkhunīsu  pabbajitā hoti. sā taṃ āha -- ``gaccha ayye, bhātu santikaṃ gantvā mama aphāsukabhāvaṃ  ārocetvā bhesajjamāharā''ti. sā gantvā ārocesi. thero āha -- ``nāhaṃ mūlabhesajjādīni  saṃharitvā bhesajjaṃ pacituṃ jānāmi, apica te bhesajjaṃ ācikkhissaṃ -- ``ahaṃ yato  pabbajito, tato paṭṭhāya na mayā lobhasahagatena cittena indriyāni bhinditvā visabhāgarūpaṃ  olokitapubbaṃ, iminā saccavacanena mātuyā me phāsu hotu, gaccha idaṃ vatvā upāsikāya  sarīraṃ parimajjā''ti. sā gantvā imamatthaṃ ārocetvā tathā akāsi. upāsikāya  taṃkhaṇaṃyeva gaṇḍo pheṇapiṇḍo viya vilīyitvā antaradhāyi, sā uṭṭhahitvā ``sace sammāsambuddho  dhareyya, kasmā mama puttasadisassa bhikkhuno jālavicitrena hatthena sīsaṃ na parāmaseyyā''ti  attamanavācaṃ nicchāresi. tasmā -- </p>
              <p>[21] kulaputtamāni aññopi, pabbajitvāna sāsane. </p>
              <p>[22] mittattherova tiṭṭheyya, vare indriyasaṃvare.. </p>
              <p>[01] yathā ^a^V1.0038^ea^ pana indriyasaṃvaro satiyā, tathā vīriyena ^b^ājīvapārisuddhi^eb^ sampādetabbā.  ^b^vīriyasādhanā^eb^ hi sā, sammāraddhavīriyassa micchājīvappahānasambhavato. tasmā anesanaṃ  appatirūpaṃ pahāya vīriyena piṇḍapātacariyādīhi sammā esanāhi esā sampādetabbā parisuddhuppādeyeva  paccaye paṭisevamānena aparisuddhuppāde āsīvise viya parivajjayatā. tattha apariggahitadhutaṅgassa  saṅghato, gaṇato, dhammadesanādīhi cassa guṇehi pasannānaṃ gihīnaṃ santikā uppannā paccayā  parisuddhuppādā nāma. piṇḍapātacariyādīhi pana atiparisuddhuppādāyeva. pariggahitadhutaṅgassa  piṇḍapātacariyādīhi dhutaguṇe cassa pasannānaṃ santikā dhutaṅganiyamānulomena uppannā  parisuddhuppādā nāma. ekabyādhivūpasamatthañcassa pūtihariṭakīcatumadhuresu uppannesu  ``catumadhuraṃ aññepi sabrahmacārino paribhuñjissantī''ti cintetvā hariṭakīkhaṇḍameva  paribhuñjamānassa dhutaṅgasamādānaṃ patirūpaṃ hoti. esa hi ``uttamāriyavaṃsiko bhikkhū''ti  vuccati. ye panete cīvarādayo paccayā, tesu yassa kassaci bhikkhuno ājīvaṃ parisodhentassa  ^a^M1.0039^ea^ cīvare ca piṇḍapāte ca nimittobhāsaparikathāviññattiyo na vaṭṭanti.  senāsane pana apariggahitadhutaṅgassa nimittobhāsaparikathā vaṭṭanti. tattha ^b^nimittaṃ^eb^ nāma  senāsanatthaṃ bhūmiparikammādīni karontassa ``kiṃ, bhante, kariyati, ko kārāpetī''ti  gihīhi vutte ``na koci''ti paṭivacanaṃ, yaṃ vā panaññampi evarūpaṃ nimittakammaṃ.  ^b^obhāso^eb^ nāma ``upāsakā tumhe kuhiṃ vasathā''ti. pāsāde, bhanteti. ``bhikkhūnaṃ  pana upāsakā pāsādo na vaṭṭatī''ti vacanaṃ, yaṃ vā panaññampi evarūpaṃ obhāsakammaṃ.  ^b^parikathā^eb^ nāma ``bhikkhusaṅghassa senāsanaṃ sambādha''nti vacanaṃ, yā vā panaññāpi evarūpā  pariyāyakathā. bhesajje sabbampi vaṭṭati. tathā uppannaṃ pana bhesajjaṃ roge vūpasante paribhuñjituṃ  vaṭṭati, na vaṭṭatīti.</p>
              <p>[03] tattha vinayadharā ``bhagavatā dvāraṃ dinnaṃ, tasmā vaṭṭatī''ti vadanti. suttantikā pana ``kiñcāpi  āpatti na hoti, ājīvaṃ pana kopeti, tasmā na vaṭṭati''cceva vadanti.</p>
              <p>[03] yo pana bhagavatā anuññātāpi nimittobhāsaparikathāviññattiyo akaronto appicchatādiguṇeyeva  nissāya jīvitakkhayepi paccupaṭṭhite aññatreva obhāsādīhi uppannapaccaye paṭisevati, esa  ``paramasallekhavuttī''ti vuccati, seyyathāpi thero ^b^sāriputto^eb^.</p>
              <p>[03] so kirāyasmā ekasmiṃ samaye pavivekaṃ brūhayamāno mahāmoggallānattherena  saddhiṃ aññatarasmiṃ ^a^V1.0039^ea^  araññe viharati, athassa ekasmiṃ divase udaravātābādho uppajjitvā atidukkhaṃ janesi.  mahāmoggallānatthero sāyanhasamaye tassāyasmato upaṭṭhānaṃ gato theraṃ nipannaṃ disvā  taṃ pavattiṃ pucchitvā ``pubbe te, āvuso, kena phāsu hotī''ti pucchi. thero  āha, ``gihikāle me, āvuso, mātā sappimadhusakkarādīhi yojetvā asambhinnakhīrapāyāsaṃ  adāsi, tena me phāsu ahosī''ti. sopi āyasmā ``hotu, āvuso, sace mayhaṃ  vā tuyhaṃ vā puññaṃ atthi, appeva nāma sve labhissāmā''ti āha.</p>
              <p>[03] imaṃ pana nesaṃ kathāsallāpaṃ caṅkamanakoṭiyaṃ rukkhe adhivatthā devatā sutvā ``sve ayyassa  pāyāsaṃ uppādessāmī''ti tāvadeva therassa upaṭṭhākakulaṃ ^a^M1.0040^ea^ gantvā jeṭṭhaputtassa  sarīraṃ āvisitvā pīḷaṃ janesi. athassa tikicchānimittaṃ sannipatite ñātake  āha -- ``sace sve therassa evarūpaṃ nāma pāyāsaṃ paṭiyādetha, taṃ muñcissāmī''ti.  te ``tayā avuttepi mayaṃ therānaṃ nibaddhaṃ bhikkhaṃ demā''ti vatvā dutiyadivase tathārūpaṃ  pāyāsaṃ paṭiyādiyiṃsu.</p>
              <p>[03] mahāmoggallānatthero pātova āgantvā ``āvuso, yāva ahaṃ piṇḍāya caritvā āgacchāmi,  tāva idheva hohī''ti vatvā gāmaṃ pāvisi. te manussā paccuggantvā therassa pattaṃ  gahetvā vuttappakārassa pāyāsassa pūretvā adaṃsu. thero gamanākāraṃ dassesi. te  ``bhuñjatha -- bhante, tumhe, aparampi dassāmā''ti theraṃ bhojetvā puna pattapūraṃ adaṃsu.  thero gantvā ``handāvuso sāriputta, paribhuñjā''ti upanāmesi. theropi taṃ disvā  ``atimanāpo pāyāso, kathaṃ nu kho uppanno''ti cintento tassa uppattimūlaṃ disvā  āha -- ``āvuso moggallāna, aparibhogāraho piṇḍapāto''ti. sopāyasmā ``mādisena  nāma ābhataṃ piṇḍapātaṃ na paribhuñjatī''ti cittampi anuppādetvā ekavacaneneva pattaṃ  mukhavaṭṭiyaṃ gahetvā ekamante nikujjesi. pāyāsassa saha bhūmiyaṃ patiṭṭhānā therassa  ābādho antaradhāyi, tato paṭṭhāya pañcacattālīsa vassāni na puna uppajji. tato mahāmoggallānaṃ  āha -- ``āvuso, vacīviññattiṃ nissāya uppanno pāyāso antesu nikkhamitvā bhūmiyaṃ  carantesupi paribhuñjituṃ ayuttarūpo''ti. imañca udānaṃ udānesi -- </p>
              <p>[21] ``vacīviññattivipphārā, uppannaṃ madhupāyasaṃ. </p>
              <p>[22] sace bhutto bhaveyyāhaṃ, sājīvo garahito mama.. </p>
              <p>[21] ``yadipi ^a^V1.0040^ea^ me antaguṇaṃ, nikkhamitvā bahi care. </p>
              <p>[22] neva bhindeyyaṃ ājīvaṃ, cajamānopi jīvitaṃ.. </p>
              <p>[21] ``ārādhemi sakaṃ cittaṃ, vivajjemi anesanaṃ. </p>
              <p>[22] nāhaṃ buddhappaṭikuṭṭhaṃ, kāhāmi ca anesana''nti..</p>
              <p>[03] ciragumbavāsikāmbakhādakamahātissattheravatthupi cettha kathetabbaṃ. evaṃ sabbathāpi. </p>
              <p>[21] ``anesanāya ^a^M1.0041^ea^ cittampi, ajanetvā vicakkhaṇo. </p>
              <p>[22] ājīvaṃ parisodheyya, saddhāpabbajito yatī''ti..</p>
              <p>[03] yathā ca vīriyena ājīvapārisuddhi, tathā ^b^paccayasannissitasīlaṃ^eb^ paññāya sampādetabbaṃ.  ^b^paññāsādhanaṃ^eb^ hi taṃ, paññavato paccayesu ādīnavānisaṃsadassanasamatthabhāvato. tasmā  pahāya paccayagedhaṃ dhammena samena uppanne paccaye yathāvuttena vidhinā paññāya paccavekkhitvā  paribhuñjantena sampādetabbaṃ.</p>
              <p>[03] tattha duvidhaṃ paccavekkhaṇaṃ paccayānaṃ paṭilābhakāle, paribhogakāle ca. paṭilābhakālepi  hi dhātuvasena vā paṭikūlavasena vā paccavekkhitvā ṭhapitāni cīvarādīni tato uttari  paribhuñjantassa anavajjova paribhogo, paribhogakālepi. tatrāyaṃ sanniṭṭhānakaro vinicchayo -- </p>
              <p>[01] cattāro hi paribhogā theyyaparibhogo, iṇaparibhogo, dāyajjaparibhogo, sāmiparibhogoti.  tatra saṅghamajjhepi nisīditvā paribhuñjantassa dussīlassa paribhogo ^b^theyyaparibhogo^eb^ nāma.  sīlavato apaccavekkhitvā paribhogo ^b^iṇaparibhogo^eb^ nāma. tasmā cīvaraṃ paribhoge paribhoge  paccavekkhitabbaṃ, piṇḍapāto ālope ālope, tathā asakkontena purebhattapacchābhattapurimayāmamajjhimayāmapacchimayāmesu.  sacassa apaccavekkhatova aruṇaṃ uggacchati, iṇaparibhogaṭṭhāne tiṭṭhati. senāsanampi paribhoge  paribhoge paccavekkhitabbaṃ. bhesajjassa paṭiggahaṇepi paribhogepi satipaccayatāva vaṭṭati.  evaṃ santepi paṭiggahaṇe satiṃ katvā ^a^V1.0041^ea^ paribhoge akarontasseva āpatti, paṭiggahaṇe  pana satiṃ akatvā paribhoge karontassa anāpatti.</p>
              <p>[03] catubbidhā hi suddhi desanāsuddhi, saṃvarasuddhi, pariyeṭṭhisuddhi, paccavekkhaṇasuddhīti.  tattha ^b^desanāsuddhi^eb^ nāma pātimokkhasaṃvarasīlaṃ. tañhi desanāya sujjhanato desanāsuddhīti  vuccati. ^b^saṃvarasuddhi^eb^ nāma indriyasaṃvarasīlaṃ. tañhi ``na puna evaṃ karissāmī''ti  cittādhiṭṭhānasaṃvareneva sujjhanato saṃvarasuddhīti vuccati. ^b^pariyeṭṭhisuddhi^eb^ nāma ājīvapārisuddhisīlaṃ.  tañhi anesanaṃ pahāya dhammena samena paccaye uppādentassa pariyesanāya suddhattā pariyeṭṭhisuddhīti  ^a^M1.0042^ea^ vuccati. ^b^paccavekkhaṇasuddhi^eb^ nāma paccayasannissitasīlaṃ. tañhi vuttappakārena  paccavekkhaṇena sujjhanato paccavekkhaṇasuddhīti vuccati. tena vuttaṃ ``paṭiggahaṇe pana  satiṃ akatvā paribhoge karontassa anāpattī''ti.</p>
              <p>[03] sattannaṃ sekkhānaṃ paccayaparibhogo ^b^dāyajjaparibhogo^eb^ nāma. te hi bhagavato puttā, tasmā  pitusantakānaṃ paccayānaṃ dāyādā hutvā te paccaye paribhuñjanti. kiṃpanete bhagavato  paccaye paribhuñjanti, udāhu gihīnaṃ paccaye paribhuñjantīti. gihīhi dinnāpi bhagavatā  anuññātattā bhagavato santakā honti, tasmā bhagavato paccaye paribhuñjantīti veditabbā.  dhammadāyādasuttañcettha sādhakaṃ.</p>
              <p>[03] khīṇāsavānaṃ paribhogo ^b^sāmiparibhogo^eb^ nāma. te hi taṇhāya dāsabyaṃ atītattā sāmino  hutvā paribhuñjanti.</p>
              <p>[03] imesu paribhogesu sāmiparibhogo ca dāyajjaparibhogo ca sabbesaṃ vaṭṭati. iṇaparibhogo  na vaṭṭati. theyyaparibhoge kathāyeva natthi. yo panāyaṃ sīlavato paccavekkhitaparibhogo,  so iṇaparibhogassa paccanīkattā āṇaṇyaparibhogo vā hoti, dāyajjaparibhogeyeva vā saṅgahaṃ  gacchati. sīlavāpi hi imāya sikkhāya samannāgatattā sekkhotveva saṅkhyaṃ gacchati. imesu  pana paribhogesu yasmā sāmiparibhogo aggo, tasmā taṃ patthayamānena bhikkhunā vuttappakārāya  paccavekkhaṇāya paccavekkhitvā paribhuñjantena paccayasannissitasīlaṃ sampādetabbaṃ.  evaṃ karonto hi kiccakārī hoti. vuttampi cetaṃ -- </p>
              <p>[21] ``piṇḍaṃ ^a^V1.0042^ea^ vihāraṃ sayanāsanañca, </p>
              <p>[27] āpañca saṅghāṭirajūpavāhanaṃ. </p>
              <p>[26] sutvāna dhammaṃ sugatena desitaṃ, </p>
              <p>[22] saṅkhāya seve varapaññasāvako.. </p>
              <p>[21] ``tasmā ^a^M1.0043^ea^ hi piṇḍe sayanāsane ca, </p>
              <p>[27] āpe ca saṅghāṭirajūpavāhane. </p>
              <p>[26] etesu dhammesu anūpalitto, </p>
              <p>[22] bhikkhu yathā pokkhare vāribindu.. (su0 ni0 393-394). </p>
              <p>[21] ``kālena laddhā parato anuggahā, </p>
              <p>[27] khajjesu bhojjesu ca sāyanesu ca. </p>
              <p>[26] mattaṃ sa jaññā satataṃ upaṭṭhito, </p>
              <p>[22] vaṇassa ālepanarūhane yathā.. </p>
              <p>[21] ``kantāre puttamaṃsaṃva, akkhassabbhañjanaṃ yathā. </p>
              <p>[22] evaṃ āhāre āhāraṃ, yāpanatthamamucchito''ti..</p>
              <p>[03] imassa ca paccayasannissitasīlassa paripūrakāritāya bhāgineyyasaṅgharakkhitasāmaṇerassa vatthu  kathetabbaṃ. so hi sammā paccavekkhitvā paribhuñji. yathāha -- </p>
              <p>[21] ``upajjhāyo maṃ bhuñjamānaṃ, sālikūraṃ sunibbutaṃ. </p>
              <p>[22] mā heva tvaṃ sāmaṇera, jivhaṃ jhāpesi asaññato.. </p>
              <p>[21] ``upajjhāyassa vaco sutvā, saṃvegamalabhiṃ tadā. </p>
              <p>[22] ekāsane nisīditvā, arahattaṃ apāpuṇiṃ.. </p>
              <p>[21] ``sohaṃ ^a^V1.0043^ea^ paripuṇṇasaṅkappo, cando pannaraso yathā. </p>
              <p>[22] sabbāsavaparikkhīṇo, natthi dāni punabbhavo''ti.. </p>
              <p>[21] ``tasmā aññopi dukkhassa, patthayanto parikkhayaṃ. </p>
              <p>[22] yoniso paccavekkhitvā, paṭisevetha paccaye''ti..</p>
              <p>[03] evaṃ pātimokkhasaṃvarasīlādivasena catubbidhaṃ. </p>
            </h4>
          </h3>
          <h3>
            <h3n> paṭhamasīlapañcakaṃ </h3n>
            <h4>
              <h4n> </h4n>
              <p>[03] 20^b^.^eb^ pañcavidhakoṭṭhāsassa paṭhamapañcake anupasampannasīlādivasena attho veditabbo. vuttañhetaṃ  paṭisambhidāyaṃ --</p>
              <p>[03] ``katamaṃ ^a^M1.0044^ea^ pariyantapārisuddhisīlaṃ? anupasampannānaṃ pariyantasikkhāpadānaṃ,  idaṃ pariyantapārisuddhisīlaṃ. katamaṃ apariyantapārisuddhisīlaṃ? upasampannānaṃ apariyantasikkhāpadānaṃ,  idaṃ apariyantapārisuddhisīlaṃ. katamaṃ paripuṇṇapārisuddhisīlaṃ? puthujjanakalyāṇakānaṃ  kusaladhamme yuttānaṃ sekkhapariyante paripūrakārīnaṃ kāye ca jīvite ca anapekkhānaṃ  pariccattajīvitānaṃ, idaṃ paripuṇṇapārisuddhisīlaṃ. katamaṃ aparāmaṭṭhapārisuddhisīlaṃ?  sattannaṃ sekkhānaṃ, idaṃ aparāmaṭṭhapārisuddhisīlaṃ. katamaṃ paṭippassaddhipārisuddhisīlaṃ?  tathāgatasāvakānaṃ khīṇāsavānaṃ paccekabuddhānaṃ tathāgatānaṃ arahantānaṃ sammāsambuddhānaṃ,  idaṃ paṭippassaddhipārisuddhisīla''nti (paṭi0 ma0 1.37).</p>
              <p>[03] tattha anupasampannānaṃ sīlaṃ gaṇanavasena sapariyantattā ^b^pariyantapārisuddhisīla^eb^nti veditabbaṃ.  upasampannānaṃ -- </p>
              <p>[21] ``nava koṭisahassāni, asītisatakoṭiyo. </p>
              <p>[22] paññāsasatasahassāni, chattiṃsā ca punāpare.. </p>
              <p>[21] ``ete ^a^V1.0044^ea^ saṃvaravinayā, sambuddhena pakāsitā. </p>
              <p>[22] peyyālamukhena niddiṭṭhā, sikkhā vinayasaṃvare''ti.. --</p>
              <p>[03] evaṃ gaṇanavasena sapariyantampi anavasesavasena samādānabhāvañca lābhayasañātiaṅgajīvitavasena adiṭṭhapariyantabhāvañca  sandhāya ^b^apariyantapārisuddhisīla^eb^nti vuttaṃ, ciragumbavāsikāmbakhādakamahātissattherassa  sīlamiva. tathā hi so āyasmā -- </p>
              <p>[21] ``dhanaṃ caje aṅgavarassa hetu, aṅgaṃ caje jīvitaṃ rakkhamāno. </p>
              <p>[22] aṅgaṃ dhanaṃ jīvitañcāpi sabbaṃ, caje naro dhammamanussaranto''ti.. --</p>
              <p>[03] imaṃ sappurisānussatiṃ avijahanto jīvitasaṃsayepi sikkhāpadaṃ avītikkamma tadeva apariyantapārisuddhisīlaṃ  nissāya upāsakassa piṭṭhigatova arahattaṃ pāpuṇi. yathāha -- </p>
              <p>[21] ``na pitā napi te mātā, na ñāti napi bandhavo. </p>
              <p>[22] karotetādisaṃ kiccaṃ, sīlavantassa kāraṇā.. </p>
              <p>[21] saṃvegaṃ ^a^M1.0045^ea^ janayitvāna, sammasitvāna yoniso. </p>
              <p>[22] tassa piṭṭhigato santo, arahattaṃ apāpuṇī''ti..</p>
              <p>[03] puthujjanakalyāṇakānaṃ sīlaṃ upasampadato paṭṭhāya sudhotajātimaṇi viya suparikammakatasuvaṇṇaṃ  viya ca atiparisuddhattā cittuppādamattakenapi malena virahitaṃ arahattasseva padaṭṭhānaṃ  hoti, tasmā ^b^paripuṇṇapārisuddhī^eb^ti vuccati, mahāsaṅgharakkhitabhāgineyyasaṅgharakkhitattherānaṃ  viya.</p>
              <p>[03] ^b^mahāsaṅgharakkhitattheraṃ^eb^ kira atikkantasaṭṭhivassaṃ maraṇamañce nipannaṃ bhikkhusaṅgho lokuttarādhigamaṃ  pucchi. thero ``natthi me lokuttaradhammo''ti āha. athassa upaṭṭhāko daharabhikkhu  āha -- ``bhante, tumhe parinibbutāti samantā dvādasayojanā manussā sannipatitā,  tumhākaṃ puthujjanakālakiriyāya mahājanassa vippaṭisāro bhavissatī''ti. āvuso,  ahaṃ ``metteyyaṃ bhagavantaṃ passissāmī''ti na vipassanaṃ paṭṭhapesiṃ. tena hi maṃ  nisīdāpetvā ^a^V1.0045^ea^ okāsaṃ karohīti. so theraṃ nisīdāpetvā bahi nikkhanto. thero  tassa saha nikkhamanāva arahattaṃ patvā accharikāya saññaṃ adāsi. saṅgho sannipatitvā āha --  ``bhante, evarūpe maraṇakāle lokuttaradhammaṃ nibbattentā dukkaraṃ karitthā''ti.  nāvuso etaṃ dukkaraṃ, apica vo dukkaraṃ ācikkhissāmi -- ``ahaṃ, āvuso, pabbajitakālato  paṭṭhāya asatiyā aññāṇapakataṃ kammaṃ nāma na passāmī''ti. bhāgineyyopissa paññāsavassakāle  evameva arahattaṃ pāpuṇīti. </p>
              <p>[21] ``appassutopi ce hoti, sīlesu asamāhito. </p>
              <p>[22] ubhayena naṃ garahanti, sīlato ca sutena ca.. </p>
              <p>[21] ``appassutopi ce hoti, sīlesu susamāhito. </p>
              <p>[22] sīlato naṃ pasaṃsanti, tassa sampajjate sutaṃ.. </p>
              <p>[21] ``bahussutopi ce hoti, sīlesu asamāhito. </p>
              <p>[22] sīlato naṃ garahanti, nāssa sampajjate sutaṃ.. </p>
              <p>[21] ``bahussutopi ce hoti, sīlesu susamāhito. </p>
              <p>[22] ubhayena naṃ pasaṃsanti, sīlato ca sutena ca.. </p>
              <p>[21] ``bahussutaṃ ^a^M1.0046^ea^ dhammadharaṃ, sappaññaṃ buddhasāvakaṃ. </p>
              <p>[27] nekkhaṃ jambonadasseva, ko taṃ ninditumarahati. </p>
              <p>[22] devāpi naṃ pasaṃsanti, brahmunāpi pasaṃsito''ti.. (a0 ni0  4.6).</p>
              <p>[03] sekkhānaṃ pana sīlaṃ diṭṭhivasena aparāmaṭṭhattā, puthujjanānaṃ vā pana rāgavasena aparāmaṭṭhasīlaṃ  ^b^aparāmaṭṭhapārisuddhī^eb^ti veditabbaṃ, kuṭumbiyaputtatissattherassa sīlaṃ viya. so  hi āyasmā tathārūpaṃ sīlaṃ nissāya arahatte patiṭṭhātukāmo verike āha -- </p>
              <p>[21] ``ubho ^a^V1.0046^ea^ pādāni bhinditvā, saññapessāmi vo ahaṃ. </p>
              <p>[22] aṭṭiyāmi harāyāmi, sarāgamaraṇaṃ aha''nti.. </p>
              <p>[21] ``evāhaṃ cintayitvāna, sammasitvāna yoniso. </p>
              <p>[22] sampatte aruṇuggamhi, arahattaṃ apāpuṇi''nti.. (dī0 ni0 aṭṭha0 2.373). </p>
              <p>[01] aññataropi mahāthero bāḷhagilāno sahatthā āhārampi paribhuñjituṃ asakkonto sake  muttakarīse palipanno samparivattati, taṃ disvā aññataro daharo ``aho dukkhā jīvitasaṅkhārā''ti  āha. tamenaṃ mahāthero āha -- ``ahaṃ, āvuso, idāni miyyamāno saggasampattiṃ  labhissāmi, natthi me ettha saṃsayo, imaṃ pana sīlaṃ bhinditvā laddhasampatti nāma sikkhaṃ  paccakkhāya paṭiladdhagihibhāvasadisī''ti vatvā ``sīleneva saddhiṃ marissāmī''ti tattheva  nipanno tameva rogaṃ sammasanto arahattaṃ patvā bhikkhusaṅghassa imāhi gāthāhi byākāsi -- </p>
              <p>[21] ``phuṭṭhassa me aññatarena byādhinā, </p>
              <p>[27] rogena bāḷhaṃ dukhitassa ruppato. </p>
              <p>[26] parisussati khippamidaṃ kaḷevaraṃ, </p>
              <p>[22] pupphaṃ yathā paṃsuni ātape kataṃ.. </p>
              <p>[21] ``ajaññaṃ jaññasaṅkhātaṃ, asuciṃ sucisammataṃ. </p>
              <p>[22] nānākuṇapaparipūraṃ, jaññarūpaṃ apassato.. </p>
              <p>[21] ``dhiratthu ^a^M1.0047^ea^ maṃ āturaṃ pūtikāyaṃ, duggandhiyaṃ asuci byādhidhammaṃ. </p>
              <p>[22] yatthappamattā adhimucchitā pajā, hāpenti maggaṃ sugatūpapattiyā''ti..</p>
              <p>[03] arahantādīnaṃ pana sīlaṃ sabbadarathappaṭippassaddhiyā parisuddhattā ^b^paṭippassaddhipārisuddhī^eb^ti  veditabbaṃ. evaṃ pariyantapārisuddhiādivasena pañcavidhaṃ. </p>
            </h4>
          </h3>
          <h3>
            <h3n> dutiyasīlapañcakaṃ</h3n>
            <h4>
              <h4n> </h4n>
              <p>[03] dutiyapañcake ^a^V1.0047^ea^ pāṇātipātādīnaṃ pahānādivasena attho veditabbo. vuttañhetaṃ paṭisambhidāyaṃ --</p>
              <p>[03] ``pañca sīlāni pāṇātipātassa pahānaṃ sīlaṃ, veramaṇī sīlaṃ, cetanā sīlaṃ,  saṃvaro sīlaṃ, avītikkamo sīlaṃ. adinnādānassa, kāmesumicchācārassa, musāvādassa,  pisuṇāya vācāya, pharusāya vācāya, samphappalāpassa, abhijjhāya, byāpādassa, micchādiṭṭhiyā,  nekkhammena kāmacchandassa, abyāpādena byāpādassa, ālokasaññāya thinamiddhassa, avikkhepena  uddhaccassa, dhammavavatthānena vicikicchāya, ñāṇena avijjāya, pāmojjena aratiyā, paṭhamena  jhānena nīvaraṇānaṃ, dutiyena jhānena vitakkavicārānaṃ, tatiyena jhānena pītiyā,  catutthena jhānena sukhadukkhānaṃ, ākāsānañcāyatanasamāpattiyā rūpasaññāya paṭighasaññāya  nānattasaññāya, viññāṇañcāyatanasamāpattiyā ākāsānañcāyatanasaññāya, ākiñcaññāyatanasamāpattiyā  viññāṇañcāyatanasaññāya, nevasaññānāsaññāyatanasamāpattiyā ākiñcaññāyatanasaññāya, aniccānupassanāya  niccasaññāya, dukkhānupassanāya sukhasaññāya, anattānupassanāya attasaññāya, nibbidānupassanāya  nandiyā, virāgānupassanāya rāgassa, nirodhānupassanāya samudayassa, paṭinissaggānupassanāya  ādānassa, khayānupassanāya ghanasaññāya, vayānupassanāya āyūhanassa, vipariṇāmānupassanāya  dhuvasaññāya, animittānupassanāya nimittassa, appaṇihitānupassanāya paṇidhiyā, suññatānupassanāya  abhinivesassa, adhipaññādhammavipassanāya sārādānābhinivesassa, yathābhūtañāṇadassanena  sammohābhinivesassa, ādīnavānupassanāya ālayābhinivesassa, paṭisaṅkhānupassanāya appaṭisaṅkhāya,  vivaṭṭanānupassanāya saññogābhinivesassa, sotāpattimaggena diṭṭhekaṭṭhānaṃ ^a^M1.0048^ea^  kilesānaṃ, sakadāgāmimaggena oḷārikānaṃ kilesānaṃ, anāgāmimaggena aṇusahagatānaṃ  kilesānaṃ, arahattamaggena sabbakilesānaṃ pahānaṃ sīlaṃ, veramaṇī, cetanā, saṃvaro,  avītikkamo sīlaṃ. evarūpāni sīlāni cittassa avippaṭisārāya saṃvattanti, pāmojjāya  saṃvattanti, pītiyā saṃvattanti, passaddhiyā saṃvattanti, somanassāya saṃvattanti, āsevanāya  saṃvattanti, bhāvanāya saṃvattanti, bahulīkammāya saṃvattanti, alaṅkārāya saṃvattanti,  parikkhārāya saṃvattanti, parivārāya saṃvattanti, pāripūriyā saṃvattanti, ekantanibbidāya  virāgāya ^a^V1.0048^ea^ nirodhāya upasamāya abhiññāya sambodhāya nibbānāya saṃvattantī''ti (paṭi0 ma0  1.41).</p>
              <p>[03] ettha ca pahānanti koci dhammo nāma natthi aññatra vuttappakārānaṃ pāṇātipātādīnaṃ  anuppādamattato. yasmā pana taṃ taṃ pahānaṃ tassa tassa kusaladhammassa patiṭṭhānaṭṭhena upadhāraṇaṃ  hoti, vikampābhāvakaraṇena ca samādānaṃ. tasmā pubbe vutteneva upadhāraṇasamādhānasaṅkhātena  sīlanaṭṭhena sīlanti vuttaṃ. itare cattāro dhammā tato tato veramaṇivasena, tassa  tassa saṃvaravasena, tadubhayasampayuttacetanāvasena, taṃ taṃ avītikkamantassa avītikkamanavasena  ca cetaso pavattisabbhāvaṃ sandhāya vuttā. sīlaṭṭho pana tesaṃ pubbe pakāsitoyevāti.  evaṃ pahānasīlādivasena pañcavidhaṃ.</p>
              <p>[03] ettāvatā ca kiṃ sīlaṃ? kenaṭṭhena sīlaṃ? kānassa lakkhaṇarasapaccupaṭṭhānapadaṭṭhānāni?  kimānisaṃsaṃ sīlaṃ? katividhaṃ cetaṃ sīlanti? imesaṃ pañhānaṃ vissajjanaṃ  niṭṭhitaṃ. </p>
            </h4>
          </h3>
          <h3>
            <h3n> sīlasaṃkilesavodānaṃ </h3n>
            <h4>
              <h4n> </h4n>
              <p>[03] 21^b^.^eb^ yaṃ pana vuttaṃ ``ko cassa saṃkileso, kiṃ vodāna''nti. tatra vadāma -- khaṇḍādibhāvo  sīlassa saṃkileso, akhaṇḍādibhāvo vodānaṃ. so pana khaṇḍādibhāvo lābhayasādihetukena  bhedena ca sattavidhamethunasaṃyogena ca saṅgahito.</p>
              <p>[03] tathā hi yassa sattasu āpattikkhandhesu ādimhi vā ante vā sikkhāpadaṃ bhinnaṃ hoti,  tassa sīlaṃ pariyante chinnasāṭako viya ^b^khaṇḍaṃ^eb^ nāma ^a^M1.0049^ea^ hoti. yassa pana  vemajjhe bhinnaṃ, tassa majjhe chiddasāṭako viya ^b^chiddaṃ^eb^ nāma hoti. yassa paṭipāṭiyā  dve tīṇi bhinnāni, tassa piṭṭhiyā vā kucchiyā vā uṭṭhitena visabhāgavaṇṇena kāḷarattādīnaṃ  aññatarasarīravaṇṇā gāvī viya ^b^sabalaṃ^eb^ nāma hoti. yassa antarantarā bhinnāni, tassa  antarantarā visabhāgavaṇṇabinduvicitrā gāvī viya ^b^kammāsaṃ^eb^ nāma hoti. evaṃ tāva  lābhādihetukena bhedena khaṇḍādibhāvo hoti.</p>
              <p>[03] evaṃ ^a^V1.0049^ea^ sattavidhamethunasaṃyogavasena. vuttañhi bhagavatā -- </p>
              <p>[02] ``idha, brāhmaṇa, ekacco samaṇo vā brāhmaṇo vā sammā brahmacārī paṭijānamāno na  heva kho mātugāmena saddhiṃ dvayaṃdvayasamāpattiṃ samāpajjati, apica kho mātugāmassa ucchādanaṃ  parimaddanaṃ nhāpanaṃ sambāhanaṃ sādiyati, so tadassādeti, taṃ nikāmeti, tena ca vittiṃ  āpajjati, idampi kho, brāhmaṇa, brahmacariyassa khaṇḍampi chiddampi sabalampi kammāsampi.  ayaṃ vuccati, brāhmaṇa, aparisuddhaṃ brahmacariyaṃ carati saṃyutto methunena saṃyogena,  na parimuccati jātiyā. jarāya maraṇena...pe0... na parimuccati dukkhasmāti vadāmi. </p>
              <p>[02] ``puna caparaṃ, brāhmaṇa, idhekacco samaṇo vā...pe0... paṭijānamāno na heva kho mātugāmena  saddhiṃ dvayaṃ dvayasamāpattiṃ samāpajjati. napi mātugāmassa ucchādanaṃ...pe0... sādiyati.  apica kho mātugāmena saddhiṃ sañjagghati saṃkīḷati saṃkelāyati, so tadassādeti...pe0...  na parimuccati dukkhasmāti vadāmi. </p>
              <p>[02] ``puna caparaṃ, brāhmaṇa, idhekacco samaṇo vā...pe0... na heva kho mātugāmena saddhiṃ  dvayaṃ dvayasamāpattiṃ samāpajjati. napi mātugāmassa ucchādanaṃ...pe0... sādiyati. napi  mātugāmena saddhiṃ sañjagghati saṃkīḷati saṃkelāyati. apica kho mātugāmassa cakkhunā  cakkhuṃ upanijjhāyati pekkhati, so tadassādeti...pe0... na parimuccati dukkhasmāti  vadāmi.</p>
              <p>[03] ``puna ^a^M1.0050^ea^ caparaṃ, brāhmaṇa, idhekacco samaṇo vā...pe0... na heva kho mātugāmena...  napi mātugāmassa... napi mātugāmena... napi mātugāmassa...pe0... pekkhati. apica  kho mātugāmassa saddaṃ suṇāti tirokuṭṭā vā tiropākārā vā hasantiyā vā bhaṇantiyā  vā gāyantiyā vā rodantiyā vā, so tadassādeti...pe0... dukkhasmāti vadāmi. </p>
              <p>[02] ``puna caparaṃ, brāhmaṇa, idhekacco samaṇo vā...pe0... na heva kho mātugāmena...  napi mātugāmassa... napi mātugāmena... napi mātugāmassa...pe0... rodantiyā ^a^V1.0050^ea^  vā. apica kho yānissa tāni pubbe mātugāmena saddhiṃ hasitalapitakīḷitāni, tāni  anussarati, so tadassādeti...pe0... dukkhasmāti vadāmi. </p>
              <p>[02] ``puna caparaṃ, brāhmaṇa, idhekacco samaṇo vā...pe0... na heva kho mātugāmena...pe0...  napi mātugāmassa...pe0... napi yānissa tāni pubbe mātugāmena saddhiṃ hasitalapitakīḷitāni,  tāni anussarati. apica kho passati gahapatiṃ vā gahapatiputtaṃ vā pañcahi kāmaguṇehi  samappitaṃ samaṅgībhūtaṃ paricārayamānaṃ, so tadassādeti...pe0... dukkhasmāti vadāmi. </p>
              <p>[02] ``puna caparaṃ, brāhmaṇa, idhekacco samaṇo vā...pe0... na heva kho mātugāmena...pe0...  napi passati gahapatiṃ vā gahapatiputtaṃ vā...pe0... paricārayamānaṃ. apica kho aññataraṃ  devanikāyaṃ paṇidhāya brahmacariyaṃ carati `imināhaṃ sīlena vā vatena vā tapena vā brahmacariyena  vā devo vā bhavissāmi devaññataro vā'ti. so tadassādeti, taṃ nikāmeti, tena  ca vittiṃ āpajjati. idampi kho, brāhmaṇa, brahmacariyassa khaṇḍampi chiddampi sabalampi kammāsampī''ti  (a0 ni0  7.50). </p>
              <p>[01] evaṃ lābhādihetukena bhedena ca sattavidhamethunasaṃyogena ca khaṇḍādibhāvo saṅgahitoti  veditabbo.</p>
              <p>[03] akhaṇḍādibhāvo pana sabbaso sikkhāpadānaṃ abhedena, bhinnānañca sappaṭikammānaṃ paṭikammakaraṇena,  sattavidhamethunasaṃyogābhāvena ca, aparāya ^a^M1.0051^ea^ ca ``kodho upanāho makkho paḷāso  issā macchariyaṃ māyā sātheyyaṃ thambho sārambho māno atimāno mado pamādo''tiādīnaṃ  pāpadhammānaṃ anuppattiyā, appicchatāsantuṭṭhitāsallekhatādīnañca guṇānaṃ uppattiyā  saṅgahito.</p>
              <p>[03] yāni hi sīlāni lābhādīnampi atthāya abhinnāni, pamādadosena vā  bhinnānipi paṭikammakatāni ^a^V1.0051^ea^,  methunasaṃyogehi vā kodhupanāhādīhi vā pāpadhammehi anupahatāni, tāni sabbaso ^b^akhaṇḍāni  acchiddāni asabalāni akammāsānī^eb^ti vuccanti. tāniyeva bhujissabhāvakaraṇato  ca ^b^bhujissāni,^eb^ viññūhi pasatthattā ^b^viññupasatthāni,^eb^ taṇhādiṭṭhīhi aparāmaṭṭhattā  ^b^aparāmaṭṭhāni,^eb^ upacārasamādhiṃ vā appanāsamādhiṃ vā saṃvattayantīti ^b^samādhisaṃvattanikāni^eb^  ca honti. tasmā nesaṃ esa `akhaṇḍādibhāvo vodāna'nti veditabbo.</p>
              <p>[03] taṃ panetaṃ vodānaṃ dvīhākārehi sampajjati sīlavipattiyā ca ādīnavadassanena, sīlasampattiyā  ca ānisaṃsadassanena. tattha ``pañcime, bhikkhave, ādīnavā dussīlassa sīlavipattiyā''ti  (dī0 ni0 2.149; a0 ni0  5.213) evamādisuttanayena sīlavipattiyā ādīnavo  daṭṭhabbo.</p>
              <p>[03] apica dussīlo puggalo dussīlyahetu amanāpo hoti devamanussānaṃ, ananusāsanīyo  sabrahmacārīnaṃ, dukkhito dussīlyagarahāsu, vippaṭisārī sīlavataṃ pasaṃsāsu, tāya ca  pana dussīlyatāya sāṇasāṭako viya dubbaṇṇo hoti. ye kho panassa diṭṭhānugatiṃ āpajjanti,  tesaṃ dīgharattaṃ apāyadukkhāvahanato dukkhasamphasso. yesaṃ deyyadhammaṃ paṭiggaṇhāti, tesaṃ  namahapphalakaraṇato appaggho. anekavassagaṇikagūthakūpo viya dubbisodhano. chavālātamiva  ubhato paribāhiro. bhikkhubhāvaṃ paṭijānantopi abhikkhuyeva gogaṇaṃ anubandhagadrabho viya.  satatubbiggo sabbaverikapuriso viya. asaṃvāsāraho matakaḷevaraṃ viya. sutādiguṇayuttopi  sabrahmacārīnaṃ apūjāraho susānaggi viya brāhmaṇānaṃ. abhabbo visesādhigame andho  viya rūpadassane. nirāso saddhamme caṇḍālakumārako viya rajje. sukhitosmīti maññamānopi  dukkhitova aggikkhandhapariyāye vuttadukkhabhāgitāya.</p>
              <p>[03] dussīlānañhi ^a^M1.0052^ea^ pañcakāmaguṇaparibhogavandanamānanādisukhassādagadhitacittānaṃ tappaccayaṃ  anussaraṇamattenāpi hadayasantāpaṃ janayitvā uṇhalohituggārappavattanasamatthaṃ atikaṭukaṃ  dukkhaṃ dassento sabbākārena paccakkhakammavipāko bhagavā āha -- </p>
              <p>[02] ``passatha no tumhe, bhikkhave, amuṃ mahantaṃ aggikkhandhaṃ ādittaṃ sampajjalitaṃ sajotibhūta'nti?  evaṃ, bhanteti. taṃ kiṃ maññatha, bhikkhave, katamaṃ nu kho varaṃ yaṃ amuṃ ^a^V1.0052^ea^ mahantaṃ aggikkhandhaṃ  ādittaṃ sampajjalitaṃ sajotibhūtaṃ āliṅgetvā upanisīdeyya vā upanipajjeyya vā,  yaṃ khattiyakaññaṃ vā brāhmaṇakaññaṃ vā gahapatikaññaṃ vā mudutalunahatthapādaṃ āliṅgetvā  upanisīdeyya vā upanipajjeyya vāti. etadeva, bhante, varaṃ yaṃ khattiyakaññaṃ vā...pe0...  upanipajjeyya vā. dukkhaṃ hetaṃ, bhante, yaṃ amuṃ mahantaṃ aggikkhandhaṃ...pe0... upanipajjeyya  vāti. ārocayāmi vo, bhikkhave, paṭivedayāmi vo, bhikkhave, yathā etadeva tassa varaṃ  dussīlassa pāpadhammassa asucisaṅkassarasamācārassa paṭicchannakammantassa assamaṇassa samaṇapaṭiññassa  abrahmacārissa brahmacāripaṭiññassa antopūtikassa avassutassa kasambujātassa yaṃ amuṃ  mahantaṃ aggikkhandhaṃ...pe0... upanipajjeyya vā. taṃ kissa hetu? tatonidānaṃ hi  so, bhikkhave, maraṇaṃ vā nigaccheyya maraṇamattaṃ vā dukkhaṃ, na tveva tappaccayā kāyassa  bhedā paraṃ maraṇā apāyaṃ duggatiṃ vinipātaṃ nirayaṃ upapajjeyyā''ti (a0 ni0  7.72).</p>
              <p>[03] evaṃ aggikkhandhupamāya itthipaṭibaddhapañcakāmaguṇaparibhogapaccayaṃ dukkhaṃ dassetvā eteneva  upāyena -- </p>
              <p>[02] ``taṃ kiṃ maññatha, bhikkhave, katamaṃ nu kho varaṃ yaṃ balavā puriso daḷhāya vāḷarajjuyā  ubho jaṅghā veṭhetvā ghaṃseyya, sā chaviṃ chindeyya, chaviṃ chetvā cammaṃ chindeyya, cammaṃ  chetvā maṃsaṃ chindeyya, maṃsaṃ chetvā nhāruṃ chindeyya, nhāruṃ chetvā aṭṭhiṃ  chindeyya, aṭṭhiṃ chetvā aṭṭhimiñjaṃ āhacca tiṭṭheyya, yaṃ vā khattiyamahāsālānaṃ ^a^M1.0053^ea^  vā brāhmaṇamahāsālānaṃ vā gahapatimahāsālānaṃ vā abhivādanaṃ sādiyeyyā''ti ca. </p>
              <p>[02] ``taṃ kiṃ maññatha, bhikkhave, katamaṃ nu kho varaṃ yaṃ balavā puriso tiṇhāya sattiyā  teladhotāya paccorasmiṃ pahareyya, yaṃ vā khattiyamahāsālānaṃ vā brāhmaṇamahāsālānaṃ vā  gahapatimahāsālānaṃ vā añjalikammaṃ sādiyeyyā''ti ca. </p>
              <p>[02] ``taṃ kiṃ maññatha, bhikkhave, katamaṃ nu kho varaṃ yaṃ balavā puriso tattena ayopaṭṭena  ādittena sampajjalitena sajotibhūtena kāyaṃ sampaliveṭheyya,  yaṃ vā khattiyamahāsālānaṃ ^a^V1.0053^ea^  vā brāhmaṇamahāsālānaṃ vā gahapatimahāsālānaṃ vā saddhādeyyaṃ cīvaraṃ paribhuñjeyyā''ti  ca. </p>
              <p>[02] ``taṃ kiṃ maññatha, bhikkhave, katamaṃ nu kho varaṃ yaṃ balavā puriso tattena ayosaṅkunā  ādittena sampajjalitena sajotibhūtena mukhaṃ vivaritvā tattaṃ lohaguḷaṃ ādittaṃ sampajjalitaṃ  sajotibhūtaṃ mukhe pakkhipeyya, taṃ tassa oṭṭhampi ḍaheyya, mukhampi, jivhampi, kaṇṭhampi,  udarampi ḍaheyya, antampi antaguṇampi ādāya adhobhāgaṃ nikkhameyya, yaṃ vā khattiya...  brāhmaṇa... gahapatimahāsālānaṃ vā saddhādeyyaṃ piṇḍapātaṃ paribhuñjeyyā''ti ca. </p>
              <p>[02] ``taṃ kiṃ maññatha, bhikkhave, katamaṃ nu kho varaṃ yaṃ balavā puriso sīse vā gahetvā  khandhe vā gahetvā tattaṃ ayomañcaṃ vā ayopīṭhaṃ vā ādittaṃ sampajjalitaṃ sajotibhūtaṃ  abhinisīdāpeyya vā abhinipajjāpeyya vā, yaṃ vā khattiya... brāhmaṇa... gahapatimahāsālānaṃ  vā saddhādeyyaṃ mañcapīṭhaṃ paribhuñjeyyā''ti ca. </p>
              <p>[02] ``taṃ kiṃ maññatha, bhikkhave, katamaṃ nu kho varaṃ yaṃ balavā puriso uddhaṃpādaṃ adhosiraṃ  gahetvā tattāya ayokumbhiyā pakkhipeyya ādittāya sampajjalitāya sajotibhūtāya   ^a^M1.0054^ea^, so tattha pheṇuddehakaṃ paccamāno sakimpi uddhaṃ gaccheyya, sakimpi adho  gaccheyya, sakimpi tiriyaṃ gaccheyya, yaṃ vā khattiya... brāhmaṇa... gahapatimahāsālānaṃ  vā saddhādeyyaṃ vihāraṃ paribhuñjeyyā''ti cāti (a0 ni0  7.72).</p>
              <p>[03] imāhi vāḷarajjutiṇhasattiayopaṭṭāyoguḷāyomañcāyopīṭhāyokumbhīupamāhi abhivādanāñjalikammacīvarapiṇḍapātamañcapīṭhavihāraparibhogapaccayaṃ  dukkhaṃ dassesi. tasmā -- </p>
              <p>[21] aggikkhandhāliṅganadukkhādhikadukkhakaṭukaphalaṃ. </p>
              <p>[22] avijahato kāmasukhaṃ, sukhaṃ kuto bhinnasīlassa.. </p>
              <p>[21] abhivādanasādiyane ^a^V1.0054^ea^, kiṃ nāma sukhaṃ vipannasīlassa. </p>
              <p>[22] daḷhavāḷarajjughaṃsanadukkhādhikadukkhabhāgissa.. </p>
              <p>[21] saddhānamañjalikammasādiyane kiṃ sukhaṃ asīlassa. </p>
              <p>[22] sattippahāradukkhādhimattadukkhassa yaṃhetu.. </p>
              <p>[21] cīvaraparibhogasukhaṃ, kiṃ nāma asaṃyatassa. </p>
              <p>[22] yena ciraṃ anubhavitabbo, niraye jalitāyopaṭṭasamphasso.. </p>
              <p>[21] madhuropi piṇḍapāto, halāhalavisūpamo asīlassa. </p>
              <p>[22] ādittā gilitabbā, ayoguḷā yena cirarattaṃ.. </p>
              <p>[21] sukhasammatopi dukkho, asīlino mañcapīṭhaparibhogo. </p>
              <p>[22] yaṃ bādhissanti ciraṃ, jalitāyomañcapīṭhāni.. </p>
              <p>[21] dussīlassa vihāre, saddhādeyyamhi kā nivāsa rati. </p>
              <p>[22] jalitesu nivasitabbaṃ, yena ayokumbhimajjhesu.. </p>
              <p>[21] saṅkasarasamācāro, kasambujāto avassuto pāpo. </p>
              <p>[22] antopūtīti ca yaṃ, nindanto āha lokagaru.. </p>
              <p>[21] dhī jīvitaṃ asaññatassa, tassa samaṇajanavesadhārissa. </p>
              <p>[22] assamaṇassa upahataṃ, khatamattānaṃ vahantassa.. </p>
              <p>[21] gūthaṃ ^a^M1.0055^ea^ viya kuṇapaṃ viya, maṇḍanakāmā vivajjayantīdha. </p>
              <p>[22] yaṃ nāma sīlavanto, santo kiṃ jīvitaṃ tassa.. </p>
              <p>[21] sabbabhayehi ^a^V1.0055^ea^ amutto, mutto sabbehi adhigamasukhehi. </p>
              <p>[22] supihitasaggadvāro, apāyamaggaṃ samārūḷho.. </p>
              <p>[21] karuṇāya vatthubhūto, kāruṇikajanassa nāma ko añño. </p>
              <p>[22] dussīlasamo dussī, latāya iti bahuvidhā dosāti..</p>
              <p>[03] evamādinā paccavekkhaṇena sīlavipattiyaṃ ādīnavadassanaṃ vuttappakāraviparītato sīlasampattiyā  ānisaṃsadassanañca veditabbaṃ. apica -- </p>
              <p>[21] tassa pāsādikaṃ hoti, pattacīvaradhāraṇaṃ. </p>
              <p>[22] pabbajjā saphalā tassa, yassa sīlaṃ sunimmalaṃ.. </p>
              <p>[21] attānuvādādibhayaṃ, suddhasīlassa bhikkhuno. </p>
              <p>[22] andhakāraṃ viya raviṃ, hadayaṃ nāvagāhati.. </p>
              <p>[21] sīlasampattiyā bhikkhu, sobhamāno tapovane. </p>
              <p>[22] pabhāsampattiyā cando, gagane viya sobhati.. </p>
              <p>[21] kāyagandhopi pāmojjaṃ, sīlavantassa bhikkhuno. </p>
              <p>[22] karoti api devānaṃ, sīlagandhe kathāva kā.. </p>
              <p>[21] sabbesaṃ gandhajātānaṃ, sampattiṃ abhibhuyyati. </p>
              <p>[22] avighātī disā sabbā, sīlagandho pavāyati.. </p>
              <p>[21] appakāpi katā kārā, sīlavante mahapphalā. </p>
              <p>[22] hontīti sīlavā hoti, pūjāsakkārabhājanaṃ.. </p>
              <p>[21] sīlavantaṃ na bādhanti, āsavā diṭṭhadhammikā. </p>
              <p>[22] samparāyikadukkhānaṃ, mūlaṃ khanati sīlavā.. </p>
              <p>[21] yā manussesu sampatti, yā ca devesu sampadā. </p>
              <p>[22] na sā sampannasīlassa, icchato hoti dullabhā.. </p>
              <p>[21] accantasantā ^a^V1.0056^ea^ pana yā, ayaṃ nibbānasampadā. </p>
              <p>[22] mano sampannasīlassa, tameva anudhāvati.. </p>
              <p>[21] sabbasampattimūlamhi ^a^M1.0056^ea^, sīlamhi iti paṇḍito. </p>
              <p>[22] anekākāravokāraṃ, ānisaṃsaṃ vibhāvayeti..</p>
              <p>[03] evañhi vibhāvayato sīlavipattito ubbijjitvā sīlasampattininnaṃ mānasaṃ hoti. tasmā  yathāvuttaṃ imaṃ sīlavipattiyā ādīnavaṃ imañca sīlasampattiyā ānisaṃsaṃ disvā sabbādarena  sīlaṃ vodāpetabbanti.</p>
              <p>[03] ettāvatā ca ``sīle patiṭṭhāya naro sapañño''ti imissā gāthāya sīlasamādhipaññāmukhena  desite visuddhimagge ^b^sīlaṃ^eb^ tāva paridīpitaṃ hoti. </p>
              <p>[06] iti sādhujanapāmojjatthāya kate visuddhimagge </p>
              <p>[06] sīlaniddeso nāma paṭhamo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 2. dhutaṅganiddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 22^b^.^eb^ idāni ^a^M1.0057^ea^ ^a^V1.0057^ea^ yehi appicchatāsantuṭṭhitādīhi guṇehi vuttappakārassa  sīlassa vodānaṃ hoti, te guṇe sampādetuṃ yasmā samādinnasīlena yoginā dhutaṅgasamādānaṃ  kātabbaṃ. evañhissa appicchatāsantuṭṭhitāsallekhapavivekāpacayavīriyārambhasubharatādiguṇasalilavikkhālitamalaṃ  sīlañceva suparisuddhaṃ bhavissati, vatāni ca sampajjissanti. iti anavajjasīlabbataguṇaparisuddhasabbasamācāro  porāṇe ariyavaṃsattaye patiṭṭhāya catutthassa bhāvanārāmatāsaṅkhātassa ariyavaṃsassa adhigamāraho  bhavissati. tasmā dhutaṅgakathaṃ ārabhissāma.</p>
              <p>[03] bhagavatā hi pariccattalokāmisānaṃ kāye ca jīvite ca anapekkhānaṃ anulomapaṭipadaṃyeva  ārādhetukāmānaṃ kulaputtānaṃ terasadhutaṅgāni anuññātāni. seyyathidaṃ -- paṃsukūlikaṅgaṃ,  tecīvarikaṅgaṃ, piṇḍapātikaṅgaṃ, sapadānacārikaṅgaṃ, ekāsanikaṅgaṃ, pattapiṇḍikaṅgaṃ,  khalupacchābhattikaṅgaṃ, āraññikaṅgaṃ, rukkhamūlikaṅgaṃ, abbhokāsikaṅgaṃ, sosānikaṅgaṃ,  yathāsanthatikaṅgaṃ, nesajjikaṅganti. tattha -- </p>
              <p>[21] atthato lakkhaṇādīhi, samādānavidhānato. </p>
              <p>[22] pabhedato bhedato ca, tassa tassānisaṃsato.. </p>
              <p>[21] kusalattikato ceva, dhutādīnaṃ vibhāgato. </p>
              <p>[22] samāsabyāsato cāpi, viññātabbo vinicchayo.. </p>
              <p>[03] 23^b^.^eb^ tattha ^b^atthato^eb^ti tāva rathikasusānasaṅkārakūṭādīnaṃ yattha katthaci paṃsūnaṃ upari  ṭhitattā abbhuggataṭṭhena tesu tesu paṃsukūlamivāti paṃsukūlaṃ, atha vā paṃsu viya  kucchitabhāvaṃ ulatīti paṃsukūlaṃ, kucchitabhāvaṃ gacchatīti vuttaṃ hoti. evaṃ laddhanibbacanassa  paṃsukūlassa dhāraṇaṃ paṃsukūlaṃ ^a^V1.0058^ea^, taṃ sīlamassāti ^b^paṃsukūliko^eb^. paṃsukūlikassa  aṅgaṃ ^b^paṃsukūlikaṅgaṃ^eb^. aṅganti kāraṇaṃ vuccati. tasmā yena samādānena so paṃsukūliko  hoti, tassetaṃ adhivacananti veditabbaṃ.</p>
              <p>[03] eteneva nayena saṅghāṭiuttarāsaṅgāntaravāsakasaṅkhātaṃ ticīvaraṃ sīlamassāti ^b^tecīvariko^eb^.  tecīvarikassa aṅgaṃ ^b^tecīvarikaṅgaṃ^eb^.</p>
              <p>[03] bhikkhāsaṅkhātānaṃ ^a^M1.0058^ea^ pana āmisapiṇḍānaṃ pātoti piṇḍapāto, parehi dinnānaṃ  piṇḍānaṃ patte nipatananti vuttaṃ hoti. taṃ piṇḍapātaṃ uñchati taṃ taṃ kulaṃ upasaṅkamanto  gavesatīti ^b^piṇḍapātiko^eb^. piṇḍāya vā patituṃ vatametassāti piṇḍapātī, patitunti  carituṃ, piṇḍapātī eva piṇḍapātiko. piṇḍapātikassa aṅgaṃ ^b^piṇḍapātikaṅgaṃ^eb^.</p>
              <p>[03] dānaṃ vuccati avakhaṇḍanaṃ, apetaṃ dānatoti apadānaṃ, anavakhaṇḍananti attho. saha apadānena  sapadānaṃ, avakhaṇḍanarahitaṃ anugharanti vuttaṃ hoti. sapadānaṃ carituṃ idamassa sīlanti  sapadānacārī, sapadānacārī eva ^b^sapadānacāriko^eb^. tassa aṅgaṃ ^b^sapadānacārikaṅgaṃ^eb^.</p>
              <p>[03] ekāsane bhojanaṃ ekāsanaṃ, taṃ sīlamassāti ^b^ekāsaniko^eb^. tassa aṅgaṃ ^b^ekāsanikaṅgaṃ^eb^.</p>
              <p>[03] dutiyabhājanassa paṭikkhittattā kevalaṃ ekasmiṃyeva patte piṇḍo pattapiṇḍo. idāni  pattapiṇḍagahaṇe pattapiṇḍasaññaṃ katvā pattapiṇḍo sīlamassāti ^b^pattapiṇḍiko^eb^. tassa  aṅgaṃ ^b^pattapiṇḍikaṅgaṃ^eb^.</p>
              <p>[03] ^b^khalū^eb^ti paṭisedhanatthe nipāto. pavāritena satā pacchā laddhaṃ bhattaṃ pacchābhattaṃ nāma,  tassa pacchābhattassa bhojanaṃ pacchābhattabhojanaṃ, tasmiṃ pacchābhattabhojane pacchābhattasaññaṃ katvā  pacchābhattaṃ sīlamassāti pacchābhattiko. na pacchābhattiko ^b^khalupacchābhattiko^eb^. samādānavasena  paṭikkhittātirittabhojanassetaṃ nāmaṃ. aṭṭhakathāyaṃ pana vuttaṃ khalūti eko sakuṇo.  so mukhena phalaṃ gahetvā tasmiṃ patite puna aññaṃ na khādati. tādiso ayanti khalupacchābhattiko.  tassa aṅgaṃ ^b^khalupacchābhattikaṅgaṃ^eb^.</p>
              <p>[03] araññe ^a^V1.0059^ea^ nivāso sīlamassāti ^b^āraññiko^eb^. tassa aṅgaṃ ^b^āraññikaṅgaṃ^eb^.</p>
              <p>[03] rukkhamūle nivāso rukkhamūlaṃ, taṃ sīlamassāti ^b^rukkhamūliko^eb^. rukkhamūlikassa  aṅgaṃ ^b^rukkhamūlikaṅgaṃ. abbhokāsikasosānikaṅgesupi^eb^ eseva nayo.</p>
              <p>[03] yadeva ^a^M1.0059^ea^ santhataṃ yathāsanthataṃ, idaṃ tuyhaṃ pāpuṇātīti evaṃ paṭhamaṃ uddiṭṭhasenāsanassetaṃ  adhivacanaṃ. tasmiṃ yathāsanthate viharituṃ sīlamassāti ^b^yathāsanthatiko^eb^. tassa aṅgaṃ  ^b^yathāsanthatikaṅgaṃ^eb^.</p>
              <p>[03] sayanaṃ paṭikkhipitvā nisajjāya viharituṃ sīlamassāti ^b^nesajjiko^eb^. tassa aṅgaṃ ^b^nesajjikaṅgaṃ^eb^.</p>
              <p>[03] sabbāneva panetāni tena tena samādānena dhutakilesattā dhutassa bhikkhuno aṅgāni, kilesadhunanato  vā dhutanti laddhavohāraṃ ñāṇaṃ aṅgaṃ etesanti ^b^dhutaṅgāni^eb^. atha vā dhutāni ca tāni  paṭipakkhaniddhunanato aṅgāni ca paṭipattiyātipi ^b^dhutaṅgāni^eb^. evaṃ tāvettha ^b^atthato^eb^ viññātabbo  vinicchayo.</p>
              <p>[03] sabbāneva panetāni samādānacetanālakkhaṇāni. vuttampi cetaṃ ``yo samādiyati, so puggalo.  yena samādiyati, cittacetasikā ete dhammā. yā samādānacetanā, taṃ dhutaṅgaṃ. yaṃ  paṭikkhipati, taṃ vatthū''ti. sabbāneva ca loluppaviddhaṃsanarasāni, nilloluppabhāvapaccupaṭṭhānāni  appicchatādiariyadhammapadaṭṭhānāni. evamettha ^b^lakkhaṇādīhi^eb^ veditabbo vinicchayo.</p>
              <p>[03] samādānavidhānatotiādīsu pana pañcasu sabbāneva dhutaṅgāni dharamāne bhagavati bhagavatova santike  samādātabbāni. parinibbute mahāsāvakassa santike. tasmiṃ asati khīṇāsavassa,  anāgāmissa, sakadāgāmissa, sotāpannassa, tipiṭakassa, dvipiṭakassa, ekapiṭakassa,  ekasaṅgītikassa, aṭṭhakathācariyassa. tasmiṃ asati dhutaṅgadharassa, tasmimpi asati cetiyaṅgaṇaṃ  sammajjitvā ukkuṭikaṃ nisīditvā sammāsambuddhassa santike vadantena viya ^a^V1.0060^ea^ samādātabbāni,  apica sayampi samādātuṃ vaṭṭati eva. ettha ca cetiyapabbate dve bhātikattherānaṃ jeṭṭhakabhātu  dhutaṅgappicchatāya vatthu kathetabbaṃ. ayaṃ tāva sādhāraṇakathā. </p>
            </h4>
          </h3>
          <h3>
            <h3n> 1. paṃsukūlikaṅgakathā </h3n>
            <h4>
              <h4n> </h4n>
              <p>[03] 24^b^.^eb^ idāni ekekassa samādānavidhānappabhedabhedānisaṃse vaṇṇayissāma. ^b^paṃsukūlikaṅgaṃ^eb^  tāva ``gahapatidānacīvaraṃ paṭikkhipāmi, paṃsukūlikaṅgaṃ samādiyāmī''ti ^a^M1.0060^ea^  imesu dvīsu vacanesu aññatarena samādinnaṃ hoti. idaṃ tāvettha ^b^samādānaṃ^eb^. </p>
              <p>[01] evaṃ samādinnadhutaṅgena pana tena sosānikaṃ, pāpaṇikaṃ, rathiyacoḷaṃ, saṅkāracoḷaṃ, sotthiyaṃ,  nhānacoḷaṃ, titthacoḷaṃ, gatapaccāgataṃ, aggiḍaḍḍhaṃ, gokhāyitaṃ, upacikākhāyitaṃ, undūrakhāyitaṃ,  antacchinnaṃ, dasācchinnaṃ, dhajāhaṭaṃ, thūpacīvaraṃ, samaṇacīvaraṃ, ābhisekikaṃ, iddhimayaṃ,  panthikaṃ, vātāhaṭaṃ, devadattiyaṃ, sāmuddiyantietesu aññataraṃ cīvaraṃ gahetvā  phāletvā dubbalaṭṭhānaṃ pahāya thiraṭṭhānāni dhovitvā cīvaraṃ katvā porāṇaṃ gahapaticīvaraṃ  apanetvā paribhuñjitabbaṃ.</p>
              <p>[03] tattha ^b^sosānika^eb^nti susāne patitakaṃ. ^b^pāpaṇika^eb^nti āpaṇadvāre patitakaṃ.  ^b^rathiyacoḷa^eb^nti puññatthikehi vātapānantarena rathikāya chaḍḍitacoḷakaṃ. ^b^saṅkāracoḷa^eb^nti  saṅkāraṭṭhāne chaḍḍitacoḷakaṃ. ^b^sotthiya^eb^nti gabbhamalaṃ puñchitvā chaḍḍitavatthaṃ. tissāmaccamātā  kira satagghanakena vatthena gabbhamalaṃ puñchāpetvā paṃsukūlikā gaṇhissantīti tālaveḷimagge  chaḍḍāpesi. bhikkhū jiṇṇakaṭṭhānatthameva gaṇhanti. ^b^nhānacoḷa^eb^nti yaṃ bhūtavejjehi  sasīsaṃ nhāpitā kāḷakaṇṇicoḷanti chaḍḍetvā gacchanti.</p>
              <p>[03] ^b^titthacoḷa^eb^nti nhānatitthe chaḍḍitapilotikā. ^b^gatapaccāgata^eb^nti yaṃ manussā susānaṃ  gantvā paccāgatā nhatvā chaḍḍenti. ^b^aggiḍaḍḍha^eb^nti agginā ḍaḍḍhappadesaṃ. tañhi manussā  chaḍḍenti. ^b^gokhāyitādī^eb^ni pākaṭāneva. tādisānipi hi manussā chaḍḍenti.  ^b^dhajāhaṭa^eb^nti nāvaṃ ārohantā dhajaṃ bandhitvā ārūhanti. taṃ tesaṃ dassanātikkame  gahetuṃ vaṭṭati. yampi yuddhabhūmiyaṃ dhajaṃ bandhitvā ṭhapitaṃ, taṃ dvinnampi senānaṃ gatakāle  gahetuṃ vaṭṭati. </p>
              <p>[01] ^b^thūpacīvara^eb^nti ^a^V1.0061^ea^ vammikaṃ parikkhipitvā balikammaṃ kataṃ. ^b^samaṇacīvara^eb^nti bhikkhusantakaṃ.  ^b^ābhisekika^eb^nti rañño abhisekaṭṭhāne chaḍḍitacīvaraṃ. ^b^iddhimaya^eb^nti ehibhikkhucīvaraṃ.  ^b^panthika^eb^nti antarāmagge patitakaṃ. yaṃ pana sāmikānaṃ satisammosena patitaṃ,  taṃ thokaṃ rakkhitvā gahetabbaṃ. ^b^vātāhaṭa^eb^nti vātena paharitvā dūre pātitaṃ, taṃ  pana sāmike apassantena ^a^M1.0061^ea^ gahetuṃ vaṭṭati. ^b^devadattiya^eb^nti anuruddhattherassa  viya devatāhi dinnakaṃ. ^b^sāmuddiya^eb^nti samuddavīcīhi thale ussāritaṃ.</p>
              <p>[03] yaṃ pana saṅghassa demāti dinnaṃ, coḷakabhikkhāya vā caramānehi laddhaṃ, na taṃ paṃsukūlaṃ.  bhikkhudattiyepi yaṃ vassaggena gāhetvā vā dīyati, senāsanacīvaraṃ vā hoti, na taṃ  paṃsukūlaṃ. no gāhāpetvā dinnameva paṃsukūlaṃ. tatrapi yaṃ dāyakehi bhikkhussa  pādamūle nikkhittaṃ, tena pana bhikkhunā paṃsukūlikassa hatthe ṭhapetvā dinnaṃ, taṃ  ekatosuddhikaṃ nāma. yaṃ bhikkhuno hatthe ṭhapetvā dinnaṃ, tena pana pādamūle ṭhapitaṃ,  tampi ekatosuddhikaṃ. yaṃ bhikkhunopi pādamūle ṭhapitaṃ, tenāpi tatheva dinnaṃ, taṃ  ubhatosuddhikaṃ. yaṃ hatthe ṭhapetvā laddhaṃ, hattheyeva ṭhapitaṃ, taṃ anukkaṭṭhacīvaraṃ nāma.  iti imaṃ paṃsukūlabhedaṃ ñatvā paṃsukūlikena cīvaraṃ paribhuñjitabbanti idamettha  ^b^vidhānaṃ^eb^.</p>
              <p>[03] ayaṃ pana ^b^pabhedo,^eb^ tayo paṃsukūlikā ukkaṭṭho majjhimo mudūti. tattha sosānikaṃyeva  gaṇhanto ^b^ukkaṭṭho^eb^ hoti. pabbajitā gaṇhissantīti ṭhapitakaṃ gaṇhanto ^b^majjhimo^eb^.  pādamūle ṭhapetvā dinnakaṃ gaṇhanto ^b^mudū^eb^ti.</p>
              <p>[03] tesu yassa kassaci attano ruciyā gihidinnakaṃ sāditakkhaṇe dhutaṅgaṃ bhijjati. ayamettha  ^b^bhedo^eb^.</p>
              <p>[03] ^b^ayaṃ panānisaṃso,^eb^ ``paṃsukūlacīvaraṃ nissāya pabbajjā''ti (mahāva0 128) vacanato  nissayānurūpapaṭipattisabbhāvo, paṭhame ariyavaṃse patiṭṭhānaṃ, ārakkhadukkhābhāvo, aparāyattavuttitā,  corabhayena abhayatā, paribhogataṇhāya abhāvo, samaṇasāruppaparikkhāratā, ``appāni ceva  sulabhāni ca tāni ca anavajjānī''ti (a0 ni0  4.27; itivu0 101) bhagavatā saṃvaṇṇitapaccayatā,  pāsādikatā, appicchatādīnaṃ phalanipphatti, sammāpaṭipattiyā anubrūhanaṃ, pacchimāya  janatāya diṭṭhānugatiāpādananti. </p>
              <p>[21] mārasenavighātāya ^a^V1.0062^ea^, paṃsukūladharo yati. </p>
              <p>[22] sannaddhakavaco yuddhe, khattiyo viya sobhati.. </p>
              <p>[21] pahāya ^a^M1.0062^ea^ kāsikādīni, varavatthāni dhāritaṃ. </p>
              <p>[22] yaṃ lokagarunā ko taṃ, paṃsukūlaṃ na dhāraye.. </p>
              <p>[21] tasmā hi attano bhikkhu, paṭiññaṃ samanussaraṃ. </p>
              <p>[22] yogācārānukūlamhi, paṃsukūle rato siyāti.. </p>
              <p>[06] ayaṃ tāva paṃsukūlikaṅge samādānavidhānappabhedabhedānisaṃsavaṇṇanā. </p>
            </h4>
          </h3>
          <h3>
            <h3n> 2. tecīvarikaṅgakathā </h3n>
            <h4>
              <h4n> </h4n>
              <p>[03] 25^b^.^eb^ tadanantaraṃ pana ^b^tecīvarikaṅgaṃ^eb^ ``catutthakacīvaraṃ paṭikkhipāmi, tecīvarikaṅgaṃ  samādiyāmī''ti imesaṃ aññataravacanena samādinnaṃ hoti.</p>
              <p>[03] tena pana tecīvarikena cīvaradussaṃ labhitvā yāva aphāsukabhāvena kātuṃ vā na sakkoti,  vicārakaṃ vā na labhati, sūciādīsu vāssa kiñci na sampajjati, tāva nikkhipitabbaṃ.  nikkhittapaccayā doso natthi. rajitakālato pana paṭṭhāya nikkhipituṃ na vaṭṭati, dhutaṅgacoro  nāma hoti. idamassa ^b^vidhānaṃ^eb^.</p>
              <p>[03] ^b^pabhedato^eb^ pana ayampi tividho hoti. tattha ^b^ukkaṭṭhena^eb^ rajanakāle paṭhamaṃ antaravāsakaṃ  vā uttarāsaṅgaṃ vā rajitvā taṃ nivāsetvā itaraṃ rajitabbaṃ. taṃ pārupitvā saṅghāṭi  rajitabbā. saṅghāṭiṃ pana nivāsetuṃ na vaṭṭati. idamassa gāmantasenāsane vattaṃ. āraññake  pana dve ekato dhovitvā rajituṃ vaṭṭati. yathā pana kañci disvā sakkoti kāsāvaṃ  ākaḍḍhitvā uparikātuṃ, evaṃ āsanne ṭhāne nisīditabbaṃ. ^b^majjhimassa^eb^ rajanasālāyaṃ  rajanakāsāvaṃ nāma hoti, taṃ nivāsetvā vā pārupitvā vā rajanakammaṃ kātuṃ vaṭṭati.  ^b^mudukassa^eb^ sabhāgabhikkhūnaṃ cīvarāni nivāsetvā vā pārupitvā vā rajanakammaṃ  kātuṃ vaṭṭati. tatraṭṭhakapaccattharaṇampi ^a^V1.0063^ea^ tassa vaṭṭati. pariharituṃ pana na vaṭṭati. sabhāgabhikkhūnaṃ  cīvarampi antarantarā paribhuñjituṃ vaṭṭati. dhutaṅgatecīvarikassa pana catutthaṃ vattamānaṃ  aṃsakāsāvameva vaṭṭati. tañca kho vitthārato vidatthi, dīghato tihatthameva vaṭṭati. </p>
              <p>[01] imesaṃ pana tiṇṇampi catutthakacīvaraṃ sāditakkhaṇeyeva dhutaṅgaṃ bhijjati. ayamettha ^b^bhedo^eb^.</p>
              <p>[03] ^b^ayaṃ^eb^ ^a^M1.0063^ea^ ^b^panānisaṃso,^eb^ tecīvariko bhikkhu santuṭṭho hoti kāyaparihārikena  cīvarena. tenassa pakkhino viya samādāyeva gamanaṃ, appasamārambhatā, vatthasannidhiparivajjanaṃ,  sallahukavuttitā, atirekacīvaraloluppappahānaṃ, kappiye mattakāritāya sallekhavuttitā,  appicchatādīnaṃ phalanipphattīti evamādayo guṇā sampajjantīti. </p>
              <p>[21] atirekavatthataṇhaṃ, pahāya sannidhivivajjito dhīro. </p>
              <p>[22] santosasukharasaññū, ticīvaradharo bhavati yogī.. </p>
              <p>[21] tasmā sapattacaraṇo, pakkhīva sacīvarova yogivaro. </p>
              <p>[22] sukhamanuvicaritukāmo, cīvaraniyame ratiṃ kayirāti.. </p>
              <p>[06] ayaṃ tecīvarikaṅge samādānavidhānappabhedabhedānisaṃsavaṇṇanā. </p>
            </h4>
          </h3>
          <h3>
            <h3n> 3. piṇḍapātikaṅgakathā </h3n>
            <h4>
              <h4n> </h4n>
              <p>[03] 26^b^.^eb^ ^b^piṇḍapātikaṅgampi^eb^ ``atirekalābhaṃ paṭikkhipāmi, piṇḍapātikaṅgaṃ samādiyāmī''ti  imesaṃ aññataravacanena samādinnaṃ hoti.</p>
              <p>[03] tena pana piṇḍapātikena ``saṅghabhattaṃ, uddesabhattaṃ, nimantanabhattaṃ, salākabhattaṃ, pakkhikaṃ,  uposathikaṃ, pāṭipadikaṃ, āgantukabhattaṃ, gamikabhattaṃ, gilānabhattaṃ, gilānupaṭṭhākabhattaṃ,  vihārabhattaṃ, dhurabhattaṃ, vārakabhatta''nti etāni cuddasa bhattāni na sāditabbāni.  sace pana ``saṅghabhattaṃ gaṇhathā''tiādinā nayena avatvā ``amhākaṃ gehe saṅgho bhikkhaṃ  gaṇhātu, tumhepi bhikkhaṃ ^a^V1.0064^ea^ gaṇhathā''ti vatvā dinnāni honti, tāni sādituṃ vaṭṭanti.  saṅghato nirāmisasalākāpi vihāre pakkabhattampi vaṭṭatiyevāti idamassa ^b^vidhānaṃ^eb^.</p>
              <p>[03] ^b^pabhedato^eb^ pana ayampi tividho hoti. tattha ^b^ukkaṭṭho^eb^ puratopi pacchatopi āhaṭabhikkhaṃ  gaṇhati, pattadvāre ṭhatvā pattaṃ gaṇhantānampi deti, paṭikkamanaṃ āharitvā dinnabhikkhampi  gaṇhati, taṃ divasaṃ pana nisīditvā bhikkhaṃ na gaṇhati. ^b^majjhimo^eb^ taṃ divasaṃ nisīditvāpi  gaṇhati, svātanāya pana nādhivāseti. ^b^muduko^eb^svātanāyapi punadivasāyapi bhikkhaṃ  adhivāseti. te ubhopi serivihārasukhaṃ na labhanti, ukkaṭṭhova labhati. ekasmiṃ  kira ^a^M1.0064^ea^ gāme ariyavaṃso hoti, ukkaṭṭho itare āha -- ``āyāmāvuso, dhammasavanāyā''ti.  tesu eko ekenamhi, bhante, manussena nisīdāpitoti āha. aparo mayā, bhante,  svātanāya ekassa bhikkhā adhivāsitāti. evaṃ te ubho parihīnā. itaro pātova piṇḍāya  caritvā gantvā dhammarasaṃ paṭisaṃvedesi.</p>
              <p>[03] imesaṃ pana tiṇṇampi saṅghabhattādiatirekalābhaṃ sāditakkhaṇeva dhutaṅgaṃ bhijjati. ayamettha  ^b^bhedo^eb^.</p>
              <p>[03] ^b^ayaṃ panānisaṃso,^eb^ ``piṇḍiyālopabhojanaṃ nissāya pabbajjā''ti (a0 ni0  4.27;  itivu0 101) vacanato nissayānurūpapaṭipattisabbhāvo, dutiye ariyavaṃse patiṭṭhānaṃ,  aparāyattavuttitā, ``appāni ceva sulabhāni ca tāni ca anavajjānī''ti bhagavatā saṃvaṇṇitapaccayatā,  kosajjanimmaddanatā, parisuddhājīvatā, sekhiyapaṭipattipūraṇaṃ, aparapositā, parānuggahakiriyā,  mānappahānaṃ, rasataṇhānivāraṇaṃ, gaṇabhojanaparamparabhojanacārittasikkhāpadehi anāpattitā,  appicchatādīnaṃ anulomavuttitā, sammāpaṭipattibrūhanaṃ, pacchimajanatānukampananti. </p>
              <p>[21] piṇḍiyālopasantuṭṭho, aparāyattajīviko. </p>
              <p>[22] pahīnāhāraloluppo, hoti cātuddiso yati.. </p>
              <p>[21] vinodayati ^a^V1.0065^ea^ kosajjaṃ, ājīvassa visujjhati. </p>
              <p>[22] tasmā hi nātimaññeyya, bhikkhācariyāya sumedhaso..</p>
              <p>[03] evarūpassa hi -- </p>
              <p>[21] ``piṇḍapātikassa bhikkhuno, </p>
              <p>[27] attabharassa anaññaposino. </p>
              <p>[26] devāpi pihayanti tādino, </p>
              <p>[22] no ce lābhasilokanissito''ti.. </p>
              <p>[06] ayaṃ piṇḍapātikaṅge samādānavidhānappabhedabhedānisaṃsavaṇṇanā. </p>
            </h4>
          </h3>
          <h3>
            <h3n> 4. sapadānacārikaṅgakathā </h3n>
            <h4>
              <h4n> </h4n>
              <p>[03] 27^b^.^eb^ ^b^sapadānacārikaṅgampi^eb^ ^a^M1.0065^ea^ ``loluppacāraṃ paṭikkhipāmi, sapadānacārikaṅgaṃ  samādiyāmī''ti imesaṃ aññataravacanena samādinnaṃ hoti.</p>
              <p>[03] tena pana sapadānacārikena gāmadvāre ṭhatvā parissayābhāvo sallakkhetabbo. yassā racchāya  vā gāme vā parissayo hoti, taṃ pahāya aññattha carituṃ vaṭṭati. yasmiṃ gharadvāre vā  racchāya vā gāme vā kiñci na labhati, agāmasaññaṃ katvā gantabbaṃ. yattha kiñci labhati,  taṃ pahāya gantuṃ na vaṭṭati. iminā ca bhikkhunā kālataraṃ pavisitabbaṃ, evañhi aphāsukaṭṭhānaṃ  pahāya aññattha gantuṃ sakkhissati. sace panassa vihāre dānaṃ dentā antarāmagge vā  āgacchantā manussā pattaṃ gahetvā piṇḍapātaṃ denti vaṭṭati. iminā ca maggaṃ gacchantenāpi  bhikkhācāravelāyaṃ sampattagāmaṃ anatikkamitvā caritabbameva. tattha alabhitvā vā thokaṃ  labhitvā vā gāmapaṭipāṭiyā caritabbanti idamassa ^b^vidhānaṃ^eb^.</p>
              <p>[03] ^b^pabhedato^eb^ pana ayampi tividho hoti. tattha ^b^ukkaṭṭho^eb^ purato āhaṭabhikkhampi pacchato  āhaṭabhikkhampi paṭikkamanaṃ āharitvā diyyamānampi na gaṇhati,  pattadvāre pana pattaṃ vissajjeti ^a^V1.0066^ea^.  imasmiñhi dhutaṅge mahākassapattherena sadiso nāma natthi. tassapi pattavissaṭṭhaṭṭhānameva  paññāyati. ^b^majjhimo^eb^ purato vā pacchato vā āhaṭampi paṭikkamanaṃ āhaṭampi gaṇhati,  pattadvārepi pattaṃ vissajjeti, na pana bhikkhaṃ āgamayamāno nisīdati. evaṃ so ukkaṭṭhapiṇḍapātikassa  anulometi. ^b^muduko^eb^ taṃ divasaṃ nisīditvā āgameti.</p>
              <p>[03] imesaṃ pana tiṇṇampi loluppacāre uppannamatte dhutaṅgaṃ bhijjati. ayamettha ^b^bhedo^eb^.</p>
              <p>[03] ^b^ayaṃ panānisaṃso,^eb^ kulesu niccanavakatā, candūpamatā, kulamaccherappahānaṃ, samānukampitā,  kulūpakādīnavābhāvo, avhānānabhinandanā, abhihārena anatthikatā, appicchatādīnaṃ  anulomavuttitāti. </p>
              <p>[21] candūpamo ^a^M1.0066^ea^ niccanavo kulesu, </p>
              <p>[27] amaccharī sabbasamānukampo. </p>
              <p>[26] kulūpakādīnavavippamutto, </p>
              <p>[22] hotīdha bhikkhu sapadānacārī.. </p>
              <p>[21] loluppacārañca pahāya tasmā, </p>
              <p>[27] okkhittacakkhu yugamattadassī. </p>
              <p>[26] ākaṅkhamāno bhuvi sericāraṃ, </p>
              <p>[22] careyya dhīro sapadānacāranti.. </p>
              <p>[06] ayaṃ sapadānacārikaṅge samādānavidhānappabhedabhedānisaṃsavaṇṇanā. </p>
            </h4>
          </h3>
          <h3>
            <h3n> 5. ekāsanikaṅgakathā </h3n>
            <h4>
              <h4n> </h4n>
              <p>[03] 28^b^.^eb^ ^b^ekāsanikaṅgampi^eb^ ``nānāsanabhojanaṃ paṭikkhipāmi, ekāsanikaṅgaṃ samādiyāmī''ti  imesaṃ aññataravacanena samādinnaṃ hoti. </p>
              <p>[01] tena ^a^V1.0067^ea^ pana ekāsanikena āsanasālāyaṃ nisīdantena therāsane anisīditvā ``idaṃ mayhaṃ  pāpuṇissatī''ti patirūpaṃ āsanaṃ sallakkhetvā nisīditabbaṃ. sacassa vippakate bhojane  ācariyo vā upajjhāyo vā āgacchati, uṭṭhāya vattaṃ kātuṃ vaṭṭati. tipiṭakacūḷābhayatthero  panāha ``āsanaṃ vā rakkheyya bhojanaṃ vā, ayañca vippakatabhojano, tasmā vattaṃ karotu,  bhojanaṃ pana mā bhuñjatū''ti. idamassa ^b^vidhānaṃ^eb^. </p>
              <p>[01] ^b^pabhedato^eb^ pana ayampi tividho hoti. tattha ^b^ukkaṭṭho^eb^ appaṃ vā hotu bahu vā, yamhi  bhojane hatthaṃ otāreti, tato aññaṃ gaṇhituṃ na labhati. sacepi manussā ``therena  na kiñci bhutta''nti sappiādīni āharanti, bhesajjatthameva vaṭṭanti, na āhāratthaṃ.  ^b^majjhimo^eb^ yāva patte bhattaṃ na khīyati, tāva aññaṃ gaṇhituṃ labhati. ayañhi bhojanapariyantiko  nāma hoti. ^b^muduko^eb^ yāva āsanā na vuṭṭhāti tāva bhuñjituṃ labhati. so hi udakapariyantiko  vā hoti yāva pattadhovanaṃ na gaṇhāti tāva bhuñjanato, āsanapariyantiko vā yāva na  vuṭṭhāti tāva bhuñjanato. </p>
              <p>[01] imesaṃ ^a^M1.0067^ea^ pana tiṇṇampi nānāsanabhojanaṃ bhuttakkhaṇe dhutaṅgaṃ bhijjati. ayamettha  ^b^bhedo^eb^. </p>
              <p>[01] ^b^ayaṃ panānisaṃso,^eb^ appābādhatā, appātaṅkatā, lahuṭṭhānaṃ, balaṃ, phāsuvihāro, anatirittapaccayā  anāpatti, rasataṇhāvinodanaṃ appicchatādīnaṃ anulomavuttitāti. </p>
              <p>[21] ekāsanabhojane rataṃ, </p>
              <p>[27] na yatiṃ bhojanapaccayā rujā. </p>
              <p>[26] visahanti rase alolupo, </p>
              <p>[22] parihāpeti na kammamattano.. </p>
              <p>[21] iti phāsuvihārakāraṇe, </p>
              <p>[27] sucisallekharatūpasevite. </p>
              <p>[26] janayetha visuddhamānaso, </p>
              <p>[22] ratimekāsanabhojane yatīti.. </p>
              <p>[06] ayaṃ ekāsanikaṅge samādānavidhānappabhedabhedānisaṃsavaṇṇanā. </p>
            </h4>
          </h3>
          <h3>
            <h3n> 6. pattapiṇḍikaṅgakathā </h3n>
            <h4>
              <h4n> </h4n>
              <p>[03] 29^b^.^eb^ ^b^pattapiṇḍikaṅgampi^eb^ ^a^V1.0068^ea^ ``dutiyakabhājanaṃ paṭikkhipāmi, pattapiṇḍikaṅgaṃ samādiyāmī''ti  imesaṃ aññataravacanena samādinnaṃ hoti.</p>
              <p>[03] tena pana pattapiṇḍikena yāgupānakāle bhājane ṭhapetvā byañjane laddhe byañjanaṃ vā paṭhamaṃ  khāditabbaṃ, yāgu vā pātabbā. sace pana yāguyaṃ pakkhipati, pūtimacchakādimhi byañjane  pakkhitte yāgu paṭikūlā hoti, appaṭikūlameva ca katvā bhuñjituṃ vaṭṭati. tasmā  tathārūpaṃ byañjanaṃ sandhāya idaṃ vuttaṃ. yaṃ pana madhusakkarādikaṃ appaṭikūlaṃ hoti,  taṃ pakkhipitabbaṃ. gaṇhantena ca pamāṇayuttameva gaṇhitabbaṃ. āmakasākaṃ hatthena gahetvā  khādituṃ vaṭṭati. tathā pana akatvā patteyeva pakkhipitabbaṃ. dutiyakabhājanassa pana paṭikkhittattā  aññaṃ rukkhapaṇṇampi na vaṭṭatīti idamassa ^b^vidhānaṃ^eb^.</p>
              <p>[03] ^b^pabhedato^eb^ pana ayampi tividho hoti. tattha ^b^ukkaṭṭhassa^eb^ aññatra ucchukhādanakālā kacavarampi  chaḍḍetuṃ na vaṭṭati. odanapiṇḍamacchamaṃsapūvepi bhinditvā ^a^M1.0068^ea^ khādituṃ na vaṭṭati.  ^b^majjhimassa^eb^ ekena hatthena bhinditvā khādituṃ vaṭṭati, hatthayogī nāmesa. ^b^muduko^eb^  pana pattayogī nāma hoti, tassa yaṃ sakkā hoti patte pakkhipituṃ, taṃ sabbaṃ hatthena  vā dantehi vā bhinditvā khādituṃ vaṭṭati.</p>
              <p>[03] imesaṃ pana tiṇṇampi dutiyakabhājanaṃ sāditakkhaṇe dhutaṅgaṃ bhijjati. ayamettha ^b^bhedo^eb^. </p>
              <p>[01] ^b^ayaṃ panānisaṃso,^eb^ nānārasataṇhāvinodanaṃ. atricchatāya pahānaṃ, āhāre payojanamattadassitā,  thālakādipariharaṇakhedābhāvo, avikkhittabhojitā, appicchatādīnaṃ anulomavuttitāti. </p>
              <p>[21] nānābhājanavikkhepaṃ, hitvā okkhittalocano. </p>
              <p>[22] khaṇanto viya mūlāni, rasataṇhāya subbato.. </p>
              <p>[21] sarūpaṃ ^a^V1.0069^ea^ viya santuṭṭhiṃ, dhārayanto sumānaso. </p>
              <p>[22] paribhuñjeyya āhāraṃ, ko añño pattapiṇḍikoti..</p>
              <p>[03] ayaṃ pattapiṇḍikaṅge samādānavidhānappabhedabhedānisaṃsavaṇṇanā. </p>
            </h4>
          </h3>
          <h3>
            <h3n> 7. khalupacchābhattikaṅgakathā </h3n>
            <h4>
              <h4n> </h4n>
              <p>[03] 30^b^.^eb^ ^b^khalupacchābhattikaṅgampi^eb^ ``atirittabhojanaṃ paṭikkhipāmi, khalupacchābhattikaṅgaṃ  samādiyāmī''ti imesaṃ aññataravacanena samādinnaṃ hoti.</p>
              <p>[03] tena pana khalupacchābhattikena pavāretvā puna bhojanaṃ kappiyaṃ kāretvā na bhuñjitabbaṃ.  idamassa ^b^vidhānaṃ^eb^.</p>
              <p>[03] ^b^pabhedato^eb^ pana ayampi tividho hoti. tattha ^b^ukkaṭṭho^eb^ yasmā paṭhamapiṇḍe pavāraṇā nāma  natthi, tasmiṃ pana ajjhohariyamāne aññaṃ paṭikkhipato hoti, tasmā evaṃ pavārito paṭhamapiṇḍaṃ  ajjhoharitvā dutiyapiṇḍaṃ na bhuñjati. ^b^majjhimo^eb^ yasmiṃ bhojane pavārito, tadeva bhuñjati.  ^b^muduko^eb^ pana yāva āsanā na vuṭṭhāti tāva bhuñjati.</p>
              <p>[03] imesaṃ pana tiṇṇampi pavāritānaṃ kappiyaṃ kārāpetvā bhuttakkhaṇe dhutaṅgaṃ bhijjati.  ayamettha ^b^bhedo^eb^.</p>
              <p>[03] ^b^ayaṃ^eb^ ^a^M1.0069^ea^ ^b^panānisaṃso,^eb^ anatirittabhojanāpattiyā dūrabhāvo, odarikattābhāvo,  nirāmisasannidhitā, puna pariyesanāya abhāvo, appicchatādīnaṃ anulomavuttitāti. </p>
              <p>[21] pariyesanāya khedaṃ, na yāti na karoti sannidhiṃ dhīro. </p>
              <p>[22] odarikattaṃ pajahati, khalupacchābhattiko yogī.. </p>
              <p>[21] tasmā ^a^V1.0070^ea^ sugatapasatthaṃ, santosaguṇādivuḍḍhisañjananaṃ. </p>
              <p>[22] dose vidhunitukāmo, bhajeyya yogī dhutaṅgamidanti..</p>
              <p>[03] ayaṃ khalupacchābhattikaṅge samādānavidhānappabhedabhedānisaṃsavaṇṇanā. </p>
            </h4>
          </h3>
          <h3>
            <h3n> 8. āraññikaṅgakathā </h3n>
            <h4>
              <h4n> </h4n>
              <p>[03] 31^b^.^eb^ ^b^āraññikaṅgampi^eb^ ``gāmantasenāsanaṃ paṭikkhipāmi, āraññikaṅgaṃ samādiyāmī''ti  imesaṃ aññataravacanena samādinnaṃ hoti.</p>
              <p>[03] tena pana āraññikena gāmantasenāsanaṃ pahāya araññe aruṇaṃ uṭṭhāpetabbaṃ. tattha saddhiṃ  upacārena gāmoyeva ^b^gāmantasenāsanaṃ^eb^. </p>
              <p>[01] ^b^gāmo^eb^ nāma yo koci ekakuṭiko vā anekakuṭiko vā parikkhitto vā aparikkhitto  vā samanusso vā amanusso vā antamaso atirekacātumāsaniviṭṭho yo koci satthopi. </p>
              <p>[01] ^b^gāmūpacāro^eb^ nāma parikkhittassa gāmassa sace anurādhapurasseva dve indakhīlā honti,  abbhantarime indakhīle ṭhitassa thāmamajjhimassa purisassa leḍḍupāto. tassa lakkhaṇaṃ yathā  taruṇamanussā attano balaṃ dassentā bāhaṃ pasāretvā leḍḍuṃ khipanti, evaṃ khittassa  leḍḍussa patanaṭṭhānabbhantaranti vinayadharā. suttantikā pana kākanivāraṇaniyamena khittassāti  vadanti. aparikkhittagāme yaṃ sabbapaccantimassa gharassa dvāre ṭhito mātugāmo bhājanena  udakaṃ chaḍḍeti, tassa patanaṭṭhānaṃ gharūpacāro. tato vuttanayena eko leḍḍupāto gāmo, dutiyo  gāmūpacāro.</p>
              <p>[03] ^b^araññaṃ^eb^ pana vinayapariyāye tāva ``ṭhapetvā gāmañca gāmūpacārañca sabbametaṃ arañña''nti  (pārā0 92) vuttaṃ. abhidhammapariyāye ``nikkhamitvā bahi indakhīlā, sabbametaṃ   ^a^M1.0070^ea^ arañña''nti (vibha0 529) vuttaṃ. imasmiṃ pana suttantikapariyāye ``āraññakaṃ  nāma senāsanaṃ pañcadhanusatikaṃ pacchima''nti idaṃ lakkhaṇaṃ. taṃ āropitena ācariyadhanunā  parikkhittassa gāmassa ^a^V1.0071^ea^ indakhīlato aparikkhittassa paṭhamaleḍḍupātato paṭṭhāya yāva vihāraparikkhepā  minitvā vavatthapetabbaṃ.</p>
              <p>[03] sace pana vihāro aparikkhitto hoti, yaṃ sabbapaṭhamaṃ senāsanaṃ vā bhattasālā vā dhuvasannipātaṭṭhānaṃ  vā bodhi vā cetiyaṃ vā dūre cepi senāsanato hoti, taṃ paricchedaṃ katvā minitabbanti  ^b^vinayaṭṭhakathāsu^eb^ vuttaṃ. ^b^majjhimaṭṭhakathāyaṃ^eb^ pana vihārassapi gāmasseva upacāraṃ nīharitvā  ubhinnaṃ leḍḍupātānaṃ antarā minitabbanti vuttaṃ. idamettha pamāṇaṃ.</p>
              <p>[03] sacepi āsanne gāmo hoti, vihāre ṭhitehi mānusakānaṃ saddo suyyati, pabbatanadīādīhi  pana antaritattā na sakkā ujuṃ gantuṃ. yo tassa pakatimaggo hoti, sacepi nāvāya  sañcaritabbo, tena maggena pañcadhanusatikaṃ gahetabbaṃ. yo pana āsannagāmassa aṅgasampādanatthaṃ  tato tato maggaṃ pidahati, ayaṃ dhutaṅgacoro hoti.</p>
              <p>[03] sace pana āraññikassa bhikkhuno upajjhāyo vā ācariyo vā gilāno hoti, tena araññe  sappāyaṃ alabhantena gāmantasenāsanaṃ netvā upaṭṭhātabbo. kālasseva pana nikkhamitvā  aṅgayuttaṭṭhāne aruṇaṃ uṭṭhāpetabbaṃ. sace aruṇuṭṭhānavelāyaṃ tesaṃ ābādho vaḍḍhati,  tesaṃyeva kiccaṃ kātabbaṃ. na dhutaṅgasuddhikena bhavitabbanti idamassa ^b^vidhānaṃ^eb^.</p>
              <p>[03] ^b^pabhedato^eb^ pana ayampi tividho hoti. tattha ^b^ukkaṭṭhena^eb^ sabbakālaṃ araññe aruṇaṃ uṭṭhāpetabbaṃ.  ^b^majjhimo^eb^ cattāro vassike māse gāmante vasituṃ labhati. ^b^muduko^eb^ hemantikepi.</p>
              <p>[03] imesaṃ pana tiṇṇampi yathā paricchinne kāle araññato āgantvā gāmantasenāsane dhammassavanaṃ  suṇantānaṃ aruṇe uṭṭhitepi dhutaṅgaṃ na bhijjati. sutvā gacchantānaṃ antarāmagge uṭṭhitepi  na bhijjati. sace pana uṭṭhitepi dhammakathike muhuttaṃ nipajjitvā gamissāmāti niddāyantānaṃ  aruṇaṃ uṭṭhahati, attano vā ruciyā gāmantasenāsane aruṇaṃ uṭṭhapenti, dhutaṅgaṃ bhijjatīti  ayamettha ^b^bhedo^eb^.</p>
              <p>[03] ^b^ayaṃ^eb^ ^a^M1.0071^ea^ ^b^panānisaṃso,^eb^ āraññiko bhikkhu araññasaññaṃ manasikaronto bhabbo  aladdhaṃ vā ^a^V1.0072^ea^ samādhiṃ paṭiladdhuṃ laddhaṃ vā rakkhituṃ, satthāpissa attamano hoti. yathāha --  ``tenāhaṃ, nāgita, tassa bhikkhuno attamano homi araññavihārenā''ti (a0 ni0  6.42;   8.86). pantasenāsanavāsino cassa asappāyarūpādayo cittaṃ na vikkhipanti, vigatasantāso  hoti, jīvitanikantiṃ jahati, pavivekasukharasaṃ assādeti, paṃsukūlikādibhāvopi  cassa patirūpo hotīti. </p>
              <p>[21] pavivitto asaṃsaṭṭho, pantasenāsane rato. </p>
              <p>[22] ārādhayanto nāthassa, vanavāsena mānasaṃ.. </p>
              <p>[21] eko araññe nivasaṃ, yaṃ sukhaṃ labhate yati. </p>
              <p>[22] rasaṃ tassa na vindanti, api devā saindakā.. </p>
              <p>[21] paṃsukūlañca esova, kavacaṃ viya dhārayaṃ. </p>
              <p>[22] araññasaṅgāmagato, avasesadhutāyudho.. </p>
              <p>[21] samattho nacirasseva, jetuṃ māraṃ savāhiniṃ. </p>
              <p>[22] tasmā araññavāsamhi, ratiṃ kayirātha paṇḍitoti..</p>
              <p>[03] ayaṃ āraññikaṅge samādānavidhānappabhedabhedānisaṃsavaṇṇanā. </p>
            </h4>
          </h3>
          <h3>
            <h3n> 9. rukkhamūlikaṅgakathā </h3n>
            <h4>
              <h4n> </h4n>
              <p>[03] 32^b^.^eb^ ^b^rukkhamūlikaṅgampi^eb^ ``channaṃ paṭikkhipāmi, rukkhamūlikaṅgaṃ samādiyāmī''ti  imesaṃ aññataravacanena samādinnaṃ hoti.</p>
              <p>[03] tena pana rukkhamūlikena sīmantarikarukkhaṃ, cetiyarukkhaṃ, niyyāsarukkhaṃ, phalarukkhaṃ,  vaggulirukkhaṃ, susirarukkhaṃ, vihāramajjhe ṭhitarukkhanti ime rukkhe vivajjetvā vihārapaccante  ṭhitarukkho gahetabboti idamassa ^b^vidhānaṃ^eb^.</p>
              <p>[03] ^b^pabhedato^eb^ pana ayampi tividho hoti. tattha ^b^ukkaṭṭho^eb^ yathārucitaṃ rukkhaṃ gahetvā paṭijaggāpetuṃ  na labhati. pādena paṇṇasaṭaṃ apanetvā vasitabbaṃ. ^b^majjhimo^eb^ taṃ ṭhānaṃ sampattehiyeva paṭijaggāpetuṃ  labhati. ^b^mudukena^eb^ ārāmikasamaṇuddese pakkositvā sodhāpetvā samaṃ kārāpetvā  ^a^V1.0073^ea^ vālukaṃ okirāpetvā pākāraparikkhepaṃ kārāpetvā dvāraṃ ^a^M1.0072^ea^ yojāpetvā  vasitabbaṃ. mahadivase pana rukkhamūlikena tattha anisīditvā aññattha paṭicchanne ṭhāne  nisīditabbaṃ.</p>
              <p>[03] imesaṃ pana tiṇṇampi channe vāsaṃ kappitakkhaṇe dhutaṅgaṃ bhijjati. jānitvā channe aruṇaṃ  uṭṭhāpitamatteti ^b^aṅguttarabhāṇakā^eb^. ayamettha ^b^bhedo^eb^.</p>
              <p>[03] ^b^ayaṃ panānisaṃso,^eb^ rukkhamūlasenāsanaṃ nissāya pabbajjāti (mahāva0 128) vacanato nissayānurūpapaṭipattisabbhāvo,  appāni ceva sulabhāni ca tāni ca anavajjānīti (a0 ni0  4.27; itivu0 101)  bhagavatā saṃvaṇṇitapaccayatā, abhiṇhaṃ tarupaṇṇavikāradassanena aniccasaññāsamuṭṭhāpanatā, senāsanamaccherakammārāmatānaṃ  abhāvo, devatāhi sahavāsitā, appicchatādīnaṃ anulomavuttitāti. </p>
              <p>[21] vaṇṇito buddhaseṭṭhena, nissayoti ca bhāsito. </p>
              <p>[22] nivāso pavivittassa, rukkhamūlasamo kuto.. </p>
              <p>[21] āvāsamaccherahare, devatā paripālite. </p>
              <p>[22] pavivitte vasanto hi, rukkhamūlamhi subbato.. </p>
              <p>[21] abhirattāni nīlāni, paṇḍūni patitāni ca. </p>
              <p>[22] passanto tarupaṇṇāni, niccasaññaṃ panūdati.. </p>
              <p>[21] tasmā hi buddhadāyajjaṃ, bhāvanābhiratālayaṃ. </p>
              <p>[22] vivittaṃ nātimaññeyya, rukkhamūlaṃ vicakkhaṇoti..</p>
              <p>[03] ayaṃ rukkhamūlikaṅge samādānavidhānappabhedabhedānisaṃsavaṇṇanā. </p>
            </h4>
          </h3>
          <h3>
            <h3n> 10. abbhokāsikaṅgakathā </h3n>
            <h4>
              <h4n> </h4n>
              <p>[03] 33^b^.^eb^ ^b^abbhokāsikaṅgampi^eb^ ^a^V1.0074^ea^ ``channañca rukkhamūlañca paṭikkhipāmi, abbhokāsikaṅgaṃ samādiyāmī''ti  imesaṃ aññataravacanena samādinnaṃ hoti. </p>
              <p>[01] tassa pana abbhokāsikassa dhammassavanāya vā uposathatthāya vā uposathāgāraṃ pavisituṃ  vaṭṭati. sace paviṭṭhassa devo vassati, deve vassamāne anikkhamitvā vassūparame nikkhamitabbaṃ.  bhojanasālaṃ vā aggisālaṃ vā pavisitvā vattaṃ kātuṃ, bhojanasālāya there bhikkhū  bhattena āpucchituṃ, uddisantena vā uddisāpentena vā channaṃ pavisituṃ, bahi dunnikkhittāni  mañcapīṭhādīni anto pavesetuñca vaṭṭati. sace maggaṃ gacchantena vuḍḍhatarānaṃ ^a^M1.0073^ea^  parikkhāro gahito hoti, deve vassante maggamajjhe ṭhitaṃ sālaṃ pavisituṃ vaṭṭati.  sace na kiñci gahitaṃ hoti, sālāya ṭhassāmīti vegena gantuṃ na vaṭṭati. pakatigatiyā  gantvā paviṭṭhena pana yāva vassūparamā ṭhatvā gantabbanti idamassa ^b^vidhānaṃ. rukkhamūlikassā^eb^pi  eseva nayo.</p>
              <p>[03] ^b^pabhedato^eb^ pana ayampi tividho hoti. tattha ^b^ukkaṭṭhassa^eb^ rukkhaṃ vā pabbataṃ vā gehaṃ  vā upanissāya vasituṃ na vaṭṭati. abbhokāseyeva cīvarakuṭiṃ katvā vasitabbaṃ. ^b^majjhimassa^eb^  rukkhapabbatagehāni upanissāya anto appavisitvā vasituṃ vaṭṭati. ^b^mudukassa^eb^ acchannamariyādaṃ  pabbhārampi sākhāmaṇḍapopi pīṭhapaṭopi khettarakkhakādīhi chaḍḍitā tatraṭṭhakakuṭikāpi vaṭṭatīti.</p>
              <p>[03] imesaṃ pana tiṇṇampi vāsatthāya channaṃ vā rukkhamūlaṃ vā paviṭṭhakkhaṇe dhutaṅgaṃ bhijjati.  jānitvā tattha aruṇaṃ uṭṭhāpitamatteti aṅguttarabhāṇakā. ayamettha ^b^bhedo^eb^.</p>
              <p>[03] ^b^ayaṃ panānisaṃso,^eb^ āvāsapalibodhupacchedo, thinamiddhapanūdanaṃ, ``migā viya asaṅgacārino,  aniketā viharanti bhikkhavo''ti (saṃ0 ni0  1.224) pasaṃsāya anurūpatā, nissaṅgatā,  cātuddisatā, appicchatādīnaṃ anulomavuttitāti. </p>
              <p>[21] anagāriyabhāvassa ^a^V1.0075^ea^, anurūpe adullabhe. </p>
              <p>[22] tārāmaṇivitānamhi, candadīpappabhāsite.. </p>
              <p>[21] abbhokāse vasaṃ bhikkhu, migabhūtena cetasā. </p>
              <p>[22] thinamiddhaṃ vinodetvā, bhāvanārāmataṃ sito.. </p>
              <p>[21] pavivekarasassādaṃ, nacirasseva vindati. </p>
              <p>[22] yasmā tasmā hi sappañño, abbhokāsarato siyāti..</p>
              <p>[03] ayaṃ abbhokāsikaṅge samādānavidhānappabhedabhedānisaṃsavaṇṇanā. </p>
            </h4>
          </h3>
          <h3>
            <h3n> 11. sosānikaṅgakathā </h3n>
            <h4>
              <h4n> </h4n>
              <p>[03] 34^b^.^eb^ ^b^sosānikaṅgampi^eb^ ^a^M1.0074^ea^ ``na susānaṃ paṭikkhipāmi, sosānikaṅgaṃ samādiyāmī''ti  imesaṃ aññataravacanena samādinnaṃ hoti.</p>
              <p>[03] tena pana sosānikena yaṃ manussā gāmaṃ nivesantā ``idaṃ susāna''nti vavatthapenti,  na tattha vasitabbaṃ. na hi matasarīre ajjhāpite taṃ susānaṃ nāma hoti, jhāpitakālato  pana paṭṭhāya sacepi dvādasavassāni chaḍḍitaṃ, taṃ susānameva.</p>
              <p>[03] tasmiṃ pana vasantena caṅkamamaṇḍapādīni kāretvā mañcapīṭhaṃ paññapetvā pānīyaparibhojanīyaṃ  upaṭṭhāpetvā dhammaṃ vācentena na vasitabbaṃ. garukaṃ hi idaṃ dhutaṅgaṃ, tasmā uppannaparissayavighātatthāya  saṅghattheraṃ vā rājayuttakaṃ vā jānāpetvā appamattena vasitabbaṃ. caṅkamantena addhakkhikena  āḷāhanaṃ olokentena caṅkamitabbaṃ.</p>
              <p>[03] susānaṃ gacchantenāpi mahāpathā ukkamma uppathamaggena gantabbaṃ. divāyeva ārammaṇaṃ vavatthapetabbaṃ.  evañhissa taṃ rattiṃ bhayānakaṃ na bhavissati, amanussā rattiṃ viravitvā viravitvā  āhiṇḍantāpi na kenaci paharitabbā. ekadivasampi susānaṃ agantuṃ  na vaṭṭati. majjhimayāmaṃ ^a^V1.0076^ea^  susāne khepetvā pacchimayāme paṭikkamituṃ vaṭṭatīti aṅguttarabhāṇakā. amanussānaṃ  piyaṃ tilapiṭṭhamāsabhattamacchamaṃsakhīratelaguḷādikhajjabhojjaṃ na sevitabbaṃ. kulagehaṃ na pavisitabbanti  idamassa ^b^vidhānaṃ^eb^.</p>
              <p>[03] ^b^pabhedato^eb^ pana ayampi tividho hoti. tattha ^b^ukkaṭṭhena^eb^ yattha dhuvaḍāhadhuvakuṇapadhuvarodanāni  atthi, tattheva vasitabbaṃ. ^b^majjhimassa^eb^ tīsu ekasmimpi sati vaṭṭati. ^b^mudukassa^eb^  vuttanayena susānalakkhaṇaṃ pattamatte vaṭṭati.</p>
              <p>[03] imesaṃ pana tiṇṇampi na susānamhi vāsaṃ kappanena dhutaṅgaṃ bhijjati. susānaṃ agatadivaseti  aṅguttarabhāṇakā. ayamettha ^b^bhedo^eb^.</p>
              <p>[03] ^b^ayaṃ panānisaṃso^eb^ maraṇassatipaṭilābho, appamādavihāritā, asubhanimittādhigamo, kāmarāgavinodanaṃ,  abhiṇhaṃ kāyasabhāvadassanaṃ, saṃvegabahulatā ^a^M1.0075^ea^ ārogyamadādippahānaṃ, bhayabheravasahanatā,  amanussānaṃ garubhāvanīyatā, appicchatādīnaṃ anulomavuttitāti. </p>
              <p>[21] sosānikañhi maraṇānusatippabhāvā, </p>
              <p>[27] niddāgatampi na phusanti pamādadosā. </p>
              <p>[26] sampassato ca kuṇapāni bahūni tassa, </p>
              <p>[22] kāmānubhāvavasagampi na hoti cittaṃ.. </p>
              <p>[21] saṃvegameti vipulaṃ na madaṃ upeti, </p>
              <p>[27] sammā atho ghaṭati nibbutimesamāno. </p>
              <p>[26] sosānikaṅgamitinekaguṇāvahattā, </p>
              <p>[22] nibbānaninnahadayena nisevitabbanti..</p>
              <p>[03] ayaṃ sosānikaṅge samādānavidhānappabhedabhedānisaṃsavaṇṇanā. </p>
            </h4>
          </h3>
          <h3>
            <h3n> 12. yathāsanthatikaṅgakathā </h3n>
            <h4>
              <h4n> </h4n>
              <p>[03] 35^b^.^eb^ ^b^yathāsanthatikaṅgampi^eb^ ^a^V1.0077^ea^ ``senāsanaloluppaṃ paṭikkhipāmi, yathāsanthatikaṅgaṃ samādiyāmī''ti  imesaṃ aññataravacanena samādinnaṃ hoti.</p>
              <p>[03] tena pana yathāsanthatikena yadassa senāsanaṃ ``idaṃ tuyhaṃ pāpuṇātī''ti gāhitaṃ hoti,  teneva tuṭṭhabbaṃ, na añño uṭṭhāpetabbo. idamassa ^b^vidhānaṃ^eb^.</p>
              <p>[03] ^b^pabhedato^eb^ pana ayampi tividho hoti. tattha ^b^ukkaṭṭho^eb^ attano pattasenāsanaṃ dūreti  vā accāsanneti vā amanussadīghajātikādīhi upaddutanti vā uṇhanti vā sītalanti  vā pucchituṃ na labhati. ^b^majjhimo^eb^ pucchituṃ labhati. gantvā pana oloketuṃ na  labhati. ^b^muduko^eb^ gantvā oloketvā sacassa taṃ na ruccati, aññaṃ gahetuṃ labhati.</p>
              <p>[03] imesaṃ pana tiṇṇampi senāsanaloluppe uppannamatte dhutaṅgaṃ bhijjatīti ayamettha ^b^bhedo^eb^.</p>
              <p>[03] ^b^ayaṃ panānisaṃso,^eb^ ``yaṃ laddhaṃ tena tuṭṭhabba''nti (jā0 1.1.136; pāci0 793) vuttovādakaraṇaṃ,  sabrahmacārīnaṃ hitesitā, hīnapaṇītavikappapariccāgo, anurodhavirodhappahānaṃ, atricchatāya  dvārapidahanaṃ, appicchatādīnaṃ anulomavuttitāti. </p>
              <p>[21] yaṃ ^a^M1.0076^ea^ laddhaṃ tena santuṭṭho, yathāsanthatiko yati. </p>
              <p>[22] nibbikappo sukhaṃ seti, tiṇasantharakesupi.. </p>
              <p>[21] na so rajjati seṭṭhamhi, hīnaṃ laddhā na kuppati. </p>
              <p>[22] sabrahmacārinavake, hitena anukampati.. </p>
              <p>[21] tasmā ariyasatāciṇṇaṃ, munipuṅgavavaṇṇitaṃ. </p>
              <p>[22] anuyuñjetha medhāvī, yathāsanthatarāmatanti..</p>
              <p>[03] ayaṃ yathāsanthatikaṅge samādānavidhānappabhedabhedānisaṃsavaṇṇanā. </p>
            </h4>
          </h3>
          <h3>
            <h3n> 13. nesajjikaṅgakathā </h3n>
            <h4>
              <h4n> </h4n>
              <p>[03] 36^b^.^eb^ ^b^nesajjikaṅgampi^eb^ ^a^V1.0078^ea^ ``seyyaṃ paṭikkhipāmi, nesajjikaṅgaṃ samādiyāmī''ti imesaṃ  aññataravacanena samādinnaṃ hoti.</p>
              <p>[03] tena pana nesajjikena rattiyā tīsu yāmesu ekaṃ yāmaṃ uṭṭhāya caṅkamitabbaṃ. iriyāpathesu  hi nipajjitumeva na vaṭṭati. idamassa ^b^vidhānaṃ^eb^.</p>
              <p>[03] ^b^pabhedato^eb^ pana ayampi tividho hoti. tattha ^b^ukkaṭṭhassa^eb^ neva apassenaṃ, na dussapallatthikā,  na āyogapaṭṭo vaṭṭati. ^b^majjhimassa^eb^ imesu tīsu yaṃkiñci vaṭṭati. ^b^mudukassa^eb^ apassenampi  dussapallatthikāpi āyogapaṭṭopi bibbohanampi pañcaṅgopi sattaṅgopi vaṭṭati. pañcaṅgo  pana piṭṭhiapassayena saddhiṃ kato. sattaṅgo nāma piṭṭhiapassayena ca ubhatopassesu apassayehi  ca saddhiṃ kato. taṃ kira miḷābhayattherassa akaṃsu. thero anāgāmī hutvā parinibbāyi.</p>
              <p>[03] imesaṃ pana tiṇṇampi seyyaṃ kappitamatte dhutaṅgaṃ bhijjati. ayamettha ^b^bhedo^eb^. </p>
              <p>[01] ^b^ayaṃ panānisaṃso,^eb^ ``seyyasukhaṃ passasukhaṃ middhasukhaṃ anuyutto viharatī''ti (dī0  ni0 3.320; ma0 ni0 1.186) vuttassa cetaso vinibandhassa upacchedanaṃ, sabbakammaṭṭhānānuyogasappāyatā,  pāsādikairiyāpathatā, vīriyārambhānukūlatā, sammāpaṭipattiyā anubrūhananti. </p>
              <p>[21] ābhujitvāna pallaṅkaṃ, paṇidhāya ujuṃ tanuṃ. </p>
              <p>[22] nisīdanto vikampeti, mārassa hadayaṃ yati.. </p>
              <p>[21] seyyasukhaṃ ^a^M1.0077^ea^ middhasukhaṃ, hitvā āraddhavīriyo. </p>
              <p>[22] nisajjābhirato bhikkhu, sobhayanto tapovanaṃ.. </p>
              <p>[21] nirāmisaṃ pītisukhaṃ, yasmā samadhigacchati. </p>
              <p>[22] tasmā samanuyuñjeyya, dhīro nesajjikaṃ vatanti..</p>
              <p>[03] ayaṃ nesajjikaṅge samādāna vidhānappabheda bhedānisaṃsavaṇṇanā. </p>
            </h4>
          </h3>
          <h3>
            <h3n> dhutaṅgapakiṇṇakakathā </h3n>
            <h4>
              <h4n> </h4n>
              <p>[03] 37^b^.^eb^ idāni ^a^V1.0079^ea^ -- </p>
              <p>[21] kusalattikato ceva, dhutādīnaṃ vibhāgato. </p>
              <p>[22] samāsabyāsato cāpi, viññātabbo vinicchayoti.. --</p>
              <p>[03] imissā gāthāya vasena vaṇṇanā hoti.</p>
              <p>[03] tattha ^b^kusalattikato^eb^ti sabbāneva hi dhutaṅgāni sekkhaputhujjanakhīṇāsavānaṃ vasena siyā  kusalāni, siyā abyākatāni, natthi dhutaṅgaṃ akusalanti.</p>
              <p>[03] yo pana vadeyya ``pāpiccho icchāpakato āraññiko hotīti ādivacanato (a0 ni0  5.181;  pari0 325) akusalampi dhutaṅga''nti. so vattabbo -- na mayaṃ ``akusalacittena araññe  na vasatī''ti vadāma. yassa hi araññe nivāso, so āraññiko. so ca pāpiccho  vā bhaveyya appiccho vā. imāni pana tena tena samādānena dhutakilesattā dhutassa bhikkhuno  aṅgāni, kilesadhunanato vā dhutanti laddhavohāraṃ ñāṇaṃ aṅgametesanti dhutaṅgāni. atha  vā dhutāni ca tāni paṭipakkhaniddhunanato aṅgāni ca paṭipattiyātipi dhutaṅgānīti vuttaṃ.  na ca akusalena koci dhuto nāma hoti, yassetāni aṅgāni bhaveyyuṃ, na ca akusalaṃ  kiñci dhunāti, yesaṃ taṃ aṅgantikatvā dhutaṅgānīti vucceyyuṃ. nāpi akusalaṃ  cīvaraloluppādīni ceva niddhunāti paṭipattiyā ca aṅgaṃ hoti. tasmā suvuttamidaṃ ``natthi  akusalaṃ dhutaṅga''nti.</p>
              <p>[03] ``yesampi ^a^M1.0078^ea^ kusalattikavinimuttaṃ dhutaṅgaṃ, tesaṃ atthato dhutaṅgameva natthi.  asantaṃ kassa dhunanato dhutaṅgaṃ nāma bhavissati. dhutaguṇe samādāya vattatīti vacanavirodhopi  ca nesaṃ āpajjati, tasmā taṃ na gahetabba''nti ayaṃ tāva kusalattikato vaṇṇanā.</p>
              <p>[03] ^b^dhutādīnaṃ^eb^ ^a^V1.0080^ea^ ^b^vibhāgato^eb^ti dhuto veditabbo. dhutavādo veditabbo. dhutadhammā veditabbā.  dhutaṅgāni veditabbāni. kassa dhutaṅgasevanā sappāyāti veditabbaṃ.</p>
              <p>[03] tattha ^b^dhuto^eb^ti dhutakileso vā puggalo kilesadhunano vā dhammo.</p>
              <p>[03] ^b^dhutavādo^eb^ti ettha pana atthi dhuto na dhutavādo, atthi na dhuto dhutavādo, atthi  neva dhuto na dhutavādo, atthi dhuto ceva dhutavādo ca.</p>
              <p>[03] tattha yo dhutaṅgena attano kilese dhuni, paraṃ pana dhutaṅgena na ovadati, nānusāsati bākulatthero  viya, ayaṃ dhuto na dhutavādo. yathāha, ``tayidaṃ āyasmā bākulo dhuto na dhutavādo''ti.  yo pana na dhutaṅgena attano kilese dhuni, kevalaṃ aññe dhutaṅgena ovadati anusāsati  upanandatthero viya, ayaṃ na dhuto dhutavādo. yathāha, ``tayidaṃ āyasmā upanando  sakyaputto na dhuto dhutavādo''ti. yo ubhayavipanno lāḷudāyī viya, ayaṃ neva  dhuto na dhutavādo. yathāha, ``tayidaṃ āyasmā lāḷudāyī neva dhuto na dhutavādo''ti.  yo pana ubhayasampanno dhammasenāpati viya, ayaṃ dhuto ceva dhutavādo ca. yathāha,  ``tayidaṃ āyasmā sāriputto dhuto ceva dhutavādo cāti.</p>
              <p>[03] ^b^dhutadhammā veditabbā^eb^ti appicchatā, santuṭṭhitā, sallekhatā, pavivekatā, idamatthitāti  ime dhutaṅgacetanāya parivārakā pañca dhammā ``appicchataṃyeva nissāyā''tiādivacanato  (a0 ni0  5.181; pari0 325) dhutadhammā nāma, tattha appicchatā ca santuṭṭhitā ca alobho.  sallekhatā ca pavivekatā ca dvīsu dhammesu anupatanti alobhe ca amohe ca. idamatthitā  ñāṇameva. tattha ^a^M1.0079^ea^ ca alobhena paṭikkhepavatthūsu lobhaṃ, amohena tesveva  ādīnavapaṭicchādakaṃ mohaṃ dhunāti. alobhena ca anuññātānaṃ paṭisevanamukhena pavattaṃ  kāmasukhānuyogaṃ, amohena dhutaṅgesu atisallekhamukhena pavattaṃ attakilamathānuyogaṃ  dhunāti. tasmā ime dhammā dhutadhammāti veditabbā.</p>
              <p>[03] ^b^dhutaṅgāni veditabbānī^eb^ti terasa dhutaṅgāni veditabbāni paṃsukūlikaṅgaṃ...pe0...  nesajjikaṅganti. tāni atthato lakkhaṇādīhi ca vuttāneva.</p>
              <p>[03] kassa ^a^V1.0081^ea^ dhutaṅgasevanā sappāyāti rāgacaritassa ceva mohacaritassa ca. kasmā? dhutaṅgasevanā  hi dukkhāpaṭipadā ceva sallekhavihāro ca. dukkhāpaṭipadañca nissāya rāgo vūpasammati.  sallekhaṃ nissāya appamattassa moho pahīyati. āraññikaṅgarukkhamūlikaṅgapaṭisevanā vā  ettha dosacaritassāpi sappāyā. tattha hissa asaṅghaṭṭiyamānassa viharato dosopi vūpasammatīti  ayaṃ dhutādīnaṃ vibhāgato vaṇṇanā.</p>
              <p>[03] ^b^samāsabyāsato^eb^ti imāni pana dhutaṅgāni ^b^samāsato^eb^ tīṇi sīsaṅgāni, pañca asambhinnaṅgānīti  aṭṭheva honti. tattha sapadānacārikaṅgaṃ, ekāsanikaṅgaṃ, abbhokāsikaṅganti imāni  tīṇi sīsaṅgāni. sapadānacārikaṅgañhi rakkhanto piṇḍapātikaṅgampi rakkhissati. ekāsanikaṅgañca  rakkhato pattapiṇḍikaṅgakhalupacchābhattikaṅgānipi surakkhanīyāni bhavissanti. abbhokāsikaṅgaṃ  rakkhantassa kiṃ atthi rukkhamūlikaṅgayathāsanthatikaṅgesu rakkhitabbaṃ nāma. iti imāni  tīṇi sīsaṅgāni, āraññikaṅgaṃ, paṃsukūlikaṅgaṃ, tecīvarikaṅgaṃ, nesajjikaṅgaṃ,  sosānikaṅganti imāni pañca asambhinnaṅgāni cāti aṭṭheva honti.</p>
              <p>[03] puna dve cīvarapaṭisaṃyuttāni, pañca piṇḍapātapaṭisaṃyuttāni, pañca senāsanapaṭisaṃyuttāni,  ekaṃ vīriyapaṭisaṃyuttanti evaṃ cattārova honti. tattha nesajjikaṅgaṃ vīriyapaṭisaṃyuttaṃ.  itarāni pākaṭāneva. </p>
              <p>[01] puna sabbāneva nissayavasena dve honti paccayanissitāni dvādasa, vīriyanissitaṃ ekanti.  sevitabbāsevitabbavasenapi dveyeva honti. yassa hi dhutaṅgaṃ sevantassa kammaṭṭhānaṃ  vaḍḍhati, tena sevitabbāni. yassa sevato hāyati, tena na sevitabbāni. yassa pana sevatopi  asevatopi vaḍḍhateva, na hāyati, tenāpi pacchimaṃ janataṃ anukampantena sevitabbāni.  yassāpi ^a^M1.0080^ea^ sevatopi asevatopi na vaḍḍhati, tenāpi sevitabbāniyeva āyatiṃ  vāsanatthāyāti.</p>
              <p>[03] evaṃ sevitabbāsevitabbavasena duvidhānipi sabbāneva cetanāvasena ekavidhāni honti.  ekameva hi dhutaṅgaṃ samādānacetanāti. aṭṭhakathāyampi vuttaṃ ``yā cetanā, taṃ dhutaṅganti  vadantī''ti.</p>
              <p>[03] ^b^byāsato^eb^ ^a^V1.0082^ea^ pana bhikkhūnaṃ terasa, bhikkhunīnaṃ aṭṭha, sāmaṇerānaṃ dvādasa, sikkhamānasāmaṇerīnaṃ  satta, upāsakaupāsikānaṃ dveti dvācattālīsa honti. sace pana abbhokāse āraññikaṅgasampannaṃ  susānaṃ hoti, ekopi bhikkhu ekappahārena sabbadhutaṅgāni paribhuñjituṃ sakkoti.  bhikkhunīnaṃ pana āraññikaṅgaṃ khalupacchābhattikaṅgañca dvepi sikkhāpadeneva paṭikkhittāni,  abbhokāsikaṅgaṃ, rukkhamūlikaṅgaṃ, sosānikaṅganti imāni tīṇi dupparihārāni.  bhikkhuniyā hi dutiyikaṃ vinā vasituṃ na vaṭṭati. evarūpe ca ṭhāne samānacchandā dutiyikā  dullabhā. sacepi labheyya saṃsaṭṭhavihārato na mucceyya. evaṃ sati yassatthāya dhutaṅgaṃ  seveyya, svevassā attho na sampajjeyya. evaṃ paribhuñjituṃ asakkuṇeyyatāya pañca  hāpetvā bhikkhunīnaṃ aṭṭheva hontīti veditabbāni. yathāvuttesu pana ṭhapetvā tecīvarikaṅgaṃ  sesāni dvādasa sāmaṇerānaṃ, satta sikkhamānasāmaṇerīnaṃ veditabbāni. upāsakaupāsikānaṃ  pana ekāsanikaṅgaṃ, pattapiṇḍikaṅganti imāni dve patirūpāni ceva sakkā ca paribhuñjitunti  dve dhutaṅgānīti evaṃ byāsato dvecattālīsa hontīti ayaṃ samāsabyāsato vaṇṇanā.</p>
              <p>[03] ettāvatā ca ``sīle patiṭṭhāya naro sapañño''ti imissā gāthāya sīlasamādhipaññāmukhena  desite visuddhimagge yehi appicchatāsantuṭṭhitādīhi guṇehi vuttappakārassa sīlassa  vodānaṃ hoti, tesaṃ sampādanatthaṃ samādātabbadhutaṅgakathā bhāsitā hoti. </p>
              <p>[06] iti sādhujanapāmojjatthāya kate visuddhimagge </p>
              <p>[06] dhutaṅganiddeso nāma dutiyo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 3. kammaṭṭhānaggahaṇaniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 38^b^.^eb^ idāni ^a^M1.0081^ea^ ^a^V1.0083^ea^ yasmā evaṃ dhutaṅgapariharaṇasampāditehi appicchatādīhi guṇehi  pariyodāte imasmiṃ sīle patiṭṭhitena ``sīle patiṭṭhāya naro sapañño, cittaṃ paññañca  bhāvaya''nti vacanato cittasīsena niddiṭṭho samādhi bhāvetabbo. so ca atisaṅkhepadesitattā  viññātumpi tāva na sukaro, pageva bhāvetuṃ, tasmā tassa vitthārañca bhāvanānayañca  dassetuṃ idaṃ pañhākammaṃ hoti.</p>
              <p>[03] ko samādhi? kenaṭṭhena samādhi? kānassa lakkhaṇarasapaccupaṭṭhānapadaṭṭhānāni? katividho  samādhi? ko cassa saṃkileso? kiṃ vodānaṃ? kathaṃ bhāvetabbo? samādhibhāvanāya  ko ānisaṃsoti?</p>
              <p>[03] tatridaṃ vissajjanaṃ. ^b^ko samādhī^eb^ti samādhi bahuvidho nānappakārako. taṃ sabbaṃ  vibhāvayituṃ ārabbhamānaṃ vissajjanaṃ adhippetañceva atthaṃ na sādheyya, uttari ca vikkhepāya  saṃvatteyya, tasmā idhādhippetameva sandhāya vadāma, kusalacittekaggatā samādhi.</p>
              <p>[03] ^b^kenaṭṭhena samādhī^eb^ti samādhānaṭṭhena samādhi. kimidaṃ samādhānaṃ nāma? ekārammaṇe  cittacetasikānaṃ samaṃ sammā ca ādhānaṃ, ṭhapananti vuttaṃ hoti. tasmā yassa dhammassānubhāvena  ekārammaṇe cittacetasikā samaṃ sammā ca avikkhipamānā avippakiṇṇā ca hutvā tiṭṭhanti,  idaṃ samādhānanti veditabbaṃ.</p>
              <p>[03] ^b^kānassa lakkhaṇarasapaccupaṭṭhānapadaṭṭhānānī^eb^ti ettha pana avikkhepalakkhaṇo samādhi, vikkhepaviddhaṃsanaraso,  avikampanapaccupaṭṭhāno. ``sukhino cittaṃ samādhiyatī''ti vacanato pana sukhamassa padaṭṭhānaṃ. </p>
              <p>[03] 39^b^.^eb^ ^b^katividho^eb^ ^a^V1.0084^ea^ ^b^samādhī^eb^ti avikkhepalakkhaṇena tāva ekavidho. upacārāppanāvasena  duvidho, tathā lokiyalokuttaravasena sappītikanippītikavasena sukhasahagataupekkhāsahagatavasena  ca. tividho hīnamajjhimapaṇītavasena ^a^M1.0082^ea^, tathā savitakkasavicārādivasena pītisahagatādivasena  parittamahaggatappamāṇavasena ca. catubbidho dukkhāpaṭipadādandhābhiññādivasena, tathā parittaparittārammaṇādivasena  catujhānaṅgavasena hānabhāgiyādivasena kāmāvacarādivasena adhipativasena ca. pañcavidho  pañcakanaye pañcajhānaṅgavasenāti. </p>
            </h4>
          </h3>
          <h3>
            <h3n> samādhiekakadukavaṇṇanā</h3n>
            <h4>
              <h4n> </h4n>
              <p>[03] tattha ^b^ekavidhakoṭṭhāso^eb^ uttānatthoyeva. ^b^duvidhakoṭṭhāse^eb^ channaṃ anussatiṭṭhānānaṃ maraṇassatiyā  upasamānussatiyā āhāre paṭikūlasaññāya catudhātuvavatthānassāti imesaṃ vasena laddhacittekaggatā,  yā ca appanāsamādhīnaṃ pubbabhāge ekaggatā, ayaṃ ^b^upacārasamādhi^eb^. ``paṭhamassa jhānassa  parikammaṃ paṭhamassa jhānassa anantarapaccayena paccayo''ti ādivacanato pana yā parikammānantarā  ekaggatā, ayaṃ ^b^appanāsamādhī^eb^ti evaṃ upacārappanāvasena duvidho.</p>
              <p>[03] dutiyaduke tīsu bhūmīsu kusalacittekaggatā lokiyo samādhi. ariyamaggasampayuttā  ekaggatā lokuttaro samādhīti evaṃ lokiyalokuttaravasena duvidho.</p>
              <p>[03] tatiyaduke catukkanaye dvīsu pañcakanaye tīsu jhānesu ekaggatā sappītiko samādhi.  avasesesu dvīsu jhānesu ekaggatā nippītiko samādhi. upacārasamādhi pana  siyā sappītiko, siyā nippītikoti evaṃ sappītikanippītikavasena duvidho.</p>
              <p>[03] catutthaduke catukkanaye tīsu pañcakanaye catūsu jhānesu ekaggatā sukhasahagato samādhi.  avasesasmiṃ upekkhāsahagato samādhi. upacārasamādhi pana siyā sukhasahagato, siyā upekkhāsahagatoti  evaṃ sukhasahagataupekkhāsahagatavasena duvidho. </p>
            </h4>
          </h3>
          <h3>
            <h3n> samādhitikavaṇṇanā</h3n>
            <h4>
              <h4n> </h4n>
              <p>[03] ^b^tikesu^eb^ ^a^V1.0085^ea^ paṭhamattike paṭiladdhamatto hīno, nātisubhāvito majjhimo, subhāvito vasippatto  paṇītoti evaṃ hīnamajjhimapaṇītavasena tividho.</p>
              <p>[03] dutiyattike ^a^M1.0083^ea^ paṭhamajjhānasamādhi saddhiṃ upacārasamādhinā savitakkasavicāro.  pañcakanaye dutiyajjhānasamādhi avitakkavicāramatto. yo hi vitakkamatteyeva ādīnavaṃ  disvā vicāre adisvā kevalaṃ vitakkappahānamattaṃ ākaṅkhamāno paṭhamajjhānaṃ atikkamati,  so avitakkavicāramattaṃ samādhiṃ paṭilabhati. taṃ sandhāyetaṃ vuttaṃ. catukkanaye pana  dutiyādīsu pañcakanaye tatiyādīsu tīsu jhānesu ekaggatā avitakkāvicāro samādhīti  evaṃ savitakkasavicārādivasena tividho.</p>
              <p>[03] tatiyattike catukkanaye ādito dvīsu pañcakanaye ca tīsu jhānesu ekaggatā pītisahagato  samādhi. tesveva tatiye ca catutthe ca jhāne ekaggatā sukhasahagato samādhi. avasāne  upekkhāsahagato. upacārasamādhi pana pītisukhasahagato vā hoti upekkhāsahagato vāti  evaṃ pītisahagatādivasena tividho.</p>
              <p>[03] catutthattike upacārabhūmiyaṃ ekaggatā paritto samādhi. rūpāvacarārūpāvacarakusale  ekaggatā mahaggato samādhi. ariyamaggasampayuttā ekaggatā appamāṇo samādhīti evaṃ  parittamahaggatappamāṇavasena tividho. </p>
            </h4>
          </h3>
          <h3>
            <h3n> samādhicatukkavaṇṇanā</h3n>
            <h4>
              <h4n> </h4n>
              <p>[03] catukkesu paṭhamacatukke atthi samādhi dukkhāpaṭipado dandhābhiñño, atthi dukkhāpaṭipado  khippābhiñño, atthi sukhāpaṭipado dandhābhiñño, atthi sukhāpaṭipado khippābhiññoti.</p>
              <p>[03] tattha paṭhamasamannāhārato paṭṭhāya yāva tassa tassa jhānassa upacāraṃ uppajjati, tāva pavattā samādhibhāvanā  ^b^paṭipadā^eb^ti vuccati. upacārato pana paṭṭhāya yāva appanā, tāva pavattā ^a^V1.0086^ea^ paññā ^b^abhiññā^eb^ti  vuccati. sā panesā paṭipadā ekaccassa dukkhā hoti, nīvaraṇādipaccanīkadhammasamudācāragahaṇatāya  kicchā asukhāsevanāti attho. ekaccassa tadabhāvena sukhā. abhiññāpi ekaccassa  dandhā hoti mandā asīghappavatti. ekaccassa khippā amandā sīghappavatti.</p>
              <p>[03] tattha yāni parato sappāyāsappāyāni ca palibodhupacchedādīni pubbakiccāni ca appanākosallāni  ca vaṇṇayissāma, tesu yo asappāyasevī ^a^M1.0084^ea^ hoti, tassa dukkhā paṭipadā dandhā  ca abhiññā hoti. sappāyasevino sukhā paṭipadā khippā ca abhiññā. yo pana pubbabhāge  asappāyaṃ sevitvā aparabhāge sappāyasevī hoti, pubbabhāge vā sappāyaṃ sevitvā  aparabhāge asappāyasevī, tassa vomissakatā veditabbā. tathā palibodhupacchedādikaṃ  pubbakiccaṃ asampādetvā bhāvanamanuyuttassa dukkhā paṭipadā hoti. vipariyāyena sukhā.  appanākosallāni pana asampādentassa dandhā abhiññā hoti. sampādentassa khippā. </p>
              <p>[01] apica taṇhāavijjāvasena samathavipassanādhikāravasena cāpi etāsaṃ pabhedo veditabbo.  taṇhābhibhūtassa hi dukkhā paṭipadā hoti. anabhibhūtassa sukhā. avijjābhibhūtassa ca  dandhā abhiññā hoti. anabhibhūtassa khippā. yo ca samathe akatādhikāro, tassa dukkhā  paṭipadā hoti. katādhikārassa sukhā. yo pana vipassanāya akatādhikāro hoti,  tassa dandhā abhiññā hoti, katādhikārassa khippā. kilesindriyavasena cāpi etāsaṃ  pabhedo veditabbo. tibbakilesassa hi mudindriyassa dukkhā paṭipadā hoti dandhā  ca abhiññā, tikkhindriyassa pana khippā abhiññā. mandakilesassa ca mudindriyassa sukhā  paṭipadā hoti dandhā ca abhiññā. tikkhindriyassa pana khippā abhiññāti.</p>
              <p>[03] iti imāsu paṭipadāabhiññāsu yo puggalo dukkhāya paṭipadāya dandhāya ca abhiññāya samādhiṃ  pāpuṇāti, tassa so samādhi dukkhāpaṭipado dandhābhiññoti vuccati. esa nayo sesattayepīti  evaṃ dukkhāpaṭipadādandhābhiññādivasena catubbidho.</p>
              <p>[03] dutiyacatukke atthi samādhi paritto parittārammaṇo, atthi paritto appamāṇārammaṇo,  atthi appamāṇo parittārammaṇo, atthi appamāṇo appamāṇārammaṇoti.  tattha yo samādhi  appaguṇo ^a^V1.0087^ea^ uparijhānassa paccayo bhavituṃ na sakkoti, ayaṃ paritto. yo pana avaḍḍhite  ārammaṇe pavatto, ayaṃ parittārammaṇo. yo paguṇo subhāvito, uparijhānassa paccayo  bhavituṃ sakkoti, ayaṃ appamāṇo. yo ca vaḍḍhite ārammaṇe pavatto, ayaṃ appamāṇārammaṇo.  vuttalakkhaṇavomissatāya pana vomissakanayo veditabbo. evaṃ parittaparittārammaṇādivasena  catubbidho. </p>
              <p>[01] tatiyacatukke ^a^M1.0085^ea^ vikkhambhitanīvaraṇānaṃ vitakkavicārapītisukhasamādhīnaṃ vasena  pañcaṅgikaṃ paṭhamaṃ jhānaṃ, tato vūpasantavitakkavicāraṃ tivaṅgikaṃ dutiyaṃ, tato virattapītikaṃ  duvaṅgikaṃ tatiyaṃ, tato pahīnasukhaṃ upekkhāvedanāsahitassa samādhino vasena duvaṅgikaṃ  catutthaṃ. iti imesaṃ catunnaṃ jhānānaṃ aṅgabhūtā cattāro samādhī honti. evaṃ catujhānaṅgavasena  catubbidho.</p>
              <p>[03] catutthacatukke atthi samādhi hānabhāgiyo, atthi ṭhitibhāgiyo, atthi visesabhāgiyo,  atthi nibbedhabhāgiyo. tattha paccanīkasamudācāravasena hānabhāgiyatā, tadanudhammatāya  satiyā saṇṭhānavasena ṭhitibhāgiyatā, uparivisesādhigamavasena visesabhāgiyatā, nibbidāsahagatasaññāmanasikārasamudācāravasena  nibbedhabhāgiyatā ca veditabbā. yathāha, ``paṭhamassa jhānassa lābhiṃ kāmasahagatā saññāmanasikārā  samudācaranti hānabhāginī paññā. tadanudhammatā sati santiṭṭhati ṭhitibhāginī paññā.  avitakkasahagatā saññāmanasikārā samudācaranti visesabhāginī paññā. nibbidāsahagatā  saññāmanasikārā samudācaranti virāgūpasañhitā nibbedhabhāginī paññā''ti (vibha0  799). tāya pana paññāya sampayuttā samādhīpi cattāro hontīti. evaṃ hānabhāgiyādivasena  catubbidho. </p>
              <p>[01] pañcamacatukke kāmāvacaro samādhi, rūpāvacaro samādhi, arūpāvacaro samādhi, apariyāpanno  samādhīti evaṃ cattāro samādhī. tattha sabbāpi upacārekaggatā kāmāvacaro samādhi.  tathā rūpāvacarādikusalacittekaggatā itare tayoti evaṃ kāmāvacarādivasena catubbidho.</p>
              <p>[03] chaṭṭhacatukke ``chandaṃ ce bhikkhu adhipatiṃ karitvā labhati samādhiṃ, labhati cittassekaggataṃ,  ayaṃ vuccati chandasamādhi...pe0... vīriyaṃ ce bhikkhu...pe0... cittaṃ ce bhikkhu...pe0...  vīmaṃsaṃ ce bhikkhu adhipatiṃ karitvā labhati samādhiṃ,  labhati cittassekaggataṃ ^a^V1.0088^ea^, ayaṃ  vuccati vīmaṃsāsamādhī''ti (vibha0 432; saṃ0 ni0 3.825) evaṃ adhipativasena catubbidho.</p>
              <p>[03] ^b^pañcake^eb^ ^a^M1.0086^ea^ yaṃ catukkabhede vuttaṃ dutiyaṃ jhānaṃ, taṃ vitakkamattātikkamena  dutiyaṃ, vitakkavicārātikkamena tatiyanti evaṃ dvidhā bhinditvā pañca jhānāni veditabbāni.  tesaṃ aṅgabhūtā ca pañca samādhīti evaṃ pañcajhānaṅgavasena pañcavidhatā veditabbā. </p>
              <p>[03] 40^b^.^eb^ ^b^ko cassa saṃkileso kiṃ vodāna^eb^nti ettha pana vissajjanaṃ vibhaṅge vuttameva.  vuttañhi tattha ``saṃkilesanti hānabhāgiyo dhammo. vodānanti visesabhāgiyo  dhammo''ti (vibha0 828). tattha ``paṭhamassa jhānassa lābhiṃ kāmasahagatā saññāmanasikārā  samudācaranti hānabhāginī paññā''ti (vibha0 799) iminā nayena hānabhāgiyadhammo  veditabbo. ``avitakkasahagatā saññāmanasikārā samudācaranti visesabhāginī paññā''ti  (vibha0 799) iminā nayena visesabhāgiyadhammo veditabbo. </p>
            </h4>
          </h3>
          <h3>
            <h3n> dasapalibodhavaṇṇanā </h3n>
            <h4>
              <h4n> </h4n>
              <p>[03] 41^b^.^eb^ ^b^kathaṃ bhāvetabbo^eb^ti ettha pana yo tāva ayaṃ lokiyalokuttaravasena duvidhotiādīsu  ariyamaggasampayutto samādhi vutto, tassa bhāvanānayo paññābhāvanānayeneva saṅgahito.  paññāya hi bhāvitāya so bhāvito hoti. tasmā taṃ sandhāya evaṃ bhāvetabboti na kiñci  visuṃ vadāma.</p>
              <p>[03] yo panāyaṃ lokiyo, so vuttanayena sīlāni visodhetvā suparisuddhe sīle patiṭṭhitena  yvāssa dasasu palibodhesu palibodho atthi, taṃ upacchinditvā kammaṭṭhānadāyakaṃ kalyāṇamittaṃ  upasaṅkamitvā attano cariyānukūlaṃ cattālīsāya kammaṭṭhānesu aññataraṃ kammaṭṭhānaṃ gahetvā  samādhibhāvanāya ananurūpaṃ vihāraṃ pahāya anurūpe vihāre viharantena khuddakapalibodhupacchedaṃ  katvā sabbaṃ bhāvanāvidhānaṃ aparihāpentena bhāvetabboti ayamettha saṅkhepo.</p>
              <p>[03] ayaṃ ^a^V1.0089^ea^ pana vitthāro, yaṃ tāva vuttaṃ ``yvāssa dasasu palibodhesu palibodho atthi,  taṃ upacchinditvā''ti, ettha -- </p>
              <p>[21] āvāso ca kulaṃ lābho, gaṇo kammañca pañcamaṃ. </p>
              <p>[22] addhānaṃ ñāti ābādho, gantho iddhīti te dasāti.. --</p>
              <p>[03] ime ^a^M1.0087^ea^ dasa palibodhā nāma. tattha āvāsoyeva āvāsapalibodho. esa nayo  kulādīsu.</p>
              <p>[03] tattha ^b^āvāso^eb^ti ekopi ovarako vuccati ekampi pariveṇaṃ sakalopi saṅghārāmo.  svāyaṃ na sabbasseva palibodho hoti. yo panettha navakammādīsu ussukkaṃ vā āpajjati,  bahubhaṇḍasannicayo vā hoti, yena kenaci vā kāraṇena apekkhavā paṭibaddhacitto, tasseva  palibodho hoti, na itarassa.</p>
              <p>[03] tatridaṃ vatthu -- dve kira kulaputtā anurādhapurā nikkhamitvā anupubbena thūpārāme  pabbajiṃsu. tesu eko dve mātikā paguṇā katvā pañcavassiko hutvā pavāretvā  pācinakhaṇḍarājiṃ nāma gato. eko tattheva vasati. pācinakhaṇḍarājigato tattha ciraṃ vasitvā  thero hutvā cintesi ``paṭisallānasāruppamidaṃ ṭhānaṃ, handa naṃ sahāyakassāpi ārocemī''ti.  tato nikkhamitvā anupubbena thūpārāmaṃ pāvisi. pavisantaṃyeva ca naṃ disvā samānavassikatthero  paccuggantvā pattacīvaraṃ paṭiggahetvā vattaṃ akāsi. āgantukatthero senāsanaṃ  pavisitvā cintesi ``idāni me sahāyo sappiṃ vā phāṇitaṃ vā pānakaṃ vā pesessati.  ayañhi imasmiṃ nagare ciranivāsī''ti. so rattiṃ aladdhā pāto cintesi ``idāni  upaṭṭhākehi gahitaṃ yāgukhajjakaṃ pesessatī''ti. tampi adisvā ``pahiṇantā natthi,  paviṭṭhassa maññe dassatī''ti pātova tena saddhiṃ gāmaṃ pāvisi. te dve ekaṃ vīthiṃ caritvā  uḷuṅkamattaṃ yāguṃ labhitvā āsanasālāyaṃ nisīditvā piviṃsu. tato āgantuko cintesi  ``nibaddhayāgu maññe natthi, bhattakāle idāni manussā paṇītaṃ bhattaṃ dassantī''ti,  tato bhattakālepi piṇḍāya caritvā laddhameva bhuñjitvā itaro āha -- ``kiṃ, bhante,  sabbakālaṃ evaṃ yāpethā''ti? āmāvusoti. bhante, pācinakhaṇḍarāji phāsukā,  tattha gacchāmāti. thero nagarato ^a^V1.0090^ea^ dakkhiṇadvārena nikkhamanto kumbhakāragāmamaggaṃ paṭipajji.  itaro āha -- ``kiṃ pana, bhante, imaṃ maggaṃ paṭipannatthā''ti? nanu tvamāvuso, pācinakhaṇḍarājiyā  vaṇṇaṃ abhāsīti? kiṃ pana, bhante, tumhākaṃ ettakaṃ kālaṃ vasitaṭṭhāne na koci  atirekaparikkhāro atthīti? āmāvuso mañcapīṭhaṃ saṅghikaṃ, taṃ paṭisāmitameva, aññaṃ  kiñci natthīti. mayhaṃ pana, bhante ^a^M1.0088^ea^, kattaradaṇḍo telanāḷi upāhanatthavikā  ca tatthevāti. tayāvuso, ekadivasaṃ vasitvā ettakaṃ ṭhapitanti? āma, bhante.  so pasannacitto theraṃ vanditvā ``tumhādisānaṃ, bhante, sabbattha araññavāsoyeva. thūpārāmo  catunnaṃ buddhānaṃ dhātunidhānaṭṭhānaṃ, lohapāsāde sappāyaṃ dhammassavanaṃ mahācetiyadassanaṃ  theradassanañca labbhati, buddhakālo viya pavattati. idheva tumhe vasathā''ti dutiyadivase  pattacīvaraṃ gahetvā sayameva agamāsīti. īdisassa āvāso na palibodho hoti.</p>
              <p>[03] ^b^kula^eb^nti ñātikulaṃ vā upaṭṭhākakulaṃ vā. ekaccassa hi upaṭṭhākakulampi ``sukhitesu  sukhito''tiādinā (vibha0 888; saṃ0 ni0  4.241) nayena saṃsaṭṭhassa viharato palibodho  hoti, so kulamānusakehi vinā dhammassavanāya sāmantavihārampi na gacchati. ekaccassa  mātāpitaropi palibodhā na honti, koraṇḍakavihāravāsittherassa bhāgineyyadaharabhikkhuno  viya.</p>
              <p>[03] so kira uddesatthaṃ rohaṇaṃ agamāsi. therabhaginīpi upāsikā sadā theraṃ tassa pavattiṃ  pucchati. thero ekadivasaṃ daharaṃ ānessāmīti rohaṇābhimukho pāyāsi. daharopi  ``ciraṃ me idha vutthaṃ, upajjhāyaṃ dāni passitvā upāsikāya ca pavattiṃ ñatvā āgamissāmī''ti  rohaṇato nikkhami. te ubhopi gaṅgātīre samāgacchiṃsu. so aññatarasmiṃ rukkhamūle  therassa vattaṃ katvā ``kuhiṃ yāsī''ti pucchito tamatthaṃ ārocesi. thero suṭṭhu  te kataṃ, upāsikāpi sadā pucchati, ahampi etadatthameva āgato, gaccha tvaṃ, ahaṃ pana  idheva imaṃ vassaṃ vasissāmīti taṃ uyyojesi. so vassūpanāyikadivaseyeva taṃ vihāraṃ  patto. senāsanampissa pitarā kāritameva pattaṃ.</p>
              <p>[03] athassa pitā dutiyadivase āgantvā ``kassa, bhante, amhākaṃ senāsanaṃ patta''nti pucchanto  ``āgantukassa daharassā''ti sutvā taṃ upasaṅkamitvā vanditvā  āha -- ``bhante, amhākaṃ ^a^V1.0091^ea^  senāsane vassaṃ upagatassa vattaṃ atthī''ti. kiṃ upāsakāti? temāsaṃ amhākaṃyeva  ghare bhikkhaṃ gahetvā pavāretvā gamanakāle āpucchitabbanti. so tuṇhibhāvena adhivāsesi.  upāsakopi gharaṃ gantvā ``amhākaṃ āvāse eko ^a^M1.0089^ea^ āgantuko ayyo upagato  sakkaccaṃ upaṭṭhātabbo''ti āha. upāsikā ``sādhū''ti sampaṭicchitvā paṇītaṃ khādanīyaṃ  bhojanīyaṃ paṭiyādesi. daharopi bhattakāle ñātigharaṃ agamāsi. na naṃ koci sañjāni.</p>
              <p>[03] so temāsampi tattha piṇḍapātaṃ paribhuñjitvā vassaṃvuttho ``ahaṃ gacchāmī''ti āpucchi.  athassa ñātakā ``sve, bhante, gacchathā''ti dutiyadivase ghareyeva bhojetvā telanāḷiṃ  pūretvā ekaṃ guḷapiṇḍaṃ navahatthañca sāṭakaṃ datvā ``gacchatha, bhante''ti āhaṃsu.  so anumodanaṃ katvā rohaṇābhimukho pāyāsi.</p>
              <p>[03] upajjhāyopissa pavāretvā paṭipathaṃ āgacchanto pubbe diṭṭhaṭṭhāneyeva taṃ addasa. so aññatarasmiṃ  rukkhamūle therassa vattaṃ akāsi. atha naṃ thero pucchi ``kiṃ, bhaddamukha, diṭṭhā te  upāsikā''ti? so ``āma, bhante''ti sabbaṃ pavattiṃ ārocetvā tena telena therassa  pāde makkhetvā guḷena pānakaṃ katvā tampi sāṭakaṃ therasseva datvā theraṃ vanditvā  ``mayhaṃ, bhante, rohaṇaṃyeva sappāya''nti agamāsi. theropi vihāraṃ āgantvā dutiyadivase  koraṇḍakagāmaṃ pāvisi.</p>
              <p>[03] upāsikāpi ``mayhaṃ bhātā mama puttaṃ gahetvā idāni āgacchatī''ti sadā maggaṃ olokayamānāva  tiṭṭhati. sā taṃ ekakameva āgacchantaṃ disvā ``mato me maññe putto, ayaṃ thero  ekakova āgacchatī''ti therassa pādamūle nipatitvā paridevamānā rodi. thero ``nūna  daharo appicchatāya attānaṃ ajānāpetvāva gato''ti taṃ samassāsetvā sabbaṃ pavattiṃ  ārocetvā pattatthavikato taṃ sāṭakaṃ nīharitvā dasseti.</p>
              <p>[03] upāsikā pasīditvā puttena gatadisābhimukhā urena nipajjitvā namassamānā āha -- ``mayhaṃ  puttasadisaṃ vata maññe bhikkhuṃ kāyasakkhiṃ katvā bhagavā rathavinītapaṭipadaṃ (ma0 ni0  1.252 ādayo), nālakapaṭipadaṃ (su0 ni0 684 ādayo), tuvaṭṭakapaṭipadaṃ (su0 ni0  921 ādayo), catupaccayasantosabhāvanārāmatādīpakaṃ mahāariyavaṃsapaṭipadañca (a0 ni0  4.28;  dī0 ni0 3.309) desesi ^a^V1.0092^ea^. vijātamātuyā nāma gehe temāsaṃ bhuñjamānopi `ahaṃ  ^a^M1.0090^ea^ putto tvaṃ mātā'ti na vakkhati, aho acchariyamanusso''ti. evarūpassa mātāpitaropi  palibodhā na honti, pageva aññaṃ upaṭṭhākakula''nti.</p>
              <p>[03] ^b^lābho^eb^ti cattāro paccayā. te kathaṃ palibodhā honti? puññavantassa hi bhikkhuno  gatagataṭṭhāne manussā mahāparivāre paccaye denti. so tesaṃ anumodento dhammaṃ desento  samaṇadhammaṃ kātuṃ na okāsaṃ labhati. aruṇuggamanato yāva paṭhamayāmo, tāva manussasaṃsaggo  na upacchijjati. puna balavapaccūseyeva bāhullikapiṇḍapātikā āgantvā ``bhante,  asuko upāsako upāsikā amacco amaccadhītā tumhākaṃ dassanakāmā''ti vadanti,  so gaṇhāvuso, pattacīvaranti gamanasajjova hotīti niccabyāvaṭo, tasseva te paccayā  palibodhā honti. tena gaṇaṃ pahāya yattha naṃ na jānanti, tattha ekakena caritabbaṃ. evaṃ  so palibodho upacchijjatīti.</p>
              <p>[03] ^b^gaṇo^eb^ti suttantikagaṇo vā ābhidhammikagaṇo vā, yo tassa uddesaṃ vā paripucchaṃ vā  dento samaṇadhammassa okāsaṃ na labhati, tasseva gaṇo palibodho hoti, tena so evaṃ  upacchinditabbo. sace tesaṃ bhikkhūnaṃ bahu gahitaṃ hoti, appaṃ avasiṭṭhaṃ, taṃ niṭṭhapetvā  araññaṃ pavisitabbaṃ. sace appaṃ gahitaṃ, bahu avasiṭṭhaṃ, yojanato paraṃ agantvā antoyojanaparicchede  aññaṃ gaṇavācakaṃ upasaṅkamitvā ``ime āyasmā uddesādīhi saṅgaṇhatū''ti vattabbaṃ.  evaṃ alabhamānena ``mayhamāvuso, ekaṃ kiccaṃ atthi, tumhe yathāphāsukaṭṭhānāni  gacchathā''ti gaṇaṃ pahāya attano kammaṃ kattabbanti.</p>
              <p>[03] ^b^kamma^eb^nti navakammaṃ. taṃ karontena vaḍḍhakīādīhi laddhāladdhaṃ jānitabbaṃ, katākate  ussukkaṃ āpajjitabbanti sabbadā palibodho hoti. sopi evaṃ upacchinditabbo,  sace appaṃ avasiṭṭhaṃ hoti niṭṭhapetabbaṃ. sace bahu, saṅghikañce navakammaṃ, saṅghassa vā  saṅghabhārahārakabhikkhūnaṃ vā niyyādetabbaṃ. attano santakañce, attano bhārahārakānaṃ  niyyādetabbaṃ. tādise alabhantena saṅghassa pariccajitvā gantabbanti.</p>
              <p>[03] ^b^addhāna^eb^nti ^a^M1.0091^ea^ maggagamanaṃ. yassa hi katthaci pabbajjāpekkho  vā hoti, paccayajātaṃ  vā ^a^V1.0093^ea^ kiñci laddhabbaṃ hoti. sace taṃ alabhanto na sakkoti adhivāsetuṃ, araññaṃ pavisitvā  samaṇadhammaṃ karontassapi gamikacittaṃ nāma duppaṭivinodanīyaṃ hoti, tasmā gantvā  taṃ kiccaṃ tīretvāva samaṇadhamme ussukkaṃ kātabbanti.</p>
              <p>[03] ^b^ñātī^eb^ti vihāre ācariyupajjhāyasaddhivihārikāntevāsikasamānupajjhāyakasamānācariyakā,  ghare mātā pitā bhātāti evamādikā. te gilānā imassa palibodhā honti, tasmā so  palibodho upaṭṭhahitvā tesaṃ pākatikakaraṇena upacchinditabbo.</p>
              <p>[03] tattha upajjhāyo tāva gilāno sace lahuṃ na vuṭṭhāti, yāvajīvampi paṭijaggitabbo. tathā  pabbajjācariyo upasampadācariyo saddhivihāriko upasampāditapabbājitāntevāsikasamānupajjhāyakā  ca. nissayācariyauddesācariyanissayantevāsikauddesantevāsikasamānācariyakā pana yāva  nissayauddesā anupacchinnā, tāva paṭijaggitabbā. pahontena tato uddhampi paṭijaggitabbā  eva.  mātāpitūsu upajjhāye viya paṭipajjitabbaṃ. sacepi hi te rajje ṭhitā honti, puttato  ca upaṭṭhānaṃ paccāsīsanti, kātabbameva. atha tesaṃ bhesajjaṃ natthi, attano santakaṃ  dātabbaṃ. asati bhikkhācariyāya pariyesitvāpi dātabbameva. bhātubhaginīnaṃ pana tesaṃ  santakameva yojetvā dātabbaṃ. sace natthi attano santakaṃ tāvakālikaṃ datvā pacchā  labhantena gaṇhitabbaṃ. alabhantena na codetabbā. aññātakassa bhaginisāmikassa bhesajjaṃ  neva kātuṃ na dātuṃ vaṭṭati. ``tuyhaṃ sāmikassa dehī''ti vatvā pana bhaginiyā dātabbaṃ.  bhātujāyāyapi eseva nayo. tesaṃ pana puttā imassa ñātakā evāti tesaṃ kātuṃ  vaṭṭatīti.</p>
              <p>[03] ^b^ābādho^eb^ti yokoci rogo. so bādhayamāno palibodho hoti, tasmā bhesajjakaraṇena  upacchinditabbo. sace pana katipāhaṃ bhesajjaṃ karontassapi na vūpasammati, nāhaṃ tuyhaṃ  dāso, na bhaṭako, taṃyeva ^a^M1.0092^ea^ hi posento anamatagge saṃsāravaṭṭe dukkhaṃ pattoti  attabhāvaṃ garahitvā samaṇadhammo kātabboti.</p>
              <p>[03] ^b^gantho^eb^ti ^a^V1.0094^ea^ pariyattiharaṇaṃ. taṃ sajjhāyādīhi niccabyāvaṭassa palibodho hoti, na itarassa.  tatrimāni vatthūni --</p>
              <p>[03] majjhimabhāṇakadevatthero kira malayavāsidevattherassa santikaṃ gantvā kammaṭṭhānaṃ yāci.  thero kīdisosi, āvuso, pariyattiyanti pucchi. majjhimo me, bhante, paguṇoti.  āvuso, majjhimo nāmeso dupparihāro, mūlapaṇṇāsaṃ sajjhāyantassa majjhimapaṇṇāsako  āgacchati, taṃ sajjhāyantassa uparipaṇṇāsako. kuto tuyhaṃ kammaṭṭhānanti? bhante, tumhākaṃ  santike kammaṭṭhānaṃ labhitvā puna na olokessāmīti kammaṭṭhānaṃ gahetvā ekūnavīsativassāni  sajjhāyaṃ akatvā vīsatime vasse arahattaṃ patvā sajjhāyatthāya āgatānaṃ bhikkhūnaṃ ``vīsati  me, āvuso, vassāni pariyattiṃ anolokentassa, apica kho kataparicayo ahamettha  ārabhathā''ti vatvā ādito paṭṭhāya yāva pariyosānā ekabyañjanepissa kaṅkhā nāhosi. </p>
              <p>[01] karuḷiyagirivāsīnāgattheropi aṭṭhārasavassāni pariyattiṃ chaḍḍetvā bhikkhūnaṃ dhātukathaṃ  uddisi. tesaṃ gāmavāsikattherehi saddhiṃ saṃsandentānaṃ ekapañhopi uppaṭipāṭiyā  āgato nāhosi.</p>
              <p>[03] mahāvihārepi tipiṭakacūḷābhayatthero nāma aṭṭhakathaṃ anuggahetvāva pañcanikāyamaṇḍale  tīṇi piṭakāni parivattessāmīti suvaṇṇabheriṃ paharāpesi. bhikkhusaṅgho katamācariyānaṃ  uggaho, attano ācariyuggahaññeva vadatu, itarathā vattuṃ na demāti āha. upajjhāyopi  naṃ attano upaṭṭhānamāgataṃ pucchi ``tvamāvuso, bheriṃ paharāpesī''ti? āma, bhante.  kiṃ kāraṇāti? pariyattiṃ, bhante, parivattessāmīti. āvuso abhaya, ācariyā idaṃ  padaṃ kathaṃ vadantīti? evaṃ vadanti, bhanteti. thero hunti paṭibāhi. puna so aññena  aññena pariyāyena evaṃ vadanti bhanteti tikkhattuṃ āha. thero sabbaṃ hunti paṭibāhitvā  ``āvuso, tayā ^a^M1.0093^ea^ paṭhamaṃ kathito eva ācariyamaggo, ācariyamukhato pana  anuggahitattā `evaṃ ācariyā vadantī'ti saṇṭhātuṃ nāsakkhi. gaccha attano ācariyānaṃ  santike suṇāhī''ti. kuhiṃ, bhante, gacchāmīti? gaṅgāya parato rohaṇajanapade tulādhārapabbatavihāre  sabbapariyattiko mahādhammarakkhitatthero nāma vasati, tassa santikaṃ gacchāti. sādhu,  bhanteti theraṃ vanditvā pañcahi bhikkhusatehi saddhiṃ therassa santikaṃ gantvā vanditvā  nisīdi. thero kasmā āgatosīti ^a^V1.0095^ea^ pucchi. dhammaṃ sotuṃ, bhanteti. āvuso abhaya,  dīghamajjhimesu maṃ kālena kālaṃ pucchanti. avasesaṃ pana me tiṃsamattāni vassāni  na olokitapubbaṃ. apica tvaṃ rattiṃ mama santike parivattehi. ahaṃ te divā  kathayissāmīti. so sādhu, bhanteti tathā akāsi. pariveṇadvāre mahāmaṇḍapaṃ kāretvā  gāmavāsino divase divase dhammassavanatthāya āgacchanti. thero rattiṃ parivatti. taṃ  divā kathayanto anupubbena desanaṃ niṭṭhapetvā abhayattherassa santike taṭṭikāya nisīditvā  ``āvuso, mayhaṃ kammaṭṭhānaṃ kathehī''ti āha. bhante, kiṃ bhaṇatha, nanu mayā tumhākameva  santike sutaṃ? kimahaṃ tumhehi aññātaṃ kathessāmīti? tato naṃ thero añño  esa, āvuso, gatakassa maggo nāmāti āha. abhayathero kira tadā sotāpanno hoti.  athassa so kammaṭṭhānaṃ datvā āgantvā lohapāsāde dhammaṃ parivattento thero parinibbutoti  assosi. sutvā ``āharathāvuso, cīvara''nti cīvaraṃ pārupitvā ``anucchaviko,  āvuso, amhākaṃ ācariyassa arahattamaggo. ācariyo no, āvuso, uju ājānīyo.  so attano dhammantevāsikassa santike taṭṭikāya nisīditvā `mayhaṃ kammaṭṭhānaṃ kathehī'ti  āha. anucchaviko, āvuso, therassa arahattamaggo''ti. evarūpānaṃ gantho palibodho  na hotīti.</p>
              <p>[03] ^b^iddhī^eb^ti pothujjanikā iddhi. sā hi uttānaseyyakadārako viya taruṇasassaṃ viya ca  dupparihārā hoti. appamattakeneva bhijjati. sā pana vipassanāya palibodho hoti,  na samādhissa, samādhiṃ patvā pattabbato. tasmā vipassanatthikena iddhipalibodho upacchinditabbo,  itarena avasesāti ayaṃ tāva palibodhakathāya vitthāro. </p>
            </h4>
          </h3>
          <h3>
            <h3n> kammaṭṭhānadāyakavaṇṇanā </h3n>
            <h4>
              <h4n> </h4n>
              <p>[03] 42^b^.^eb^ ^b^kammaṭṭhānadāyakaṃ^eb^ ^a^M1.0094^ea^ ^b^kalyāṇamittaṃ upasaṅkamitvā^eb^ti ettha pana duvidhaṃ  kammaṭṭhānaṃ sabbatthakakammaṭṭhānaṃ pārihāriyakammaṭṭhānañca. tattha sabbatthakakammaṭṭhānaṃ nāma  bhikkhusaṅghādīsu mettā maraṇassati ca. asubhasaññātipi eke. </p>
              <p>[01] kammaṭṭhānikena hi bhikkhunā paṭhamaṃ tāva paricchinditvā sīmaṭṭhakabhikkhusaṅghe sukhitā  hontu abyāpajjāti mettā bhāvetabbā. tato sīmaṭṭhakadevatāsu. tato gocaragāmamhi  issarajane. tato ^a^V1.0096^ea^ tattha manusse upādāya sabbasattesu. so hi bhikkhusaṅghe mettāya sahavāsīnaṃ  muducittataṃ janeti. athassa te sukhasaṃvāsā honti. sīmaṭṭhakadevatāsu mettāya mudukatacittāhi  devatāhi dhammikāya rakkhāya susaṃvihitarakkho hoti. gocaragāmamhi issarajane mettāya  mudukatacittasantānehi issarehi dhammikāya rakkhāya surakkhitaparikkhāro hoti. tattha  manussesu mettāya pasāditacittehi tehi aparibhūto hutvā vicarati. sabbasattesu mettāya  sabbattha appaṭihatacāro hoti. maraṇassatiyā pana avassaṃ mayā maritabbanti cintento anesanaṃ  pahāya uparūpari vaḍḍhamānasaṃvego anolīnavuttiko hoti. asubhasaññāparicitacittassa  panassa dibbānipi ārammaṇāni lobhavasena cittaṃ na pariyādiyanti.</p>
              <p>[03] evaṃ bahūpakārattā sabbattha atthayitabbaṃ icchitabbanti ca adhippetassa yogānuyogakammassa  ṭhānañcāti ^b^sabbatthakakammaṭṭhāna^eb^nti vuccati.</p>
              <p>[03] cattālīsāya pana kammaṭṭhānesu yaṃ yassa cariyānukūlaṃ, taṃ tassa niccaṃ pariharitabbattā  uparimassa ca uparimassa bhāvanākammassa padaṭṭhānattā ^b^pārihāriyakammaṭṭhāna^eb^nti vuccati.  iti imaṃ duvidhampi kammaṭṭhānaṃ yo deti, ayaṃ ^b^kammaṭṭhānadāyako^eb^ nāma. taṃ kammaṭṭhānadāyakaṃ.</p>
              <p>[03] kalyāṇamittanti -- </p>
              <p>[21] piyo garu bhāvanīyo, vattā ca vacanakkhamo. </p>
              <p>[22] gambhīrañca kathaṃ kattā, no caṭṭhāne niyojakoti.. (a0 ni0  7.37).</p>
              <p>[03] evamādiguṇasamannāgataṃ ekantena hitesiṃ vuddhipakkhe ṭhitaṃ kalyāṇamittaṃ.</p>
              <p>[03] ``mamaṃ ^a^M1.0095^ea^ hi, ānanda, kalyāṇamittaṃ āgamma jātidhammā sattā jātiyā parimuccantī''ti  (saṃ0 ni0  1.129;  5.2) ādivacanato pana sammāsambuddhoyeva sabbākārasampanno  kalyāṇamitto. tasmā tasmiṃ sati tasseva bhagavato santike gahitakammaṭṭhānaṃ sugahitaṃ  hoti. parinibbute pana tasmiṃ asītiyā mahāsāvakesu yo dharati, tassa ^a^V1.0097^ea^ santike gahetuṃ  vaṭṭati. tasmiṃ asati yaṃ kammaṭṭhānaṃ gahetukāmo hoti, tasseva vasena catukkapañcakajjhānāni  nibbattetvā jhānapadaṭṭhānaṃ vipassanaṃ vaḍḍhetvā āsavakkhayappattassa khīṇāsavassa santike gahetabbaṃ.</p>
              <p>[03] kiṃ pana khīṇāsavo ahaṃ khīṇāsavoti attānaṃ pakāsetīti? kiṃ vattabbaṃ, kārakabhāvaṃ  hi jānitvā pakāseti. nanu assaguttatthero āraddhakammaṭṭhānassa bhikkhuno ``kammaṭṭhānakārako  aya''nti jānitvā ākāse cammakhaṇḍaṃ paññāpetvā tattha pallaṅkena nisinno kammaṭṭhānaṃ  kathesīti.</p>
              <p>[03] tasmā sace khīṇāsavaṃ labhati, iccetaṃ kusalaṃ, no ce labhati, anāgāmisakadāgāmisotāpannajhānalābhīputhujjanatipiṭakadharadvipiṭakadharaekapiṭakadharesu  purimassa purimassa santike. ekapiṭakadharepi asati yassa ekasaṅgītipi aṭṭhakathāya  saddhiṃ paguṇā, ayañca lajjī hoti, tassa santike gahetabbaṃ. evarūpo hi tantidharo vaṃsānurakkhako  paveṇīpālako ācariyo ācariyamatikova hoti, na attanomatiko hoti. teneva  porāṇakattherā ``lajjī rakkhissati lajjī rakkhissatī''ti tikkhattuṃ āhaṃsu.</p>
              <p>[03] pubbe vuttakhīṇāsavādayo cettha attanā adhigatamaggameva ācikkhanti. bahussuto pana  taṃ taṃ ācariyaṃ upasaṅkamitvā uggahaparipucchānaṃ visodhitattā ito cito ca suttañca  kāraṇañca sallakkhetvā sappāyāsappāyaṃ yojetvā gahanaṭṭhāne gacchanto mahāhatthī viya mahāmaggaṃ  dassento kammaṭṭhānaṃ kathessati. tasmā evarūpaṃ kammaṭṭhānadāyakaṃ kalyāṇamittaṃ upasaṅkamitvā  tassa vattapaṭipattiṃ katvā kammaṭṭhānaṃ gahetabbaṃ.</p>
              <p>[03] sace ^a^M1.0096^ea^ panetaṃ ekavihāreyeva labhati, iccetaṃ kusalaṃ, no ce labhati, yattha  so vasati, tattha gantabbaṃ. gacchantena ca na dhotamakkhitehi pādehi upāhanā ārūhitvā  chattaṃ gahetvā telanāḷimadhuphāṇitādīni gāhāpetvā antevāsikaparivutena gantabbaṃ.  gamikavattaṃ pana pūretvā attano pattacīvaraṃ sayameva gahetvā antarāmagge yaṃ yaṃ vihāraṃ  pavisati sabbattha vattapaṭipattiṃ kurumānena sallahukaparikkhārena paramasallekhavuttinā  hutvā gantabbaṃ.</p>
              <p>[03] taṃ ^a^V1.0098^ea^ vihāraṃ pavisantena antarāmaggeyeva dantakaṭṭhaṃ kappiyaṃ kārāpetvā gahetvā pavisitabbaṃ,  na ca ``muhuttaṃ vissametvā pādadhovanamakkhanādīni katvā ācariyassa santikaṃ gamissāmī''ti  aññaṃ pariveṇaṃ pavisitabbaṃ. kasmā? sace hissa tatra ācariyassa visabhāgā bhikkhū  bhaveyyuṃ, te āgamanakāraṇaṃ pucchitvā ācariyassa avaṇṇaṃ pakāsetvā ``naṭṭhosi,  sace tassa santikaṃ āgato''ti vippaṭisāraṃ uppādeyyuṃ, yena tatova paṭinivatteyya,  tasmā ācariyassa vasanaṭṭhānaṃ pucchitvā ujukaṃ tattheva gantabbaṃ.</p>
              <p>[03] sace ācariyo daharataro hoti, pattacīvarapaṭiggahaṇādīni na sāditabbāni. sace vuḍḍhataro  hoti, gantvā ācariyaṃ vanditvā ṭhātabbaṃ. ``nikkhipāvuso, pattacīvara''nti vuttena  nikkhipitabbaṃ. ``pānīyaṃ pivā''ti vuttena sace icchati pātabbaṃ. ``pāde dhovāhī''ti  vuttena na tāva pādā dhovitabbā. sace hi ācariyena ābhataṃ udakaṃ bhaveyya, na sāruppaṃ  siyā. ``dhovāhāvuso, na mayā ābhataṃ, aññehi ābhata''nti vuttena pana yattha ācariyo  na passati, evarūpe paṭicchanne vā okāse, abbhokāse vihārassāpi vā ekamante nisīditvā  pādā dhovitabbā. </p>
              <p>[01] sace ācariyo telanāḷiṃ āharati uṭṭhahitvā ubhohi hatthehi sakkaccaṃ gahetabbā. sace  hi na gaṇheyya, ``ayaṃ bhikkhu ito eva paṭṭhāya sambhogaṃ kopetī''ti ācariyassa aññathattaṃ  bhaveyya. gahetvā pana na āditova pādā makkhetabbā. sace hi taṃ ācariyassa gattabbhañjanatelaṃ  bhaveyya, na sāruppaṃ siyā. tasmā sīsaṃ makkhetvā ^a^M1.0097^ea^ khandhādīni makkhetabbāni.  ``sabbapārihāriyatelamidaṃ, āvuso, pādepi makkhehī''ti vuttena pana thokaṃ sīse  katvā pāde makkhetvā ``imaṃ telanāḷiṃ ṭhapemi, bhante''ti vatvā ācariye gaṇhante  dātabbā.</p>
              <p>[03] āgatadivasato paṭṭhāya kammaṭṭhānaṃ me, bhante, kathetha iccevaṃ na vattabbaṃ. dutiyadivasato  pana paṭṭhāya sace ācariyassa pakatiupaṭṭhāko atthi, taṃ yācitvā vattaṃ kātabbaṃ. sace  yācitopi na deti, okāse laddheyeva kātabbaṃ. karontena khuddakamajjhimamahantāni  tīṇi dantakaṭṭhāni upanāmetabbāni. sītaṃ uṇhanti duvidhaṃ mukhadhovanaudakañca nhānodakañca  paṭiyādetabbaṃ. tato yaṃ ācariyo tīṇi divasāni paribhuñjati, tādisameva niccaṃ upanāmetabbaṃ.  niyamaṃ akatvā yaṃ vā taṃ vā paribhuñjantassa  yathāladdhaṃ upanāmetabbaṃ. kiṃ bahunā ^a^V1.0099^ea^  vuttena? yaṃ taṃ bhagavatā ``antevāsikena, bhikkhave, ācariyamhi sammā vattitabbaṃ.  tatrāyaṃ sammā vattanā, kālasseva uṭṭhāya upāhanā omuñcitvā ekaṃsaṃ uttarāsaṅgaṃ  karitvā dantakaṭṭhaṃ dātabbaṃ, mukhodakaṃ dātabbaṃ, āsanaṃ paññapetabbaṃ. sace yāgu hoti,  bhājanaṃ dhovitvā yāgu upanāmetabbā''ti (mahāva0 78) ādikaṃ khandhake sammāvattaṃ  paññattaṃ, taṃ sabbampi kātabbaṃ. </p>
              <p>[01] evaṃ vattasampattiyā garuṃ ārādhayamānena sāyaṃ vanditvā yāhīti vissajjitena gantabbaṃ,  yadā so kissāgatosīti pucchati, tadā āgamanakāraṇaṃ kathetabbaṃ. sace so neva  pucchati, vattaṃ pana sādiyati, dasāhe vā pakkhe vā vītivatte ekadivasaṃ vissajjitenāpi  agantvā okāsaṃ kāretvā āgamanakāraṇaṃ ārocetabbaṃ. akāle vā gantvā kimatthamāgatosīti  puṭṭhena ārocetabbaṃ. sace so pātova āgacchāti vadati, pātova gantabbaṃ.</p>
              <p>[03] sace panassa tāya velāya pittābādhena vā kucchi pariḍayhati, aggimandatāya vā bhattaṃ  na jīrati, añño vā koci rogo bādhati, taṃ yathābhūtaṃ āvikatvā attano sappāyavelaṃ  ārocetvā tāya velāya upasaṅkamitabbaṃ. asappāyavelāya hi vuccamānampi kammaṭṭhānaṃ  na sakkā hoti manasikātunti. ayaṃ kammaṭṭhānadāyakaṃ kalyāṇamittaṃ upasaṅkamitvāti  ettha vitthāro. </p>
            </h4>
          </h3>
          <h3>
            <h3n> cariyāvaṇṇanā </h3n>
            <h4>
              <h4n> </h4n>
              <p>[03] 43^b^.^eb^ idāni ^a^M1.0098^ea^ attano cariyānukūlanti ettha ^b^cariyā^eb^ti cha cariyā rāgacariyā,  dosacariyā, mohacariyā, saddhācariyā, buddhicariyā, vitakkacariyāti. keci  pana rāgādīnaṃ saṃsaggasannipātavasena aparāpi catasso, tathā saddhādīnanti imāhi aṭṭhahi  saddhiṃ cuddasa icchanti. evaṃ pana bhede vuccamāne rāgādīnaṃ saddhādīhipi saṃsaggaṃ katvā  anekā cariyā honti, tasmā saṅkhepena chaḷeva cariyā veditabbā. cariyā, pakati, ussannatāti  atthato ekaṃ. tāsaṃ vasena chaḷeva puggalā honti rāgacarito, dosacarito, mohacarito,  saddhācarito, buddhicarito, vitakkacaritoti.</p>
              <p>[03] tattha ^a^V1.0100^ea^ yasmā rāgacaritassa kusalappavattisamaye saddhā balavatī hoti, rāgassa āsannaguṇattā.  yathā hi akusalapakkhe rāgo siniddho nātilūkho, evaṃ kusalapakkhe saddhā. yathā rāgo  vatthukāme pariyesati, evaṃ saddhā sīlādiguṇe. yathā rāgo ahitaṃ na pariccajati,  evaṃ saddhā hitaṃ na pariccajati, tasmā rāgacaritassa saddhācarito sabhāgo.</p>
              <p>[03] yasmā pana dosacaritassa kusalappavattisamaye paññā balavatī hoti, dosassa āsannaguṇattā.  yathā hi akusalapakkhe doso nissineho na ārammaṇaṃ allīyati, evaṃ kusalapakkhe paññā.  yathā ca doso abhūtampi dosameva pariyesati, evaṃ paññā bhūtaṃ dosameva. yathā doso  sattaparivajjanākārena pavattati, evaṃ paññā saṅkhāraparivajjanākārena, tasmā dosacaritassa  buddhicarito sabhāgo.</p>
              <p>[03] yasmā pana mohacaritassa anuppannānaṃ kusalānaṃ dhammānaṃ uppādāya vāyamamānassa yebhuyyena  antarāyakarā vitakkā uppajjanti, mohassa āsannalakkhaṇattā. yathā hi moho paribyākulatāya  anavaṭṭhito, evaṃ vitakko nānappakāravitakkanatāya. yathā ca moho apariyogāhaṇatāya cañcalo.  tathā vitakko lahuparikappanatāya, tasmā mohacaritassa vitakkacarito sabhāgoti.</p>
              <p>[03] apare taṇhāmānadiṭṭhivasena aparāpi tisso cariyā vadanti. tattha taṇhā rāgoyeva, māno  ca taṃsampayuttoti tadubhayaṃ rāgacariyaṃ nātivattati ^a^M1.0099^ea^. mohanidānattā ca  diṭṭhiyā diṭṭhicariyā mohacariyameva anupatati. </p>
              <p>[03] 44^b^.^eb^ tā panetā cariyā kinnidānā? kathañca jānitabbaṃ ``ayaṃ puggalo rāgacarito,  ayaṃ puggalo dosādīsu aññataracarito''ti? kiṃ caritassa puggalassa kiṃ sappāyanti?</p>
              <p>[03] tatra purimā tāva tisso cariyā pubbāciṇṇanidānā, dhātudosanidānā cāti ekacce  vadanti. pubbe kira iṭṭhappayogasubhakammabahulo rāgacarito hoti, saggā vā cavitvā  idhūpapanno. pubbe chedanavadhabandhanaverakammabahulo dosacarito hoti, nirayanāgayonīhi  vā cavitvā idhūpapanno. pubbe majjapānabahulo sutaparipucchāvihīno ca mohacarito  hoti, tiracchānayoniyā ^a^V1.0101^ea^ vā cavitvā idhūpapannoti evaṃ pubbāciṇṇanidānāti vadanti.  dvinnaṃ pana dhātūnaṃ ussannattā puggalo mohacarito hoti pathavīdhātuyā ca āpodhātuyā  ca. itarāsaṃ dvinnaṃ ussannattā dosacarito. sabbāsaṃ samattā pana rāgacaritoti.  dosesu ca semhādhiko rāgacarito hoti. vātādhiko mohacarito. semhādhiko  vā mohacarito. vātādhiko rāgacaritoti evaṃ dhātudosanidānāti vadanti. </p>
              <p>[01] tattha yasmā pubbe iṭṭhappayogasubhakammabahulāpi saggā cavitvā idhūpapannāpi ca na sabbe  rāgacaritāyeva honti, na itare vā dosamohacaritā. evaṃ dhātūnañca yathāvutteneva nayena  ussadaniyamo nāma natthi. dosaniyame ca rāgamohadvayameva vuttaṃ, tampi ca pubbāparaviruddhameva.  saddhācariyādīsu ca ekissāpi nidānaṃ na vuttameva. tasmā sabbametaṃ aparicchinnavacanaṃ.</p>
              <p>[03] ayaṃ panettha aṭṭhakathācariyānaṃ matānusārena vinicchayo, vuttañhetaṃ ussadakittane (dha0  sa0 aṭṭha0 498) ``ime sattā pubbahetuniyāmena lobhussadā dosussadā mohussadā alobhussadā  adosussadā amohussadā ca honti.</p>
              <p>[03] yassa ^a^M1.0100^ea^ hi kammāyūhanakkhaṇe lobho balavā hoti alobho mando, adosāmohā  balavanto dosamohā mandā, tassa mando alobho lobhaṃ pariyādātuṃ na sakkoti. adosāmohā  pana balavanto dosamohe pariyādātuṃ sakkoti. tasmā so tena kammena dinnapaṭisandhivasena  nibbatto luddho hoti sukhasīlo akkodhano paññavā vajirūpamañāṇo.</p>
              <p>[03] yassa pana kammāyūhanakkhaṇe lobhadosā balavanto honti alobhādosā mandā, amoho balavā  moho mando, so purimanayeneva luddho ceva hoti duṭṭho ca. paññavā pana hoti vajirūpamañāṇo  dattābhayatthero viya.</p>
              <p>[03] yassa kammāyūhanakkhaṇe lobhādosamohā balavanto honti itare mandā, so purimanayeneva  luddho ceva hoti dandho ca, sīlako pana hoti akkodhano (bākulatthero viya).</p>
              <p>[03] tathā ^a^V1.0102^ea^ yassa kammāyūhanakkhaṇe tayopi lobhadosamohā balavanto honti alobhādayo mandā, so  purimanayeneva luddho ceva hoti duṭṭho ca mūḷho ca.</p>
              <p>[03] yassa pana kammāyūhanakkhaṇe alobhadosamohā balavanto honti itare mandā, so purimanayeneva  aluddho appakileso hoti dibbārammaṇampi disvā niccalo, duṭṭho pana hoti dandhapañño  ca.</p>
              <p>[03] yassa pana kammāyūhanakkhaṇe alobhādosamohā balavanto honti itare mandā, so purimanayeneva  aluddho ceva hoti aduṭṭho sīlako ca, dandho pana hoti.</p>
              <p>[03] tathā yassa kammāyūhanakkhaṇe alobhadosāmohā balavanto honti itare mandā, so purimanayeneva  aluddho ceva hoti paññavā ca, duṭṭho ca pana hoti kodhano.</p>
              <p>[03] yassa ^a^M1.0101^ea^ pana kammāyūhanakkhaṇe tayopi alobhādosāmohā balavanto honti lobhādayo  mandā, so purimanayeneva mahāsaṅgharakkhitatthero viya aluddho aduṭṭho paññavā ca hotī''ti.</p>
              <p>[03] ettha ca yo luddhoti vutto, ayaṃ rāgacarito. duṭṭhadandhā dosamohacaritā. paññavā buddhicarito.  aluddhāduṭṭhā pasannapakatitāya saddhācaritā. yathā vā amohaparivārena kammunā nibbatto  buddhicarito, evaṃ balavasaddhāparivārena kammunā nibbatto saddhācarito. kāmavitakkādiparivārena  kammunā nibbatto vitakkacarito. lobhādinā vomissaparivārena kammunā nibbatto  vomissacaritoti. evaṃ lobhādīsu aññataraññataraparivāraṃ paṭisandhijanakaṃ kammaṃ cariyānaṃ  nidānanti veditabbaṃ. </p>
              <p>[03] 45^b^.^eb^ yaṃ pana vuttaṃ kathañca jānitabbaṃ ayaṃ puggalo rāgacaritotiādi. tatrāyaṃ nayo. </p>
              <p>[21] iriyāpathato kiccā, bhojanā dassanādito. </p>
              <p>[22] dhammappavattito ceva, cariyāyo vibhāvayeti.. </p>
              <p>[01] tattha ^a^V1.0103^ea^ ^b^iriyāpathato^eb^ti rāgacarito hi pakatigamanena gacchanto cāturiyena gacchati, saṇikaṃ  pādaṃ nikkhipati, samaṃ nikkhipati, samaṃ uddharati, ukkuṭikañcassa padaṃ hoti. dosacarito  pādaggehi khaṇanto viya gacchati, sahasā pādaṃ nikkhipati, sahasā uddharati, anukaḍḍhitañcassa  padaṃ hoti. mohacarito paribyākulāya gatiyā gacchati, chambhito viya padaṃ nikkhipati,  chambhito viya uddharati, sahasānupīḷitañcassa padaṃ hoti. vuttampi cetaṃ māgaṇḍiyasuttuppattiyaṃ -- </p>
              <p>[21] ``rattassa hi ukkuṭikaṃ padaṃ bhave, </p>
              <p>[27] duṭṭhassa hoti anukaḍḍhitaṃ padaṃ. </p>
              <p>[26] mūḷhassa hoti sahasānupīḷitaṃ, </p>
              <p>[22] vivaṭṭacchadassa idamīdisaṃ pada''nti..</p>
              <p>[03] ṭhānampi ^a^M1.0102^ea^ rāgacaritassa pāsādikaṃ hoti madhurākāraṃ, dosacaritassa thaddhākāraṃ,  mohacaritassa ākulākāraṃ. nisajjāyapi eseva nayo. rāgacarito ca ataramāno samaṃ  seyyaṃ paññapetvā saṇikaṃ nipajjitvā aṅgapaccaṅgāni samodhāya pāsādikena ākārena  sayati, vuṭṭhāpiyamāno ca sīghaṃ avuṭṭhāya saṅkito viya saṇikaṃ paṭivacanaṃ deti. dosacarito  taramāno yathā vā tathā vā seyyaṃ paññapetvā pakkhittakāyo bhākuṭiṃ katvā sayati,  vuṭṭhāpiyamāno ca sīghaṃ vuṭṭhāya kupito viya paṭivacanaṃ deti. mohacarito dussaṇṭhānaṃ  seyyaṃ paññapetvā vikkhittakāyo bahulaṃ adhomukho sayati, vuṭṭhāpiyamāno ca huṅkāraṃ  karonto dandhaṃ vuṭṭhāti. saddhācaritādayo pana yasmā rāgacaritādīnaṃ sabhāgā, tasmā tesampi  tādisova iriyāpatho hotīti. evaṃ tāva iriyāpathato cariyāyo vibhāvaye.</p>
              <p>[03] ^b^kiccā^eb^ti sammajjanādīsu ca kiccesu rāgacarito sādhukaṃ sammajjaniṃ gahetvā ataramāno  vālikaṃ avippakiranto sinduvārakusumasantharamiva santharanto suddhaṃ samaṃ sammajjati.  dosacarito gāḷhaṃ sammajjaniṃ gahetvā taramānarūpo ubhato vālikaṃ ussārento kharena  saddena asuddhaṃ visamaṃ sammajjati. mohacarito sithilaṃ sammajjaniṃ gahetvā samparivattakaṃ  āḷolayamāno asuddhaṃ visamaṃ sammajjati.</p>
              <p>[03] yathā sammajjane, evaṃ cīvaradhovanarajanādīsupi  sabbakiccesu nipuṇamadhurasamasakkaccakārī ^a^V1.0104^ea^  rāgacarito. gāḷhathaddhavisamakārī dosacarito. anipuṇabyākulavisamāparicchinnakārī  mohacarito. cīvaradhāraṇampi ca rāgacaritassa nātigāḷhaṃ nātisithilaṃ hoti pāsādikaṃ  parimaṇḍalaṃ. dosacaritassa atigāḷhaṃ aparimaṇḍalaṃ. mohacaritassa sithilaṃ paribyākulaṃ.  saddhācaritādayo tesaṃyevānusārena veditabbā, taṃ sabhāgattāti. evaṃ kiccato cariyāyo  vibhāvaye.</p>
              <p>[03] ^b^bhojanā^eb^ti rāgacarito siniddhamadhurabhojanappiyo hoti, bhuñjamāno ca nātimahantaṃ parimaṇḍalaṃ  ālopaṃ katvā rasapaṭisaṃvedī ataramāno bhuñjati, kiñcideva ca sāduṃ labhitvā  somanassaṃ āpajjati ^a^M1.0103^ea^. dosacarito lūkhāmbilabhojanappiyo hoti, bhuñjamāno  ca mukhapūrakaṃ ālopaṃ katvā arasapaṭisaṃvedī taramāno bhuñjati, kiñcideva ca asāduṃ  labhitvā domanassaṃ āpajjati. mohacarito aniyataruciko hoti, bhuñjamāno ca aparimaṇḍalaṃ  parittaṃ ālopaṃ katvā bhājane chaḍḍento mukhaṃ makkhento vikkhittacitto taṃ taṃ  vitakkento bhuñjati. saddhācaritādayopi tesaṃyevānusārena veditabbā, taṃsabhāgattāti.  evaṃ bhojanato cariyāyo vibhāvaye. </p>
              <p>[01] ^b^dassanādito^eb^ti rāgacarito īsakampi manoramaṃ rūpaṃ disvā vimhayajāto viya ciraṃ  oloketi, parittepi guṇe sajjati, bhūtampi dosaṃ na gaṇhāti, pakkamantopi amuñcitukāmova  hutvā sāpekkho pakkamati. dosacarito īsakampi amanoramaṃ rūpaṃ disvā kilantarūpo  viya na ciraṃ oloketi, parittepi dose paṭihaññati, bhūtampi guṇaṃ na gaṇhāti,  pakkamantopi muñcitukāmova hutvā anapekkho pakkamati. mohacarito yaṃkiñci  rūpaṃ disvā parapaccayiko hoti, paraṃ nindantaṃ sutvā nindati, pasaṃsantaṃ sutvā pasaṃsati,  sayaṃ pana aññāṇupekkhāya upekkhakova hoti. esa nayo saddasavanādīsupi. saddhācaritādayo  pana tesaṃyevānusārena veditabbā, taṃsabhāgattāti. evaṃ dassanādito cariyāyo vibhāvaye.</p>
              <p>[03] ^b^dhammappavattito cevā^eb^ti rāgacaritassa ca māyā, sāṭheyyaṃ, māno, pāpicchatā, mahicchatā,  asantuṭṭhitā, siṅgaṃ, cāpalyanti evamādayo dhammā bahulaṃ pavattanti. dosacaritassa kodho,  upanāho, makkho, paḷāso, issā, macchariyanti evamādayo. mohacaritassa thinaṃ, middhaṃ,  uddhaccaṃ, kukkuccaṃ, vicikicchā, ādhānaggāhitā, duppaṭinissaggitāti evamādayo.  saddhācaritassa ^a^V1.0105^ea^ muttacāgatā, ariyānaṃ dassanakāmatā, saddhammaṃ sotukāmatā, pāmojjabahulatā,  asaṭhatā, amāyāvitā, pasādanīyesu ṭhānesu pasādoti evamādayo. buddhicaritassa sovacassatā,  kalyāṇamittatā, bhojanemattaññutā, satisampajaññaṃ, jāgariyānuyogo, saṃvejanīyesu  ṭhānesu saṃvego, saṃviggassa ca yoniso padhānanti evamādayo. vitakkacaritassa bhassabahulatā,  gaṇārāmatā, kusalānuyoge arati, anavaṭṭhitakiccatā, rattiṃ dhūmāyanā ^a^M1.0104^ea^,  divā pajjalanā, hurāhuraṃ dhāvanāti evamādayo dhammā bahulaṃ pavattantīti. evaṃ dhammappavattito  cariyāyo vibhāvaye.</p>
              <p>[03] yasmā pana idaṃ cariyāvibhāvanavidhānaṃ sabbākārena neva pāḷiyaṃ na aṭṭhakathāyaṃ āgataṃ,  kevalaṃ ācariyamatānusārena vuttaṃ, tasmā na sārato paccetabbaṃ. rāgacaritassa hi  vuttāni iriyāpathādīni dosacaritādayopi appamādavihārino kātuṃ sakkonti. saṃsaṭṭhacaritassa  ca puggalassa ekasseva bhinnalakkhaṇā iriyāpathādayo na upapajjanti. yaṃ panetaṃ aṭṭhakathāsu  cariyāvibhāvanavidhānaṃ vuttaṃ, tadeva sārato paccetabbaṃ. vuttañhetaṃ ``cetopariyañāṇassa  lābhī ācariyo cariyaṃ ñatvā kammaṭṭhānaṃ kathessati, itarena antevāsiko pucchitabbo''ti.  tasmā cetopariyañāṇena vā taṃ vā puggalaṃ pucchitvā jānitabbaṃ. ayaṃ puggalo rāgacarito,  ayaṃ dosādīsu aññataracaritoti. </p>
              <p>[03] 46^b^.^eb^ kiṃ caritassa puggalassa kiṃ sappāyanti ettha pana senāsanaṃ tāva rāgacaritassa adhotavedikaṃ  bhūmaṭṭhakaṃ akatapabbhārakaṃ tiṇakuṭikaṃ paṇṇasālādīnaṃ aññataraṃ rajokiṇṇaṃ jatukābharitaṃ  oluggaviluggaṃ atiuccaṃ vā atinīcaṃ vā ujjaṅgalaṃ sāsaṅkaṃ asucivisamamaggaṃ, yattha  mañcapīṭhampi maṅkuṇabharitaṃ durūpaṃ dubbaṇṇaṃ, yaṃ olokentasseva jigucchā uppajjati,  tādisaṃ sappāyaṃ. nivāsanapārupanaṃ antacchinnaṃ olambavilambasuttakākiṇṇaṃ jālapūvasadisaṃ  sāṇi viya kharasamphassaṃ kiliṭṭhaṃ bhārikaṃ kicchapariharaṇaṃ sappāyaṃ. pattopi dubbaṇṇo  mattikāpatto vā āṇigaṇṭhikāhato ayopatto vā garuko dussaṇṭhāno sīsakapālamiva  jeguccho vaṭṭati. bhikkhācāramaggopi amanāpo anāsannagāmo visamo vaṭṭati. bhikkhācāragāmopi  yattha manussā apassantā viya caranti, yattha ekakulepi bhikkhaṃ alabhitvā nikkhamantaṃ  ``ehi, bhante''ti āsanasālaṃ pavesetvā yāgubhattaṃ datvā gacchantā gāvī viya vaje  pavesetvā anapalokentā gacchanti, tādiso vaṭṭati ^a^V1.0106^ea^. parivisakamanussāpi dāsā vā  kammakarā vā dubbaṇṇā duddasikā kiliṭṭhavasanā duggandhā jegucchā, ye acittīkārena  yāgubhattaṃ chaḍḍentā viya parivisanti, tādisā sappāyā. yāgubhattakhajjakampi lūkhaṃ  dubbaṇṇaṃ sāmākakudrūsakakaṇājakādimayaṃ ^a^M1.0105^ea^ pūtitakkaṃ bilaṅgaṃ jiṇṇasākasūpeyyaṃ  yaṃkiñcideva kevalaṃ udarapūramattaṃ vaṭṭati. iriyāpathopissa ṭhānaṃ vā caṅkamo vā vaṭṭati.  ārammaṇaṃ nīlādīsu vaṇṇakasiṇesu yaṃkiñci aparisuddhavaṇṇanti idaṃ rāgacaritassa  sappāyaṃ.</p>
              <p>[03] dosacaritassa senāsanaṃ nātiuccaṃ nātinīcaṃ chāyūdakasampannaṃ suvibhattabhittithambhasopānaṃ  supariniṭṭhitamālākammalatākammanānāvidhacittakammasamujjalasamasiniddhamudubhūmitalaṃ brahmavimānamiva  kusumadāmavicitravaṇṇacelavitānasamalaṅkataṃ supaññattasucimanoramattharaṇamañcapīṭhaṃ tattha tattha  vāsatthāya nikkhittakusumavāsagandhasugandhaṃ yaṃ dassanamatteneva pītipāmojjaṃ janayati,  evarūpaṃ sappāyaṃ. tassa pana senāsanassa maggopi sabbaparissayavimutto sucisamatalo alaṅkatapaṭiyattova  vaṭṭati. senāsanaparikkhāropettha kīṭamaṅkuṇadīghajātimūsikānaṃ nissayaparicchindanatthaṃ  nātibahuko, ekamañcapīṭhamattameva vaṭṭati. nivāsanapārupanampissa cīnapaṭṭasomārapaṭṭakoseyyakappāsikasukhumakhomādīnaṃ  yaṃ yaṃ paṇītaṃ, tena tena ekapaṭṭaṃ vā dupaṭṭaṃ vā sallahukaṃ samaṇasāruppena surattaṃ  suddhavaṇṇaṃ vaṭṭati. patto udakapupphuḷamiva susaṇṭhāno maṇi viya sumaṭṭho nimmalo samaṇasāruppena  suparisuddhavaṇṇo ayomayo vaṭṭati. bhikkhācāramaggo parissayavimutto samo manāpo nātidūranāccāsannagāmo  vaṭṭati. bhikkhācāragāmopi yattha manussā ``idāni ayyo āgamissatī''ti sittasammaṭṭhe  padese āsanaṃ paññāpetvā paccuggantvā pattaṃ ādāya gharaṃ pavesetvā paññattāsane  nisīdāpetvā sakkaccaṃ sahatthā parivisanti, tādiso vaṭṭati. parivesakā panassa ye  honti abhirūpā pāsādikā sunhātā suvilittā dhūpavāsakusumagandhasurabhino nānāvirāgasucimanuññavatthābharaṇapaṭimaṇḍitā  sakkaccakārino, tādisā sappāyā. yāgubhattakhajjakampi vaṇṇagandharasasampannaṃ ojavantaṃ  manoramaṃ sabbākārapaṇītaṃ yāvadatthaṃ vaṭṭati. iriyāpathopissa seyyā vā nisajjā vā vaṭṭati,  ārammaṇaṃ nīlādīsu vaṇṇakasiṇesu yaṃkiñci suparisuddhavaṇṇanti idaṃ dosacaritassa  sappāyaṃ.</p>
              <p>[03] mohacaritassa ^a^M1.0106^ea^ senāsanaṃ disāmukhaṃ asambādhaṃ vaṭṭati, yattha nisinnassa vivaṭā  disā khāyanti ^a^V1.0107^ea^, iriyāpathesu caṅkamo vaṭṭati. ārammaṇaṃ panassa parittaṃ suppamattaṃ sarāvamattaṃ  vā (khuddakaṃ) na vaṭṭati. sambādhasmiñhi okāse cittaṃ bhiyyo sammohamāpajjati,  tasmā vipulaṃ mahākasiṇaṃ vaṭṭati. sesaṃ dosacaritassa vuttasadisamevāti idaṃ mohacaritassa  sappāyaṃ.</p>
              <p>[03] saddhācaritassa sabbampi dosacaritamhi vuttavidhānaṃ sappāyaṃ. ārammaṇesu cassa anussatiṭṭhānampi  vaṭṭati.</p>
              <p>[03] buddhicaritassa senāsanādīsu idaṃ nāma asappāyanti natthi. </p>
              <p>[01] vitakkacaritassa senāsanaṃ vivaṭaṃ disāmukhaṃ yattha nisinnassa ārāmavanapokkharaṇīrāmaṇeyyakāni  gāmanigamajanapadapaṭipāṭiyo nīlobhāsā ca pabbatā paññāyanti, taṃ na vaṭṭati, tañhi vitakkavidhāvanasseva  paccayo hoti, tasmā gambhīre darīmukhe vanappaṭicchanne hatthikucchipabbhāramahindaguhāsadise  senāsane vasitabbaṃ. ārammaṇampissa vipulaṃ na vaṭṭati. tādisañhi vitakkavasena sandhāvanassa  paccayo hoti. parittaṃ pana vaṭṭati.</p>
              <p>[03] sesaṃ rāgacaritassa vuttasadisamevāti idaṃ vitakkacaritassa sappāyaṃ. ayaṃ attano cariyānukūlanti  ettha āgatacariyānaṃ pabhedanidānavibhāvanasappāyaparicchedato vitthāro. na ca tāva cariyānukūlaṃ  kammaṭṭhānaṃ sabbākārena āvikataṃ. tañhi anantarassa mātikāpadassa vitthāre sayameva  āvibhavissati. </p>
            </h4>
          </h3>
          <h3>
            <h3n> cattālīsakammaṭṭhānavaṇṇanā </h3n>
            <h4>
              <h4n> </h4n>
              <p>[03] 47^b^.^eb^ tasmā yaṃ vuttaṃ cattālīsāya kammaṭṭhānesu aññataraṃ kammaṭṭhānaṃ gahetvāti ettha  saṅkhātaniddesato, upacārappanāvahato, jhānappabhedato, samatikkamato, vaḍḍhanāvaḍḍhanato, ārammaṇato,  bhūmito, gahaṇato, paccayato, cariyānukūlatoti imehi tāva dasahākārehi kammaṭṭhānavinicchayo  veditabbo.</p>
              <p>[03] tattha ^a^M1.0107^ea^ ^b^saṅkhātaniddesato^eb^ti cattālīsāya kammaṭṭhānesūti hi vuttaṃ, tatrimāni  cattālīsa kammaṭṭhānāni ^a^V1.0108^ea^ dasa kasiṇā, dasa asubhā, dasa anussatiyo, cattāro brahmavihārā,  cattāro āruppā, ekā saññā, ekaṃ vavatthānanti. </p>
              <p>[01] tattha pathavīkasiṇaṃ, āpokasiṇaṃ, tejokasiṇaṃ, vāyokasiṇaṃ, nīlakasiṇaṃ, pītakasiṇaṃ,  lohitakasiṇaṃ, odātakasiṇaṃ, ālokakasiṇaṃ, paricchinnākāsakasiṇanti ime  ^b^dasa kasiṇā^eb^.</p>
              <p>[03] uddhumātakaṃ, vinīlakaṃ, vipubbakaṃ, vicchiddakaṃ, vikkhāyitakaṃ, vikkhittakaṃ,  hatavikkhittakaṃ, lohitakaṃ, puḷuvakaṃ, aṭṭhikanti ime ^b^dasa asubhā^eb^.</p>
              <p>[03] buddhānussati, dhammānussati, saṅghānussati, sīlānussati, cāgānussati, devatānussati,  maraṇānussati, kāyagatāsati, ānāpānassati, upasamānussatīti imā ^b^dasa anussatiyo^eb^.</p>
              <p>[03] mettā, karuṇā, muditā, upekkhāti ime ^b^cattāro brahmavihārā^eb^.</p>
              <p>[03] ākāsānañcāyatanaṃ, viññāṇañcāyatanaṃ, ākiñcaññāyatanaṃ, nevasaññānāsaññāyatananti  ime ^b^cattāro āruppā^eb^. āhāre paṭikūlasaññā ^b^ekā saññā^eb^. catudhātuvavatthānaṃ  ^b^ekaṃ vavatthāna^eb^nti evaṃ saṅkhātaniddesato vinicchayo veditabbo.</p>
              <p>[03] ^b^upacārappanāvahato^eb^ti ṭhapetvā kāyagatāsatiñca ānāpānassatiñca avasesā aṭṭha anussatiyo,  āhāre paṭikūlasaññā, catudhātuvavatthānanti imāneva hettha dasakammaṭṭhānāni upacāravahāni.  sesāni appanāvahāni. evaṃ upacārappanāvahato. </p>
              <p>[01] ^b^jhānappabhedato^eb^ti appanāvahesu cettha ānāpānassatiyā saddhiṃ dasa kasiṇā catukkajjhānikā  honti. kāyagatāsatiyā saddhiṃ dasa asubhā paṭhamajjhānikā. purimā tayo brahmavihārā  tikajjhānikā. catutthabrahmavihāro cattāro ca āruppā catutthajjhānikāti evaṃ  jhānappabhedato.</p>
              <p>[03] ^b^samatikkamato^eb^ti dve samatikkamā aṅgasamatikkamo ca ārammaṇasamatikkamo ca. tattha  sabbesupi ^a^V1.0109^ea^ tikacatukkajjhānikesu kammaṭṭhānesu aṅgasamatikkamo ^a^M1.0108^ea^ hoti  vitakkavicārādīni jhānaṅgāni samatikkamitvā tesvevārammaṇesu dutiyajjhānādīnaṃ  pattabbato. tathā catutthabrahmavihāre. sopi hi mettādīnaṃyeva ārammaṇe somanassaṃ samatikkamitvā  pattabboti. catūsu pana āruppesu ārammaṇasamatikkamo hoti. purimesu hi navasu  kasiṇesu aññataraṃ samatikkamitvā ākāsānañcāyatanaṃ pattabbaṃ. ākāsādīni ca samatikkamitvā  viññāṇañcāyatanādīni. sesesu samatikkamo natthīti evaṃ samatikkamato.</p>
              <p>[03] ^b^vaḍḍhanāvaḍḍhanato^eb^ti imesu cattālīsāya kammaṭṭhānesu dasa kasiṇāneva vaḍḍhetabbāni.  yattakañhi okāsaṃ kasiṇena pharati, tadabbhantare dibbāya sotadhātuyā saddaṃ sotuṃ dibbena  cakkhunā rūpāni passituṃ parasattānañca cetasā cittamaññātuṃ samattho hoti. kāyagatāsati  pana asubhāni ca na vaḍḍhetabbāni. kasmā? okāsena paricchinnattā ānisaṃsābhāvā  ca. sā ca nesaṃ okāsena paricchinnatā bhāvanānaye āvibhavissati. tesu pana vaḍḍhitesu  kuṇaparāsiyeva vaḍḍhati, na koci ānisaṃso atthi. vuttampi cetaṃ sopākapañhābyākaraṇe,  ``vibhūtā bhagavā rūpasaññā avibhūtā aṭṭhikasaññā''ti. tatra hi nimittavaḍḍhanavasena rūpasaññā  vibhūtāti vuttā. aṭṭhikasaññā avaḍḍhanavasena avibhūtāti vuttā.</p>
              <p>[03] yaṃ panetaṃ ``kevalaṃ aṭṭhisaññāya, apharī pathaviṃ ima''nti (theragā0 18) vuttaṃ, taṃ  lābhissa sato upaṭṭhānākāravasena vuttaṃ. yatheva hi dhammāsokakāle karavīkasakuṇo  samantā ādāsabhittīsu attano chāyaṃ disvā sabbadisāsu karavīkasaññī hutvā madhuraṃ  giraṃ nicchāresi, evaṃ theropi aṭṭhikasaññāya lābhittā sabbadisāsu upaṭṭhitaṃ nimittaṃ  passanto kevalāpi pathavī aṭṭhikabharitāti cintesīti.</p>
              <p>[03] yadi evaṃ yā asubhajjhānānaṃ appamāṇārammaṇatā vuttā, sā virujjhatīti. sā ca na virujjhati.  ekacco hi uddhumātake vā aṭṭhike vā mahante nimittaṃ gaṇhāti. ekacco appake.  iminā pariyāyena ekaccassa parittārammaṇaṃ jhānaṃ hoti. ekaccassa appamāṇārammaṇanti.  yo vā etaṃ vaḍḍhane ādīnavaṃ apassanto vaḍḍheti. taṃ sandhāya ``appamāṇārammaṇa''nti  vuttaṃ. ānisaṃsābhāvā pana na vaḍḍhetabbānīti.</p>
              <p>[03] yathā ^a^M1.0109^ea^ ^a^V1.0110^ea^ ca etāni, evaṃ sesānipi na vaḍḍhetabbāni. kasmā? tesu hi  ānāpānanimittaṃ tāva vaḍḍhayato vātarāsiyeva vaḍḍhati, okāsena ca paricchinnaṃ. iti  sādīnavattā okāsena ca paricchinnattā na vaḍḍhetabbaṃ. brahmavihārā sattārammaṇā, tesaṃ  nimittaṃ vaḍḍhayato sattarāsiyeva vaḍḍheyya, na ca tena attho atthi, tasmā tampi na vaḍḍhetabbaṃ.  yaṃ pana vuttaṃ ``mettāsahagatena cetasā ekaṃ disaṃ pharitvā''ti (dī0 ni0 1.556)  ādi, taṃ pariggahavaseneva vuttaṃ. ekāvāsadviāvāsādinā hi anukkamena ekissā  disāya satte pariggahetvā bhāvento ekaṃ disaṃ pharitvāti vutto. na nimittaṃ  vaḍḍhento. paṭibhāganimittameva cettha natthi. yadayaṃ vaḍḍheyya, parittāppamāṇārammaṇatāpettha  pariggahavaseneva veditabbā. āruppārammaṇesupi ākāsaṃ kasiṇugghāṭimattā. tañhi  kasiṇāpagamavaseneva manasi kātabbaṃ. tato paraṃ vaḍḍhayatopi na kiñci hoti. viññāṇaṃ  sabhāvadhammattā. na hi sakkā sabhāvadhammaṃ vaḍḍhetuṃ. viññāṇāpagamo viññāṇassa abhāvamattattā.  nevasaññānāsaññāyatanārammaṇaṃ sabhāvadhammattāyeva na vaḍḍhetabbaṃ. sesāni animittattā.  paṭibhāganimittañhi vaḍḍhetabbaṃ nāma bhaveyya. buddhānussatiādīnañca neva paṭibhāganimittaṃ  ārammaṇaṃ hoti, tasmā taṃ na vaḍḍhetabbanti evaṃ vaḍḍhanāvaḍḍhanato.</p>
              <p>[03] ^b^ārammaṇato^eb^ti imesu ca cattālīsāya kammaṭṭhānesu dasakasiṇā, dasāsubhā, ānāpānassati,  kāyagatāsatīti imāni dvāvīsatipaṭibhāganimittārammaṇāni. sesāni na paṭibhāganimittārammaṇāni.  tathā dasasu anussatīsu ṭhapetvā ānāpānassatiñca kāyagatāsatiñca avasesā aṭṭha anussatiyo,  āhāre paṭikūlasaññā, catudhātuvavatthānaṃ, viññāṇañcāyatanaṃ, nevasaññānāsaññāyatananti  imāni dvādasa sabhāvadhammārammaṇāni. dasa kasiṇā, dasa asubhā, ānāpānassati, kāyagatāsatīti  imāni dvāvīsati nimittārammaṇāni. sesāni cha na vattabbārammaṇāni. tathā vipubbakaṃ,  lohitakaṃ, puḷuvakaṃ, ānāpānassati, āpokasiṇaṃ, tejokasiṇaṃ, vāyokasiṇaṃ,  yañca ālokakasiṇe sūriyādīnaṃ obhāsamaṇḍalārammaṇanti imāni aṭṭha calitārammaṇāni,  tāni ca kho pubbabhāge, paṭibhāgaṃ pana sannisinnameva hoti. sesāni na calitārammaṇānīti  evaṃ ārammaṇato.</p>
              <p>[03] ^b^bhūmito^eb^ti ^a^M1.0110^ea^ ettha ca dasa asubhā, kāyagatāsati, āhāre paṭikūlasaññāti  imāni dvādasa devesu nappavattanti. tāni dvādasa, ānāpānassati cāti imāni terasa  brahmaloke nappavattanti ^a^V1.0111^ea^. arūpabhave pana ṭhapetvā cattāro āruppe aññaṃ nappavattati.  manussesu sabbānipi pavattantīti evaṃ bhūmito. </p>
              <p>[01] ^b^gahaṇato^eb^ti diṭṭhaphuṭṭhasutaggahaṇatopettha vinicchayo veditabbo. tatra ṭhapetvā vāyokasiṇaṃ  sesā nava kasiṇā, dasa asubhāti imāni ekūnavīsati diṭṭhena gahetabbāni. pubbabhāge  cakkhunā oloketvā nimittaṃ nesaṃ gahetabbanti attho. kāyagatāsatiyaṃ tacapañcakaṃ  diṭṭhena, sesaṃ sutenāti evaṃ tassā ārammaṇaṃ diṭṭhasutena gahetabbaṃ. ānāpānassati  phuṭṭhena, vāyokasiṇaṃ diṭṭhaphuṭṭhena, sesāni aṭṭhārasa sutena gahetabbāni. upekkhābrahmavihāro,  cattāro āruppāti imāni cettha na ādikammikena gahetabbāni. sesāni pañcatiṃsa  gahetabbānīti evaṃ gahaṇato.</p>
              <p>[03] ^b^paccayato^eb^ti imesu pana kammaṭṭhānesu ṭhapetvā ākāsakasiṇaṃ sesā nava kasiṇā āruppānaṃ  paccayā honti, dasa kasiṇā abhiññānaṃ, tayo brahmavihārā catutthabrahmavihārassa, heṭṭhimaṃ  heṭṭhimaṃ āruppaṃ uparimassa uparimassa, nevasaññānāsaññāyatanaṃ nirodhasamāpattiyā, sabbānipi  sukhavihāravipassanābhavasampattīnanti evaṃ paccayato.</p>
              <p>[03] ^b^cariyānukūlato^eb^ti cariyānaṃ anukūlatopettha vinicchayo veditabbo. seyyathidaṃ --  rāgacaritassa tāva ettha dasa asubhā, kāyagatāsatīti ekādasa kammaṭṭhānāni anukūlāni.  dosacaritassa cattāro brahmavihārā, cattāri vaṇṇakasiṇānīti aṭṭha. mohacaritassa, vitakkacaritassa  ca ekaṃ ānāpānassati kammaṭṭhānameva. saddhācaritassa purimā cha anussatiyo. buddhicaritassa  maraṇassati, upasamānussati, catudhātuvavatthānaṃ, āhāre paṭikūlasaññāti cattāri. sesakasiṇāni,  cattāro ca āruppā sabbacaritānaṃ anukūlāni. kasiṇesu ca yaṃkiñci parittaṃ vitakkacaritassa,  appamāṇaṃ mohacaritassāti.</p>
              <p>[03] evamettha ^a^M1.0111^ea^ cariyānukūlato vinicchayo veditabboti sabbañcetaṃ ujuvipaccanīkavasena  ca atisappāyavasena ca vuttaṃ. rāgādīnaṃ pana avikkhambhikā saddhādīnaṃ vā anupakārā  kusalabhāvanā nāma natthi. vuttampi cetaṃ meghiyasutte --</p>
              <p>[03] ``cattāro dhammā uttari bhāvetabbā. asubhā bhāvetabbā rāgassa pahānāya. mettā bhāvetabbā  byāpādassa ^a^V1.0112^ea^ pahānāya. ānāpānassati bhāvetabbā vitakkupacchedāya. aniccasaññā bhāvetabbā  asmimānasamugghātāyā''ti.</p>
              <p>[03] rāhulasuttepi ``mettaṃ, rāhula, bhāvanaṃ bhāvehī''tiādinā (ma0 ni0 2.120) nayena  ekasseva satta kammaṭṭhānāni vuttāni. tasmā vacanamatte abhinivesaṃ akatvā sabbattha  adhippāyo pariyesitabboti ayaṃ kammaṭṭhānaṃ gahetvāti ettha kammaṭṭhānakathā vinicchayo. </p>
              <p>[03] 48^b^.^eb^ ^b^gahetvā^eb^ti imassa pana padassa ayamatthadīpanā. ``tena yoginā kammaṭṭhānadāyakaṃ  kalyāṇamittaṃ upasaṅkamitvā''ti ettha vuttanayeneva vuttappakāraṃ kalyāṇamittaṃ upasaṅkamitvā  buddhassa vā bhagavato ācariyassa vā attānaṃ niyyātetvā sampannajjhāsayena sampannādhimuttinā  ca hutvā kammaṭṭhānaṃ yācitabbaṃ.</p>
              <p>[03] tatra ``imāhaṃ bhagavā attabhāvaṃ tumhākaṃ pariccajāmī''ti evaṃ buddhassa bhagavato attā niyyātetabbo.  evañhi aniyyātetvā pantesu senāsanesu viharanto bheravārammaṇe āpāthamāgate santhambhituṃ  asakkonto gāmantaṃ osaritvā gihīhi saṃsaṭṭho hutvā anesanaṃ āpajjitvā anayabyasanaṃ  pāpuṇeyya. niyyātitattabhāvassa panassa bheravārammaṇe āpāthamāgatepi bhayaṃ na uppajjati.  ``nanu tayā, paṇḍita, purimameva attā buddhānaṃ niyyātito''ti paccavekkhato panassa  somanassameva uppajjati. yathā hi purisassa uttamaṃ kāsikavatthaṃ bhaveyya, tassa tasmiṃ  mūsikāya vā kīṭehi vā khādite uppajjeyya domanassaṃ ^a^M1.0112^ea^. sace pana taṃ  acīvarakassa bhikkhuno dadeyya, athassa taṃ tena bhikkhunā khaṇḍākhaṇḍaṃ kariyamānaṃ disvāpi  somanassameva uppajjeyya. evaṃsampadamidaṃ veditabbaṃ.</p>
              <p>[03] ācariyassa niyyātentenāpi ``imāhaṃ, bhante, attabhāvaṃ tumhākaṃ pariccajāmī''ti  vattabbaṃ. evaṃ aniyyātitattabhāvo hi atajjanīyo vā hoti, dubbaco vā anovādakaro,  yenakāmaṃgamo vā ācariyaṃ anāpucchāva yatthicchati, tattha gantā, tamenaṃ ācariyo āmisena  vā dhammena vā na saṅgaṇhāti, gūḷhaṃ ganthaṃ na sikkhāpeti. so imaṃ duvidhaṃ saṅgahaṃ  alabhanto sāsane patiṭṭhaṃ na labhati, nacirasseva dussīlyaṃ vā gihibhāvaṃ vā pāpuṇāti.  niyyātitattabhāvo pana neva atajjanīyo hoti,  na yenakāmaṃgamo, suvaco ācariyāyattavuttiyeva ^a^V1.0113^ea^  hoti. so ācariyato duvidhaṃ saṅgahaṃ labhanto sāsane vuḍḍhiṃ virūḷhiṃ vepullaṃ pāpuṇāti  cūḷapiṇḍapātikatissattherassa antevāsikā viya.</p>
              <p>[03] therassa kira santikaṃ tayo bhikkhū āgamaṃsu. tesu eko ``ahaṃ, bhante, tumhākamatthāyā''ti  vutte sataporise papāte patituṃ ussaheyyanti āha. dutiyo ``ahaṃ, bhante, tumhākamatthāyā''ti  vutte imaṃ attabhāvaṃ paṇhito paṭṭhāya pāsāṇapiṭṭhe ghaṃsento niravasesaṃ khepetuṃ ussaheyyanti  āha. tatiyo ``ahaṃ, bhante, tumhākamatthāyā''ti vutte assāsapassāse uparundhitvā  kālakiriyaṃ kātuṃ ussaheyyanti āha. thero bhabbāvatime bhikkhūti kammaṭṭhānaṃ  kathesi. te tassa ovāde ṭhatvā tayopi arahattaṃ pāpuṇiṃsūti ayamānisaṃso attaniyyātane.  tena vuttaṃ ``buddhassa vā bhagavato ācariyassa vā attānaṃ niyyātetvā''ti. </p>
              <p>[03] 49^b^.^eb^ ^b^sampannajjhāsayena sampannādhimuttinā ca hutvā^eb^ti ettha pana tena yoginā alobhādīnaṃ  vasena chahākārehi sampannajjhāsayena bhavitabbaṃ. evaṃ sampannajjhāsayo hi tissannaṃ bodhīnaṃ  aññataraṃ pāpuṇāti. yathāha, ``cha ajjhāsayā bodhisattānaṃ bodhiparipākāya saṃvattanti,  alobhajjhāsayā ca bodhisattā lobhe dosadassāvino, adosajjhāsayā ^a^M1.0113^ea^ ca bodhisattā  dose dosadassāvino, amohajjhāsayā ca bodhisattā mohe dosadassāvino, nekkhammajjhāsayā  ca bodhisattā gharāvāse dosadassāvino, pavivekajjhāsayā ca bodhisattā saṅgaṇikāya dosadassāvino,  nissaraṇajjhāsayā ca bodhisattā sabbabhavagatīsu dosadassāvino''ti. ye hi keci atītānāgatapaccuppannā  sotāpannasakadāgāmianāgāmikhīṇāsavapaccekabuddhasammāsambuddhā, sabbe te imeheva chahākārehi  attanā attanā pattabbaṃ visesaṃ pattā. tasmā imehi chahākārehi sampannajjhāsayena bhavitabbaṃ.  tadadhimuttatāya pana adhimuttisampannena bhavitabbaṃ. samādhādhimuttena samādhigarukena samādhipabbhārena,  nibbānādhimuttena nibbānagarukena nibbānapabbhārena ca bhavitabbanti attho. </p>
              <p>[03] 50^b^.^eb^ evaṃ sampannajjhāsayādhimuttino panassa kammaṭṭhānaṃ yācato cetopariyañāṇalābhinā  ācariyena cittācāraṃ oloketvā cariyā jānitabbā. itarena kiṃ caritosi?  ke vā te dhammā bahulaṃ samudācaranti? kiṃ vā te manasikaroto phāsu hoti?  katarasmiṃ vā te kammaṭṭhāne ^a^V1.0114^ea^ cittaṃ namatīti evamādīhi nayehi pucchitvā jānitabbā.  evaṃ ñatvā cariyānukūlaṃ kammaṭṭhānaṃ kathetabbaṃ.</p>
              <p>[03] kathentena ca tividhena kathetabbaṃ. pakatiyā uggahitakammaṭṭhānassa ekaṃ dve nisajjāni  sajjhāyaṃ kāretvā dātabbaṃ. santike vasantassa āgatāgatakkhaṇe kathetabbaṃ. uggahetvā  aññatra gantukāmassa nātisaṃkhittaṃ nātivitthārikaṃ katvā kathetabbaṃ. </p>
              <p>[01] tattha pathavīkasiṇaṃ tāva kathentena cattāro kasiṇadosā, kasiṇakaraṇaṃ, katassa  bhāvanānayo, duvidhaṃ nimittaṃ, duvidho samādhi, sattavidhaṃ sappāyāsappāyaṃ, dasavidhaṃ  appanākosallaṃ, vīriyasamatā, appanāvidhānanti ime nava ākārā kathetabbā. sesakammaṭṭhānesupi  tassa tassa anurūpaṃ kathetabbaṃ. taṃ sabbaṃ tesaṃ bhāvanāvidhāne āvibhavissati.</p>
              <p>[03] evaṃ kathiyamāne pana kammaṭṭhāne tena yoginā nimittaṃ gahetvā sotabbaṃ. ^b^nimittaṃ  gahetvā^eb^ti idaṃ heṭṭhimapadaṃ, idaṃ uparimapadaṃ, ayamassa attho ^a^M1.0114^ea^, ayamadhippāyo,  idamopammanti evaṃ taṃ taṃ ākāraṃ upanibandhitvāti attho. evaṃ nimittaṃ gahetvā  sakkaccaṃ suṇantena hi kammaṭṭhānaṃ suggahitaṃ hoti. athassa taṃ nissāya visesādhigamo  sampajjati, na itarassāti ayaṃ gahetvāti imassa padassa atthaparidīpanā.</p>
              <p>[03] ettāvatā kalyāṇamittaṃ upasaṅkamitvā attano cariyānukūlaṃ cattālīsāya kammaṭṭhānesu  aññataraṃ kammaṭṭhānaṃ gahetvāti imāni padāni sabbākārena vitthāritāni hontīti. </p>
              <p>[06] iti sādhujanapāmojjatthāya kate visuddhimagge </p>
              <p>[06] samādhibhāvanādhikāre </p>
              <p>[06] kammaṭṭhānaggahaṇaniddeso nāma </p>
              <p>[06] tatiyo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 4. pathavīkasiṇaniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 51^b^.^eb^ idāni ^a^M1.0115^ea^ ^a^V1.0115^ea^ yaṃ vuttaṃ ``samādhibhāvanāya ananurūpaṃ vihāraṃ pahāya anurūpe  vihāre viharantenā''ti ettha yassa tāvācariyena saddhiṃ ekavihāre vasato phāsu hoti,  tena tattheva kammaṭṭhānaṃ parisodhentena vasitabbaṃ. sace tattha phāsu na hoti, yo añño  gāvute vā aḍḍhayojane vā yojanamattepi vā sappāyo vihāro hoti, tattha vasitabbaṃ.  evañhi sati kammaṭṭhānassa kismiñcideva ṭhāne sandehe vā satisammose vā jāte  kālasseva vihāre vattaṃ katvā antarāmagge piṇḍāya caritvā bhattakiccapariyosāneyeva  ācariyassa vasanaṭṭhānaṃ gantvā taṃdivasamācariyassa santike kammaṭṭhānaṃ sodhetvā dutiyadivase  ācariyaṃ vanditvā nikkhamitvā antarāmagge piṇḍāya caritvā akilamantoyeva attano  vasanaṭṭhānaṃ āgantuṃ sakkhissati. yo pana yojanappamāṇepi phāsukaṭṭhānaṃ na labhati, tena  kammaṭṭhāne sabbaṃ gaṇṭhiṭṭhānaṃ chinditvā suvisuddhaṃ āvajjanapaṭibaddhaṃ kammaṭṭhānaṃ katvā dūrampi  gantvā samādhibhāvanāya ananurūpaṃ vihāraṃ pahāya anurūpe vihāre vihātabbaṃ. </p>
            </h4>
          </h3>
          <h3>
            <h3n> ananurūpavihāro </h3n>
            <h4>
              <h4n> </h4n>
              <p>[03] 52^b^.^eb^ tattha ananurūpo nāma aṭṭhārasannaṃ dosānaṃ aññatarena samannāgato. tatrime aṭṭhārasa  dosā -- mahattaṃ, navattaṃ, jiṇṇattaṃ, panthanissitattaṃ, soṇḍī, paṇṇaṃ, pupphaṃ, phalaṃ,  patthanīyatā, nagarasannissitatā, dārusannissitatā, khettasannissitatā, visabhāgānaṃ puggalānaṃ  atthitā, paṭṭanasannissitatā, paccantasannissitatā, rajjasīmasannissitatā, asappāyatā,  kalyāṇamittānaṃ alābhoti imesaṃ aṭṭhārasannaṃ dosānaṃ aññatarena dosena samannāgato ananurūpo  nāma. na tattha vihātabbaṃ.</p>
              <p>[03] kasmā? ^b^mahāvihāre^eb^ tāva bahū nānāchandā sannipatanti, te aññamaññaṃ paṭiviruddhatāya  vattaṃ ^a^V1.0116^ea^ na karonti. bodhiyaṅgaṇādīni asammaṭṭhāneva honti. anupaṭṭhāpitaṃ pānīyaṃ paribhojanīyaṃ.  tatrāyaṃ gocaragāme piṇḍāya ^a^M1.0116^ea^ carissāmīti pattacīvaramādāya nikkhanto sace  passati vattaṃ vā akataṃ pānīyaghaṭaṃ vā rittaṃ, athānena vattaṃ kātabbaṃ hoti, pānīyaṃ  upaṭṭhāpetabbaṃ. akaronto vattabhede dukkaṭaṃ āpajjati. karontassa kālo atikkamati,  atidivā paviṭṭho niṭṭhitāya bhikkhāya kiñci na labhati. paṭisallānagatopi sāmaṇeradaharabhikkhūnaṃ  uccāsaddena saṅghakammehi ca vikkhipati. yattha pana sabbaṃ vattaṃ katameva hoti, avasesāpi  ca saṅghaṭṭanā natthi. evarūpe mahāvihārepi vihātabbaṃ.</p>
              <p>[03] ^b^navavihāre^eb^ bahu navakammaṃ hoti, akarontaṃ ujjhāyanti. yattha pana bhikkhū evaṃ vadanti  ``āyasmā yathāsukhaṃ samaṇadhammaṃ karotu, mayaṃ navakammaṃ karissāmā''ti evarūpe vihātabbaṃ.</p>
              <p>[03] ^b^jiṇṇavihāre^eb^ pana bahu paṭijaggitabbaṃ hoti, antamaso attano senāsanamattampi appaṭijaggantaṃ  ujjhāyanti, paṭijaggantassa kammaṭṭhānaṃ parihāyati.</p>
              <p>[03] ^b^panthanissite^eb^ mahāpathavihāre rattindivaṃ āgantukā sannipatanti. vikāle āgatānaṃ  attano senāsanaṃ datvā rukkhamūle vā pāsāṇapiṭṭhe vā vasitabbaṃ hoti. punadivasepi  evamevāti kammaṭṭhānassa okāso na hoti. yattha pana evarūpo āgantukasambādho na hoti,  tattha vihātabbaṃ.</p>
              <p>[03] ^b^soṇḍī^eb^ nāma pāsāṇapokkharaṇī hoti, tattha pānīyatthaṃ mahājano samosarati, nagaravāsīnaṃ  rājakulūpakattherānaṃ antevāsikā rajanakammatthāya āgacchanti, tesaṃ bhājanadārudoṇikādīni  pucchantānaṃ asuke ca asuke ca ṭhāneti dassetabbāni honti, evaṃ sabbakālampi  niccabyāvaṭo hoti. </p>
              <p>[01] yattha nānāvidhaṃ sākapaṇṇaṃ hoti, tatthassa kammaṭṭhānaṃ gahetvā divāvihāraṃ nisinnassāpi  santike sākahārikā gāyamānā paṇṇaṃ uccinantiyo visabhāgasaddasaṅghaṭṭanena kammaṭṭhānantarāyaṃ  karonti.</p>
              <p>[03] yattha ^a^V1.0117^ea^ pana nānāvidhā mālāgacchā supupphitā honti, tatrāpi tādisoyeva upaddavo. </p>
              <p>[01] yattha ^a^M1.0117^ea^ nānāvidhaṃ ambajambupanasādiphalaṃ hoti, tattha phalatthikā āgantvā  yācanti, adentassa kujjhanti, balakkārena vā gaṇhanti, sāyanhasamaye vihāramajjhe  caṅkamantena te disvā ``kiṃ upāsakā evaṃ karothā''ti vuttā yathāruci akkosanti.  avāsāyapissa parakkamanti.</p>
              <p>[03] ^b^patthanīye^eb^ pana leṇasammate dakkhiṇagirihatthikucchicetiyagiricittalapabbatasadise vihāre  viharantaṃ ayamarahāti sambhāvetvā vanditukāmā manussā samantā osaranti, tenassa na  phāsu hoti, yassa pana taṃ sappāyaṃ hoti, tena divā aññatra gantvā rattiṃ vasitabbaṃ.</p>
              <p>[03] ^b^nagarasannissite^eb^ visabhāgārammaṇāni āpāthamāgacchanti, kumbhadāsiyopi ghaṭehi nighaṃsantiyo  gacchanti, okkamitvā maggaṃ na denti, issaramanussāpi vihāramajjhe sāṇiṃ parikkhipitvā  nisīdanti.</p>
              <p>[03] ^b^dārusannissaye^eb^ pana yattha kaṭṭhāni ca dabbupakaraṇarukkhā ca santi, tattha kaṭṭhahārikā  pubbe vuttasākapupphahārikā viya aphāsuṃ karonti, vihāre rukkhā santi, te  chinditvā gharāni karissāmāti manussā āgantvā chindanti. sace sāyanhasamayaṃ padhānagharā  nikkhamitvā vihāramajjhe caṅkamanto te disvā ``kiṃ upāsakā evaṃ karothā''ti vadati,  yathāruci akkosanti, avāsāyapissa parakkamanti.</p>
              <p>[03] yo pana ^b^khettasannissito^eb^ hoti samantā khettehi parivārito, tattha manussā vihāramajjheyeva  khalaṃ katvā dhaññaṃ maddanti, pamukhesu sayanti, aññampi bahuṃ aphāsuṃ karonti.  yatrāpi mahāsaṅghabhogo hoti, ārāmikā kulānaṃ gāvo rundhanti, udakavāraṃ paṭisedhenti,  manussā vīhisīsaṃ gahetvā ``passatha tumhākaṃ ārāmikānaṃ kamma''nti saṅghassa  dassenti. tena tena kāraṇena rājarājamahāmattānaṃ gharadvāraṃ gantabbaṃ hoti, ayampi khettasannissiteneva  saṅgahito.</p>
              <p>[03] ^b^visabhāgānaṃ puggalānaṃ atthitā^eb^ti yattha aññamaññaṃ visabhāgaverī bhikkhū viharanti, ye  kalahaṃ ^a^V1.0118^ea^ karontā mā, bhante, evaṃ karothāti vāriyamānā etassa paṃsukūlikassa āgatakālato  paṭṭhāya naṭṭhāmhāti vattāro bhavanti. </p>
              <p>[01] yopi ^a^M1.0118^ea^ udakapaṭṭanaṃ vā thalapaṭṭanaṃ vā nissito hoti, tattha abhiṇhaṃ nāvāhi  ca satthehi ca āgatamanussā okāsaṃ detha, pānīyaṃ detha, loṇaṃ dethāti ghaṭṭayantā  aphāsuṃ karonti.</p>
              <p>[03] ^b^paccantasannissite^eb^ pana manussā buddhādīsu appasannā honti. </p>
              <p>[01] ^b^rajjasīmasannissite^eb^ rājabhayaṃ hoti. tañhi padesaṃ eko rājā na mayhaṃ vase vattatīti  paharati, itaropi na mayhaṃ vase vattatīti. tatrāyaṃ bhikkhu kadāci imassa rañño vijite  vicarati, kadāci etassa. atha naṃ ``carapuriso aya''nti maññamānā anayabyasanaṃ pāpenti.</p>
              <p>[03] ^b^asappāyatā^eb^ti visabhāgarūpādiārammaṇasamosaraṇena vā amanussapariggahitatāya vā asappāyatā.  ^b^tatridaṃ vatthu^eb^. eko kira thero araññe vasati. athassa ekā yakkhinī paṇṇasāladvāre  ṭhatvā gāyi. so nikkhamitvā dvāre aṭṭhāsi, sā gantvā caṅkamanasīse gāyi. thero  caṅkamanasīsaṃ agamāsi. sā sataporise papāte ṭhatvā gāyi. thero paṭinivatti. atha naṃ  sā vegenāgantvā gahetvā ``mayā, bhante, na eko na dve tumhādisā khāditā''ti  āha.</p>
              <p>[03] ^b^kalyāṇamittānaṃ alābho^eb^ti yattha na sakkā hoti ācariyaṃ vā ācariyasamaṃ vā upajjhāyaṃ  vā upajjhāyasamaṃ vā kalyāṇamittaṃ laddhuṃ. tattha so kalyāṇamittānaṃ alābho mahādosoyevāti  imesaṃ aṭṭhārasannaṃ dosānaṃ aññatarena samannāgato ananurūpoti veditabbo. vuttampi  cetaṃ aṭṭhakathāsu -- </p>
              <p>[21] mahāvāsaṃ navāvāsaṃ, jarāvāsañca panthaniṃ. </p>
              <p>[22] soṇḍiṃ paṇṇañca pupphañca, phalaṃ patthitameva ca.. </p>
              <p>[21] nagaraṃ dārunā khettaṃ, visabhāgena paṭṭanaṃ. </p>
              <p>[22] paccantasīmāsappāyaṃ, yattha mitto na labbhati.. </p>
              <p>[21] aṭṭhārasetāni ^a^V1.0119^ea^ ṭhānāni, iti viññāya paṇḍito. </p>
              <p>[22] ārakā parivajjeyya, maggaṃ sappaṭibhayaṃ yathāti.. </p>
            </h4>
          </h3>
          <h3>
            <h3n> anurūpavihāro </h3n>
            <h4>
              <h4n> </h4n>
              <p>[03] 53^b^.^eb^ yo ^a^M1.0119^ea^ pana gocaragāmato nātidūranāccāsannatādīhi pañcahaṅgehi samannāgato,  ayaṃ anurūpo nāma. vuttañhetaṃ bhagavatā -- ``kathañca, bhikkhave, senāsanaṃ pañcaṅgasamannāgataṃ  hoti? idha, bhikkhave, senāsanaṃ nātidūraṃ hoti nāccāsannaṃ gamanāgamanasampannaṃ, divā  appākiṇṇaṃ rattiṃ appasaddaṃ appanigghosaṃ, appaḍaṃsamakasavātātapasarīsapasamphassaṃ, tasmiṃ  kho pana senāsane viharantassa appakasireneva uppajjanti cīvarapiṇḍapātasenāsanagilānapaccayabhesajjaparikkhārā.  tasmiṃ kho pana senāsane therā bhikkhū viharanti bahussutā āgatāgamā dhammadharā vinayadharā  mātikādharā, te kālena kālaṃ upasaṅkamitvā paripucchati paripañhati `idaṃ, bhante,  kathaṃ imassa ko attho'ti, tassa te āyasmanto avivaṭañceva vivaranti, anuttānīkatañca  uttānīkaronti, anekavihitesu ca kaṅkhaṭṭhāniyesu dhammesu kaṅkhaṃ paṭivinodenti.  evaṃ kho, bhikkhave, senāsanaṃ pañcaṅgasamannāgataṃ hotī''ti (a0 ni0  10.11).</p>
              <p>[03] ayaṃ ``samādhibhāvanāya ananurūpaṃ vihāraṃ pahāya anurūpe vihāre viharantenā''ti ettha  vitthāro. </p>
            </h4>
          </h3>
          <h3>
            <h3n> khuddakapalibodhā </h3n>
            <h4>
              <h4n> </h4n>
              <p>[03] 54^b^.^eb^ ^b^khuddakapalibodhupacchedaṃ katvā^eb^ti evaṃ patirūpe vihāre viharantena yepissa  te honti khuddakapalibodhā, tepi upacchinditabbā. seyyathidaṃ, dīghāni kesanakhalomāni  chinditabbāni. jiṇṇacīvaresu daḷhīkammaṃ vā tunnakammaṃ vā kātabbaṃ. kiliṭṭhāni  vā rajitabbāni. sace patte malaṃ hoti, patto pacitabbo. mañcapīṭhādīni sodhetabbānīti.  ``ayaṃ khuddakapalibodhupacchedaṃ katvā''ti ettha vitthāro. </p>
            </h4>
          </h3>
          <h3>
            <h3n> bhāvanāvidhānaṃ </h3n>
            <h4>
              <h4n> </h4n>
              <p>[03] 55^b^.^eb^ idāni ^a^V1.0120^ea^ ^b^sabbaṃ bhāvanāvidhānaṃ aparihāpentena bhāvetabbo^eb^ti ettha ayaṃ pathavīkasiṇaṃ  ādiṃ katvā sabbakammaṭṭhānavasena vitthārakathā hoti.</p>
              <p>[03] evaṃ ^a^M1.0120^ea^ upacchinnakhuddakapalibodhena hi bhikkhunā pacchābhattaṃ piṇḍapātapaṭikkantena  bhattasammadaṃ paṭivinodetvā pavivitte okāse sukhanisinnena katāya vā akatāya vā  pathaviyā nimittaṃ gaṇhitabbaṃ. vuttañhetaṃ -- </p>
              <p>[02] ``pathavīkasiṇaṃ uggaṇhanto pathaviyaṃ nimittaṃ gaṇhāti kate vā akate vā sāntake,  no anantake, sakoṭiye, no akoṭiye, savaṭṭume, no avaṭṭume, sapariyante, no  apariyante, suppamatte vā sarāvamatte vā. so taṃ nimittaṃ suggahitaṃ karoti, sūpadhāritaṃ  upadhāreti, suvavatthitaṃ vavatthapeti. so taṃ nimittaṃ suggahitaṃ katvā sūpadhāritaṃ  upadhāretvā suvavatthitaṃ vavatthapetvā ānisaṃsadassāvī ratanasaññī hutvā cittīkāraṃ  upaṭṭhapetvā sampiyāyamāno tasmiṃ ārammaṇe cittaṃ upanibandhati `addhā imāya paṭipadāya  jarāmaraṇamhā muccissāmī'ti. so vivicceva kāmehi...pe0... paṭhamaṃ jhānaṃ upasampajja  viharatī''ti.</p>
              <p>[03] tattha yena atītabhavepi sāsane vā isipabbajjāya vā pabbajitvā pathavīkasiṇe catukkapañcakajjhānāni  nibbattitapubbāni, evarūpassa puññavato upanissayasampannassa akatāya pathaviyā kasitaṭṭhāne  vā khalamaṇḍale vā nimittaṃ uppajjati, ^b^mallakattherassa^eb^ viya. tassa kirāyasmato  kasitaṭṭhānaṃ olokentassa taṃṭhānappamāṇameva nimittaṃ udapādi. so taṃ vaḍḍhetvā pañcakajjhānāni  nibbattetvā jhānapadaṭṭhānaṃ vipassanaṃ paṭṭhapetvā arahattaṃ pāpuṇi.</p>
              <p>[03] yo panevaṃ akatādhikāro hoti, tena ācariyasantike uggahitakammaṭṭhānavidhānaṃ avirādhetvā  cattāro kasiṇadose pariharantena kasiṇaṃ kātabbaṃ. nīlapītalohitaodātasambhedavasena  hi cattāro pathavīkasiṇadosā. tasmā nīlādivaṇṇaṃ mattikaṃ aggahetvā gaṅgāvahe mattikāsadisāya  aruṇavaṇṇāya mattikāya kasiṇaṃ kātabbaṃ. tañca kho vihāramajjhe sāmaṇerādīnaṃ ^a^V1.0121^ea^ sañcaraṇaṭṭhāne  na kātabbaṃ. vihārapaccante pana paṭicchannaṭṭhāne pabbhāre vā paṇṇasālāya vā saṃhārimaṃ  vā tatraṭṭhakaṃ vā kātabbaṃ. tatra saṃhārimaṃ catūsu daṇḍakesu pilotikaṃ ^a^M1.0121^ea^  vā cammaṃ vā kaṭasārakaṃ vā bandhitvā tattha apanītatiṇamūlasakkharakathalikāya sumadditāya  mattikāya vuttappamāṇaṃ vaṭṭaṃ limpetvā kātabbaṃ. taṃ parikammakāle bhūmiyaṃ attharitvā  oloketabbaṃ. tatraṭṭhakaṃ bhūmiyaṃ padumakaṇṇikākārena khāṇuke ākoṭetvā vallīhi  vinandhitvā kātabbaṃ. yadi sā mattikā nappahoti, adho aññaṃ pakkhipitvā uparibhāge  suparisodhitāya aruṇavaṇṇāya mattikāya vidatthicaturaṅgulavitthāraṃ vaṭṭaṃ kātabbaṃ. etadeva  hi pamāṇaṃ sandhāya ``suppamattaṃ vā sarāvamattaṃ vā''ti vuttaṃ. ``sāntake no anantake''tiādi  panassa paricchedatthāya vuttaṃ. </p>
              <p>[03] 56^b^.^eb^ tasmā evaṃ vuttappamāṇaparicchedaṃ katvā rukkhapāṇikā visabhāgavaṇṇaṃ samuṭṭhapeti.  tasmā taṃ aggahetvā pāsāṇapāṇikāya ghaṃsetvā samaṃ bherītalasadisaṃ katvā taṃ ṭhānaṃ  sammajjitvā nhatvā āgantvā kasiṇamaṇḍalato aḍḍhateyyahatthantare padese paññatte vidatthicaturaṅgulapādake  suatthate pīṭhe nisīditabbaṃ. tato dūratare nisinnassa hi kasiṇaṃ na upaṭṭhāti, āsannatare  kasiṇadosā paññāyanti. uccatare nisinnena gīvaṃ onamitvā oloketabbaṃ hoti, nīcatare  jaṇṇukāni rujanti. tasmā vuttanayeneva nisīditvā ``appassādā kāmā''tiādinā  nayena kāmesu ādīnavaṃ paccavekkhitvā kāmanissaraṇe sabbadukkhasamatikkamupāyabhūte  nekkhamme jātābhilāsena buddhadhammasaṅghaguṇānussaraṇena pītipāmojjaṃ janayitvā ``ayaṃ  dāni sā sabbabuddha paccekabuddha ariyasāvakehi paṭipannā nekkhammapaṭipadā''ti paṭipattiyā  sañjātagāravena ``addhā imāya paṭipadāya pavivekasukharasassa bhāgī bhavissāmī''ti ussāhaṃ  janayitvā samena ākārena cakkhūni ummīletvā nimittaṃ gaṇhantena bhāvetabbaṃ.</p>
              <p>[03] atiummīlayato hi cakkhu kilamati, maṇḍalañca ativibhūtaṃ hoti, tenassa nimittaṃ nuppajjati.  atimandaṃ ummīlayato maṇḍalamavibhūtaṃ hoti, cittañca līnaṃ hoti, evampi nimittaṃ nuppajjati.  tasmā ādāsatale mukhanimittadassinā viya samenākārena cakkhūni ummīletvā nimittaṃ  gaṇhantena bhāvetabbaṃ, na vaṇṇo paccavekkhitabbo, na lakkhaṇaṃ manasikātabbaṃ. apica vaṇṇaṃ  ^a^M1.0122^ea^ amuñcitvā nissayasavaṇṇaṃ katvā ussadavasena paṇṇattidhamme cittaṃ ^a^V1.0122^ea^ paṭṭhapetvā  manasi kātabbaṃ. pathavī mahī, medinī, bhūmi, vasudhā, vasundharātiādīsu pathavīnāmesu  yamicchati, yadassa saññānukūlaṃ hoti, taṃ vattabbaṃ. apica pathavīti etadeva nāmaṃ pākaṭaṃ,  tasmā pākaṭavaseneva pathavī pathavīti bhāvetabbaṃ. kālena ummīletvā kālena nimīletvā  āvajjitabbaṃ. yāva uggahanimittaṃ nuppajjati, tāva kālasatampi kālasahassampi tato  bhiyyopi eteneva nayena bhāvetabbaṃ. </p>
              <p>[03] 57^b^.^eb^ tassevaṃ bhāvayato yadā nimīletvā āvajjantassa ummīlitakāle viya āpāthamāgacchati,  tadā uggahanimittaṃ jātaṃ nāma hoti. tassa jātakālato paṭṭhāya na tasmiṃ ṭhāne nisīditabbaṃ.  attano vasanaṭṭhānaṃ pavisitvā tattha nisinnena bhāvetabbaṃ. pādadhovanapapañcaparihāratthaṃ  panassa ekapaṭalikupāhanā ca kattaradaṇḍo ca icchitabbo. athānena sace taruṇo samādhi  kenacideva asappāyakāraṇena nassati, upāhanā āruyha kattaradaṇḍaṃ gahetvā taṃ ṭhānaṃ  gantvā nimittaṃ ādāya āgantvā sukhanisinnena bhāvetabbaṃ, punappunaṃ samannāharitabbaṃ,  takkāhataṃ vitakkāhataṃ kātabbaṃ. tassevaṃ karontassa anukkamena nīvaraṇāni vikkhambhanti,  kilesā sannisīdanti, upacārasamādhinā cittaṃ samādhiyati, paṭibhāganimittaṃ uppajjati.</p>
              <p>[03] tatrāyaṃ purimassa ca uggahanimittassa imassa ca viseso, uggahanimitte kasiṇadoso paññāyati,  paṭibhāganimittaṃ thavikato nihatādāsamaṇḍalaṃ viya sudhotasaṅkhathālaṃ viya valāhakantarā nikkhantacandamaṇḍalaṃ  viya meghamukhe balākā viya uggahanimittaṃ padāletvā nikkhantamiva tato sataguṇaṃ sahassaguṇaṃ  suparisuddhaṃ hutvā upaṭṭhāti. tañca kho neva vaṇṇavantaṃ, na saṇṭhānavantaṃ. yadi hi taṃ  īdisaṃ bhaveyya, cakkhuviññeyyaṃ siyā oḷārikaṃ sammasanupagaṃ tilakkhaṇabbhāhataṃ, na  panetaṃ tādisaṃ. kevalañhi samādhilābhino upaṭṭhānākāramattaṃ saññajametanti. </p>
              <p>[03] 58^b^.^eb^ uppannakālato ca panassa paṭṭhāya nīvaraṇāni vikkhambhitāneva honti, kilesā sannisinnāva,  upacārasamādhinā cittaṃ samāhitamevāti.</p>
              <p>[03] duvidho ^a^M1.0123^ea^ hi samādhi upacārasamādhi ca appanāsamādhi ca. dvīhākārehi  cittaṃ samādhiyati ^a^V1.0123^ea^ upacārabhūmiyaṃ vā paṭilābhabhūmiyaṃ vā. tattha upacārabhūmiyaṃ nīvaraṇappahānena  cittaṃ samāhitaṃ hoti. paṭilābhabhūmiyaṃ aṅgapātubhāvena.</p>
              <p>[03] dvinnaṃ pana samādhīnaṃ idaṃ nānākāraṇaṃ, upacāre aṅgāni na thāmajātāni honti, aṅgānaṃ  athāmajātattā, yathā nāma daharo kumārako ukkhipitvā ṭhapiyamāno punappunaṃ bhūmiyaṃ  patati, evameva upacāre uppanne cittaṃ kālena nimittamārammaṇaṃ karoti, kālena  bhavaṅgamotarati. appanāyaṃ pana aṅgāni thāmajātāni honti, tesaṃ thāmajātattā, yathā nāma  balavā puriso āsanā vuṭṭhāya divasampi tiṭṭheyya, evameva appanāsamādhimhi uppanne cittaṃ  sakiṃ bhavaṅgavāraṃ chinditvā kevalampi rattiṃ kevalampi divasaṃ tiṭṭhati, kusalajavanapaṭipāṭivaseneva  pavattatīti.</p>
              <p>[03] tatra yadetaṃ upacārasamādhinā saddhiṃ paṭibhāganimittaṃ uppannaṃ, tassa uppādanaṃ nāma atidukkaraṃ.  tasmā sace teneva pallaṅkena taṃ nimittaṃ vaḍḍhetvā appanaṃ adhigantuṃ sakkoti, sundaraṃ.  no ce sakkoti, athānena taṃ nimittaṃ appamattena cakkavattigabbho viya rakkhitabbaṃ.  evañhi -- </p>
              <p>[21] nimittaṃ rakkhato laddha-parihāni na vijjati. </p>
              <p>[22] ārakkhamhi asantamhi, laddhaṃ laddhaṃ vinassati.. </p>
            </h4>
          </h3>
          <h3>
            <h3n> sattasappāyā </h3n>
            <h4>
              <h4n> </h4n>
              <p>[03] 59^b^.^eb^ tatrāyaṃ rakkhaṇavidhi -- </p>
              <p>[21] āvāso gocaro bhassaṃ, puggalo bhojanaṃ utu. </p>
              <p>[22] iriyāpathoti sattete, asappāye vivajjaye.. </p>
              <p>[21] sappāye satta sevetha, evañhi paṭipajjato. </p>
              <p>[22] nacireneva kālena, hoti kassaci appanā.. </p>
              <p>[01] tatrassa ^a^V1.0124^ea^ yasmiṃ āvāse vasantassa anuppannaṃ vā nimittaṃ nuppajjati, uppannaṃ vā  vinassati, anupaṭṭhitā ca sati na upaṭṭhāti, asamāhitañca cittaṃ na samādhiyati, ayaṃ asappāyo.  yattha nimittaṃ uppajjati ceva thāvarañca hoti ^a^M1.0124^ea^, sati upaṭṭhāti, cittaṃ  samādhiyati nāgapabbatavāsīpadhāniyatissattherassa viya, ayaṃ sappāyo. tasmā yasmiṃ vihāre  bahū āvāsā honti, tattha ekamekasmiṃ tīṇi tīṇi divasāni vasitvā yatthassa cittaṃ  ekaggaṃ hoti, tattha vasitabbaṃ. āvāsasappāyatāya hi tambapaṇṇidīpamhi cūḷanāgaleṇe  vasantā tattheva kammaṭṭhānaṃ gahetvā pañcasatā bhikkhū arahattaṃ pāpuṇiṃsu. sotāpannādīnaṃ  pana aññattha ariyabhūmiṃ patvā tattha arahattappattānañca gaṇanā natthi. evamaññesupi cittalapabbatavihārādīsu.</p>
              <p>[03] ^b^gocaragāmo^eb^ pana yo senāsanato uttarena vā dakkhiṇena vā nātidūre diyaḍḍhakosabbhantare  hoti sulabhasampannabhikkho, so sappāyo. viparīto asappāyo.</p>
              <p>[03] ^b^bhassa^eb^nti dvattiṃsatiracchānakathāpariyāpannaṃ asappāyaṃ, tañhissa nimittantaradhānāya saṃvattati.  dasakathāvatthunissitaṃ sappāyaṃ, tampi mattāya bhāsitabbaṃ.</p>
              <p>[03] ^b^puggalo^eb^pi atiracchānakathiko sīlādiguṇasampanno, yaṃ nissāya asamāhitaṃ vā cittaṃ  samādhiyati, samāhitaṃ vā cittaṃ thirataraṃ hoti, evarūpo sappāyo. kāyadaḷhībahulo  pana tiracchānakathiko asappāyo. so hi taṃ kaddamodakamiva acchaṃ udakaṃ malīnameva  karoti, tādisañca āgamma koṭapabbatavāsīdaharasseva samāpattipi nassati, pageva nimittaṃ.</p>
              <p>[03] ^b^bhojanaṃ^eb^ pana kassaci madhuraṃ, kassaci ambilaṃ sappāyaṃ hoti. ^b^utu^eb^pi kassaci sīto,  kassaci uṇho sappāyo hoti. tasmā yaṃ bhojanaṃ vā utuṃ vā sevantassa phāsu hoti,  asamāhitaṃ vā cittaṃ samādhiyati, samāhitaṃ vā thirataraṃ hoti, taṃ bhojanaṃ so ca  utu sappāyo. itaraṃ bhojanaṃ itaro ca utu asappāyo.</p>
              <p>[03] ^b^iriyāpathesu^eb^pi kassaci caṅkamo sappāyo hoti, kassaci sayanaṭṭhānanisajjānaṃ aññataro.  tasmā taṃ āvāsaṃ viya tīṇi divasāni upaparikkhitvā yasmiṃ iriyāpathe asamāhitaṃ  ^a^V1.0125^ea^ vā cittaṃ samādhiyati, samāhitaṃ vā thirataraṃ hoti, so sappāyo. itaro asappāyoti  veditabbo.</p>
              <p>[03] iti ^a^M1.0125^ea^ imaṃ sattavidhaṃ asappāyaṃ vajjetvā sappāyaṃ sevitabbaṃ. evaṃ paṭipannassa  hi nimittāsevanabahulassa nacireneva kālena hoti kassaci appanā. </p>
            </h4>
          </h3>
          <h3>
            <h3n> dasavidhāppanākosallaṃ </h3n>
            <h4>
              <h4n> </h4n>
              <p>[03] 60^b^.^eb^ yassa pana evampi paṭipajjato na hoti, tena dasavidhaṃ appanākosallaṃ sampādetabbaṃ.  tatrāyaṃ nayo, dasāhākārehi appanākosallaṃ icchitabbaṃ, vatthuvisadakiriyato, indriyasamattapaṭipādanato,  nimittakusalato, yasmiṃ samaye cittaṃ paggahetabbaṃ tasmiṃ samaye cittaṃ paggaṇhāti,  yasmiṃ samaye cittaṃ niggahetabbaṃ tasmiṃ samaye cittaṃ niggaṇhāti, yasmiṃ samaye  cittaṃ sampahaṃsitabbaṃ tasmiṃ samaye cittaṃ sampahaṃseti, yasmiṃ samaye cittaṃ ajjhupekkhitabbaṃ  tasmiṃ samaye cittaṃ ajjhupekkhati, asamāhitapuggalaparivajjanato, samāhitapuggalasevanato,  tadadhimuttatoti. </p>
              <p>[03] 61^b^.^eb^ tattha ^b^vatthuvisadakiriyā^eb^ nāma ajjhattikabāhirānaṃ vatthūnaṃ visadabhāvakaraṇaṃ.  yadā hissa kesanakhalomāni dīghāni honti, sarīraṃ vā sedamalaggahitaṃ, tadā ajjhattikavatthu  avisadaṃ hoti aparisuddhaṃ. yadā panassa cīvaraṃ jiṇṇaṃ kiliṭṭhaṃ duggandhaṃ hoti,  senāsanaṃ vā uklāpaṃ hoti, tadā bāhiravatthu avisadaṃ hoti aparisuddhaṃ. ajjhattikabāhire  ca vatthumhi avisade uppannesu cittacetasikesu ñāṇampi aparisuddhaṃ hoti, aparisuddhāni  dīpakapallikavaṭṭitelāni nissāya uppannadīpasikhāya obhāso viya. aparisuddhena ñāṇena  saṅkhāre sammasato saṅkhārāpi avibhūtā honti, kammaṭṭhānamanuyuñjato kammaṭṭhānampi vuḍḍhiṃ  viruḷhiṃ vepullaṃ na gacchati. visade pana ajjhattikabāhire vatthumhi uppannesu  cittacetasikesu ñāṇampi visadaṃ hoti parisuddhaṃ, parisuddhāni dīpakapallikavaṭṭitelāni  nissāya uppannadīpasikhāya obhāso viya. parisuddhena ca ñāṇena saṅkhāre sammasato saṅkhārāpi  vibhūtā honti, kammaṭṭhānamanuyuñjato kammaṭṭhānampi vuḍḍhiṃ virūḷhiṃ vepullaṃ gacchati. </p>
              <p>[03] 62^b^.^eb^ ^b^indriyasamattapaṭipādanaṃ^eb^ ^a^V1.0126^ea^ nāma saddhādīnaṃ indriyānaṃ samabhāvakaraṇaṃ. sace hissa  saddhindriyaṃ balavaṃ hoti itarāni mandāni, tato vīriyindriyaṃ paggahakiccaṃ ^a^M1.0126^ea^,  satindriyaṃ upaṭṭhānakiccaṃ, samādhindriyaṃ avikkhepakiccaṃ, paññindriyaṃ dassanakiccaṃ  kātuṃ na sakkoti, tasmā taṃ dhammasabhāvapaccavekkhaṇena vā yathā vā manasikaroto balavaṃ  jātaṃ, tathā amanasikārena hāpetabbaṃ. vakkalittheravatthu cettha nidassanaṃ. sace  pana vīriyindriyaṃ balavaṃ hoti, atha neva saddhindriyaṃ adhimokkhakiccaṃ kātuṃ sakkoti,  na itarāni itarakiccabhedaṃ, tasmā taṃ passaddhādibhāvanāya hāpetabbaṃ. tatrāpi soṇattheravatthu  dassetabbaṃ. evaṃ sesesupi ekassa balavabhāve sati itaresaṃ attano kiccesu asamatthatā  veditabbā. visesato panettha saddhāpaññānaṃ samādhivīriyānañca samataṃ pasaṃsanti. balavasaddho  hi mandapañño muddhappasanno hoti, avatthusmiṃ pasīdati. balavapañño mandasaddho kerāṭikapakkhaṃ  bhajati, bhesajjasamuṭṭhito viya rogo atekiccho hoti. ubhinnaṃ samatāya vatthusmiṃyeva  pasīdati. balavasamādhiṃ pana mandavīriyaṃ samādhissa kosajjapakkhattā kosajjaṃ abhibhavati.  balavavīriyaṃ mandasamādhiṃ vīriyassa uddhaccapakkhattā uddhaccaṃ abhibhavati. samādhi pana vīriyena  saṃyojito kosajje patituṃ na labhati. vīriyaṃ samādhinā saṃyojitaṃ uddhacce patituṃ  na labhati, tasmā tadubhayaṃ samaṃ kātabbaṃ. ubhayasamatāya hi appanā hoti. apica samādhikammikassa  balavatīpi saddhā vaṭṭati. evaṃ saddahanto okappento appanaṃ pāpuṇissati. samādhipaññāsu  pana samādhikammikassa ekaggatā balavatī vaṭṭati. evañhi so appanaṃ pāpuṇāti. vipassanākammikassa  paññā balavatī vaṭṭati. evañhi so lakkhaṇapaṭivedhaṃ pāpuṇāti. ubhinnaṃ pana samatāyapi  appanā hotiyeva. sati pana sabbattha balavatī vaṭṭati. sati hi cittaṃ uddhaccapakkhikānaṃ  saddhāvīriyapaññānaṃ vasena uddhaccapātato kosajjapakkhena ca samādhinā kosajjapātato rakkhati,  tasmā sā loṇadhūpanaṃ viya sabbabyañjanesu, sabbakammikāmacco viya ca sabbarājakiccesu  sabbattha icchitabbā. tenāha -- ``sati ca pana sabbatthikā vuttā bhagavatā. kiṃ kāraṇā?  cittañhi satipaṭisaraṇaṃ, ārakkhapaccupaṭṭhānā ca sati, na vinā satiyā cittassa paggahaniggaho  hotī''ti. </p>
              <p>[03] 63^b^.^eb^ ^b^nimittakosallaṃ^eb^ nāma pathavīkasiṇādikassa cittekaggatānimittassa akatassa  karaṇakosallaṃ, katassa ca bhāvanākosallaṃ, bhāvanāya laddhassa rakkhaṇakosallañca, taṃ idha adhippetaṃ. </p>
              <p>[03] 64^b^.^eb^ kathañca ^a^M1.0127^ea^ ^a^V1.0127^ea^ ^b^yasmiṃ samaye cittaṃ paggahetabbaṃ, tasmiṃ samaye cittaṃ  paggaṇhāti^eb^? yadāssa atisithilavīriyatādīhi līnaṃ cittaṃ hoti, tadā passaddhisambojjhaṅgādayo  tayo abhāvetvā dhammavicayasambojjhaṅgādayo bhāveti. vuttañhetaṃ bhagavatā -- </p>
              <p>[02] ``seyyathāpi, bhikkhave, puriso parittaṃ aggiṃ ujjāletukāmo assa, so tattha  allāni ceva tiṇāni pakkhipeyya, allāni ca gomayāni pakkhipeyya, allāni ca kaṭṭhāni  pakkhipeyya, udakavātañca dadeyya, paṃsukena ca okireyya, bhabbo nu kho so, bhikkhave,  puriso parittaṃ aggiṃ ujjāletunti? no hetaṃ, bhante. evameva kho, bhikkhave,  yasmiṃ samaye līnaṃ cittaṃ hoti, akālo tasmiṃ samaye passaddhisambojjhaṅgassa bhāvanāya,  akālo samādhi...pe0... akālo upekkhāsambojjhaṅgassa bhāvanāya. taṃ kissa hetu?  līnaṃ, bhikkhave, cittaṃ, taṃ etehi dhammehi dusamuṭṭhāpayaṃ hoti. yasmiṃ ca kho, bhikkhave,  līnaṃ cittaṃ hoti, kālo tasmiṃ samaye dhammavicayasambojjhaṅgassa bhāvanāya, kālo vīriyasambojjhaṅgassa  bhāvanāya, kālo pītisambojjhaṅgassa bhāvanāya. taṃ kissa hetu? līnaṃ, bhikkhave,  cittaṃ, taṃ etehi dhammehi susamuṭṭhāpayaṃ hoti. seyyathāpi, bhikkhave, puriso  parittaṃ aggiṃ ujjāletukāmo assa, so tattha sukkhāni ceva tiṇāni pakkhipeyya, sukkhāni  ca gomayāni pakkhipeyya, sukkhāni ca kaṭṭhāni pakkhipeyya, mukhavātañca dadeyya, na ca paṃsukena  okireyya, bhabbo nu kho so, bhikkhave, puriso parittaṃ aggiṃ ujjāletunti? evaṃ  bhante''ti (saṃ0 ni0  5.234).</p>
              <p>[03] ettha ca yathāsakamāhāravasena dhammavicayasambojjhaṅgādīnaṃ bhāvanā veditabbā. vuttañhetaṃ -- </p>
              <p>[02] ``atthi, bhikkhave, kusalākusalā dhammā sāvajjānavajjā dhammā hīnappaṇītā dhammā  kaṇhasukkasappaṭibhāgā dhammā. tattha yoniso manasikārabahulīkāro, ayamāhāro anuppannassa  vā dhammavicayasambojjhaṅgassa uppādāya uppannassa vā dhammavicayasambojjhaṅgassa ^a^M1.0128^ea^  bhiyyobhāvāya vepullāya bhāvanāya pāripūriyā saṃvattatī''ti (saṃ0 ni0  5.232). </p>
              <p>[02] tathā ^a^V1.0128^ea^ ``atthi, bhikkhave, ārambhadhātu nikkamadhātu parakkamadhātu. tattha yoniso manasikārabahulīkāro,  ayamāhāro anuppannassa vā vīriyasambojjhaṅgassa uppādāya uppannassa vā vīriyasambojjhaṅgassa  bhiyyobhāvāya vepullāya bhāvanāya pāripūriyā saṃvattatī''ti (saṃ0 ni0  5.232). </p>
              <p>[02] tathā ``atthi, bhikkhave, pītisambojjhaṅgaṭṭhāniyā dhammā. tattha yoniso manasikārabahulīkāro,  ayamāhāro anuppannassa vā pītisambojjhaṅgassa uppādāya uppannassa vā pītisambojjhaṅgassa  bhiyyobhāvāya vepullāya bhāvanāya pāripūriyā saṃvattatī''ti (saṃ0 ni0  5.232).</p>
              <p>[03] tattha sabhāvasāmaññalakkhaṇapaṭivedhavasena pavattamanasikāro kusalādīsu yoniso manasikāro  nāma. ārambhadhātuādīnaṃ uppādanavasena pavattamanasikāro ārambhadhātuādīsu yoniso  manasikāro nāma. tattha ^b^ārambhadhātū^eb^ti paṭhamavīriyaṃ vuccati. ^b^nikkamadhātū^eb^ti  kosajjato nikkhantattā tato balavataraṃ. ^b^parakkamadhātū^eb^ti paraṃ paraṃ ṭhānaṃ akkamanato  tatopi balavataraṃ. ^b^pītisambojjhaṅgaṭṭhāniyā dhammā^eb^ti pana pītiyā eva etaṃ nāmaṃ.  tassāpi uppādakamanasikārova yoniso manasikāro nāma.</p>
              <p>[03] apica satta dhammā dhammavicayasambojjhaṅgassa uppādāya saṃvattanti paripucchakatā, vatthuvisadakiriyā,  indriyasamattapaṭipādanā, duppaññapuggalaparivajjanā, paññavantapuggalasevanā, gambhīrañāṇacariyapaccavekkhaṇā,  tadadhimuttatāti.</p>
              <p>[03] ekādasadhammā vīriyasambojjhaṅgassa uppādāya saṃvattanti apāyādibhayapaccavekkhaṇatā, vīriyāyattalokiyalokuttaravisesādhigamānisaṃsadassitā,  ``buddhapaccekabuddhamahāsāvakehi gatamaggo mayā gantabbo, so ca na sakkā kusītena  gantu''nti evaṃ gamanavīthipaccavekkhaṇatā, dāyakānaṃ mahapphalabhāvakaraṇena piṇḍāpacāyanatā,  ``vīriyārambhassa vaṇṇavādī me satthā, so ca anatikkamanīyasāsano amhākañca bahūpakāro  paṭipattiyā ca pūjiyamāno pūjito hoti na itarathā''ti evaṃ satthu ^a^M1.0129^ea^  mahattapaccavekkhaṇatā, ``saddhammasaṅkhātaṃ me mahādāyajjaṃ gahetabbaṃ, tañca na sakkā kusītena  gahetu''nti evaṃ  dāyajjamahattapaccavekkhaṇatā,  ālokasaññāmanasikārairiyāpathaparivattanābbhokāsasevanādīhi ^a^V1.0129^ea^  thinamiddhavinodanatā, kusītapuggalaparivajjanatā, āraddhavīriyapuggalasevanatā, sammappadhānapaccavekkhaṇatā,  tadadhimuttatāti.</p>
              <p>[03] ekādasadhammā pītisambojjhaṅgassa uppādāya saṃvattanti buddhānussati, dhamma... saṅgha... sīla...  cāga... devatānussati, upasamānussati, lūkhapuggalaparivajjanatā, siniddhapuggalasevanatā,  pasādaniyasuttantapaccavekkhaṇatā, tadadhimuttatāti. iti imehi ākārehi ete dhamme  uppādento dhammavicayasambojjhaṅgādayo bhāveti nāma. evaṃ yasmiṃ samaye cittaṃ paggahetabbaṃ,  tasmiṃ samaye cittaṃ paggaṇhāti. </p>
              <p>[03] 65^b^.^eb^ kathaṃ ^b^yasmiṃ samaye cittaṃ niggahetabbaṃ, tasmiṃ samaye cittaṃ niggaṇhāti^eb^?  yadāssa accāraddhavīriyatādīhi uddhataṃ cittaṃ hoti, tadā dhammavicayasambojjhaṅgādayo tayo  abhāvetvā passaddhisambojjhaṅgādayo bhāveti. vuttañhetaṃ bhagavatā -- </p>
              <p>[02] ``seyyathāpi, bhikkhave, puriso mahantaṃ aggikkhandhaṃ nibbāpetukāmo assa,  so tattha sukkhāni ceva tiṇāni pakkhipeyya...pe0... na ca paṃsukena okireyya, bhabbo  nu kho so, bhikkhave, puriso mahantaṃ aggikkhandhaṃ nibbāpetunti? no hetaṃ, bhante.  evameva kho, bhikkhave, yasmiṃ samaye uddhataṃ cittaṃ hoti, akālo tasmiṃ samaye dhammavicayasambojjhaṅgassa  bhāvanāya, akālo vīriya...pe0... akālo pītisambojjhaṅgassa bhāvanāya. taṃ kissa  hetu? uddhataṃ, bhikkhave, cittaṃ, taṃ etehi dhammehi duvūpasamayaṃ hoti. yasmiṃ  ca kho, bhikkhave, samaye uddhataṃ cittaṃ hoti, kālo tasmiṃ samaye passaddhisambojjhaṅgassa  bhāvanāya, kālo samādhisambojjhaṅgassa bhāvanāya, kālo upekkhāsambojjhaṅgassa bhāvanāya.  taṃ kissa hetu? uddhataṃ, bhikkhave, cittaṃ, taṃ etehi dhammehi suvūpasamayaṃ hoti.  seyyathāpi, bhikkhave, puriso mahantaṃ aggikkhandhaṃ nibbāpetukāmo assa, so tattha  allāni ceva tiṇāni pakkhipeyya...pe0... paṃsukena ^a^M1.0130^ea^ ca okireyya,  bhabbo nu kho so, bhikkhave, puriso mahantaṃ aggikkhandhaṃ nibbāpetunti? evaṃ,  bhante''ti (saṃ0 ni0  5.234).</p>
              <p>[03] etthāpi ^a^V1.0130^ea^ yathāsakaṃ āhāravasena passaddhisambojjhaṅgādīnaṃ bhāvanā veditabbā. vuttañhetaṃ  bhagavatā -- </p>
              <p>[02] ``atthi, bhikkhave, kāyapassaddhi cittapassaddhi. tattha yoniso manasikārabahulīkāro,  ayamāhāro anuppannassa vā passaddhisambojjhaṅgassa uppādāya uppannassa vā passaddhisambojjhaṅgassa  bhiyyobhāvāya vepullāya bhāvanāya pāripūriyā saṃvattatī''ti (saṃ0 ni0  5.232). </p>
              <p>[02] tathā ``atthi, bhikkhave, samathanimittaṃ abyagganimittaṃ. tattha yoniso manasikārabahulīkāro,  ayamāhāro anuppannassa vā samādhisambojjhaṅgassa uppādāya uppannassa vā samādhisambojjhaṅgassa  bhiyyobhāvāya vepullāya bhāvanāya pāripūriyā saṃvattatī''ti (saṃ0 ni0  5.232). </p>
              <p>[02] tathā ``atthi, bhikkhave, upekkhāsambojjhaṅgaṭṭhāniyā dhammā. tattha yoniso manasikārabahulīkāro,  ayamāhāro anuppannassa vā upekkhāsambojjhaṅgassa uppādāya uppannassa vā upekkhāsambojjhaṅgassa  bhiyyobhāvāya vepullāya bhāvanāya pāripūriyā saṃvattatī''ti (saṃ0 ni0  5.232).</p>
              <p>[03] tattha yathāssa passaddhiādayo uppannapubbā, taṃ ākāraṃ sallakkhetvā tesaṃ uppādanavasena  pavattamanasikārova tīsupi padesu yoniso manasikāro nāma. ^b^samathanimitta^eb^nti ca  samathassevetamadhivacanaṃ. avikkhepaṭṭhena ca tasseva ^b^abyagganimitta^eb^nti.</p>
              <p>[03] apica satta dhammā passaddhisambojjhaṅgassa uppādāya saṃvattanti paṇītabhojanasevanatā, utusukhasevanatā,  iriyāpathasukhasevanatā, majjhattapayogatā, sāraddhakāyapuggalaparivajjanatā, passaddhakāyapuggalasevanatā,  tadadhimuttatāti. </p>
              <p>[01] ekādasa ^a^M1.0131^ea^ dhammā samādhisambojjhaṅgassa uppādāya saṃvattanti vatthuvisadatā,  nimittakusalatā, indriyasamattapaṭipādanatā, samaye cittassa niggahaṇatā, samaye cittassa  paggahaṇatā ^a^V1.0131^ea^, nirassādassa cittassa saddhāsaṃvegavasena sampahaṃsanatā, sammāpavattassa ajjhupekkhanatā,  asamāhitapuggalaparivajjanatā, samāhitapuggalasevanatā, jhānavimokkhapaccavekkhaṇatā, tadadhimuttatāti.</p>
              <p>[03] pañca dhammā upekkhāsambojjhaṅgassa uppādāya saṃvattanti sattamajjhattatā, saṅkhāramajjhattatā, sattasaṅkhārakelāyanapuggalaparivajjanatā,  sattasaṅkhāramajjhattapuggalasevanatā, tadadhimuttatāti. iti imehākārehi ete dhamme uppādento  passaddhisambojjhaṅgādayo bhāveti nāma. evaṃ yasmiṃ samaye cittaṃ niggahetabbaṃ tasmiṃ  samaye cittaṃ niggaṇhāti. </p>
              <p>[03] 66^b^.^eb^ kathaṃ ^b^yasmiṃ samaye cittaṃ sampahaṃsitabbaṃ, tasmiṃ samaye cittaṃ sampahaṃseti^eb^?  yadāssa paññāpayogamandatāya vā upasamasukhānadhigamena vā nirassādaṃ cittaṃ hoti, tadā  naṃ aṭṭhasaṃvegavatthupaccavekkhaṇena saṃvejeti. ^b^aṭṭha saṃvegavatthūni^eb^ nāma jātijarābyādhimaraṇāni  cattāri, apāyadukkhaṃ pañcamaṃ, atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ,  paccuppanne āhārapariyeṭṭhimūlakaṃ dukkhanti. buddhadhammasaṅghaguṇānussaraṇena cassa pasādaṃ  janeti. evaṃ yasmiṃ samaye cittaṃ sampahaṃsitabbaṃ, tasmiṃ samaye cittaṃ sampahaṃseti. </p>
              <p>[01] kathaṃ yasmiṃ samaye cittaṃ ajjhupekkhitabbaṃ, tasmiṃ samaye cittaṃ ajjhupekkhati?  yadāssa evaṃ paṭipajjato alīnaṃ anuddhataṃ anirassādaṃ ārammaṇe samappavattaṃ samathavīthipaṭipannaṃ  cittaṃ hoti, tadāssa paggahaniggahasampahaṃsanesu na byāpāraṃ āpajjati, sārathi viya samappavattesu  assesu. evaṃ yasmiṃ samaye cittaṃ ajjhupekkhitabbaṃ, tasmiṃ samaye cittaṃ ajjhupekkhati. </p>
              <p>[01] ^b^asamāhitapuggalaparivajjanatā^eb^ nāma nekkhammapaṭipadaṃ anāruḷhapubbānaṃ anekakiccapasutānaṃ  vikkhittahadayānaṃ puggalānaṃ ārakā pariccāgo. </p>
              <p>[01] ^b^samāhitapuggalasevanatā^eb^ nāma nekkhammapaṭipadaṃ paṭipannānaṃ samādhilābhīnaṃ puggalānaṃ  kālena kālaṃ upasaṅkamanaṃ.</p>
              <p>[03] ^b^tadadhimuttatā^eb^ ^a^M1.0132^ea^ nāma samādhiadhimuttatā samādhigarusamādhininnasamādhipoṇasamādhipabbhāratāti  attho.</p>
              <p>[03] evametaṃ ^a^V1.0132^ea^ dasavidhaṃ appanākosallaṃ sampādetabbaṃ. </p>
              <p>[03] 67^b^.^eb^ </p>
              <p>[21] evañhi sampādayato, appanākosallaṃ imaṃ. </p>
              <p>[22] paṭiladdhe nimittasmiṃ, appanā sampavattati.. </p>
              <p>[21] evañhi paṭipannassa, sace sā nappavattati. </p>
              <p>[22] tathāpi na jahe yogaṃ, vāyametheva paṇḍito.. </p>
              <p>[21] hitvā hi sammāvāyāmaṃ, visesaṃ nāma māṇavo. </p>
              <p>[22] adhigacche parittampi, ṭhānametaṃ na vijjati.. </p>
              <p>[21] cittappavattiākāraṃ, tasmā sallakkhayaṃ budho. </p>
              <p>[22] samataṃ vīriyasseva, yojayetha punappunaṃ.. </p>
              <p>[21] īsakampi layaṃ yantaṃ, paggaṇhetheva mānasaṃ. </p>
              <p>[22] accāraddhaṃ nisedhetvā, samameva pavattaye.. </p>
              <p>[21] reṇumhi uppaladale, sutte nāvāya nāḷiyā. </p>
              <p>[22] yathā madhukarādīnaṃ, pavatti sammavaṇṇitā.. </p>
              <p>[21] līnauddhatabhāvehi, mocayitvāna sabbaso. </p>
              <p>[22] evaṃ nimittābhimukhaṃ, mānasaṃ paṭipādayeti.. </p>
            </h4>
          </h3>
          <h3>
            <h3n> nimittābhimukhapaṭipādanaṃ </h3n>
            <h4>
              <h4n> </h4n>
              <p>[03] 68^b^.^eb^ tatrāyamatthadīpanā -- yathā hi acheko madhukaro asukasmiṃ rukkhe pupphaṃ pupphitanti  ñatvā tikkhena vegena pakkhando taṃ atikkamitvā paṭinivattento khīṇe reṇumhi sampāpuṇāti.  aparo acheko mandena javena pakkhando khīṇeyeva sampāpuṇāti. cheko pana samena javena  pakkhando sukhena puppharāsiṃ sampatvā yāvadicchakaṃ reṇuṃ ādāya madhuṃ sampādetvā  madhurasamanubhavati. </p>
              <p>[01] yathā ^a^M1.0133^ea^ ^a^V1.0133^ea^ ca sallakattāntevāsikesu udakathālagate uppalapatte satthakammaṃ  sikkhantesu eko acheko vegena satthaṃ pātento uppalapattaṃ dvidhā vā chindati, udake  vā paveseti. aparo acheko chijjanapavesanabhayā satthakena phusitumpi na visahati.  cheko pana samena payogena tattha satthapahāraṃ dassetvā pariyodātasippo hutvā tathārūpesu  ṭhānesu kammaṃ katvā lābhaṃ labhati.</p>
              <p>[03] yathā ca yo catubyāmappamāṇaṃ makkaṭasuttamāharati, so cattāri sahassāni labhatīti raññā  vutte eko achekapuriso vegena makkaṭasuttamākaḍḍhanto tahiṃ tahiṃ chindatiyeva. aparo  acheko chedanabhayā hatthena phusitumpi na visahati. cheko pana koṭito paṭṭhāya samena  payogena daṇḍake vedhetvā āharitvā lābhaṃ labhati.</p>
              <p>[03] yathā ca acheko niyāmako balavavāte laṅkāraṃ pūrento nāvaṃ videsaṃ pakkhandāpeti.  aparo acheko mandavāte laṅkāraṃ oropento nāvaṃ tattheva ṭhapeti. cheko pana mandavāte  laṅkāraṃ pūretvā balavavāte aḍḍhalaṅkāraṃ katvā sotthinā icchitaṭṭhānaṃ pāpuṇāti. </p>
              <p>[01] yathā ca yo telena achaḍḍento nāḷiṃ pūreti, so lābhaṃ labhatīti ācariyena antevāsikānaṃ  vutte eko acheko lābhaluddho vegena pūrento telaṃ chaḍḍeti. aparo acheko telachaḍḍanabhayā  āsiñcitumpi na visahati. cheko pana samena payogena pūretvā lābhaṃ labhati. </p>
              <p>[01] evameva eko bhikkhu uppanne nimitte sīghameva appanaṃ pāpuṇissāmīti gāḷhaṃ vīriyaṃ  karoti, tassa cittaṃ accāraddhavīriyattā uddhacce patati, so na sakkoti appanaṃ pāpuṇituṃ.  eko accāraddhavīriyatāya dosaṃ disvā kiṃ dānime appanāyāti vīriyaṃ hāpeti, tassa  cittaṃ atilīnavīriyattā kosajje patati, sopi na sakkoti appanaṃ pāpuṇituṃ.  yo pana īsakampi līnaṃ līnabhāvato uddhataṃ uddhaccato mocetvā samena payogena ^a^M1.0134^ea^  nimittābhimukhaṃ pavatteti, so appanaṃ pāpuṇāti, tādisena bhavitabbaṃ. imamatthaṃ  sandhāya etaṃ vuttaṃ -- </p>
              <p>[21] reṇumhi uppaladale, sutte nāvāya nāḷiyā. </p>
              <p>[22] yathā madhukarādīnaṃ, pavatti sammavaṇṇitā.. </p>
              <p>[21] līnauddhatabhāvehi ^a^V1.0134^ea^, mocayitvāna sabbaso. </p>
              <p>[22] evaṃ nimittābhimukhaṃ, mānasaṃ paṭipādayeti.. </p>
            </h4>
          </h3>
          <h3>
            <h3n> paṭhamajjhānakathā </h3n>
            <h4>
              <h4n> </h4n>
              <p>[03] 69^b^.^eb^ iti evaṃ nimittābhimukhaṃ mānasaṃ paṭipādayato panassa idāni appanā ijjhissatīti  bhavaṅgaṃ upacchinditvā pathavī pathavīti anuyogavasena upaṭṭhitaṃ tadeva pathavīkasiṇaṃ ārammaṇaṃ  katvā manodvārāvajjanamuppajjati. tato tasmiṃyevārammaṇe cattāri pañca vā javanāni javanti.  tesu avasāne ekaṃ rūpāvacaraṃ, sesāni kāmāvacarāni. pakaticittehi balavataravitakkavicārapītisukhacittekaggatāni  yāni appanāya parikammattā ^b^parikammānī^eb^tipi, yathā gāmādīnaṃ āsannapadeso gāmūpacāro  nagarūpacāroti vuccati, evaṃ appanāya āsannattā samīpacārattā vā ^b^upacārānī^eb^tipi,  ito pubbe parikammānaṃ, upari appanāya ca anulomato ^b^anulomānī^eb^tipi vuccanti.  yañcettha sabbantimaṃ, taṃ parittagottābhibhavanato, mahaggatagottabhāvanato ca ^b^gotrabhū^eb^tipi  vuccati. agahitaggahaṇena panettha paṭhamaṃ parikammaṃ, dutiyaṃ upacāraṃ, tatiyaṃ anulomaṃ,  catutthaṃ gotrabhu. paṭhamaṃ vā upacāraṃ, dutiyaṃ anulomaṃ, tatiyaṃ gotrabhu,  catutthaṃ pañcamaṃ vā appanācittaṃ. catutthameva hi pañcamaṃ vā appeti, tañca kho khippābhiññadandhābhiññavasena.  tato paraṃ javanaṃ patati. bhavaṅgassa vāro hoti.</p>
              <p>[03] ābhidhammikagodattatthero pana ``purimā purimā kusalā dhammā pacchimānaṃ pacchimānaṃ  kusalānaṃ dhammānaṃ āsevanapaccayena paccayo''ti (paṭṭhā0 1.1.12) imaṃ suttaṃ vatvā āsevanapaccayena  pacchimo pacchimo dhammo balavā hoti, tasmā chaṭṭhepi sattamepi appanā hotīti āha,  taṃ aṭṭhakathāsu ``attano matimattaṃ therasseta''nti vatvā paṭikkhittaṃ. catutthapañcamesuyeva  pana appanā hoti. parato javanaṃ patitaṃ nāma hoti, bhavaṅgassa āsannattāti vuttaṃ   ^a^M1.0135^ea^. tameva vicāretvā vuttattā na sakkā paṭikkhipituṃ. yathā hi puriso  chinnapapātābhimukho dhāvanto ṭhātukāmopi pariyante pādaṃ katvā ṭhātuṃ na sakkoti  papāte eva patati, evaṃ chaṭṭhe vā sattame vā appetuṃ na sakkoti, bhavaṅgassa āsannattā.  tasmā catutthapañcamesuyeva appanā hotīti veditabbā.</p>
              <p>[03] sā ^a^V1.0135^ea^ ca pana ekacittakkhaṇikāyeva. sattasu hi ṭhānesu addhānaparicchedo nāma natthi paṭhamappanāyaṃ,  lokiyābhiññāsu, catūsu maggesu, maggānantaraphale, rūpārūpabhavesu bhavaṅgajjhāne, nirodhassa  paccaye nevasaññānāsaññāyatane, nirodhā vuṭṭhahantassa phalasamāpattiyanti. ettha maggānantaraphalaṃ  tiṇṇaṃ upari na hoti. nirodhassa paccayo nevasaññānāsaññāyatanaṃ dvinnamupari na hoti.  rūpārūpesu bhavaṅgassa parimāṇaṃ natthi, sesaṭṭhānesu ekameva cittanti. iti ekacittakkhaṇikāyeva  appanā. tato bhavaṅgapāto. atha bhavaṅgaṃ vocchinditvā jhānapaccavekkhaṇatthāya āvajjanaṃ,  tato jhānapaccavekkhaṇanti.</p>
              <p>[03] ettāvatā ca panesa vivicceva kāmehi vivicca akusalehi dhammehi savitakkaṃ savicāraṃ  vivekajaṃ pītisukhaṃ paṭhamaṃ jhānaṃ upasampajja viharati (dha0 sa0 160; dī0 ni0 1.226).  evamanena pañcaṅgavippahīnaṃ pañcaṅgasamannāgataṃ tividhakalyāṇaṃ dasalakkhaṇasampannaṃ paṭhamaṃ jhānaṃ  adhigataṃ hoti pathavīkasiṇaṃ. </p>
              <p>[03] 70^b^.^eb^ tattha ^b^vivicceva kāmehī^eb^ti kāmehi viviccitvā vinā hutvā apakkamitvā.  yo panāyamettha evakāro, so niyamatthoti veditabbo. yasmā ca niyamattho, tasmā tasmiṃ  paṭhamajjhānaṃ upasampajja viharaṇasamaye avijjamānānampi kāmānaṃ tassa paṭhamajjhānassa paṭipakkhabhāvaṃ  kāmapariccāgeneva cassa adhigamaṃ dīpeti.</p>
              <p>[03] kathaṃ? ``vivicceva kāmehī''ti evañhi niyame kariyamāne idaṃ paññāyati, nūna  jhānassa kāmā paṭipakkhabhūtā yesu sati idaṃ nappavattati, andhakāre sati padīpobhāso  viya. tesaṃ pariccāgeneva cassa ^a^M1.0136^ea^ adhigamo hoti, orimatīrapariccāgena  pārimatīrasseva. tasmā niyamaṃ karotīti.</p>
              <p>[03] tattha siyā, kasmā panesa pubbapadeyeva vutto, na uttarapade, kiṃ akusalehi dhammehi  aviviccāpi jhānaṃ upasampajja vihareyyāti? na kho panetaṃ evaṃ daṭṭhabbaṃ. taṃnissaraṇato  hi pubbapade esa vutto. kāmadhātusamatikkamanato hi kāmarāgapaṭipakkhato ca idaṃ jhānaṃ  kāmānameva nissaraṇaṃ. yathāha, ``kāmānametaṃ nissaraṇaṃ yadidaṃ nekkhamma''nti (dī0  ni0 3.353). uttarapadepi pana yathā ``idheva, bhikkhave, samaṇo, idha dutiyo samaṇo''ti  (ma0 ni0 1.139; a0 ni0  4.241) ettha ^a^V1.0136^ea^ evakāro ānetvā vuccati, evaṃ vattabbo.  na hi sakkā ito aññehipi nīvaraṇasaṅkhātehi akusaladhammehi avivicca jhānaṃ upasampajja  viharituṃ. tasmā ``vivicceva kāmehi vivicceva akusalehi dhammehī''ti  evaṃ padadvayepi esa daṭṭhabbo. padadvayepi ca kiñcāpi viviccāti iminā sādhāraṇavacanena  tadaṅgavivekādayo, kāyavivekādayo ca sabbepi vivekā saṅgahaṃ gacchanti, tathāpi  kāyaviveko cittaviveko vikkhambhanavivekoti tayo eva idha daṭṭhabbā.</p>
              <p>[03] kāmehīti iminā pana padena ye ca niddese ``katame vatthukāmā, manāpiyā rūpā''tiādinā  (mahāni0 1) nayena vatthukāmā vuttā, ye ca tattheva vibhaṅge ca ``chando kāmo,  rāgo kāmo, chandarāgo kāmo, saṅkappo kāmo, rāgo kāmo, saṅkapparāgo kāmo,  ime vuccanti kāmā''ti (mahāni0 1; vibha0 564) evaṃ kilesakāmā vuttā,  te sabbepi saṅgahitāicceva daṭṭhabbā. evañhi sati vivicceva kāmehīti vatthukāmehipi  viviccevāti attho yujjati, tena kāyaviveko vutto hoti. vivicca akusalehi  dhammehīti kilesakāmehi sabbākusalehi vā viviccāti attho yujjati, tena cittaviveko  vutto hoti. purimena cettha vatthukāmehi vivekavacanato eva kāmasukhapariccāgo,  dutiyena kilesakāmehi vivekavacanato nekkhammasukhapariggaho vibhāvito hoti.  evaṃ vatthukāmakilesakāmavivekavacanatoyeva ca etesaṃ paṭhamena saṃkilesavatthuppahānaṃ,  dutiyena saṃkilesappahānaṃ. paṭhamena lolabhāvassa hetupariccāgo, dutiyena bālabhāvassa.  paṭhamena ca payogasuddhi ^a^M1.0137^ea^, dutiyena āsayaposanaṃ vibhāvitaṃ hotīti viññātabbaṃ.  esa tāva nayo kāmehīti ettha vuttakāmesu vatthukāmapakkhe.</p>
              <p>[03] kilesakāmapakkhe pana chandoti ca rāgoti ca evamādīhi anekabhedo kāmacchandoyeva kāmoti  adhippeto. so ca akusalapariyāpannopi samāno ``tattha katamo kāmo chando kāmo''tiādinā  (vibha0 564) nayena vibhaṅge jhānapaṭipakkhato visuṃ vutto. kilesakāmattā vā purimapade  vutto, akusalapariyāpannattā dutiyapade. anekabhedato cassa kāmatoti avatvā  kāmehīti vuttaṃ. </p>
              <p>[01] aññesampi ca dhammānaṃ akusalabhāve vijjamāne ``tattha katame akusalā  dhammā, kāmacchando''tiādinā  ^a^V1.0137^ea^ nayena vibhaṅge upari jhānaṅgānaṃ paccanīkapaṭipakkhabhāvadassanato nīvaraṇāneva vuttāni.  nīvaraṇāni hi jhānaṅgapaccanīkāni, tesaṃ jhānaṅgāneva paṭipakkhāni viddhaṃsakāni vighātakānīti  vuttaṃ hoti. tathā hi ^b^samādhi kāmacchandassa paṭipakkho, pīti byāpādassa, vitakko  thinamiddhassa, sukhaṃ uddhaccakukkuccassa, vicāro vicikicchāyā^eb^ti peṭake vuttaṃ.</p>
              <p>[03] evamettha vivicceva kāmehīti iminā kāmacchandassa vikkhambhanaviveko vutto hoti.  vivicca akusalehi dhammehīti iminā pañcannampi nīvaraṇānaṃ, agahitaggahaṇena pana paṭhamena  kāmacchandassa, dutiyena sesanīvaraṇānaṃ. tathā paṭhamena tīsu akusalamūlesu pañcakāmaguṇabhedavisayassa  lobhassa, dutiyena āghātavatthubhedādivisayānaṃ dosamohānaṃ. oghādīsu vā dhammesu  paṭhamena kāmoghakāmayogakāmāsavakāmupādānābhijjhākāyaganthakāmarāgasaṃyojanānaṃ,  dutiyena avasesaoghayogāsavaupādānaganthasaṃyojanānaṃ. paṭhamena ca taṇhāya taṃsampayuttakānañca,  dutiyena avijjāya taṃsampayuttakānañca. apica paṭhamena lobhasampayuttānaṃ aṭṭhannaṃ cittuppādānaṃ,  dutiyena sesānaṃ catunnaṃ akusalacittuppādānaṃ vikkhambhanaviveko vutto hotīti  veditabbo. ayaṃ tāva vivicceva kāmehi vivicca akusalehi dhammehīti ettha  atthappakāsanā. </p>
              <p>[03] 71^b^.^eb^ ettāvatā ^a^M1.0138^ea^ ca paṭhamassa jhānassa pahānaṅgaṃ dassetvā idāni sampayogaṅgaṃ  dassetuṃ savitakkaṃ savicārantiādi vuttaṃ. tattha vitakkanaṃ ^b^vitakko,^eb^ ūhananti  vuttaṃ hoti. svāyaṃ ārammaṇe cittassa abhiniropanalakkhaṇo, āhananapariyāhananaraso.  tathā hi tena yogāvacaro ārammaṇaṃ vitakkāhataṃ vitakkapariyāhataṃ karotīti vuccati.  ārammaṇe cittassa ānayanapaccupaṭṭhāno.</p>
              <p>[03] vicaraṇaṃ ^b^vicāro,^eb^ anusañcaraṇanti vuttaṃ hoti. svāyaṃ ārammaṇānumajjanalakkhaṇo, tattha  sahajātānuyojanaraso, cittassa anuppabandhanapaccupaṭṭhāno.</p>
              <p>[03] santepi ca nesaṃ katthaci avippayoge oḷārikaṭṭhena pubbaṅgamaṭṭhena ca ghaṇḍābhighāto viya  cetaso paṭhamābhinipāto vitakko. sukhumaṭṭhena anumajjanasabhāvena  ca ghaṇḍānuravo viya ^a^V1.0138^ea^  anuppabandho vicāro. vipphāravā cettha vitakko paṭhamuppattikāle paripphandanabhūto  cittassa ākāse uppatitukāmassa pakkhino pakkhavikkhepo viya padumābhimukhapāto viya  ca gandhānubandhacetaso bhamarassa. santavutti vicāro nātiparipphandanabhāvo cittassa ākāse  uppatitassa pakkhino pakkhappasāraṇaṃ viya, paribbhamanaṃ viya ca padumābhimukhapatitassa bhamarassa  padumassa uparibhāge. dukanipātaṭṭhakathāyaṃ pana ``ākāse gacchato mahāsakuṇassa ubhohi  pakkhehi vātaṃ gahetvā pakkhe sannisīdāpetvā gamanaṃ viya ārammaṇe cetaso abhiniropanabhāvena  pavatto vitakko. vātaggahaṇatthaṃ pakkhe phandāpayamānassa gamanaṃ viya anumajjanabhāvena  pavatto vicāro''ti vuttaṃ, taṃ anuppabandhena pavattiyaṃ yujjati. so pana nesaṃ viseso  paṭhamadutiyajjhānesu pākaṭo hoti.</p>
              <p>[03] apica malaggahitaṃ kaṃsabhājanaṃ ekena hatthena daḷhaṃ gahetvā itarena hatthena cuṇṇatelavālaṇḍupakena  parimajjantassa daḷhagahaṇahattho viya vitakko, parimajjanahattho viya vicāro. tathā kumbhakārassa  daṇḍappahārena cakkaṃ bhamayitvā bhājanaṃ karontassa uppīḷanahattho viya vitakko, ito cito  ca sañcaraṇahattho viya vicāro. tathā maṇḍalaṃ karontassa majjhe ^a^M1.0139^ea^ sannirumbhitvā  ṭhitakaṇṭako viya abhiniropano vitakko, bahi paribbhamanakaṇṭako viya anumajjano  vicāro. iti iminā ca vitakkena iminā ca vicārena saha vattati rukkho viya pupphena  phalena cāti idaṃ jhānaṃ ``savitakkaṃ savicāra''nti vuccati. vibhaṅge pana ``iminā ca  vitakkena iminā ca vicārena upeto hoti samupeto''tiādinā (vibha0 565) nayena  puggalādhiṭṭhānā desanā katā. attho pana tatrāpi evameva daṭṭhabbo. </p>
              <p>[01] ^b^vivekaja^eb^nti ettha vivitti viveko, nīvaraṇavigamoti attho. vivittoti  vā viveko, nīvaraṇavivitto jhānasampayuttadhammarāsīti attho. tasmā vivekā,  tasmiṃ vā viveke jātanti vivekajaṃ. </p>
              <p>[03] 72^b^.^eb^ ^b^pītisukha^eb^nti ettha pīṇayatīti pīti. sā sampiyāyanalakkhaṇā, kāyacittapīnanarasā,  pharaṇarasā vā, odagyapaccupaṭṭhānā. sā panesā khuddikā pīti, khaṇikāpīti, okkantikāpīti,  ubbegāpīti, pharaṇāpītīti pañcavidhā hoti. tattha ^b^khuddikāpīti^eb^ sarīre lomahaṃsamattameva  kātuṃ sakkoti. ^b^khaṇikāpīti^eb^ khaṇe khaṇe vijjuppādasadisā ^a^V1.0139^ea^ hoti. ^b^okkantikāpīti^eb^  samuddatīraṃ vīci viya kāyaṃ okkamitvā okkamitvā bhijjati. ^b^ubbegāpīti^eb^  balavatī hoti kāyaṃ uddhaggaṃ katvā ākāse laṅghāpanappamāṇappattā. tathā hi puṇṇavallikavāsī  ^b^mahātissatthero^eb^ puṇṇamadivase sāyaṃ cetiyaṅgaṇaṃ gantvā candālokaṃ disvā mahācetiyābhimukho  hutvā ``imāya vata velāya catasso parisā mahācetiyaṃ vandantī''ti pakatiyā diṭṭhārammaṇavasena  buddhārammaṇaṃ ubbegāpītiṃ uppādetvā sudhātale pahaṭacitrageṇḍuko viya ākāse uppatitvā  mahācetiyaṅgaṇeyeva patiṭṭhāsi. tathā girikaṇḍakavihārassa upanissaye vattakālakagāme  ^b^ekā kuladhītā^eb^pi balavabuddhārammaṇāya ubbegāpītiyā ākāse laṅghesi.</p>
              <p>[03] tassā kira mātāpitaro sāyaṃ dhammassavanatthāya vihāraṃ gacchantā ``amma tvaṃ garubhārā  akāle vicarituṃ na sakkosi, mayaṃ tuyhaṃ pattiṃ katvā dhammaṃ sossāmā''ti agamaṃsu.  sā gantukāmāpi tesaṃ vacanaṃ paṭibāhituṃ ^a^M1.0140^ea^ asakkontī ghare ohīyitvā  gharājire ṭhatvā candālokena girikaṇḍake ākāsacetiyaṅgaṇaṃ olokentī cetiyassa  dīpapūjaṃ addasa, catasso ca parisā mālāgandhādīhi cetiyapūjaṃ katvā padakkhiṇaṃ  karontiyo bhikkhusaṅghassa ca gaṇasajjhāyasaddaṃ assosi. athassā ``dhaññāvatime, ye vihāraṃ  gantvā evarūpe cetiyaṅgaṇe anusañcarituṃ, evarūpañca madhuradhammakathaṃ sotuṃ labhantī''ti  muttarāsisadisaṃ cetiyaṃ passantiyā eva ubbegāpīti udapādi. sā ākāse laṅghitvā  mātāpitūnaṃ purimataraṃyeva ākāsato cetiyaṅgaṇe oruyha cetiyaṃ vanditvā dhammaṃ  suṇamānā aṭṭhāsi. atha naṃ mātāpitaro āgantvā ``amma tvaṃ katarena maggena āgatāsī''ti  pucchiṃsu. sā ``ākāsena āgatāmhi, na maggenā''ti vatvā ``amma ākāsena  nāma khīṇāsavā sañcaranti, tvaṃ kathaṃ āgatā''ti vuttā āha -- ``mayhaṃ candālokena  cetiyaṃ ālokentiyā ṭhitāya buddhārammaṇā balavapīti uppajji. athāhaṃ neva attano  ṭhitabhāvaṃ, na nisinnabhāvaṃ aññāsiṃ, gahitanimitteneva pana ākāse laṅghitvā cetiyaṅgaṇe  patiṭṭhitāmhī''ti.</p>
              <p>[03] evaṃ ubbegāpīti ākāse laṅghāpanappamāṇā hoti. pharaṇāpītiyā pana uppannāya sakalasarīraṃ  dhamitvā pūritavatthi viya mahatā udakoghena pakkhandapabbatakucchi viya ca anuparipphuṭaṃ  hoti.</p>
              <p>[03] sā ^a^V1.0140^ea^ panesā pañcavidhā pīti gabbhaṃ gaṇhantī paripākaṃ gacchantī duvidhaṃ passaddhiṃ paripūreti  kāyapassaddhiñca cittapassaddhiñca. passaddhi gabbhaṃ gaṇhantī paripākaṃ gacchantī duvidhampi  sukhaṃ paripūreti kāyikañca cetasikañca. sukhaṃ gabbhaṃ gaṇhantaṃ paripākaṃ gacchantaṃ  tividhaṃ samādhiṃ paripūreti khaṇikasamādhiṃ upacārasamādhiṃ appanā samādhinti. tāsu  yā appanāsamādhissa mūlaṃ hutvā vaḍḍhamānā samādhisampayogaṃ gatā pharaṇāpīti, ayaṃ imasmiṃ  atthe adhippetā pītīti. </p>
              <p>[03] 73^b^.^eb^ itaraṃ pana sukhanaṃ sukhaṃ, suṭṭhu vā khādati, khanati ca kāyacittābādhanti sukhaṃ,  taṃ sātalakkhaṇaṃ, sampayuttānaṃ upabrūhanarasaṃ, anuggahapaccupaṭṭhānaṃ. satipi ca nesaṃ katthaci  avippayoge iṭṭhārammaṇapaṭilābhatuṭṭhi pīti. paṭiladdharasānubhavanaṃ sukhaṃ. yattha pīti,  tattha sukhaṃ. yattha sukhaṃ, tattha na niyamato pīti. saṅkhārakkhandhasaṅgahitā pīti. vedanākkhandhasaṅgahitaṃ  sukhaṃ. kantārakhinnassa ^a^M1.0141^ea^ vanantudakadassanasavanesu viya pīti. vanacchāyāpavesanaudakaparibhogesu  viya sukhaṃ. tasmiṃ tasmiṃ samaye pākaṭabhāvato cetaṃ vuttanti veditabbaṃ. iti  ayañca pīti idañca sukhaṃ assa jhānassa, asmiṃ vā jhāne atthīti idaṃ jhānaṃ pītisukhanti  vuccati.</p>
              <p>[03] atha vā pīti ca sukhañca pītisukhaṃ, dhammavinayādayo viya. vivekajaṃ pītisukhamassa jhānassa,  asmiṃ vā jhāne atthīti evampi ^b^vivekajaṃpītisukhaṃ^eb^. yatheva hi jhānaṃ, evaṃ pītisukhampettha  vivekajameva hoti, tañcassa atthi, tasmā ekapadeneva ``vivekajaṃpītisukha''ntipi  vattuṃ yujjati. vibhaṅge pana ``idaṃ sukhaṃ imāya pītiyā sahagata''ntiādinā (vibha0  567) nayena vuttaṃ. attho pana tatthāpi evameva daṭṭhabbo.</p>
              <p>[03] ^b^paṭhamaṃ jhāna^eb^nti idaṃ parato āvibhavissati. ^b^upasampajjā^eb^ti upagantvā, pāpuṇitvāti  vuttaṃ hoti. upasampādayitvā vā, nipphādetvāti vuttaṃ hoti. vibhaṅge pana ``upasampajjāti  paṭhamassa jhānassa lābho paṭilābho patti sampatti phusanā sacchikiriyā upasampadā''ti  vuttaṃ. tassāpi evamevattho daṭṭhabbo. ^b^viharatī^eb^ti tadanurūpena iriyāpathavihārena  itivuttappakārajhānasamaṅgī hutvā attabhāvassa iriyaṃ vuttiṃ pālanaṃ yapanaṃ yāpanaṃ cāraṃ  vihāraṃ abhinipphādeti ^a^V1.0141^ea^. vuttañhetaṃ vibhaṅge ``viharatīti iriyati vattati pāleti  yapeti yāpeti carati viharati, tena vuccati viharatī''ti (vibha0 540). </p>
            </h4>
          </h3>
          <h3>
            <h3n> pañcaṅgavippahīnādi </h3n>
            <h4>
              <h4n> </h4n>
              <p>[03] 74^b^.^eb^ yaṃ pana vuttaṃ ^b^``pañcaṅgavippahīnaṃ pañcaṅgasamannāgata''^eb^nti, tattha kāmacchando,  byāpādo, thinamiddhaṃ, uddhaccakukkuccaṃ, vicikicchāti imesaṃ pañcannaṃ nīvaraṇānaṃ  pahānavasena pañcaṅgavippahīnatā veditabbā. na hi etesu appahīnesu jhānaṃ uppajjati.  tenassetāni pahānaṅgānīti vuccanti. kiñcāpi hi jhānakkhaṇe aññepi akusalā  dhammā pahīyanti, tathāpi etāneva visesena jhānantarāyakarāni. kāmacchandena hi nānāvisayappalobhitaṃ  cittaṃ na ekattārammaṇe samādhiyati. kāmacchandābhibhūtaṃ vā taṃ na kāmadhātuppahānāya  paṭipadaṃ paṭipajjati. byāpādena cārammaṇe paṭihaññamānaṃ na nirantaraṃ pavattati ^a^M1.0142^ea^.  thinamiddhābhibhūtaṃ akammaññaṃ hoti. uddhaccakukkuccaparetaṃ avūpasantameva hutvā paribbhamati.  vicikicchāya upahataṃ jhānādhigamasādhikaṃ paṭipadaṃ nārohati. iti visesena jhānantarāyakarattā  etāneva ^b^pahānaṅgānī^eb^ti vuttānīti.</p>
              <p>[03] yasmā pana vitakko ārammaṇe cittaṃ abhiniropeti, vicāro anuppabandhati, tehi avikkhepāya  sampāditappayogassa cetaso payogasampattisambhavā pīti pīṇanaṃ, sukhañca upabrūhanaṃ karoti.  atha naṃ sasesasampayuttadhammaṃ etehi abhiniropanānuppabandhanapīṇanaupabrūhanehi anuggahitā  ekaggatā ekattārammaṇe samaṃ sammā ca ādhiyati, tasmā vitakko vicāro pīti sukhaṃ  cittekaggatāti imesaṃ pañcannaṃ uppattivasena pañcaṅgasamannāgatatā veditabbā. uppannesu  hi etesu pañcasu jhānaṃ uppannaṃ nāma hoti. tenassa etāni pañca ^b^samannāgataṅgānī^eb^ti  vuccanti. tasmā na etehi samannāgataṃ aññadeva jhānaṃ nāma atthīti gahetabbaṃ. yathā  pana aṅgamattavaseneva caturaṅginī senā, pañcaṅgikaṃ tūriyaṃ, aṭṭhaṅgiko ca maggoti vuccati,  evamidampi aṅgamattavaseneva pañcaṅgikanti vā pañcaṅgasamannāgatanti vā vuccatīti veditabbaṃ.</p>
              <p>[03] etāni ca pañcaṅgāni kiñcāpi upacārakkhaṇepi atthi, atha kho  upacāre pakaticittato ^a^V1.0142^ea^ balavatarāni.  idha pana upacāratopi balavatarāni rūpāvacaralakkhaṇappattāni. ettha hi vitakko suvisadena  ākārena ārammaṇe cittaṃ abhiniropayamāno uppajjati. vicāro ativiya ārammaṇaṃ  anumajjamāno. pītisukhaṃ sabbāvantampi kāyaṃ pharamānaṃ. tenevāha -- ``nāssa kiñci  sabbāvato kāyassa vivekajena pītisukhena apphuṭaṃ hotī''ti (dī0 ni0 1.228).  cittekaggatāpi heṭṭhimamhi samuggapaṭale uparimaṃ samuggapaṭalaṃ viya ārammaṇesu phusitā  hutvā uppajjati, ayametesaṃ itarehi viseso. tattha cittekaggatā kiñcāpi savitakkaṃ  savicāranti imasmiṃ pāṭhe na niddiṭṭhā, tathāpi vibhaṅge ``jhānanti vitakko vicāro  pīti sukhaṃ cittassekaggatā''ti (vibha0 569) evaṃ vuttattā aṅgameva. yena hi  adhippāyena bhagavatā uddeso kato, soyeva tena vibhaṅge pakāsitoti. </p>
            </h4>
          </h3>
          <h3>
            <h3n> tividhakalyāṇaṃ </h3n>
            <h4>
              <h4n> </h4n>
              <p>[03] 75^b^.^eb^ ^b^tividhakalyāṇaṃ^eb^ ^a^M1.0143^ea^ ^b^dasalakkhaṇasampanna^eb^nti ettha pana ādimajjhapariyosānavasena  tividhakalyāṇatā. tesaṃyeva ca ādimajjhapariyosānānaṃ lakkhaṇavasena dasalakkhaṇasampannatā  veditabbā.</p>
              <p>[03] tatrāyaṃ pāḷi -- </p>
              <p>[02] ``paṭhamassa jhānassa paṭipadāvisuddhi ādi, upekkhānubrūhanā majjhe, sampahaṃsanā pariyosānaṃ,  paṭhamassa jhānassa paṭipadāvisuddhi ādi, ādissa kati lakkhaṇāni? ādissa tīṇi lakkhaṇāni,  yo tassa paribandho, tato cittaṃ visujjhati, visuddhattā cittaṃ majjhimaṃ samathanimittaṃ  paṭipajjati, paṭipannattā tattha cittaṃ pakkhandati. yañca paribandhato cittaṃ visujjhati,  yañca visuddhattā cittaṃ majjhimaṃ samathanimittaṃ paṭipajjati, yañca paṭipannattā tattha cittaṃ  pakkhandati. paṭhamassa jhānassa paṭipadāvisuddhi ādi, ādissa imāni tīṇi lakkhaṇāni.  tena vuccati paṭhamaṃ jhānaṃ ādikalyāṇañceva hoti tilakkhaṇasampannañca. </p>
              <p>[02] ``paṭhamassa jhānassa upekkhānubrūhanā majjhe, majjhassa kati  lakkhaṇāni? majjhassa ^a^V1.0143^ea^ tīṇi  lakkhaṇāni, visuddhaṃ cittaṃ ajjhupekkhati, samathapaṭipannaṃ ajjhupekkhati, ekattupaṭṭhānaṃ  ajjhupekkhati. yañca visuddhaṃ cittaṃ ajjhupekkhati, yañca samathapaṭipannaṃ ajjhupekkhati,  yañca ekattupaṭṭhānaṃ ajjhupekkhati. paṭhamassa jhānassa upekkhānubrūhanā majjhe, majjhassa imāni  tīṇi lakkhaṇāni. tena vuccati paṭhamaṃ jhānaṃ majjhekalyāṇañceva hoti tilakkhaṇasampannañca. </p>
              <p>[02] ``paṭhamassa jhānassa sampahaṃsanā pariyosānaṃ, pariyosānassa kati lakkhaṇāni? pariyosānassa  cattāri lakkhaṇāni, tattha jātānaṃ dhammānaṃ anativattanaṭṭhena sampahaṃsanā, indriyānaṃ ekarasaṭṭhena  sampahaṃsanā, tadupagavīriyavāhanaṭṭhena sampahaṃsanā, āsevanaṭṭhena sampahaṃsanā. paṭhamassa jhānassa  sampahaṃsanā pariyosānaṃ, pariyosānassa imāni cattāri lakkhaṇāni. tena vuccati paṭhamaṃ  jhānaṃ pariyosānakalyāṇañceva hoti catulakkhaṇasampannañcā''ti (paṭi0 ma0 1.158).</p>
              <p>[03] tatra ^a^M1.0144^ea^ paṭipadāvisuddhi nāma sasambhāriko upacāro. upekkhānubrūhanā nāma  appanā. sampahaṃsanā nāma paccavekkhaṇāti evameke vaṇṇayanti. yasmā pana ``ekattagataṃ  cittaṃ paṭipadāvisuddhipakkhandañceva hoti upekkhānubrūhitañca ñāṇena ca sampahaṃsita''nti  (paṭi0 ma0 1.158) pāḷiyaṃ vuttaṃ, tasmā antoappanāyameva āgamanavasena ^b^paṭipadāvisuddhi,^eb^  tatramajjhattupekkhāya kiccavasena ^b^upekkhānubrūhanā,^eb^ dhammānaṃ anativattanādibhāvasādhanena  pariyodāpakassa ñāṇassa kiccanipphattivasena sampahaṃsanā ca veditabbā.</p>
              <p>[03] kathaṃ? yasmiñhi vāre appanā uppajjati, tasmiṃ yo nīvaraṇasaṅkhāto kilesagaṇo tassa  jhānassa paribandho, tato cittaṃ visujjhati. visuddhattā āvaraṇavirahitaṃ hutvā majjhimaṃ  samathanimittaṃ paṭipajjati. ^b^majjhimaṃ samathanimittaṃ^eb^ nāma samappavatto appanāsamādhiyeva.  tadanantaraṃ pana purimacittaṃ ekasantatipariṇāmanayena tathattamupagacchamānaṃ majjhimaṃ samathanimittaṃ  paṭipajjati nāma, evaṃ paṭipannattā tathattupagamanena tattha pakkhandati nāma. evaṃ tāva purimacitte  vijjamānākāranipphādikā paṭhamassa jhānassa uppādakkhaṇeyeva āgamanavasena paṭipadāvisuddhi  veditabbā.</p>
              <p>[03] evaṃ ^a^V1.0144^ea^ visuddhassa pana tassa puna visodhetabbābhāvato visodhane byāpāraṃ akaronto visuddhaṃ  cittaṃ ajjhupekkhati nāma. samathabhāvupagamanena samathapaṭipannassa puna samādhāne byāpāraṃ  akaronto samathapaṭipannaṃ ajjhupekkhati nāma. samathapaṭipannabhāvato eva cassa kilesasaṃsaggaṃ  pahāya ekattena upaṭṭhitassa puna ekattupaṭṭhāne byāpāraṃ akaronto ekattupaṭṭhānaṃ ajjhupekkhati  nāma. evaṃ tatramajjhattupekkhāya kiccavasena upekkhānubrūhanā veditabbā.</p>
              <p>[03] ye panete evaṃ upekkhānubrūhite tattha jātā samādhipaññāsaṅkhātā yuganaddhadhammā aññamaññaṃ  anativattamānā hutvā pavattā, yāni ca saddhādīni indriyāni nānākilesehi vimuttattā  vimuttirasena ekarasāni hutvā pavattāni, yañcesa tadupagaṃ tesaṃ anativattanaekarasabhāvānaṃ  anucchavikaṃ vīriyaṃ vāhayati, yā cassa tasmiṃ khaṇe pavattā āsevanā, sabbepi te  ākārā yasmā ñāṇena saṃkilesavodānesu taṃ taṃ ādīnavañca ānisaṃsañca ^a^M1.0145^ea^  disvā tathā tathā sampahaṃsitattā visodhitattā pariyodāpitattā nipphannāva, tasmā  ``dhammānaṃ anativattanādibhāvasādhanena pariyodāpakassa ñāṇassa kiccanipphattivasena sampahaṃsanā  veditabbā''ti vuttaṃ.</p>
              <p>[03] tattha yasmā upekkhāvasena ñāṇaṃ pākaṭaṃ hoti. yathāha -- ``tathāpaggahitaṃ cittaṃ sādhukaṃ  ajjhupekkhati, upekkhāvasena paññāvasena paññindriyaṃ adhimattaṃ hoti, upekkhāvasena  nānattakilesehi cittaṃ vimuccati, vimokkhavasena paññāvasena paññindriyaṃ adhimattaṃ  hoti. vimuttattā te dhammā ekarasā honti. ekarasaṭṭhena bhāvanā''ti (paṭi0 ma0 1.201).  tasmā ñāṇakiccabhūtā sampahaṃsanā pariyosānanti vuttā.</p>
              <p>[03] idāni paṭhamaṃ jhānaṃ adhigataṃ hoti pathavīkasiṇanti ettha gaṇanānupubbatā ^b^paṭhamaṃ,^eb^ paṭhamaṃ  uppannantipi ^b^paṭhamaṃ^eb^. ārammaṇūpanijjhānato paccanīkajhāpanato vā ^b^jhānaṃ^eb^. pathavīmaṇḍalaṃ  pana sakalaṭṭhena ^b^pathavīkasiṇa^eb^nti vuccati, taṃ nissāya paṭiladdhanimittampi, pathavīkasiṇanimitte  paṭiladdhajhānampi. tatra imasmiṃ atthe jhānaṃ pathavīkasiṇanti veditabbaṃ. taṃ sandhāya  vuttaṃ ``paṭhamaṃ jhānaṃ adhigataṃ hoti pathavīkasiṇa''nti. </p>
            </h4>
          </h3>
          <h3>
            <h3n> ciraṭṭhitisampādanaṃ </h3n>
            <h4>
              <h4n> </h4n>
              <p>[03] 76^b^.^eb^ evamadhigate ^a^V1.0145^ea^ pana etasmiṃ tena yoginā vālavedhinā viya, sūdena viya ca ākārā  pariggahetabbā. yathā hi sukusalo dhanuggaho vālavedhāya kammaṃ kurumāno yasmiṃ  vāre vālaṃ vijjhati, tasmiṃ vāre akkantapadānañca dhanudaṇḍassa ca jiyāya ca sarassa ca ākāraṃ  pariggaṇheyya. ``evaṃ me ṭhitena evaṃ dhanudaṇḍaṃ evaṃ jiyaṃ evaṃ saraṃ gahetvā vālo  viddho''ti. so tato paṭṭhāya tatheva te ākāre sampādento avirādhetvā vālaṃ vijjheyya.  evameva yogināpi ``imaṃ nāma me bhojanaṃ bhuñjitvā evarūpaṃ puggalaṃ sevamānena evarūpe  senāsane iminā nāma iriyāpathena imasmiṃ kāle idaṃ adhigata''nti ete bhojanasappāyādayo  ākārā pariggahetabbā. evañhi so naṭṭhe ^a^M1.0146^ea^ vā tasmiṃ te ākāre sampādetvā  puna uppādetuṃ, appaguṇaṃ vā paguṇaṃ karonto punappunaṃ appetuṃ sakkhissati.</p>
              <p>[03] yathā ca kusalo sūdo bhattāraṃ parivisanto tassa yaṃ yaṃ ruciyā bhuñjati, taṃ taṃ sallakkhetvā  tato paṭṭhāya tādisameva upanāmento lābhassa bhāgī hoti, evamayampi adhigatakkhaṇe bhojanādayo  ākāre gahetvā te sampādento naṭṭhe naṭṭhe punappunaṃ appanāya lābhī hoti. tasmā  tena vālavedhinā viya sūdena viya ca ākārā pariggahetabbā. vuttampi cetaṃ bhagavatā -- </p>
              <p>[02] ``seyyathāpi, bhikkhave, paṇḍito byatto kusalo sūdo rājānaṃ vā rājamahāmattaṃ  vā nānaccayehi sūpehi paccupaṭṭhito assa ambilaggehipi tittakaggehipi kaṭukaggehipi  madhuraggehipi khārikehipi akhārikehipi loṇikehipi aloṇikehipi. sa kho  so, bhikkhave, paṇḍito byatto kusalo sūdo sakassa bhattu nimittaṃ uggaṇhāti `idaṃ  vā me ajja bhattu sūpeyyaṃ ruccati, imassa vā abhiharati, imassa vā bahuṃ gaṇhāti,  imassa vā vaṇṇaṃ bhāsati, ambilaggaṃ vā me ajja bhattu sūpeyyaṃ ruccati, ambilaggassa  vā abhiharati, ambilaggassa vā bahuṃ gaṇhāti, ambilaggassa vā vaṇṇaṃ bhāsati...pe0...  aloṇikassa vā vaṇṇaṃ bhāsatī'ti. sa kho so, bhikkhave, paṇḍito byatto kusalo  sūdo lābhī ceva hoti acchādanassa, lābhī vetanassa, lābhī abhihārānaṃ. taṃ kissa hetu?  tathā hi so, bhikkhave, paṇḍito ^a^V1.0146^ea^ byatto kusalo sūdo sakassa bhattu nimittaṃ uggaṇhāti.  evameva kho, bhikkhave, idhekacco paṇḍito byatto kusalo bhikkhu kāye kāyānupassī  viharati...pe0... vedanāsu vedanā... citte cittā... dhammesu dhammānupassī viharati  ātāpī sampajāno satimā vineyya loke abhijjhādomanassaṃ. tassa dhammesu dhammānupassino  viharato cittaṃ samādhiyati, upakkilesā pahīyanti, so taṃ nimittaṃ uggaṇhāti.  sa kho so, bhikkhave, paṇḍito byatto kusalo bhikkhu lābhī ceva hoti diṭṭhadhammasukhavihārānaṃ,  lābhī satisampajaññassa. taṃ kissa hetu? tathā ^a^M1.0147^ea^ hi so, bhikkhave,  paṇḍito byatto kusalo bhikkhu sakassa cittassa nimittaṃ uggaṇhātī''ti (saṃ0  ni0  5.374).</p>
              <p>[03] nimittaggahaṇena cassa puna te ākāre sampādayato appanāmattameva ijjhati, na ciraṭṭhānaṃ.  ciraṭṭhānaṃ pana samādhiparibandhānaṃ dhammānaṃ suvisodhitattā hoti. yo hi bhikkhu kāmādīnavapaccavekkhaṇādīhi  kāmacchandaṃ na suṭṭhu vikkhambhetvā, kāyapassaddhivasena kāyaduṭṭhullaṃ na suppaṭipassaddhaṃ  katvā, ārambhadhātumanasikārādivasena thinamiddhaṃ na suṭṭhu paṭivinodetvā, samathanimittamanasikārādivasena  uddhaccakukkuccaṃ na susamūhataṃ katvā, aññepi samādhiparibandhe dhamme na suṭṭhu visodhetvā  jhānaṃ samāpajjati, so avisodhitaṃ āsayaṃ paviṭṭhabhamaro viya avisuddhaṃ uyyānaṃ paviṭṭharājā  viya ca khippameva nikkhamati. yo pana samādhiparibandhe dhamme suṭṭhu visodhetvā jhānaṃ  samāpajjati, so suvisodhitaṃ āsayaṃ paviṭṭhabhamaro viya suparisuddhaṃ uyyānaṃ paviṭṭharājā  viya ca sakalampi divasabhāgaṃ antosamāpattiyaṃyeva hoti. tenāhu porāṇā -- </p>
              <p>[21] ``kāmesu chandaṃ paṭighaṃ vinodaye, </p>
              <p>[27] uddhaccamiddhaṃ vicikicchapañcamaṃ. </p>
              <p>[26] vivekapāmojjakarena cetasā, </p>
              <p>[22] rājāva suddhantagato tahiṃ rame''ti..</p>
              <p>[03] tasmā ciraṭṭhitikāmena paribandhakadhamme visodhetvā jhānaṃ samāpajjitabbaṃ. cittabhāvanāvepullatthañca  yathāladdhaṃ paṭibhāganimittaṃ vaḍḍhetabbaṃ. tassa dve vaḍḍhanābhūmiyo upacāraṃ vā ^a^V1.0147^ea^ appanaṃ vā.  upacāraṃ patvāpi hi taṃ vaḍḍhetuṃ vaṭṭati appanaṃ patvāpi. ekasmiṃ pana ṭhāne avassaṃ  vaḍḍhetabbaṃ. tena vuttaṃ ``yathāladdhaṃ paṭibhāganimittaṃ vaḍḍhetabba''nti. </p>
            </h4>
          </h3>
          <h3>
            <h3n> nimittavaḍḍhananayo </h3n>
            <h4>
              <h4n> </h4n>
              <p>[03] 77^b^.^eb^ tatrāyaṃ vaḍḍhananayo, tena yoginā taṃ nimittaṃ pattavaḍḍhanapūvavaḍḍhanabhattavaḍḍhanalatāvaḍḍhanadussavaḍḍhanayogena  avaḍḍhetvā yathā nāma kassako kasitabbaṭṭhānaṃ ^a^M1.0148^ea^ naṅgalena paricchinditvā paricchedabbhantare  kasati, yathā vā pana bhikkhū sīmaṃ bandhantā paṭhamaṃ nimittāni sallakkhetvā pacchā bandhanti,  evameva tassa yathāladdhassa nimittassa anukkamena ekaṅguladvaṅgulativaṅgulacaturaṅgulamattaṃ manasā  paricchinditvā yathāparicchedaṃ vaḍḍhetabbaṃ. aparicchinditvā pana na vaḍḍhetabbaṃ. tato vidatthiratanapamukhapariveṇavihārasīmānaṃ  gāmanigamajanapadarajjasamuddasīmānañca paricchedavasena vaḍḍhayantena cakkavāḷaparicchedena vā tato  vāpi uttari paricchinditvā vaḍḍhetabbaṃ.</p>
              <p>[03] yathā hi haṃsapotakā pakkhānaṃ uṭṭhitakālato paṭṭhāya parittaṃ parittaṃ padesaṃ uppatantā paricayaṃ  katvā anukkamena candimasūriyasantikaṃ gacchanti, evameva bhikkhu vuttanayena nimittaṃ  paricchinditvā vaḍḍhento yāva cakkavāḷaparicchedā tato vā uttari vaḍḍheti. athassa taṃ  nimittaṃ vaḍḍhitavaḍḍhitaṭṭhāne pathaviyā ukkūlavikūlanadīviduggapabbatavisamesu saṅkusatasamabbhāhataṃ  usabhacammaṃ viya hoti.</p>
              <p>[03] tasmiṃ pana nimitte pattapaṭhamajjhānena ādikammikena samāpajjanabahulena bhavitabbaṃ, na  paccavekkhaṇabahulena. paccavekkhaṇabahulassa hi jhānaṅgāni thūlāni dubbalāni hutvā upaṭṭhahanti.  athassa tāni evaṃ upaṭṭhitattā upari ussukkanāya paccayataṃ āpajjanti. so appaguṇe  jhāne ussukkamāno pattapaṭhamajjhānā ca parihāyati, na ca sakkoti dutiyaṃ pāpuṇituṃ.  tenāha bhagavā -- </p>
              <p>[02] ``seyyathāpi, bhikkhave, gāvī pabbateyyā bālā abyattā akhettaññū akusalā visame  pabbate carituṃ. tassā evamassa `yaṃnūnāhaṃ agatapubbañceva disaṃ gaccheyyaṃ, akhāditapubbāni  ca tiṇāni khādeyyaṃ, apītapubbāni ca pānīyāni piveyya'nti. sā ^a^V1.0148^ea^ purimaṃ pādaṃ  na supatiṭṭhitaṃ patiṭṭhāpetvā pacchimaṃ pādaṃ uddhareyya, sā na ceva agatapubbaṃ disaṃ gaccheyya,  na ca akhāditapubbāni tiṇāni khādeyya, na ca apītapubbāni pānīyāni piveyya. yasmiñcassā  padese ṭhitāya evamassa `yaṃnūnāhaṃ agatapubbañceva...pe0... piveyya'nti. tañca padesaṃ  na sotthinā paccāgaccheyya. taṃ kissa hetu ^a^M1.0149^ea^? tathā hi sā, bhikkhave,  gāvī pabbateyyā bālā abyattā akhettaññū akusalā visame pabbate carituṃ, evameva  kho, bhikkhave, idhekacco bhikkhu bālo abyatto akhettaññū akusalo vivicceva kāmehi...pe0...  paṭhamaṃ jhānaṃ upasampajja viharituṃ. so taṃ nimittaṃ nāsevati, na bhāveti, na bahulīkaroti,  na svādhiṭṭhitaṃ adhiṭṭhāti, tassa evaṃ hoti `yaṃnūnāhaṃ vitakkavicārānaṃ vūpasamā...pe0...  dutiyaṃ jhānaṃ upasampajja vihareyya'nti. so na sakkoti vitakkavicārānaṃ vūpasamā...pe0...  dutiyaṃ jhānaṃ upasampajja viharituṃ. tassevaṃ hoti `yaṃnūnāhaṃ vivicceva kāmehi...pe0...  paṭhamaṃ jhānaṃ upasampajja vihareyya'nti. so na sakkoti vivicceva kāmehi...pe0...  paṭhamaṃ jhānaṃ upasampajja viharituṃ. ayaṃ vuccati, bhikkhave, bhikkhu ubhato bhaṭṭho ubhato  parihīno, seyyathāpi sā gāvī pabbateyyā bālā abyattā akhettaññū akusalā visame  pabbate caritu''nti (a0 ni0  9.35).</p>
              <p>[03] tasmānena tasmiṃyeva tāva paṭhamajjhāne pañcahākārehi ciṇṇavasinā bhavitabbaṃ. </p>
            </h4>
          </h3>
          <h3>
            <h3n> pañcavasīkathā </h3n>
            <h4>
              <h4n> </h4n>
              <p>[03] 78^b^.^eb^ tatrimā pañca vasiyo āvajjanavasī, samāpajjanavasī, adhiṭṭhānavasī, vuṭṭhānavasī, paccavekkhaṇavasīti.  paṭhamaṃ jhānaṃ yatthicchakaṃ yadicchakaṃ yāvadicchakaṃ āvajjeti, āvajjanāya dandhāyitattaṃ  natthīti ^b^āvajjanavasī^eb^. paṭhamaṃ jhānaṃ yatthicchakaṃ...pe0... samāpajjati, samāpajjanāya  dandhāyitattaṃ natthīti ^b^samāpajjanavasī^eb^. evaṃ sesāpi vitthāretabbā.</p>
              <p>[03] ayaṃ panettha atthappakāsanā, paṭhamajjhānato vuṭṭhāya paṭhamaṃ vitakkaṃ āvajjayato bhavaṅgaṃ upacchinditvā  uppannāvajjanānantaraṃ vitakkārammaṇāneva cattāri pañca vā javanāni javanti. tato dve  bhavaṅgāni, tato puna vicārārammaṇaṃ āvajjanaṃ, vuttanayāneva javanānīti evaṃ pañcasu  ^a^V1.0149^ea^ jhānaṅgesu yadā nirantaraṃ cittaṃ pesetuṃ sakkoti, athassa ^b^āvajjanavasī^eb^ siddhā hoti.  ayaṃ pana matthakappattā vasī bhagavato yamakapāṭihāriye labbhati ^a^M1.0150^ea^, aññesaṃ  vā evarūpe kāle. ito paraṃ sīghatarā āvajjanavasī nāma natthi.</p>
              <p>[03] āyasmato pana mahāmoggallānassa nandopanandanāgarājadamane viya sīghaṃ samāpajjanasamatthatā ^b^samāpajjanavasī^eb^  nāma.</p>
              <p>[03] accharāmattaṃ vā dasaccharāmattaṃ vā khaṇaṃ ṭhapetuṃ samatthatā ^b^adhiṭṭhānavasī^eb^ nāma. tatheva  lahuṃ vuṭṭhātuṃ samatthatā ^b^vuṭṭhānavasī^eb^ nāma. tadubhayadassanatthaṃ buddharakkhitattherassa vatthuṃ  kathetuṃ vaṭṭati.</p>
              <p>[03] so hāyasmā upasampadāya aṭṭhavassiko hutvā therambatthale mahārohaṇaguttattherassa gilānupaṭṭhānaṃ  āgatānaṃ tiṃsamattānaṃ iddhimantasahassānaṃ majjhe nisinno therassa yāguṃ paṭiggāhayamānaṃ  upaṭṭhākanāgarājānaṃ gahessāmīti ākāsato pakkhandantaṃ supaṇṇarājānaṃ disvā tāvadeva  pabbataṃ nimminitvā nāgarājānaṃ bāhāyaṃ gahetvā tattha pāvisi. supaṇṇarājā pabbate  pahāraṃ datvā palāyi. mahāthero āha -- ``sace, āvuso, buddharakkhito nābhavissa,  sabbeva gārayhā assāmā''ti.</p>
              <p>[03] paccavekkhaṇavasī pana āvajjanavasiyā eva vuttā. paccavekkhaṇajavanāneva hi tattha āvajjanānantarānīti. </p>
            </h4>
          </h3>
          <h3>
            <h3n> dutiyajjhānakathā </h3n>
            <h4>
              <h4n> </h4n>
              <p>[03] 79^b^.^eb^ imāsu pana pañcasu vasīsu ciṇṇavasinā paguṇapaṭhamajjhānato vuṭṭhāya ``ayaṃ samāpatti  āsannanīvaraṇapaccatthikā, vitakkavicārānaṃ oḷārikattā aṅgadubbalā''ti ca tattha dosaṃ  disvā dutiyajjhānaṃ santato manasikatvā paṭhamajjhāne nikantiṃ pariyādāya dutiyādhigamāya  yogo kātabbo. athassa yadā paṭhamajjhānā vuṭṭhāya satassa sampajānassa jhānaṅgāni paccavekkhato  vitakkavicārā oḷārikato upaṭṭhahanti, pītisukhañceva cittekaggatā ca santato upaṭṭhāti,  tadāssa oḷārikaṅgaṃ pahānāya santāṅgapaṭilābhāya ca tadeva ^a^V1.0150^ea^ nimittaṃ ``pathavī pathavī''ti  punappunaṃ manasikaroto ``idāni dutiyajjhānaṃ uppajjissatī''ti bhavaṅgaṃ upacchinditvā  tadeva pathavīkasiṇaṃ ārammaṇaṃ katvā manodvārāvajjanaṃ uppajjati ^a^M1.0151^ea^. tato  tasmiṃyevārammaṇe cattāri pañca vā javanāni javanti, yesamavasāne ekaṃ rūpāvacaraṃ dutiyajjhānikaṃ.  sesāni vuttappakārāneva kāmāvacarānīti.</p>
              <p>[03] ettāvatā cesa vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ  avicāraṃ samādhijaṃ pītisukhaṃ dutiyaṃ jhānaṃ upasampajja viharati. evamanena dvaṅgavippahīnaṃ  tivaṅgasamannāgataṃ tividhakalyāṇaṃ dasalakkhaṇasampannaṃ dutiyaṃ jhānaṃ adhigataṃ hoti pathavīkasiṇaṃ. </p>
              <p>[03] 80^b^.^eb^ tattha ^b^vitakkavicārānaṃ vūpasamā^eb^ti vitakkassa ca vicārassa cāti imesaṃ  dvinnaṃ vūpasamā samatikkamā, dutiyajjhānakkhaṇe apātubhāvāti vuttaṃ hoti. tattha kiñcāpi  dutiyajjhāne sabbepi paṭhamajjhānadhammā na santi. aññeyeva hi paṭhamajjhāne phassādayo,  aññe idha. oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ  adhigamo hotīti dīpanatthaṃ ``vitakkavicārānaṃ vūpasamā''ti evaṃ vuttanti veditabbaṃ.</p>
              <p>[03] ^b^ajjhatta^eb^nti idha niyakajjhattamadhippetaṃ. vibhaṅge pana ``ajjhattaṃ paccatta''nti ettakameva  vuttaṃ. yasmā ca niyakajjhattamadhippetaṃ, tasmā attani jātaṃ attano santāne nibbattanti  ayamettha attho. ^b^sampasādana^eb^nti sampasādanaṃ vuccati saddhā. sampasādanayogato jhānampi  sampasādanaṃ. nīlavaṇṇayogato nīlavatthaṃ viya. yasmā vā taṃ jhānaṃ sampasādanasamannāgatattā  vitakkavicārakkhobhavūpasamanena ca cetaso sampasādayati, tasmāpi sampasādananti vuttaṃ.  imasmiñca atthavikappe sampasādanaṃ cetasoti evaṃ padasambandho veditabbo. purimasmiṃ  pana atthavikappe cetasoti etaṃ ekodibhāvena saddhiṃ yojetabbaṃ.</p>
              <p>[03] tatrāyamatthayojanā, eko udetīti ekodi, vitakkavicārehi anajjhārūḷhattā aggo seṭṭho  hutvā udetīti attho. seṭṭhopi hi loke ekoti vuccati. vitakkavicāravirahato  vā eko asahāyo hutvā itipi vattuṃ vaṭṭati. atha vā sampayuttadhamme udāyatīti  udi, uṭṭhāpetīti ^a^V1.0151^ea^ attho. seṭṭhaṭṭhena eko ca so udi cāti ekodi, samādhissetaṃ ^a^M1.0152^ea^  adhivacanaṃ. iti imaṃ ekodiṃ bhāveti vaḍḍhetīti idaṃ dutiyajjhānaṃ ekodibhāvaṃ.  so panāyaṃ ekodi yasmā cetaso, na sattassa, na jīvassa, tasmā etaṃ cetaso ekodibhāvanti  vuttaṃ.</p>
              <p>[03] nanu cāyaṃ saddhā paṭhamajjhānepi atthi, ayañca ekodināmako samādhi, atha kasmā idameva  ``sampasādanaṃ cetaso ekodibhāvañcā''ti vuttanti. vuccate, aduñhi paṭhamajjhānaṃ  vitakkavicārakkhobhena vīcitaraṅgasamākulamiva jalaṃ na suppasannaṃ hoti, tasmā satiyāpi  saddhāya ``sampasādana''nti na vuttaṃ. na suppasannattāyeva cettha samādhipi na suṭṭhu  pākaṭo, tasmā ``ekodibhāva''ntipi na vuttaṃ. imasmiṃ pana jhāne vitakkavicārapalibodhābhāvena  laddhokāsā balavatī saddhā, balavasaddhāsahāyapaṭilābheneva ca samādhipi pākaṭo, tasmā idameva  evaṃ vuttanti veditabbaṃ. vibhaṅge pana ``sampasādananti yā saddhā saddahanā okappanā  abhippasādo. cetaso ekodibhāvanti yā cittassa ṭhiti...pe0... sammāsamādhī''ti  ettakameva vuttaṃ. evaṃ vuttena pana tena saddhiṃ ayamatthavaṇṇanā yathā na virujjhati, aññadatthu  saṃsandati ceva sameti ca, evaṃ veditabbā. </p>
              <p>[03] 81^b^.^eb^ ^b^avitakkaṃ avicāra^eb^nti bhāvanāya pahīnattā etasmiṃ, etassa vā vitakko  natthīti avitakkaṃ. imināva nayena avicāraṃ. vibhaṅgepi vuttaṃ ``iti ayañca vitakko  ayañca vicāro santā honti samitā vūpasantā atthaṅgatā abbhatthaṅgatā appitā byappitā sositā  visositā byantikatā, tena vuccati avitakkaṃ avicāra''nti (vibha0 576).</p>
              <p>[03] etthāha ``nanu ca `vitakkavicārānaṃ vūpasamā'ti imināpi ayamattho siddho, atha  kasmā puna vuttaṃ `avitakkaṃ avicāra'nti''. vuccate, evametaṃ siddhovāyamattho,  na panetaṃ tadatthadīpakaṃ. nanu avocumha ``oḷārikassa pana oḷārikassa aṅgassa samatikkamā  paṭhamajjhānato paresaṃ dutiyajjhānādīnaṃ samadhigamo hotīti dassanatthaṃ vitakkavicārānaṃ  vūpasamāti evaṃ vutta''nti.</p>
              <p>[03] apica vitakkavicārānaṃ vūpasamā idaṃ sampasādanaṃ, na kilesakālussiyassa. vitakkavicārānañca  vūpasamā ekodibhāvaṃ, na upacārajjhānamiva nīvaraṇappahānā ^a^M1.0153^ea^, paṭhamajjhānamiva  ^a^V1.0153^ea^  ca na aṅgapātubhāvāti evaṃ sampasādanaekodibhāvānaṃ hetuparidīpakamidaṃ vacanaṃ. tathā  vitakkavicārānaṃ vūpasamā idaṃ avitakkaṃ avicāraṃ, na tatiyacatutthajjhānāni viya  cakkhuviññāṇādīni viya ca abhāvāti evaṃ avitakkāvicārabhāvassa hetuparidīpakañca,  na vitakkavicārābhāvamattaparidīpakaṃ. vitakkavicārābhāvamattaparidīpakameva pana ``avitakkaṃ  avicāra''nti idaṃ vacanaṃ. tasmā purimaṃ vatvāpi vattabbamevāti.</p>
              <p>[03] ^b^samādhija^eb^nti paṭhamajjhānasamādhito sampayuttasamādhito vā jātanti attho. tattha kiñcāpi  paṭhamampi sampayuttasamādhito jātaṃ, atha kho ayameva samādhi ``samādhī''ti vattabbataṃ  arahati vitakkavicārakkhobhavirahena ativiya acalattā, suppasannattā ca, tasmā imassa  vaṇṇabhaṇanatthaṃ idameva ``samādhija''nti vuttaṃ. pītisukhanti idaṃ vuttanayameva.</p>
              <p>[03] ^b^dutiya^eb^nti gaṇanānupubbatā dutiyaṃ. idaṃ dutiyaṃ samāpajjatītipi dutiyaṃ. yaṃ  pana vuttaṃ ``dvaṅgavippahīnaṃ tivaṅgasamannāgata''nti, tattha vitakkavicārānaṃ pahānavasena  dvaṅgavippahīnatā veditabbā. yathā ca paṭhamajjhānassa upacārakkhaṇe nīvaraṇāni pahīyanti, na  tathā imassa vitakkavicārā. appanākkhaṇeyeva ca panetaṃ vinā tehi uppajjati. tenassa  te ``pahānaṅga''nti vuccanti. pīti sukhaṃ cittekaggatāti imesaṃ pana tiṇṇaṃ uppattivasena  tivaṅgasamannāgatatā veditabbā. tasmā yaṃ vibhaṅge ``jhānanti sampasādo pīti sukhaṃ  cittassa ekaggatā''ti (vibha0 580) vuttaṃ, taṃ saparikkhāraṃ jhānaṃ dassetuṃ pariyāyena  vuttaṃ. ṭhapetvā pana sampasādanaṃ nippariyāyena upanijjhānalakkhaṇappattānaṃ aṅgānaṃ vasena  tivaṅgikameva etaṃ hoti. yathāha -- ``katamaṃ tasmiṃ samaye tivaṅgikaṃ jhānaṃ hoti,  pīti sukhaṃ cittassa ekaggatā''ti (dha0 sa0 161; vibha0 628). sesaṃ paṭhamajjhāne  vuttanayameva. </p>
            </h4>
          </h3>
          <h3>
            <h3n> tatiyajjhānakathā </h3n>
            <h4>
              <h4n> </h4n>
              <p>[03] 82^b^.^eb^ evamadhigate pana tasmimpi vuttanayeneva pañcahākārehi ciṇṇavasinā hutvā paguṇadutiyajjhānato  vuṭṭhāya ``ayaṃ samāpatti āsannavitakkavicārapaccatthikā, `yadeva tattha pītigataṃ cetaso  uppilāvitaṃ, etenetaṃ ^a^M1.0154^ea^ oḷārikaṃ akkhāyatī'ti (dī0 ni0 1.96) vuttāya  pītiyā oḷārikattā aṅgadubbalā''ti ca tattha dosaṃ disvā tatiyajjhānaṃ santato manasikaritvā  ^a^V1.0153^ea^ dutiyajjhāne nikantiṃ pariyādāya tatiyādhigamāya yogo kātabbo. athassa yadā dutiyajjhānato  vuṭṭhāya satassa sampajānassa jhānaṅgāni paccavekkhato pīti oḷārikato upaṭṭhāti, sukhañceva  ekaggatā ca santato upaṭṭhāti. tadāssa oḷārikaṅgappahānāya santāṅgapaṭilābhāya ca tadeva  nimittaṃ ``pathavī pathavī''ti punappunaṃ manasikaroto ``idāni tatiyajjhānaṃ uppajjissatī''ti  bhavaṅgaṃ upacchinditvā tadeva pathavīkasiṇaṃ ārammaṇaṃ katvā manodvārāvajjanaṃ uppajjati.  tato tasmiṃyevārammaṇe cattāri pañca vā javanāni javanti, yesaṃ avasāne ekaṃ rūpāvacaraṃ  tatiyajjhānikaṃ, sesāni vuttanayeneva kāmāvacarānīti. ettāvatā ca panesa pītiyā  ca virāgā upekkhako ca viharati sato ca sampajāno, sukhañca kāyena paṭisaṃvedeti,  yaṃ taṃ ariyā ācikkhanti upekkhako satimā sukhavihārīti, tatiyaṃ jhānaṃ upasampajja  viharatīti (dī0 ni0 1.230; dha0 sa0 163). evamanena ekaṅgavippahīnaṃ duvaṅgasamannāgataṃ  tividhakalyāṇaṃ dasalakkhaṇasampannaṃ tatiyaṃ jhānaṃ adhigataṃ hoti pathavīkasiṇaṃ. </p>
              <p>[03] 83^b^.^eb^ tattha ^b^pītiyā ca virāgā^eb^ti virāgo nāma vuttappakārāya pītiyā jigucchanaṃ  vā samatikkamo vā. ubhinnaṃ pana antarā casaddo sampiṇḍanattho, so vūpasamaṃ vā sampiṇḍeti  vitakkavicārānaṃ vūpasamaṃ vā. tattha yadā vūpasamameva sampiṇḍeti, tadā ``pītiyā  ca virāgā kiñca bhiyyo vūpasamā cā''ti evaṃ yojanā veditabbā. imissā ca yojanāya  virāgo jigucchanattho hoti, tasmā ``pītiyā jigucchanā ca vūpasamā cā''ti ayamattho  daṭṭhabbo. yadā pana vitakkavicāravūpasamaṃ sampiṇḍeti, tadā ``pītiyā ca virāgā,  kiñca bhiyyo vitakkavicārānañca vūpasamā''ti evaṃ yojanā veditabbā. imissā ca  yojanāya virāgo samatikkamanattho hoti, tasmā ``pītiyā ca samatikkamā vitakkavicārānañca  vūpasamā''ti ayamattho daṭṭhabbo. </p>
              <p>[01] kāmañcete vitakkavicārā dutiyajjhāneyeva vūpasantā, imassa pana jhānassa maggaparidīpanatthaṃ  vaṇṇabhaṇanatthañcetaṃ vuttaṃ. vitakkavicārānañca vūpasamāti hi vutte idaṃ paññāyati,  nūna vitakkavicāravūpasamo maggo imassa ^a^M1.0155^ea^ jhānassāti. yathā ca tatiye ariyamagge  appahīnānampi sakkāyadiṭṭhādīnaṃ ``pañcannaṃ orambhāgiyānaṃ saṃyojanānaṃ pahānā''ti  (dī0 ni0 1.373; ma0 ni0 2.133; saṃ0 ni0  5.184; a0 ni0  3.88) evaṃ  ^a^V1.0154^ea^ pahānaṃ  vuccamānaṃ vaṇṇabhaṇanaṃ hoti, tadadhigamāya ussukkānaṃ ussāhajanakaṃ, evameva idha avūpasantānampi  vitakkavicārānaṃ vūpasamo vuccamāno vaṇṇabhaṇanaṃ hoti. tenāyamattho vutto ``pītiyā  ca samatikkamā vitakkavicārānañca vūpasamā''ti. </p>
              <p>[03] 84^b^.^eb^ ^b^upekkhako ca viharatī^eb^ti ettha upapattito ikkhatīti upekkhā. samaṃ  passati, apakkhapatitā hutvā passatīti attho. tāya visadāya vipulāya thāmagatāya samannāgatattā  tatiyajjhānasamaṅgī upekkhakoti vuccati.</p>
              <p>[03] upekkhā pana dasavidhā hoti chaḷaṅgupekkhā, brahmavihārupekkhā, bojjhaṅgupekkhā, vīriyupekkhā,  saṅkhārupekkhā, vedanupekkhā, vipassanupekkhā, tatramajjhattupekkhā, jhānupekkhā, pārisuddhupekkhāti.</p>
              <p>[03] tattha yā ``idha, bhikkhave, bhikkhu cakkhunā rūpaṃ disvā neva sumano hoti, na dummano,  upekkhako ca viharati sato sampajāno''ti (a0 ni0  6.1) evamāgatā khīṇāsavassa  chasu dvāresu iṭṭhāniṭṭhachaḷārammaṇāpāthe parisuddhapakatibhāvāvijahanākārabhūtā upekkhā,  ayaṃ ^b^chaḷaṅgupekkhā^eb^ nāma.</p>
              <p>[03] yā pana ``upekkhāsahagatena cetasā ekaṃ disaṃ pharitvā viharatī''ti (dī0 ni0  1.556; ma0 ni0 1.77) evamāgatā sattesu majjhattākārabhūtā upekkhā, ayaṃ ^b^brahmavihārupekkhā^eb^  nāma.</p>
              <p>[03] yā ``upekkhāsambojjhaṅgaṃ bhāveti vivekanissita''nti (ma0 ni0 1.27) evamāgatā  sahajātadhammānaṃ majjhattākārabhūtā upekkhā, ayaṃ ^b^bojjhaṅgupekkhā^eb^ nāma.</p>
              <p>[03] yā ^a^M1.0156^ea^ pana ``kālenakālaṃ upekkhānimittaṃ manasikarotī''ti (a0 ni0   3.103) evamāgatā anaccāraddhanātisithilavīriyasaṅkhātā upekkhā, ayaṃ ^b^vīriyupekkhā^eb^  nāma.</p>
              <p>[03] yā ``kati saṅkhārupekkhā samathavasena uppajjanti, kati saṅkhārupekkhā vipassanāvasena  uppajjanti ^a^V1.0155^ea^. aṭṭha saṅkhārupekkhā samathavasena uppajjanti. dasa saṅkhārupekkhā vipassanāvasena  uppajjantī''ti (paṭi0 ma0 1.57) evamāgatā nīvaraṇādipaṭisaṅkhāsantiṭṭhanā gahaṇe majjhattabhūtā  upekkhā, ayaṃ ^b^saṅkhārupekkhā^eb^ nāma.</p>
              <p>[03] yā pana ``yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagata''nti  (dha0 sa0 150) evamāgatā adukkhamasukhasaññitā upekkhā, ayaṃ ^b^vedanupekkhā^eb^ nāma. </p>
              <p>[01] yā ``yadatthi yaṃ bhūtaṃ, taṃ pajahati, upekkhaṃ paṭilabhatī''ti (ma0 ni0 3.71; a0 ni0   7.55) evamāgatā vicinane majjhattabhūtā upekkhā, ayaṃ ^b^vipassanupekkhā^eb^ nāma.</p>
              <p>[03] yā pana chandādīsu yevāpanakesu āgatā sahajātānaṃ samavāhitabhūtā upekkhā, ayaṃ ^b^tatramajjhattupekkhā^eb^  nāma.</p>
              <p>[03] yā ``upekkhako ca viharatī''ti (dī0 ni0 1.230; dha0 sa0 163) evamāgatā aggasukhepi  tasmiṃ apakkhapātajananī upekkhā, ayaṃ ^b^jhānupekkhā^eb^ nāma.</p>
              <p>[03] yā pana ``upekkhāsatipārisuddhiṃ catutthaṃ jhāna''nti (dī0 ni0 1.232; dha0 sa0 165)  evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā, ayaṃ  ^b^pārisuddhupekkhā^eb^ nāma.</p>
              <p>[03] tatra chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā ca jhānupekkhā  ca pārisuddhupekkhā ca atthato ekā, tatramajjhattupekkhāva hoti. tena tena avatthābhedena  panassā ayaṃ bhedo. ekassāpi sato sattassa kumārayuvatherasenāpatirājādivasena bhedo  viya. tasmā tāsu yattha chaḷaṅgupekkhā, na tattha bojjhaṅgupekkhādayo. yattha vā pana bojjhaṅgupekkhā,  na tattha chaḷaṅgupekkhādayo hontīti veditabbā.</p>
              <p>[03] yathā ^a^M1.0157^ea^ cetāsamatthato ekībhāvo, evaṃ saṅkhārupekkhā vipassanupekkhānampi.  paññā eva hi sā kiccavasena dvidhā bhinnā. yathā hi purisassa sāyaṃ gehaṃ paviṭṭhaṃ  sappaṃ ajapadadaṇḍaṃ gahetvā ^a^V1.0156^ea^ pariyesamānassa taṃ thusakoṭṭhake nipannaṃ disvā ``sappo nu  kho, no''ti avalokentassa sovattikattayaṃ disvā nibbematikassa ``sappo, na sappo''ti  vicinane majjhattatā hoti, evameva yā āraddhavipassakassa vipassanāñāṇena lakkhaṇattaye  diṭṭhe saṅkhārānaṃ aniccabhāvādivicinane majjhattatā uppajjati, ayaṃ ^b^vipassanupekkhā^eb^  nāma. yathā pana tassa purisassa ajapadadaṇḍena gāḷhaṃ sappaṃ gahetvā ``kiṃ tāhaṃ imaṃ sappaṃ  aviheṭhento attānañca iminā aḍaṃsāpento muñceyya''nti muñcanākārameva pariyesato  gahaṇe majjhattatā hoti. evameva yā lakkhaṇattayassa diṭṭhattā āditte viya tayo bhave passato  saṅkhāraggahaṇe majjhattatā, ayaṃ ^b^saṅkhārupekkhā^eb^ nāma. iti vipassanupekkhāya siddhāya  saṅkhārupekkhāpi siddhāva hoti. iminā panesā vicinanaggahaṇesu majjhattasaṅkhātena kiccena  dvidhā bhinnāti. vīriyupekkhā pana vedanupekkhā ca aññamaññañca avasesāhi ca atthato  bhinnā evāti.</p>
              <p>[03] iti imāsu upekkhāsu jhānupekkhā idhādhippetā. sā majjhattalakkhaṇā, anābhogarasā, abyāpārapaccupaṭṭhānā,  pītivirāgapadaṭṭhānāti. etthāha, nanu cāyamatthato tatramajjhattupekkhāva hoti, sā ca paṭhamadutiyajjhānesupi  atthi. tasmā tatrāpi upekkhako ca viharatīti evamayaṃ vattabbā siyā, sā kasmā  na vuttāti. aparibyattakiccato. aparibyattañhi tassā tattha kiccaṃ vitakkādīhi  abhibhūtattā. idha panāyaṃ vitakkavicārapītīhi anabhibhūtattā ukkhittasirā viya hutvā  paribyattakiccā jātā, tasmā vuttāti. </p>
              <p>[06] niṭṭhitā upekkhako ca viharatīti etassa </p>
              <p>[06] sabbaso atthavaṇṇanā. </p>
              <p>[03] 85^b^.^eb^ idāni ^b^sato ca sampajāno^eb^ti ettha saratīti sato. sampajānātīti sampajāno.  puggalena sati ca sampajaññañca vuttaṃ. tattha saraṇalakkhaṇā sati, asammussanarasā, ārakkhapaccupaṭṭhānā.  asammohalakkhaṇaṃ sampajaññaṃ, tīraṇarasaṃ, pavicayapaccupaṭṭhānaṃ. </p>
              <p>[01] tattha ^a^M1.0158^ea^ kiñcāpi idaṃ satisampajaññaṃ purimajjhānesupi atthi. muṭṭhasatissa  hi asampajānassa upacāramattampi na sampajjati, pageva appanā. oḷārikattā pana tesaṃ  jhānānaṃ bhūmiyaṃ viya purisassa cittassa gati sukhā hoti, abyattaṃ tattha satisampajaññakiccaṃ.  oḷārikaṅgappahānena pana sukhumattā imassa jhānassa purisassa  khuradhārāyaṃ viya satisampajaññakiccapariggahitā ^a^V1.0157^ea^  eva cittassa gati icchitabbāti idheva vuttaṃ. kiñca bhiyyo, yathā dhenupago vaccho  dhenuto apanīto arakkhiyamāno punadeva dhenuṃ upagacchati, evamidaṃ tatiyajjhānasukhaṃ pītito  apanītaṃ, taṃ satisampajaññārakkhena arakkhiyamānaṃ punadeva pītiṃ upagaccheyya, pītisampayuttameva  siyā. sukhe vāpi sattā sārajjanti, idañca atimadhuraṃ sukhaṃ, tato paraṃ sukhābhāvā.  satisampajaññānubhāvena panettha sukhe asārajjanā hoti, no aññathāti imampi atthavisesaṃ  dassetuṃ idamidheva vuttanti veditabbaṃ.</p>
              <p>[03] idāni ^b^sukhañca kāyena paṭisaṃvedetī^eb^ti ettha kiñcāpi tatiyajjhānasamaṅgino sukhapaṭisaṃvedanābhogo  natthi. evaṃ santepi yasmā tassa nāmakāyena sampayuttaṃ sukhaṃ. yaṃ vā taṃ nāmakāyasampayuttaṃ  sukhaṃ, taṃsamuṭṭhānenassa yasmā atipaṇītena rūpena rūpakāyo phuṭo, yassa phuṭattā  jhānā vuṭṭhitopi sukhaṃ paṭisaṃvedeyya. tasmā etamatthaṃ dassento sukhañca kāyena  paṭisaṃvedetīti āha. </p>
              <p>[03] 86^b^.^eb^ idāni ^b^yaṃ taṃ ariyā ācikkhanti upekkhako satimā sukhavihārī^eb^ti  ettha yaṃjhānahetu yaṃjhānakāraṇā taṃ tatiyajjhānasamaṅgipuggalaṃ buddhādayo ariyā ācikkhanti  desenti paññapenti paṭṭhapenti vivaranti vibhajanti uttānīkaronti pakāsenti, pasaṃsantīti  adhippāyo. kinti? upekkhako satimā sukhavihārīti. taṃ tatiyaṃ jhānaṃ upasampajja  viharatīti evamettha yojanā veditabbā.</p>
              <p>[03] kasmā pana taṃ te evaṃ pasaṃsantīti? pasaṃsārahato. ayañhi yasmā atimadhurasukhe sukhapāramippattepi  tatiyajjhāne upekkhako, na tattha sukhābhisaṅgena ākaḍḍhiyati. yathā ca pīti na uppajjati,  evaṃ upaṭṭhitasatitāya satimā. yasmā ca ariyakantaṃ ariyajanasevitameva ca asaṃkiliṭṭhaṃ  sukhaṃ nāmakāyena paṭisaṃvedeti, tasmā pasaṃsāraho hoti ^a^M1.0159^ea^. iti pasaṃsārahato  naṃ ariyā te evaṃ pasaṃsāhetubhūte guṇe pakāsento ``upekkhako satimā sukhavihārī''ti  evaṃ pasaṃsantīti veditabbaṃ.</p>
              <p>[03] tatiyanti gaṇanānupubbatā tatiyaṃ, idaṃ tatiyaṃ samāpajjatītipi tatiyaṃ. yaṃ pana vuttaṃ  ``ekaṅgavippahīnaṃ duvaṅgasamannāgata''nti, ettha pītiyā  pahānavasena ekaṅgavippahīnatā veditabbā ^a^V1.0158^ea^.  sā panesā dutiyajjhānassa vitakkavicārā viya appanākkhaṇeyeva pahīyati. tena nassa  sā pahānaṅganti vuccati. sukhaṃ cittekaggatāti imesaṃ pana dvinnaṃ uppattivasena duvaṅgasamannāgatatā  veditabbā. tasmā yaṃ vibhaṅge ``jhānanti upekkhā sati sampajaññaṃ sukhaṃ cittassekaggatā''ti  (vibha0 591) vuttaṃ, taṃ saparikkhāraṃ jhānaṃ dassetuṃ pariyāyena vuttaṃ. ṭhapetvā  pana upekkhāsatisampajaññāni nippariyāyena upanijjhānalakkhaṇappattānaṃ aṅgānaṃ vasena duvaṅgikamevetaṃ  hoti. yathāha -- ``katamaṃ tasmiṃ samaye duvaṅgikaṃ jhānaṃ hoti, sukhaṃ cittassekaggatā''ti  (dha0 sa0 163; vibha0 624). sesaṃ paṭhamajjhāne vuttanayameva. </p>
            </h4>
          </h3>
          <h3>
            <h3n> catutthajjhānakathā </h3n>
            <h4>
              <h4n> </h4n>
              <p>[03] 87^b^.^eb^ evamadhigate pana tasmiṃpi vuttanayeneva pañcahākārehi ciṇṇavasinā hutvā paguṇatatiyajjhānato  vuṭṭhāya ``ayaṃ samāpatti āsannapītipaccatthikā, `yadeva tattha sukhamiti cetaso ābhogo,  etenetaṃ oḷārikaṃ akkhāyatī'ti (dī0 ni0 1.96) evaṃ vuttassa sukhassa oḷārikattā  aṅgadubbalā''ti ca tattha dosaṃ disvā catutthaṃ jhānaṃ santato manasikatvā tatiyajjhāne  nikantiṃ pariyādāya catutthādhigamāya yogo kātabbo. athassa yadā tatiyajjhānato vuṭṭhāya  satassa sampajānassa jhānaṅgāni paccavekkhato cetasikasomanassasaṅkhātaṃ sukhaṃ oḷārikato  upaṭṭhāti, upekkhāvedanā ceva cittekaggatā ca santato upaṭṭhāti, tadāssa oḷārikaṅgappahānāya  santāṅgapaṭilābhāya ca tadeva nimittaṃ ``pathavī pathavī''ti punappunaṃ manasikaroto ``idāni  catutthaṃ jhānaṃ uppajjissatī''ti bhavaṅgaṃ upacchinditvā tadeva pathavīkasiṇaṃ ārammaṇaṃ  katvā manodvārāvajjanaṃ uppajjati. tato tasmiṃyevārammaṇe cattāri pañca vā javanāni  uppajjanti ^a^M1.0160^ea^, yesaṃ avasāne ekaṃ rūpāvacaraṃ catutthajjhānikaṃ, sesāni  vuttappakārāneva kāmāvacarāni. ayaṃ pana viseso, yasmā sukhavedanā adukkhamasukhāya  vedanāya āsevanapaccayena paccayo na hoti, catutthajjhāne ca adukkhamasukhāya vedanāya  uppajjitabbaṃ, tasmā tāni upekkhāvedanāsampayuttāni honti. upekkhāsampayuttattāyeva  cettha pītipi parihāyatīti. ettāvatā cesa sukhassa ca pahānā dukkhassa ca pahānā pubbeva  somanassadomanassānaṃ atthaṅgamā adukkhamasukhaṃ upekkhāsatipārisuddhiṃ catutthaṃ jhānaṃ upasampajja  viharati (dī0 ni0 1.232; dha0 sa0 165). evamanena ekaṅgavippahīnaṃ duvaṅgasamannāgataṃ  tividhakalyāṇaṃ dasalakkhaṇasampannaṃ catutthaṃ jhānaṃ adhigataṃ hoti pathavīkasiṇaṃ. </p>
              <p>[03] 88^b^.^eb^ tattha ^a^V1.0159^ea^ ^b^sukhassa ca pahānā dukkhassa ca pahānā^eb^ti kāyikasukhassa ca kāyikadukkhassa  ca pahānā. ^b^pubbevā^eb^ti tañca kho pubbeva, na catutthajjhānakkhaṇe. ^b^somanassadomanassānaṃ  atthaṅgamā^eb^ti cetasikasukhassa ca cetasikadukkhassa cāti imesampi dvinnaṃ pubbeva  atthaṅgamā, pahānā icceva vuttaṃ hoti.</p>
              <p>[03] kadā pana nesaṃ pahānaṃ hotīti. catunnaṃ jhānānaṃ upacārakkhaṇe. somanassañhi catutthajjhānassa  upacārakkhaṇeyeva pahīyati. dukkhadomanassasukhāni paṭhamadutiyatatiyajjhānānaṃ upacārakkhaṇesu.  evametesaṃ pahānakkamena avuttānampi indriyavibhaṅge pana indriyānaṃ uddesakkameneva idhāpi  vuttānaṃ sukhadukkhasomanassadomanassānaṃ pahānaṃ veditabbaṃ.</p>
              <p>[03] yadi panetāni tassa tassa jhānassa upacārakkhaṇeyeva pahīyanti, atha kasmā ``kattha cuppannaṃ  dukkhindriyaṃ aparisesaṃ nirujjhati, idha, bhikkhave, bhikkhu vivicceva kāmehipi...pe0...  paṭhamaṃ jhānaṃ upasampajja viharati. ettha cuppannaṃ dukkhindriyaṃ aparisesaṃ nirujjhati.  kattha cuppannaṃ domanassindriyaṃ sukhindriyaṃ somanassindriyaṃ aparisesaṃ nirujjhati,  idha, bhikkhave, bhikkhu sukhassa ca pahānā...pe0... catutthaṃ jhānaṃ upasampajja viharati,  ettha cuppannaṃ somanassindriyaṃ aparisesaṃ nirujjhatī''ti (saṃ0 ni0  5.510) evaṃ  jhānesveva nirodho vuttoti? atisayanirodhattā. atisayanirodho hi nesaṃ paṭhamajjhānādīsu,  na nirodhoyeva. nirodhoyeva pana upacārakkhaṇe, nātisayanirodho.</p>
              <p>[03] tathā ^a^M1.0161^ea^ hi nānāvajjane paṭhamajjhānupacāre niruddhassāpi dukkhindriyassa  ḍaṃsamakasādisamphassena vā visamāsanupatāpena vā siyā uppatti, na tveva antoappanāyaṃ.  upacāre vā niruddhampetaṃ na suṭṭhu niruddhaṃ hoti, paṭipakkhena avihatattā. antoappanāyaṃ  pana pītipharaṇena sabbo kāyo sukhokkanto hoti, sukhokkantakāyassa ca suṭṭhu niruddhaṃ  hoti dukkhindriyaṃ, paṭipakkhena vihatattā. nānāvajjaneyeva ca dutiyajjhānupacāre pahīnassa  domanassindriyassa yasmā etaṃ vitakkavicārapaccayepi kāyakilamathe cittupaghāte ca  sati uppajjati. vitakkavicārābhāve ca neva uppajjati. yattha pana uppajjati, tattha vitakkavicārabhāve,  appahīnā eva ca dutiyajjhānupacāre vitakkavicārāti tatthassa siyā uppatti, na tveva  dutiyajjhāne, pahīnapaccayattā. tathā tatiyajjhānupacāre pahīnassāpi  sukhindriyassa pītisamuṭṭhānapaṇītarūpaphuṭakāyassa ^a^V1.0160^ea^  siyā uppatti, na tveva tatiyajjhāne. tatiyajjhāne hi sukhassa paccayabhūtā pīti sabbaso  niruddhāti. tathā catutthajjhānupacāre pahīnassāpi somanassindriyassa āsannattā appanāppattāya  upekkhāya abhāvena sammā anatikkantattā ca siyā uppatti, na tveva catutthajjhāne.  tasmā eva ca etthuppannaṃ dukkhindriyaṃ aparisesaṃ nirujjhatīti tattha tattha aparisesaggahaṇaṃ  katanti.</p>
              <p>[03] etthāha ``athevaṃ tassa tassa jhānassupacāre pahīnāpi etā vedanā idha kasmā samāhaṭā''ti?  sukhaggahaṇatthaṃ. yā hi ayaṃ adukkhamasukhanti ettha adukkhamasukhā vedanā vuttā, sā  sukhumā duviññeyyā na sakkā sukhena gahetuṃ, tasmā yathā nāma duṭṭhassa yathā vā  tathā vā upasaṅkamitvā gahetuṃ asakkuṇeyyassa goṇassa sukhaggahaṇatthaṃ gopo ekasmiṃ  vaje sabbā gāvo samāharati, athekekaṃ nīharanto paṭipāṭiyā āgataṃ ``ayaṃ so gaṇhatha  na''nti tampi gāhayati, evameva bhagavā sukhaggahaṇatthaṃ sabbā etā samāhari. evañhi samāhaṭā  etā dassetvā yaṃ neva sukhaṃ na dukkhaṃ na somanassaṃ na domanassaṃ, ayaṃ adukkhamasukhā  vedanāti sakkā hoti esā gāhayituṃ.</p>
              <p>[03] apica adukkhamasukhāya cetovimuttiyā paccayadassanatthañcāpi etā vuttāti veditabbā.  dukkhappahānādayo hi tassā paccayā. yathāha -- ``cattāro ^a^M1.0162^ea^ kho, āvuso,  paccayā adukkhamasukhāya cetovimuttiyā samāpattiyā. idhāvuso, bhikkhu sukhassa ca  pahānā...pe0... catutthaṃ jhānaṃ upasampajja viharati. ime khvāvuso, cattāro paccayā  adukkhamasukhāya cetovimuttiyā samāpattiyā''ti (ma0 ni0 1.458).</p>
              <p>[03] yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṃ tattha pahīnāti  vuttā, evaṃ vaṇṇabhaṇanatthampetassa jhānassetā idha vuttātipi veditabbā.</p>
              <p>[03] paccayaghātena vā ettha rāgadosānamatidūrabhāvaṃ dassetumpetā vuttāti veditabbā.  etāsu hi sukhaṃ somanassassa paccayo, somanassaṃ rāgassa. dukkhaṃ domanassassa paccayo,  domanassaṃ dosassa. sukhādighātena cassa sappaccayā rāgadosā hatāti atidūre hontīti. </p>
              <p>[01] ^b^adukkhamasukha^eb^nti dukkhābhāvena adukkhaṃ. sukhābhāvena asukhaṃ. etenettha dukkhasukhapaṭipakkhabhūtaṃ  tatiyavedanaṃ dīpeti, na dukkhasukhābhāvamattaṃ. tatiyavedanā  nāma adukkhamasukhā ^a^V1.0161^ea^, upekkhātipi  vuccati. sā iṭṭhāniṭṭhaviparītānubhavanalakkhaṇā, majjhattarasā, avibhūtapaccupaṭṭhānā, sukhadukkhanirodhapadaṭṭhānāti  veditabbā. </p>
              <p>[03] 89^b^.^eb^ ^b^upekkhāsatipārisuddhi^eb^nti upekkhāya janitasatiyā pārisuddhiṃ. imasmiñhi  jhāne suparisuddhā sati, yā ca tassā satiyā pārisuddhi, sā upekkhāya katā, na aññena.  tasmā etaṃ ``upekkhāsatipārisuddhi''nti vuccati. vibhaṅgepi vuttaṃ ``ayaṃ sati  imāya upekkhāya visadā hoti parisuddhā pariyodātā. tena vuccati upekkhāsatipārisuddhī''ti  (vibha0 597). yāya ca upekkhāya ettha satiyā pārisuddhi hoti, sā atthato tatramajjhattatātiveditabbā.  na kevalañcettha tāya satiyeva parisuddhā, apica kho sabbepi sampayuttadhammā, satisīsena  pana desanā vuttā.</p>
              <p>[03] tattha kiñcāpi ayaṃ upekkhā heṭṭhāpi tīsu jhānesu vijjati. yathā pana divā sūriyappabhābhibhavā  sommabhāvena ca attano upakārakattena vā ^a^M1.0163^ea^ sabhāgāya rattiyā alābhā divā  vijjamānāpi candalekhā aparisuddhā hoti apariyodātā, evamayampi tatramajjhattupekkhācandalekhā  vitakkādipaccanīkadhammatejābhibhavā sabhāgāya ca upekkhāvedanārattiyā appaṭilābhā vijjamānāpi  paṭhamādijjhānabhedesu aparisuddhā hoti. tassā ca aparisuddhāya divā aparisuddhacandalekhāya  pabhā viya sahajātāpi satiādayo aparisuddhāva honti. tasmā tesu ekampi ``upekkhāsatipārisuddhi''nti  na vuttaṃ. idha pana vitakkādipaccanīkadhammatejābhibhavābhāvā sabhāgāya ca upekkhāvedanārattiyā  paṭilābhā ayaṃ tatramajjhattupekkhācandalekhā ativiya parisuddhā. tassā parisuddhattā parisuddhacandalekhāya  pabhā viya sahajātāpi satiādayo parisuddhā honti pariyodātā. tasmā idameva ``upekkhāsatipārisuddhi''nti  vuttanti veditabbaṃ.</p>
              <p>[03] ^b^catuttha^eb^nti gaṇanānupubbatā catutthaṃ. idaṃ catutthaṃ samāpajjatītipi catutthaṃ.  yaṃ pana vuttaṃ ``ekaṅgavippahīnaṃ duvaṅgasamannāgata''nti, tattha somanassassa pahānavasena  ekaṅgavippahīnatā veditabbā. tañca pana somanassaṃ ekavīthiyaṃ purimajavanesuyeva pahīyati.  tenassa taṃ pahānaṅganti vuccati. upekkhāvedanā cittassekaggatāti imesaṃ pana dvinnaṃ  uppattivasena duvaṅgasamannāgatatā veditabbā. sesaṃ paṭhamajjhāne vuttanayameva. esa tāva  catukkajjhāne nayo. </p>
            </h4>
          </h3>
          <h3>
            <h3n> pañcakajjhānakathā </h3n>
            <h4>
              <h4n> </h4n>
              <p>[03] 90^b^.^eb^ pañcakajjhānaṃ ^a^V1.0162^ea^ pana nibbattentena paguṇapaṭhamajjhānato vuṭṭhāya ``ayaṃ samāpatti āsannanīvaraṇapaccatthikā,  vitakkassa oḷārikattā aṅgadubbalā''ti ca tattha dosaṃ disvā dutiyajjhānaṃ santato  manasikaritvā paṭhamajjhāne nikantiṃ pariyādāya dutiyādhigamāya yogo kātabbo. athassa  yadā paṭhamajjhānā vuṭṭhāya satassa sampajānassa jhānaṅgāni paccavekkhato vitakkamattaṃ oḷārikato  upaṭṭhāti, vicārādayo santato. tadāssa oḷārikaṅgappahānāya santaṅgapaṭilābhāya ca tadeva  nimittaṃ ``pathavī pathavī''ti punappunaṃ manasikaroto vuttanayeneva dutiyajjhānaṃ  uppajjati. tassa vitakkamattameva pahānaṅgaṃ. vicārādīni cattāri samannāgataṅgāni. sesaṃ  vuttappakārameva.</p>
              <p>[03] evamadhigate ^a^M1.0164^ea^ pana tasmimpi vuttanayeneva pañcahākārehi ciṇṇavasinā hutvā  paguṇadutiyajjhānato vuṭṭhāya ``ayaṃ samāpatti āsannavitakkapaccatthikā, vicārassa oḷārikattā  aṅgadubbalā''ti ca tattha dosaṃ disvā tatiyaṃ jhānaṃ santato manasikaritvā dutiyajjhāne  nikantiṃ pariyādāya tatiyādhigamāya yogo kātabbo. athassa yadā dutiyajjhānato vuṭṭhāya  satassa sampajānassa jhānaṅgāni paccavekkhato vicāramattaṃ oḷārikato upaṭṭhāti, pītiādīni  santato. tadāssa oḷārikaṅgappahānāya santaṅgapaṭilābhāya ca tadeva nimittaṃ ``pathavī pathavī''ti  punappunaṃ manasikaroto vuttanayeneva tatiyaṃ jhānaṃ uppajjati. tassa vicāramattameva pahānaṅgaṃ  catukkanayassa dutiyajjhāne viya pītiādīni tīṇi samannāgataṅgāni. sesaṃ vuttappakārameva.</p>
              <p>[03] iti yaṃ catukkanaye dutiyaṃ, taṃ dvidhā bhinditvā pañcakanaye dutiyañceva tatiyañca  hoti. yāni ca tattha tatiyacatutthāni, tāni ca catutthapañcamāni honti. paṭhamaṃ paṭhamamevāti. </p>
              <p>[06] iti sādhujanapāmojjatthāya kate visuddhimagge </p>
              <p>[06] samādhibhāvanādhikāre </p>
              <p>[06] pathavīkasiṇaniddeso nāma </p>
              <p>[06] catuttho paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 5. sesakasiṇaniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> āpokasiṇakathā </h3n>
            <h4>
              <h4n> </h4n>
              <p>[03] 91^b^.^eb^ idāni ^a^M1.0165^ea^ ^a^V1.0163^ea^ pathavīkasiṇānantare āpokasiṇe vitthārakathā hoti.  yatheva hi pathavīkasiṇaṃ, evaṃ āpokasiṇampi bhāvetukāmena sukhanisinnena āpasmiṃ  nimittaṃ gaṇhitabbaṃ, kate vā akate vāti sabbaṃ vitthāretabbaṃ. yathā ca idha,  evaṃ sabbattha. ito parañhi ettakampi avatvā visesamattameva vakkhāma.</p>
              <p>[03] idhāpi pubbekatādhikārassa puññavato akate āpasmiṃ pokkharaṇiyā vā taḷāke vā  loṇiyaṃ vā samudde vā nimittaṃ uppajjati cūḷasivattherassa viya. tassa kirāyasmato  lābhasakkāraṃ pahāya vivittavāsaṃ vasissāmīti mahātitthe nāvamārūhitvā jambudīpaṃ  gacchato antarā mahāsamuddaṃ olokayato tappaṭibhāgaṃ kasiṇanimittaṃ udapādi.</p>
              <p>[03] akatādhikārena cattāro kasiṇadose pariharantena nīlapītalohitodātavaṇṇānamaññataravaṇṇaṃ  āpaṃ agahetvā yaṃ pana bhūmiṃ asampattameva ākāse suddhavatthena gahitaṃ udakaṃ, aññaṃ  vā tathārūpaṃ vippasannaṃ anāvilaṃ, tena pattaṃ vā kuṇḍikaṃ vā samatittikaṃ pūretvā  vihārapaccante vuttappakāre paṭicchanne okāse ṭhapetvā sukhanisinnena na vaṇṇo paccavekkhitabbo.  na lakkhaṇaṃ manasi kātabbaṃ. nissayasavaṇṇameva katvā ussadavasena paṇṇattidhamme cittaṃ  ṭhapetvā ambu, udakaṃ, vāri, salilantiādīsu āponāmesu pākaṭanāmavaseneva ``āpo  āpo''ti bhāvetabbaṃ. </p>
              <p>[01] tassevaṃ bhāvayato anukkamena vuttanayeneva nimittadvayaṃ uppajjati. idha pana uggahanimittaṃ  calamānaṃ viya upaṭṭhāti, sace pheṇapupphuḷakamissaṃ udakaṃ hoti, tādisameva upaṭṭhāti,  kasiṇadoso ^a^V1.0164^ea^ paññāyati. paṭibhāganimittaṃ pana nipparipphandaṃ ākāse ṭhapitamaṇitālavaṇṭaṃ  viya maṇimayādāsamaṇḍalamiva ca hutvā upaṭṭhāti. so tassa saha upaṭṭhāneneva ^a^M1.0166^ea^  upacārajjhānaṃ, vuttanayeneva catukkapañcakajjhānāni ca pāpuṇātīti. āpokasiṇaṃ. </p>
            </h4>
          </h3>
          <h3>
            <h3n> tejokasiṇakathā </h3n>
            <h4>
              <h4n> </h4n>
              <p>[03] 92^b^.^eb^ tejokasiṇaṃ bhāvetukāmenāpi tejasmiṃ nimittaṃ gaṇhitabbaṃ. tattha katādhikārassa  puññavato akate nimittaṃ gaṇhantassa dīpasikhāya vā uddhane vā pattapacanaṭṭhāne vā davadāhe  vā yattha katthaci aggijālaṃ olokentassa nimittaṃ uppajjati cittaguttattherassa  viya. tassa hāyasmato dhammassavanadivase uposathāgāraṃ paviṭṭhassa dīpasikhaṃ olokentasseva  nimittaṃ uppajji. </p>
              <p>[01] itarena pana kātabbaṃ. tatridaṃ karaṇavidhānaṃ, siniddhāni sāradārūni phāletvā sukkhāpetvā  ghaṭikaṃ ghaṭikaṃ katvā patirūpaṃ rukkhamūlaṃ vā maṇḍapaṃ vā gantvā pattapacanākārena  rāsiṃ katvā ālimpetvā kaṭasārake vā camme vā paṭe vā vidatthicaturaṅgulappamāṇaṃ  chiddaṃ kātabbaṃ. taṃ purato ṭhapetvā vuttanayeneva nisīditvā heṭṭhā tiṇakaṭṭhaṃ vā  upari dhūmasikhaṃ vā amanasikaritvā vemajjhe ghanajālāya nimittaṃ gaṇhitabbaṃ, nīlanti  vā pītanti vātiādivasena vaṇṇo na paccavekkhitabbo, uṇhattavasena lakkhaṇaṃ na manasi  kātabbaṃ. nissayasavaṇṇameva katvā ussadavasena paṇṇattidhamme cittaṃ ṭhapetvā pāvako,  kaṇhavattanī, jātavedo, hutāsanotiādīsu aggināmesu pākaṭanāmavaseneva ``tejo tejo''ti  bhāvetabbaṃ.</p>
              <p>[03] tassevaṃ bhāvayato anukkamena vuttanayeneva nimittadvayaṃ uppajjati. tattha uggahanimittaṃ  jālaṃ chijjitvā chijjitvā patanasadisaṃ hutvā upaṭṭhāti. akate gaṇhantassa pana kasiṇadoso  paññāyati, alātakhaṇḍaṃ vā aṅgārapiṇḍo vā chārikā vā dhūmo vā upaṭṭhāti. paṭibhāganimittaṃ  niccalaṃ ākāse ṭhapitarattakambalakkhaṇḍaṃ viya suvaṇṇatālavaṇṭaṃ viya kañcanatthambho viya  ca upaṭṭhāti. so tassa saha upaṭṭhāneneva upacārajjhānaṃ, vuttanayeneva catukkapañcakajjhānāni  ca pāpuṇātīti. tejokasiṇaṃ. </p>
            </h4>
          </h3>
          <h3>
            <h3n> vāyokasiṇakathā </h3n>
            <h4>
              <h4n> </h4n>
              <p>[03] 93^b^.^eb^ vāyokasiṇaṃ ^a^M1.0167^ea^ ^a^V1.0165^ea^ bhāvetukāmenāpi vāyusmiṃ nimittaṃ gaṇhitabbaṃ.  tañca kho diṭṭhavasena vā phuṭṭhavasena vā. vuttañhetaṃ aṭṭhakathāsu ``vāyokasiṇaṃ uggaṇhanto  vāyusmiṃ nimittaṃ gaṇhāti, ucchaggaṃ vā eritaṃ sameritaṃ upalakkheti, veḷaggaṃ  vā...pe0... rukkhaggaṃ vā kesaggaṃ vā eritaṃ sameritaṃ upalakkheti, kāyasmiṃ  vā phuṭṭhaṃ upalakkhetī''ti. tasmā samasīsaṭṭhitaṃ ghanapattaṃ ucchuṃ vā veḷuṃ vā rukkhaṃ  vā caturaṅgulappamāṇaṃ ghanakesassa purisassa sīsaṃ vā vātena pahariyamānaṃ disvā ``ayaṃ  vāto etasmiṃ ṭhāne paharatī''ti satiṃ ṭhapetvā, yaṃ vā panassa vātapānantarikāya vā bhittichiddena  vā pavisitvā vāto kāyappadesaṃ paharati, tattha satiṃ ṭhapetvā vātamālutānilādīsu  vāyunāmesu pākaṭanāmavaseneva ``vāto vāto''ti bhāvetabbaṃ. idha uggahanimittavaḍḍhanato  otāritamattassa pāyāsassa usumavaṭṭisadisaṃ calaṃ hutvā upaṭṭhāti. paṭibhāganimittaṃ  sannisinnaṃ hoti niccalaṃ. sesaṃ vuttanayeneva veditabbanti. vāyokasiṇaṃ. </p>
            </h4>
          </h3>
          <h3>
            <h3n> nīlakasiṇakathā </h3n>
            <h4>
              <h4n> </h4n>
              <p>[03] 94^b^.^eb^ tadanantaraṃ pana nīlakasiṇaṃ uggaṇhanto nīlakasmiṃ nimittaṃ gaṇhāti pupphasmiṃ  vā vatthasmiṃ vā vaṇṇadhātuyā vāti vacanato katādhikārassa puññavato tāva tathārūpaṃ  mālāgacchaṃ vā pūjāṭhānesu pupphasantharaṃ vā nīlavatthamaṇīnaṃ vā aññataraṃ disvāva  nimittaṃ uppajjati. itarena nīluppalagirikaṇṇikādīni pupphāni gahetvā yathā  kesaraṃ vā vaṇṭaṃ vā na paññāyati, evaṃ caṅgoṭakaṃ vā karaṇḍapaṭalaṃ vā pattehiyeva samatittikaṃ  pūretvā santharitabbaṃ. nīlavaṇṇena vā vatthena bhaṇḍikaṃ bandhitvā pūretabbaṃ. mukhavaṭṭiyaṃ  vā assa bheritalamiva bandhitabbaṃ. kaṃsanīlapalāsanīlāñjananīlānaṃ vā aññatarena dhātunā  pathavīkasiṇe vuttanayena saṃhārimaṃ vā bhittiyaṃyeva vā kasiṇamaṇḍalaṃ katvā visabhāgavaṇṇena  paricchinditabbaṃ. tato pathavīkasiṇe vuttanayena ``nīlaṃ nīla''nti manasikāro pavattetabbo.  idhāpi uggahanimitte kasiṇadoso paññāyati, kesaradaṇḍakapattantarikādīni upaṭṭhahanti.  paṭibhāganimittaṃ kasiṇamaṇḍalato muñcitvā ākāse ^a^M1.0168^ea^ maṇitālavaṇṭasadisaṃ  upaṭṭhāti. sesaṃ vuttanayeneva veditabbanti. nīlakasiṇaṃ. </p>
            </h4>
          </h3>
          <h3>
            <h3n> pītakasiṇakathā </h3n>
            <h4>
              <h4n> </h4n>
              <p>[03] 95^b^.^eb^ pītakasiṇepi ^a^V1.0166^ea^ eseva nayo. vuttañhetaṃ pītakasiṇaṃ uggaṇhanto pītakasmiṃ nimittaṃ  gaṇhāti pupphasmiṃ vā vatthasmiṃ vā vaṇṇadhātuyā vāti. tasmā idhāpi katādhikārassa  puññavato tathārūpaṃ mālāgacchaṃ vā pupphasantharaṃ vā pītavatthadhātūnaṃ vā aññataraṃ disvāva  nimittaṃ uppajjati cittaguttattherassa viya. tassa kirāyasmato cittalapabbate pattaṅgapupphehi  kataṃ āsanapūjaṃ passato saha dassaneneva āsanappamāṇaṃ nimittaṃ udapādi. itarena  kaṇikārapupphādinā vā pītavatthena vā dhātunā vā nīlakasiṇe vuttanayeneva kasiṇaṃ  katvā ``pītakaṃ pītaka''nti manasikāro pavattetabbo. sesaṃ tādisamevāti. pītakasiṇaṃ. </p>
            </h4>
          </h3>
          <h3>
            <h3n> lohitakasiṇakathā </h3n>
            <h4>
              <h4n> </h4n>
              <p>[03] 96^b^.^eb^ lohitakasiṇepi eseva nayo. vuttañhetaṃ lohitakasiṇaṃ uggaṇhanto lohitakasmiṃ  nimittaṃ gaṇhāti pupphasmiṃ vā vatthasmiṃ vā vaṇṇadhātuyā vāti. tasmā idhāpi  katādhikārassa puññavato tathārūpaṃ bandhujīvakādimālāgacchaṃ vā pupphasantharaṃ vā lohitakavatthamaṇidhātūnaṃ  vā aññataraṃ disvāva nimittaṃ uppajjati. itarena jayasumanabandhujīvakarattakoraṇḍakādipupphehi  vā rattavatthena vā dhātunā vā nīlakasiṇe vuttanayeneva kasiṇaṃ katvā ``lohitakaṃ  lohitaka''nti manasikāro pavattetabbo. sesaṃ tādisamevāti. lohitakasiṇaṃ. </p>
            </h4>
          </h3>
          <h3>
            <h3n> odātakasiṇakathā </h3n>
            <h4>
              <h4n> </h4n>
              <p>[03] 97^b^.^eb^ odātakasiṇepi odātakasiṇaṃ uggaṇhanto odātasmiṃ nimittaṃ gaṇhāti  pupphasmiṃ vā vatthasmiṃ vā vaṇṇadhātuyā vāti vacanato katādhikārassa tāva puññavato  tathārūpaṃ mālāgacchaṃ vā vassikasumanādipupphasantharaṃ vā kumudapadumarāsiṃ vā odātavatthadhātūnaṃ  vā aññataraṃ disvāva nimittaṃ uppajjati, tipumaṇḍalarajatamaṇḍalacandamaṇḍalesupi uppajjatiyeva.  itarena ^a^M1.0169^ea^ vuttappakārehi odātapupphehi vā odātavatthena vā dhātunā  vā nīlakasiṇe vuttanayeneva kasiṇaṃ katvā ``odātaṃ odāta''nti manasikāro  pavattetabbo. sesaṃ tādisamevāti. odātakasiṇaṃ. </p>
            </h4>
          </h3>
          <h3>
            <h3n> ālokakasiṇakathā </h3n>
            <h4>
              <h4n> </h4n>
              <p>[03] 98^b^.^eb^ ālokakasiṇe ^a^V1.0167^ea^ pana ālokakasiṇaṃ uggaṇhanto ālokasmiṃ nimittaṃ gaṇhāti  bhittichidde vā tāḷacchidde vā vātapānantarikāya vāti vacanato katādhikārassa tāva puññavato  yaṃ bhittichiddādīnaṃ aññatarena sūriyāloko vā candāloko vā pavisitvā bhittiyaṃ  vā bhūmiyaṃ vā maṇḍalaṃ samuṭṭhāpeti, ghanapaṇṇarukkhasākhantarena vā ghanasākhāmaṇḍapantarena  vā nikkhamitvā bhūmiyameva maṇḍalaṃ samuṭṭhāpeti, taṃ disvāva nimittaṃ uppajjati.  itarenāpi tadeva vuttappakāramobhāsamaṇḍalaṃ ``obhāso obhāso''ti vā ``āloko  āloko''ti vā bhāvetabbaṃ. tathā asakkontena ghaṭe dīpaṃ jāletvā ghaṭamukhaṃ pidahitvā  ghaṭe chiddaṃ katvā bhittimukhaṃ ṭhapetabbaṃ. tena chiddena dīpāloko nikkhamitvā bhittiyaṃ  maṇḍalaṃ karoti, taṃ āloko ālokoti bhāvetabbaṃ. idamitarehi ciraṭṭhitikaṃ hoti.  idha uggahanimittaṃ bhittiyaṃ vā bhūmiyaṃ vā uṭṭhitamaṇḍalasadisameva hoti. paṭibhāganimittaṃ  ghanavippasannāalokapuñjasadisaṃ. sesaṃ tādisamevāti. ālokakasiṇaṃ. </p>
            </h4>
          </h3>
          <h3>
            <h3n> paricchinnākāsakasiṇakathā </h3n>
            <h4>
              <h4n> </h4n>
              <p>[03] 99^b^.^eb^ paricchinnākāsakasiṇepi ākāsakasiṇaṃ uggaṇhanto ākāsasmiṃ nimittaṃ  gaṇhāti bhittichidde vā tāḷacchidde vā vātapānantarikāya vāti vacanato katādhikārassa  tāva puññavato bhittichiddādīsu aññataraṃ disvāva nimittaṃ uppajjati. itarena succhannamaṇḍape  vā cammakaṭasārakādīnaṃ vā aññatarasmiṃ vidatthicaturaṅgulappamāṇaṃ chiddaṃ katvā tadeva  vā bhittichiddādibhedaṃ chiddaṃ ``ākāso ākāso''ti bhāvetabbaṃ. idha uggahanimittaṃ  saddhiṃ bhittipariyantādīhi chiddasadisameva hoti, vaḍḍhiyamānampi na vaḍḍhati. paṭibhāganimittamākāsamaṇḍalameva  hutvā upaṭṭhāti, vaḍḍhiyamānañca vaḍḍhati. sesaṃ pathavīkasiṇe vuttanayeneva veditabbanti.  paricchinnākāsakasiṇaṃ. </p>
              <p>[21] iti ^a^M1.0170^ea^ kasiṇāni dasabalo, </p>
              <p>[27] dasa yāni avoca sabbadhammadaso. </p>
              <p>[22] rūpāvacaramhi catukkapañcakajjhānahetūni.. </p>
              <p>[21] evaṃ ^a^V1.0168^ea^ tāni ca tesañca, </p>
              <p>[27] bhāvanānayamimaṃ viditvāna. </p>
              <p>[26] tesveva ayaṃ bhiyyo, </p>
              <p>[22] pakiṇṇakakathāpi viññeyyā.. </p>
            </h4>
          </h3>
          <h3>
            <h3n> pakiṇṇakakathā </h3n>
            <h4>
              <h4n> </h4n>
              <p>[03] 100^b^.^eb^ imesu hi ^b^pathavīkasiṇavasena^eb^ ekopi hutvā bahudhā hotītiādibhāvo, ākāse  vā udake vā pathaviṃ nimminitvā padasā gamanaṃ, ṭhānanisajjādikappanaṃ vā, parittāppamāṇanayena  abhibhāyatanapaṭilābhoti evamādīni ijjhanti.</p>
              <p>[03] ^b^āpokasiṇavasena^eb^ pathaviyaṃ ummujjananimmujjanaṃ, udakavuṭṭhisamuppādanaṃ, nadīsamuddādinimmānaṃ,  pathavīpabbatapāsādādīnaṃ kampananti evamādīni ijjhanti.</p>
              <p>[03] ^b^tejokasiṇavasena^eb^ dhūmāyanā, pajjalanā, aṅgāravuṭṭhisamuppādanaṃ, tejasā tejopariyādānaṃ,  yadeva so icchati tassa ḍahanasamatthatā, dibbena cakkhunā rūpadassanatthāya ālokakaraṇaṃ, parinibbānasamaye  tejodhātuyā sarīrajjhāpananti evamādīni ijjhanti.</p>
              <p>[03] ^b^vāyokasiṇavasena^eb^ vāyugatigamanaṃ, vātavuṭṭhisamuppādananti evamādīni ijjhanti.</p>
              <p>[03] ^b^nīlakasiṇavasena^eb^ nīlarūpanimmānaṃ, andhakārakaraṇaṃ, suvaṇṇadubbaṇṇanayena abhibhāyatanapaṭilābho,  subhavimokkhādhigamoti evamādīni ijjhanti.</p>
              <p>[03] ^b^pītakasiṇavasena^eb^ pītakarūpanimmānaṃ, suvaṇṇanti adhimuccanā, vuttanayeneva abhibhāyatanapaṭilābho,  subhavimokkhādhigamo cāti evamādīni ijjhanti.</p>
              <p>[03] ^b^lohitakasiṇavasena^eb^ lohitakarūpanimmānaṃ, vuttanayeneva abhibhāyatanapaṭilābho, subhavimokkhādhigamoti  evamādīni ijjhanti.</p>
              <p>[03] ^b^odātakasiṇavasena^eb^ ^a^M1.0171^ea^ ^a^V1.0169^ea^ odātarūpanimmānaṃ, thinamiddhassa dūrabhāvakaraṇaṃ, andhakāravidhamanaṃ,  dibbena cakkhunā rūpadassanatthāya ālokakaraṇanti evamādīni ijjhanti.</p>
              <p>[03] ^b^ālokakasiṇavasena^eb^ sappabhārūpanimmānaṃ, thinamiddhassa dūrabhāvakaraṇaṃ, andhakāravidhamanaṃ,  dibbena cakkhunā rūpadassanatthaṃ ālokakaraṇanti evamādīni ijjhanti.</p>
              <p>[03] ^b^ākāsakasiṇavasena^eb^ paṭicchannānaṃ vivaṭakaraṇaṃ, antopathavīpabbatādīsupi ākāsaṃ nimminitvā  iriyāpathakappanaṃ, tirokuḍḍādīsu asajjamānagamananti evamādīni ijjhanti.</p>
              <p>[03] sabbāneva uddhaṃ adho tiriyaṃ advayaṃ appamāṇanti imaṃ pabhedaṃ labhanti. vuttañhetaṃ ``pathavīkasiṇameko  sañjānāti. uddhamadhotiriyaṃ advayamappamāṇa''ntiādi.</p>
              <p>[03] tattha ^b^uddha^eb^nti uparigaganatalābhimukhaṃ. ^b^adho^eb^ti heṭṭhābhūmitalābhimukhaṃ. ^b^tiriya^eb^nti  khettamaṇḍalamiva samantā paricchinditaṃ. ekacco hi uddhameva kasiṇaṃ vaḍḍheti, ekacco  adho, ekacco samantato. tena tena vā kāraṇena evaṃ pasāreti. ālokamiva dibbacakkhunā  rūpadassanakāmo. tena vuttaṃ uddhamadhotiriyanti. ^b^advaya^eb^nti idaṃ pana ekassa aññabhāvānupagamanatthaṃ  vuttaṃ. yathā hi udakaṃ paviṭṭhassa sabbadisāsu udakameva hoti, na aññaṃ, evameva pathavīkasiṇaṃ  pathavīkasiṇameva hoti, natthi tassa añño kasiṇasambhedoti. eseva nayo sabbattha. ^b^appamāṇa^eb^nti  idaṃ tassa pharaṇāppamāṇavasena vuttaṃ. tañhi cetasā pharanto sakalameva pharati. na  ayamassa ādi idaṃ majjhanti pamāṇaṃ gaṇhātīti. </p>
              <p>[03] 101^b^.^eb^ ye ca te sattā kammāvaraṇena vā samannāgatā kilesāvaraṇena vā samannāgatā vipākāvaraṇena  vā samannāgatā asaddhā acchandikā duppaññā abhabbā niyāmaṃ okkamituṃ kusalesu dhammesu  sammattanti vuttā, tesamekassāpekakasiṇepi bhāvanā na ijjhati. tattha ^b^kammāvaraṇena  samannāgatā^eb^ti ānantariyakammasamaṅgino. ^b^kilesāvaraṇena samannāgatā^eb^ti niyatamicchādiṭṭhikā  ceva ubhatobyañjanakapaṇḍakā ca. ^b^vipākāvaraṇena samannāgatā^eb^ti ahetukadvihetukapaṭisandhikā.  ^b^asaddhā^eb^ti buddhādīsu saddhāvirahitā. ^b^acchandikā^eb^ti apaccanīkapaṭipadāyaṃ chandavirahitā  ^a^M1.0172^ea^. ^b^duppaññā^eb^ti lokiyalokuttarasammādiṭṭhiyā virahitā. ^b^abhabbā^eb^ ^a^V1.0170^ea^  ^b^niyāmaṃ okkamituṃ kusalesu dhammesu sammatta^eb^nti kusalesu dhammesu niyāmasaṅkhātaṃ  sammattasaṅkhātañca ariyamaggaṃ okkamituṃ abhabbāti attho. na kevalañca kasiṇeyeva,  aññesupi kammaṭṭhānesu etesamekassapi bhāvanā na ijjhati. tasmā vigatavipākāvaraṇenapi  kulaputtena kammāvaraṇañca kilesāvaraṇañca ārakā parivajjetvā saddhammassavanasappurisūpanissayādīhi  saddhañca chandañca paññañca vaḍḍhetvā kammaṭṭhānānuyoge yogo karaṇīyoti. </p>
              <p>[06] iti sādhujanapāmojjatthāya kate visuddhimagge </p>
              <p>[06] samādhibhāvanādhikāre </p>
              <p>[06] sesakasiṇaniddeso nāma </p>
              <p>[06] pañcamo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 6. asubhakammaṭṭhānaniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> uddhumātakādipadatthavaṇṇanā </h3n>
            <h4>
              <h4n> </h4n>
              <p>[03] 102^b^.^eb^ kasiṇānantaramuddiṭṭhesu ^a^M1.0173^ea^ ^a^V1.0171^ea^ pana uddhumātakaṃ, vinīlakaṃ, vipubbakaṃ,  vicchiddakaṃ, vikkhāyitakaṃ, vikkhittakaṃ, hatavikkhittakaṃ, lohitakaṃ, puḷavakaṃ,  aṭṭhikanti dasasu aviññāṇakāsubhesu bhastā viya vāyunā uddhaṃ jīvitapariyādānā  yathānukkamaṃ samuggatena sūnabhāvena uddhumātattā uddhumātaṃ, uddhumātameva ^b^uddhumātakaṃ^eb^.  paṭikkūlattā vā kucchitaṃ uddhumātanti ^b^uddhumātakaṃ^eb^. tathārūpassa chavasarīrassetaṃ adhivacanaṃ.</p>
              <p>[03] vinīlaṃ vuccati viparibhinnanīlavaṇṇaṃ, vinīlameva ^b^vinīlakaṃ^eb^. paṭikkūlattā vā  kucchitaṃ vinīlanti vinīlakaṃ. maṃsussadaṭṭhānesu rattavaṇṇassa pubbasannicayaṭṭhānesu  setavaṇṇassa yebhuyyena ca nīlavaṇṇassa nīlaṭṭhāne nīlasāṭakapārutasseva chavasarīrassetamadhivacanaṃ.</p>
              <p>[03] paribhinnaṭṭhānesu vissandamānaṃ pubbaṃ vipubbaṃ, vipubbameva ^b^vipubbakaṃ^eb^. paṭikkūlattā  vā kucchitaṃ vipubbanti vipubbakaṃ. tathārūpassa chavasarīrassetamadhivacanaṃ.</p>
              <p>[03] vicchiddaṃ vuccati dvidhā chindanena apadhāritaṃ, vicchiddameva ^b^vicchiddakaṃ^eb^. paṭikkūlattā  vā kucchitaṃ vicchiddanti vicchiddakaṃ. vemajjhe chinnassa chavasarīrassetamadhivacanaṃ.</p>
              <p>[03] ito ca etto ca vividhākārena soṇasiṅgālādīhi khāditanti vikkhāyitaṃ, vikkhāyitameva  ^b^vikkhāyitakaṃ^eb^. paṭikkūlattā vā kucchitaṃ vikkhāyitanti vikkhāyitakaṃ.  tathārūpassa chavasarīrassetamadhivacanaṃ.</p>
              <p>[03] vividhaṃ ^a^V1.0172^ea^ khittaṃ vikkhittaṃ, vikkhittameva ^b^vikkhittakaṃ^eb^. paṭikkūlattā vā kucchitaṃ  vikkhittanti vikkhittakaṃ. aññena hatthaṃ aññena pādaṃ aññena sīsanti evaṃ tato  tato khittassa chavasarīrassetamadhivacanaṃ.</p>
              <p>[03] hatañca taṃ purimanayeneva vikkhittakañcāti ^b^hatavikkhittakaṃ^eb^. kākapadākārena  aṅgapaccaṅgesu satthena hanitvā vuttanayena vikkhittassa chavasarīrassetamadhivacanaṃ.</p>
              <p>[03] lohitaṃ ^a^M1.0174^ea^ kirati vikkhipati ito cito ca paggharatīti ^b^lohitakaṃ^eb^.  paggharitalohitamakkhitassa chavasarīrassetamadhivacanaṃ. </p>
              <p>[01] puḷavā vuccanti kimayo, puḷave kiratīti ^b^puḷavakaṃ^eb^. kimiparipuṇṇassa chavasarīrassetamadhivacanaṃ.</p>
              <p>[03] aṭṭhiyeva ^b^aṭṭhikaṃ^eb^. paṭikkūlattā vā kucchitaṃ aṭṭhīti aṭṭhikaṃ. aṭṭhisaṅkhalikāyapi  ekaṭṭhikassapetamadhivacanaṃ. imāni ca pana uddhumātakādīni nissāya uppannanimittānampi  nimittesu paṭiladdhajjhānānampetāneva nāmāni. </p>
            </h4>
          </h3>
          <h3>
            <h3n> uddhumātakakammaṭṭhānaṃ </h3n>
            <h4>
              <h4n> </h4n>
              <p>[03] 103^b^.^eb^ tattha uddhumātakasarīre uddhumātakanimittaṃ uppādetvā uddhumātakasaṅkhātaṃ jhānaṃ  bhāvetukāmena yoginā pathavīkasiṇe vuttanayeneva vuttappakāraṃ ācariyaṃ upasaṅkamitvā  kammaṭṭhānaṃ uggahetabbaṃ. tenassa kammaṭṭhānaṃ kathentena asubhanimittatthāya gamanavidhānaṃ,  samantā nimittupalakkhaṇaṃ, ekādasavidhena nimittaggāho, gatāgatamaggapaccavekkhaṇanti evaṃ  appanāvidhānapariyosānaṃ sabbaṃ kathetabbaṃ. tenāpi sabbaṃ sādhukaṃ uggahetvā pubbe  vuttappakāraṃ senāsanaṃ upagantvā uddhumātakanimittaṃ pariyesantena vihātabbaṃ. </p>
              <p>[03] 104^b^.^eb^ evaṃ viharantena ca asukasmiṃ nāma gāmadvāre vā aṭavimukhe vā panthe vā pabbatapāde  vā rukkhamūle vā susāne vā uddhumātakasarīraṃ nikkhittanti kathentānaṃ  vacanaṃ sutvāpi ^a^V1.0173^ea^  na tāvadeva atitthena pakkhandantena viya gantabbaṃ. kasmā? asubhaṃ hi nāmetaṃ vāḷamigādhiṭṭhitampi  amanussādhiṭṭhitampi hoti. tatrassa jīvitantarāyopi siyā. gamanamaggo vā panettha gāmadvārena  vā nahānatitthena vā kedārakoṭiyā vā hoti. tattha visabhāgarūpaṃ āpāthamāgacchati,  tadeva vā sarīraṃ visabhāgaṃ hoti. purisassa hi itthisarīraṃ itthiyā ca purisasarīraṃ  visabhāgaṃ, tadetaṃ adhunāmataṃ subhatopi upaṭṭhāti, tenassa brahmacariyantarāyopi siyā.  sace pana ``nayidaṃ mādisassa bhāriya''nti attānaṃ takkayati, evaṃ takkayamānena gantabbaṃ. </p>
              <p>[03] 105^b^.^eb^ gacchantena ^a^M1.0175^ea^ ca saṅghattherassa vā aññatarassa vā abhiññātassa bhikkhuno  kathetvā gantabbaṃ. kasmā? sace hissa susāne amanussasīhabyagghādīnaṃ rūpasaddādianiṭṭhārammaṇābhibhūtassa  aṅgapaccaṅgāni vā pavedhenti, bhuttaṃ vā na parisaṇṭhāti, añño vā ābādho hoti.  athassa so vihāre pattacīvaraṃ surakkhitaṃ karissati. dahare vā sāmaṇere vā pahiṇitvā  taṃ bhikkhuṃ paṭijaggissati. apica susānaṃ nāma nirāsaṅkaṭṭhānanti maññamānā katakammāpi  akatakammāpi corā samosaranti. te manussehi anubaddhā bhikkhussa samīpe bhaṇḍakaṃ  chaḍḍetvāpi palāyanti. manussā ``sahoḍḍhaṃ coraṃ addasāmā''ti bhikkhuṃ gahetvā viheṭhenti.  athassa so ``mā imaṃ viheṭhayittha, mamāyaṃ kathetvā iminā nāma kammena gato''ti  te manusse saññāpetvā sotthibhāvaṃ karissati. ayaṃ ānisaṃso kathetvā gamane.  tasmā vuttappakārassa bhikkhuno kathetvā asubhanimittadassane sañjātābhilāsena yathānāma  khattiyo abhisekaṭṭhānaṃ, yajamāno yaññasālaṃ, adhano vā pana nidhiṭṭhānaṃ pītisomanassajāto  gacchati, evaṃ pītisomanassaṃ uppādetvā aṭṭhakathāsu vuttena vidhinā gantabbaṃ. vuttañhetaṃ -- </p>
              <p>[02] ``uddhumātakaṃ asubhanimittaṃ uggaṇhanto eko adutiyo gacchati upaṭṭhitāya satiyā  asammuṭṭhāya antogatehi indriyehi abahigatena mānasena gatāgatamaggaṃ paccavekkhamāno.  yasmiṃ padese uddhumātakaṃ asubhanimittaṃ nikkhittaṃ hoti, tasmiṃ padese pāsāṇaṃ  vā vammikaṃ vā rukkhaṃ vā gacchaṃ vā lataṃ vā sanimittaṃ karoti, sārammaṇaṃ karoti.  sanimittaṃ katvā sārammaṇaṃ katvā uddhumātakaṃ asubhanimittaṃ sabhāvabhāvato upalakkheti,  vaṇṇatopi liṅgatopi saṇṭhānatopi disatopi okāsatopi paricchedatopi sandhito vivarato  ninnato thalato samantato. so taṃ nimittaṃ suggahitaṃ karoti ^a^V1.0174^ea^, sūpadhāritaṃ upadhāreti,  suvavatthitaṃ vavatthapeti. so taṃ nimittaṃ suggahitaṃ katvā sūpadhāritaṃ upadhāretvā  suvavatthitaṃ vavatthapetvā eko adutiyo gacchati upaṭṭhitāya satiyā ^a^M1.0176^ea^ asammuṭṭhāya  antogatehi indriyehi abahigatena mānasena gatāgatamaggaṃ paccavekkhamāno. so caṅkamantopi  tabbhāgiyaññeva caṅkamaṃ adhiṭṭhāti. nisīdantopi tabbhāgiyaññeva āsanaṃ paññapeti. </p>
              <p>[02] ``samantā nimittupalakkhaṇā kimatthiyā kimānisaṃsāti? samantā nimittupalakkhaṇā  asammohatthā asammohānisaṃsā. ekādasavidhena nimittaggāho kimatthiyo kimānisaṃsoti?  ekādasavidhena nimittaggāho upanibandhanattho upanibandhanānisaṃso. gatāgatamaggapaccavekkhaṇā  kimatthiyā kimānisaṃsāti? gatāgatamaggapaccavekkhaṇā vīthisampaṭipādanatthā vīthisampaṭipādanānisaṃsā. </p>
              <p>[02] ``so ānisaṃsadassāvī ratanasaññī hutvā cittīkāraṃ upaṭṭhapetvā sampiyāyamāno tasmiṃ  ārammaṇe cittaṃ upanibandhati `addhā imāya paṭipadāya jarāmaraṇamhā parimuccissāmī'ti.  so vivicceva kāmehi...pe0... paṭhamaṃ jhānaṃ upasampajja viharati. tassādhigataṃ  hoti rūpāvacaraṃ paṭhamaṃ jhānaṃ dibbo ca vihāro bhāvanāmayañca puññakiriyavatthu''nti. </p>
              <p>[03] 106^b^.^eb^ tasmā yo cittasaññattatthāya sivathikadassanaṃ gacchati, so ghaṇḍiṃ paharitvā gaṇaṃ  sannipātetvāpi gacchatu. kammaṭṭhānasīsena pana gacchantena ekakena adutiyena mūlakammaṭṭhānaṃ  avissajjetvā taṃ manasikaronteneva susāne soṇādiparissayavinodanatthaṃ kattaradaṇḍaṃ  vā yaṭṭhiṃ vā gahetvā, sūpaṭṭhita bhāvasampādanena asammuṭṭhaṃ satiṃ katvā, manacchaṭṭhānañca  indriyānaṃ antogatabhāvasampādanato abahigatamanena hutvā gantabbaṃ.</p>
              <p>[03] vihārato nikkhamanteneva asukadisāya asukadvārena nikkhantomhīti dvāraṃ sallakkhetabbaṃ.  tato yena maggena gacchati, so maggo vavatthapetabbo, ayaṃ maggo pācinadisābhimukho vā  gacchati, pacchimauttaradakkhiṇadisābhimukho vā vidisābhimukhovāti. imasmiṃ pana ṭhāne  vāmato gacchati, imasmiṃ ṭhāne dakkhiṇato, imasmiṃ cassa ṭhāne pāsāṇo ^a^M1.0177^ea^ ^a^V1.0175^ea^,  imasmiṃ vammiko, imasmiṃ rukkho, imasmiṃ gaccho, imasmiṃ latāti. evaṃ gamanamaggaṃ  vavatthapentena nimittaṭṭhānaṃ gantabbaṃ. no ca kho paṭivātaṃ. paṭivātaṃ gacchantassa hi  kuṇapagandho ghānaṃ paharitvā matthaluṅgaṃ vā saṅkhobheyya, āhāraṃ vā chaḍḍāpeyya, vippaṭisāraṃ  vā janeyya ``īdisaṃ nāma kuṇapaṭṭhānaṃ āgatomhī''ti. tasmā paṭivātaṃ vajjetvā  anuvātaṃ gantabbaṃ. sace anuvātamaggena na sakkā hoti gantuṃ, antarā pabbato vā  papāto vā pāsāṇo vā vati vā kaṇṭakaṭṭhānaṃ vā udakaṃ vā cikkhallaṃ vā hoti, cīvarakaṇṇena  nāsaṃ pidahitvā gantabbaṃ. idamassa gamanavattaṃ. </p>
              <p>[03] 107^b^.^eb^ evaṃ gatena pana na tāva asubhanimittaṃ oloketabbaṃ. disā vavatthapetabbā.  ekasmiṃ hi disābhāge ṭhitassa ārammaṇañca na vibhūtaṃ hutvā khāyati, cittañca na kammaniyaṃ  hoti. tasmā taṃ vajjetvā yattha ṭhitassa ārammaṇañca vibhūtaṃ hutvā khāyati, cittañca  kammaniyaṃ hoti, tattha ṭhātabbaṃ. paṭivātānuvātañca pahātabbaṃ. paṭivāte ṭhitassa hi  kuṇapagandhena ubbāḷhassa cittaṃ vidhāvati. anuvāte ṭhitassa sace tattha adhivatthā amanussā  honti, te kujjhitvā anatthaṃ karonti. tasmā īsakaṃ ukkamma nātianuvāte  ṭhātabbaṃ. evaṃ tiṭṭhamānenāpi nātidūre nāccāsanne nānupādaṃ nānusīsaṃ ṭhātabbaṃ.  atidūre ṭhitassa hi ārammaṇaṃ avibhūtaṃ hoti. accāsanne bhayamuppajjati. anupādaṃ  vā anusīsaṃ vā ṭhitassa sabbaṃ asubhaṃ samaṃ na paññāyati. tasmā nātidūre nāccāsanne  olokentassa phāsukaṭṭhāne sarīravemajjhabhāge ṭhātabbaṃ. </p>
              <p>[03] 108^b^.^eb^ evaṃ ṭhitena ``tasmiṃ padese pāsāṇaṃ vā...pe0... lataṃ vā sanimittaṃ karotī''ti  evaṃ vuttāni samantā nimittāni upalakkhetabbāni. tatridaṃ upalakkhaṇavidhānaṃ, sace  tassa nimittassa samantā cakkhupathe pāsāṇo hoti, so ``ayaṃ pāsāṇo ucco vā nīco  vā khuddako vā mahanto vā tambo vā kāḷo vā seto vā dīgho vā parimaṇḍalo vā''ti  vavatthapetabbo. tato ``imasmiṃ nāma okāse ayaṃ pāsāṇo idaṃ asubhanimittaṃ, idaṃ  asubhanimittaṃ ayaṃ pāsāṇo''ti sallakkhetabbaṃ. sace vammiko hoti, sopi ``ucco  vā nīco vā khuddako ^a^M1.0178^ea^ vā mahanto vā tambo vā kāḷo vā seto vā dīgho vā parimaṇḍalo  vā''ti vavatthapetabbo. tato ``imasmiṃ nāma okāse ayaṃ vammiko idaṃ asubhanimitta''nti  sallakkhetabbaṃ. sace rukkho hoti, sopi ``assattho vā nigrodho vā kacchako vā  kapītano vā ucco vā nīco vā khuddako ^a^V1.0176^ea^ vā mahanto vā tambo vā kāḷo vā seto vā''ti  vavatthapetabbo. tato ``imasmiṃ nāma okāse ayaṃ rukkho idaṃ asubhanimitta''nti sallakkhetabbaṃ.  sace gaccho hoti, sopi ``sindivā karamando vā kaṇavīro vā kuraṇḍako vā ucco  vā nīco vā khuddako vā mahanto vā''ti vavatthapetabbo. tato ``imasmiṃ  nāma okāse ayaṃ gaccho idaṃ asubhanimitta''nti sallakkhetabbaṃ. sace latā hoti,  sāpi ``lābu vā kumbhaṇḍī vā sāmā vā kāḷavalli vā pūtilatā vā''ti vavatthapetabbā.  tato ``imasmiṃ nāma okāse ayaṃ latā idaṃ asubhanimittaṃ, idaṃ asubhanimittaṃ ayaṃ  latā''ti sallakkhetabbaṃ. </p>
              <p>[03] 109^b^.^eb^ yaṃ pana vuttaṃ sanimittaṃ karoti sārammaṇaṃ karotīti, taṃ idheva antogadhaṃ.  punappunaṃ vavatthapento hi sanimittaṃ karoti nāma. ayaṃ pāsāṇo idaṃ asubhanimittaṃ,  idaṃ asubhanimittaṃ ayaṃ pāsāṇoti evaṃ dve dve samāsetvā samāsetvā vavatthapento sārammaṇaṃ  karoti nāma.</p>
              <p>[03] evaṃ sanimittaṃ sārammaṇañca katvā pana sabhāvabhāvato vavatthapetīti vuttattā yvāssa sabhāvabhāvo  anaññasādhāraṇo attaniyo uddhumātakabhāvo, tena manasikātabbaṃ. vaṇitaṃ uddhumātakanti  evaṃ sabhāvena sarasena vavatthapetabbanti attho. </p>
              <p>[03] 110^b^.^eb^ evaṃ vavatthapetvā vaṇṇatopi liṅgatopi saṇṭhānatopi disatopi okāsatopi paricchedatopīti  chabbidhena nimittaṃ gahetabbaṃ. kathaṃ? tena hi yoginā idaṃ sarīraṃ kāḷassa vā  odātassa vā maṅguracchavino vāti ^b^vaṇṇato^eb^ vavatthapetabbaṃ. ^b^liṅgato^eb^ pana itthiliṅgaṃ  vā purisaliṅgaṃ vāti avavatthapetvā paṭhamavaye vā majjhimavaye vā pacchimavaye vā ṭhitassa  idaṃ sarīranti vavatthapetabbaṃ. ^b^saṇṭhānato^eb^ uddhumātakassa ^a^M1.0179^ea^ saṇṭhānavaseneva  idamassa sīsasaṇṭhānaṃ, idaṃ gīvāsaṇṭhānaṃ, idaṃ hatthasaṇṭhānaṃ, idaṃ udarasaṇṭhānaṃ, idaṃ  nābhisaṇṭhānaṃ, idaṃ kaṭisaṇṭhānaṃ, idaṃ ūrusaṇṭhānaṃ, idaṃ jaṅghāsaṇṭhānaṃ, idaṃ pādasaṇṭhānanti  vavatthapetabbaṃ. ^b^disato^eb^ pana imasmiṃ sarīre dve disā nābhiyā adho heṭṭhimadisā uddhaṃ  uparimadisāti vavatthapetabbaṃ. atha vā ahaṃ imissā disāya ṭhito asubhanimittaṃ imissāti  vavatthapetabbaṃ. ^b^okāsato^eb^ pana imasmiṃ nāma okāse hatthā, imasmiṃ pādā, imasmiṃ  sīsaṃ, imasmiṃ majjhimakāyo ṭhitoti vavatthapetabbaṃ. atha vā ahaṃ imasmiṃ okāse  ṭhito asubhanimittaṃ imasminti vavatthapetabbaṃ. ^b^paricchedato^eb^ idaṃ ^a^V1.0177^ea^ sarīraṃ adho pādatalena  upari kesamatthakena tiriyaṃ tacena paricchinnaṃ, yathāparicchinne ca ṭhāne dvattiṃsakuṇapabharitamevāti  vavatthapetabbaṃ. atha vā ayamassa hatthaparicchedo, ayaṃ pādaparicchedo, ayaṃ sīsaparicchedo,  ayaṃ majjhimakāyaparicchedoti vavatthapetabbaṃ. yattakaṃ vā pana ṭhānaṃ gaṇhati, tattakameva  idaṃ īdisaṃ uddhumātakanti paricchinditabbaṃ. purisassa pana itthisarīraṃ itthiyā  vā purisasarīraṃ na vaṭṭati. visabhāge sarīre ārammaṇaṃ na upaṭṭhāti, vipphandanasseva  paccayo hoti. ``ugghāṭitāpi hi itthī purisassa cittaṃ pariyādāya tiṭṭhatī''ti (a0  ni0  5.55) majjhimaṭṭhakathāyaṃ vuttaṃ. tasmā sabhāgasarīreyeva evaṃ chabbidhena nimittaṃ  gaṇhitabbaṃ. </p>
              <p>[03] 111^b^.^eb^ yo pana purimabuddhānaṃ santike āsevitakammaṭṭhāno parihatadhutaṅgo parimadditamahābhūto  pariggahitasaṅkhāro vavatthāpitanāmarūpo ugghāṭitasattasañño katasamaṇadhammo vāsitavāsano bhāvitabhāvano  sabījo ñāṇuttaro appakileso kulaputto, tassa olokitolokitaṭṭhāneyeva paṭibhāganimittaṃ  upaṭṭhāti. no ce evaṃ upaṭṭhāti, athevaṃ chabbidhena nimittaṃ gaṇhato upaṭṭhāti. yassa  pana evampi na upaṭṭhāti, tena sandhito vivarato ninnato thalato samantatoti punapi pañcavidhena  nimittaṃ gahetabbaṃ. </p>
              <p>[03] 112^b^.^eb^ tattha ^b^sandhito^eb^ti asītisatasandhito. uddhumātake pana kathaṃ asītisatasandhayo vavatthapessati.  tasmānena tayo dakkhiṇahatthasandhī, tayo vāmahatthasandhī, tayo dakkhiṇapādasandhī, tayo vāmapādasandhī  ^a^M1.0180^ea^, eko gīvasandhi, eko kaṭisandhīti evaṃ cuddasamahāsandhivasena sandhito  vavatthapetabbaṃ. ^b^vivarato^eb^ti vivaraṃ nāma hatthantaraṃ pādantaraṃ udarantaraṃ kaṇṇantaranti  evaṃ vivarato vavatthapetabbaṃ. akkhīnampi nimmīlitabhāvo vā ummīlitabhāvo vā mukhassa  ca pihitabhāvo vā vivaṭabhāvo vā vavatthapetabbo. ^b^ninnato^eb^ti yaṃ sarīre ninnaṭṭhānaṃ  akkhikūpo vā antomukhaṃ vā galavāṭako vā, taṃ vavatthapetabbaṃ. atha vā ahaṃ ninne  ṭhito sarīraṃ unnateti vavatthapetabbaṃ. ^b^thalato^eb^ti yaṃ sarīre unnataṭṭhānaṃ jaṇṇukaṃ  vā uro vā nalāṭaṃ vā, taṃ vavatthapetabbaṃ. atha vā ahaṃ thale ṭhito sarīraṃ ninneti vavatthapetabbaṃ.  ^b^samantato^eb^ti sabbaṃ sarīraṃ samantato vavatthapetabbaṃ. sakalasarīre ñāṇaṃ cāretvā yaṃ  ṭhānaṃ vibhūtaṃ hutvā upaṭṭhāti, tattha ``uddhumātakaṃ uddhumātaka''nti cittaṃ ṭhapetabbaṃ.  sace evampi na upaṭṭhāti, udarapariyosānaṃ atirekaṃ uddhumātakaṃ hoti, tattha ``uddhumātakaṃ  uddhumātaka''nti cittaṃ ṭhapetabbaṃ. </p>
              <p>[03] 113^b^.^eb^ idāni ^a^V1.0178^ea^ ``so taṃ nimittaṃ suggahitaṃ karotī''tiādīsu ayaṃ ^b^vinicchayakathā^eb^ --</p>
              <p>[03] tena yoginā tasmiṃ sarīre yathāvuttanimittaggāhavasena suṭṭhu nimittaṃ gaṇhitabbaṃ.  satiṃ sūpaṭṭhitaṃ katvā āvajjitabbaṃ. evaṃ punappunaṃ karontena sādhukaṃ upadhāretabbañceva  vavatthapetabbañca. sarīrato nātidūre nāccāsanne padese ṭhitena vā nisinnena vā cakkhuṃ  ummīletvā oloketvā nimittaṃ gaṇhitabbaṃ. ``uddhumātakapaṭikkūlaṃ uddhumātakapaṭikkūla''nti  satakkhattuṃ sahassakkhattuṃ ummīletvā oloketabbaṃ, nimmīletvā āvajjitabbaṃ.  evaṃ punappunaṃ karontassa uggahanimittaṃ suggahitaṃ hoti. kadā suggahitaṃ hoti?  yadā ummīletvā olokentassa nimmīletvā āvajjentassa ca ekasadisaṃ hutvā āpāthamāgacchati,  tadā suggahitaṃ nāma hoti.</p>
              <p>[03] so taṃ nimittaṃ evaṃ suggahitaṃ katvā sūpadhāritaṃ upadhāretvā suvavatthitaṃ vavatthapetvā  sace tattheva bhāvanāpariyosānaṃ pattuṃ na sakkoti, athānena āgamanakāle vuttanayeneva  ekakena adutiyena tadeva kammaṭṭhānaṃ manasikarontena sūpaṭṭhitaṃ satiṃ katvā antogatehi  ^a^M1.0181^ea^ indriyehi abahigatena mānasena attano senāsanameva gantabbaṃ.</p>
              <p>[03] susānā nikkhamanteneva ca āgamanamaggo vavatthapetabbo, yena maggena nikkhantosmi, ayaṃ  maggo pācīnadisābhimukho vā gacchati, pacchimauttaradakkhiṇadisābhimukho vā gacchati, vidisābhimukho  vā gacchati. imasmiṃ pana ṭhāne vāmato gacchati, imasmiṃ dakkhiṇato, imasmiṃ cassa ṭhāne  pāsāṇo, imasmiṃ vammiko, imasmiṃ rukkho, imasmiṃ gaccho, imasmiṃ latāti evaṃ  āgamanamaggaṃ vavatthapetvā āgatena caṅkamantenāpi tabbhāgiyova caṅkamo adhiṭṭhātabbo, asubhanimittadisābhimukhe  bhūmippadese caṅkamitabbanti attho. nisīdantena āsanampi tabbhāgiyameva paññapetabbaṃ.  sace pana tassaṃ disāyaṃ sobbho vā papāto vā rukkho vā vati vā kalalaṃ vā hoti,  na sakkā taṃdisābhimukhe bhūmippadese caṅkamituṃ, āsanampi anokāsattā na sakkā  paññapetuṃ. taṃ disaṃ anapalokentenāpi okāsānurūpe ṭhāne caṅkamitabbañceva nisīditabbañca.  cittaṃ pana taṃdisābhimukhaṃyeva kātabbaṃ. </p>
              <p>[03] 114^b^.^eb^ idāni ``samantā nimittupalakkhaṇā kimatthiyā''tiādipañhānaṃ  ``asammohatthā''tiādivissajjane ^a^V1.0179^ea^  ayaṃ adhippāyo. yassa hi avelāyaṃ uddhumātakanimittaṭṭhānaṃ gantvā samantā nimittupalakkhaṇaṃ  katvā nimittaggahaṇatthaṃ cakkhuṃ ummīletvā olokentasseva taṃ matasarīraṃ uṭṭhahitvā  ṭhitaṃ viya ajjhottharamānaṃ viya anubandhamānaṃ viya ca hutvā upaṭṭhāti, so taṃ bībhacchaṃ  bheravārammaṇaṃ disvā vikkhittacitto ummattako viya hoti, bhayaṃ chambhitattaṃ lomahaṃsaṃ  pāpuṇāti. pāḷiyaṃ hi vibhattāṭṭhatiṃsārammaṇesu aññaṃ evarūpaṃ bheravārammaṇaṃ nāma natthi.  imasmiṃ hi kammaṭṭhāne jhānavibbhantako nāma hoti. kasmā? atibheravattā kammaṭṭhānassa.  tasmā tena yoginā santhambhetvā satiṃ sūpaṭṭhitaṃ katvā matasarīraṃ uṭṭhahitvā anubandhanakaṃ  nāma natthi. sace hi so ``etassa samīpe ṭhito pāsāṇo vā latā vā āgaccheyya, sarīrampi  āgaccheyya. yathā pana so pāsāṇo vā latā vā nāgacchati, evaṃ sarīrampi nāgacchati.  ayaṃ pana tuyhaṃ upaṭṭhānākāro saññajo saññāsambhavo, kammaṭṭhānaṃ ^a^M1.0182^ea^ te ajja  upaṭṭhitaṃ, mā bhāyi bhikkhū''ti tāsaṃ vinodetvā hāsaṃ uppādetvā tasmiṃ nimitte  cittaṃ sañcarāpetabbaṃ. evaṃ visesamadhigacchati. idametaṃ sandhāya vuttaṃ ``samantā  nimittupalakkhaṇā asammohatthā''ti.</p>
              <p>[03] ekādasavidhena pana nimittaggāhaṃ sampādento kammaṭṭhānaṃ upanibandhati. tassa hi cakkhūni  ummīletvā olokanapaccayā uggahanimittaṃ uppajjati. tasmiṃ mānasaṃ cārentassa paṭibhāganimittaṃ  uppajjati. tattha mānasaṃ cārento appanaṃ pāpuṇāti. appanāyaṃ ṭhatvā vipassanaṃ vaḍḍhento  arahattaṃ sacchikaroti. tena vuttaṃ ``ekādasavidhena nimittaggāho upanibandhanattho''ti. </p>
              <p>[03] 115^b^.^eb^ ^b^gatāgatamaggapaccavekkhaṇā vīthisampaṭipādanatthā^eb^ti ettha pana yā gatamaggassa ca āgatamaggassa  ca paccavekkhaṇā vuttā, sā kammaṭṭhānavīthiyā sampaṭipādanatthāti attho. sace hi imaṃ  bhikkhuṃ kammaṭṭhānaṃ gahetvā āgacchantaṃ antarāmagge keci ajja, bhante, katimīti divasaṃ  vā pucchanti, pañhaṃ vā pucchanti, paṭisanthāraṃ vā karonti, ahaṃ kammaṭṭhānikoti  tuṇhībhūtena gantuṃ na vaṭṭati. divaso kathetabbo, pañho vissajjetabbo. sace na  jānāti, na jānāmīti vattabbaṃ. dhammiko paṭisanthāro kātabbo. tassevaṃ karontassa  uggahitaṃ taruṇanimittaṃ nassati. tasmiṃ nassantepi divasaṃ puṭṭhena kathetabbameva.  pañhaṃ ajānantena na jānāmīti vattabbaṃ. jānantena ekadesena kathetumpi vaṭṭati, paṭisanthāropi  kātabbo. āgantukaṃ ^a^V1.0180^ea^ pana bhikkhuṃ disvā āgantukapaṭisanthāro kātabbova. avasesānipi  cetiyaṅgaṇavattabodhiyaṅgaṇavattauposathāgāravattabhojanasālājantāgharāacariyupajjhāyāagantukagamikavattādīni  sabbāni khandhakavattāni pūretabbāneva. tassa tāni pūrentassāpi taṃ taruṇanimittaṃ  nassati, puna gantvā nimittaṃ gaṇhissāmīti gantukāmassāpi amanussehi vā vāḷamigehi  vā adhiṭṭhitattā susānampi gantuṃ na sakkā hoti, nimittaṃ vā antaradhāyati.  uddhumātakaṃ hi ekameva vā dve vā divase ṭhatvā vinīlakādibhāvaṃ gacchati. sabbakammaṭṭhānesu  etena samaṃ dullabhaṃ kammaṭṭhānaṃ nāma natthi. tasmā evaṃ naṭṭhe nimitte tena bhikkhunā  rattiṭṭhāne vā divāṭhāne vā nisīditvā ahaṃ iminā nāma dvārena vihārā nikkhamitvā  asukadisābhimukhaṃ maggaṃ paṭipajjitvā asukasmiṃ ^a^M1.0183^ea^ nāma ṭhāne vāmaṃ  gaṇhi, asukasmiṃ dakkhiṇaṃ. tassa asukasmiṃ ṭhāne pāsāṇo, asukasmiṃ vammikarukkhagacchalatānamaññataraṃ.  sohaṃ tena maggena gantvā asukasmiṃ nāma ṭhāne asubhaṃ addasaṃ. tattha asukadisābhimukho  ṭhatvā evañcevañca samantā nimittāni sallakkhetvā evaṃ asubhanimittaṃ uggahetvā asukadisāya  susānato nikkhamitvā evarūpena nāma maggena idañcidañca karonto āgantvā idha nisinnoti  evaṃ yāva pallaṅkaṃ ābhujitvā nisinnaṭṭhānaṃ, tāva gatāgatamaggo paccavekkhitabbo. tassevaṃ  paccavekkhato taṃ nimittaṃ pākaṭaṃ hoti, purato nikkhittaṃ viya upaṭṭhāti. kammaṭṭhānaṃ  purimākāreneva vīthiṃ paṭipajjati. tena vuttaṃ ``gatāgatamaggapaccavekkhaṇā vīthisampaṭipādanatthā''ti. </p>
              <p>[03] 116^b^.^eb^ idāni ^b^ānisaṃsadassāvī ratanasaññī hutvā cittīkāraṃ upaṭṭhapetvā sampiyāyamāno  tasmiṃ ārammaṇe cittaṃ upanibandhatī^eb^ti ettha uddhumātakapaṭikkūle mānasaṃ cāretvā  jhānaṃ nibbattetvā jhānapadaṭṭhānaṃ vipassanaṃ vaḍḍhento ``addhā imāya paṭipadāya jarāmaraṇamhā  parimuccissāmī''ti evaṃ ānisaṃsadassāvinā bhavitabbaṃ.</p>
              <p>[03] yathā pana duggato puriso mahagghaṃ maṇiratanaṃ labhitvā dullabhaṃ vata me laddhanti tasmiṃ ratanasaññī  hutvā gāravaṃ janetvā vipulena pemena sampiyāyamāno taṃ rakkheyya, evameva ``dullabhaṃ  me idaṃ kammaṭṭhānaṃ laddhaṃ duggatassa mahagghamaṇiratanasadisaṃ. catudhātukammaṭṭhāniko hi  attano cattāro mahābhūte pariggaṇhāti, ānāpānakammaṭṭhāniko attano nāsikavātaṃ  pariggaṇhāti, kasiṇakammaṭṭhāniko kasiṇaṃ katvā yathāsukhaṃ bhāveti, evaṃ itarāni  kammaṭṭhānāni ^a^V1.0181^ea^ sulabhāni. `idaṃ pana ekameva vā dve vā divase tiṭṭhati, tato paraṃ vinīlakādibhāvaṃ  pāpuṇātī'ti natthi ito dullabhatara''nti tasmiṃ ratanasaññinā hutvā cittīkāraṃ  upaṭṭhapetvā sampiyāyamānena taṃ nimittaṃ rakkhitabbaṃ. rattiṭṭhāne ca divāṭhāne ca  ``uddhumātakapaṭikkūlaṃ uddhumātakapaṭikkūla''nti tattha punappunaṃ cittaṃ upanibandhitabbaṃ.  punappunaṃ taṃ nimittaṃ āvajjitabbaṃ, manasikātabbaṃ. takkāhataṃ vitakkāhataṃ kātabbaṃ. </p>
              <p>[03] 117^b^.^eb^ tassevaṃ karoto paṭibhāganimittaṃ uppajjati. tatridaṃ nimittadvayassa nānākaraṇaṃ,  uggahanimittaṃ virūpaṃ bībhacchaṃ bheravadassanaṃ hutvā upaṭṭhāti ^a^M1.0184^ea^. paṭibhāganimittaṃ  pana yāvadatthaṃ bhuñjitvā nipanno thūlaṅgapaccaṅgapuriso viya. tassa paṭibhāganimittapaṭilābhasamakālameva  bahiddhā kāmānaṃ amanasikārā vikkhambhanavasena kāmacchando pahīyati. anunayappahāneneva  cassa lohitappahānena pubbo viya byāpādopi pahīyati. tathā āraddhavīriyatāya thinamiddhaṃ,  avippaṭisārakarasantadhammānuyogavasena uddhaccakukkuccaṃ, adhigatavisesassa paccakkhatāya paṭipattidesake  satthari paṭipattiyaṃ paṭipattiphale ca vicikicchā pahīyatīti pañca nīvaraṇāni pahīyanti.  tasmiññeva ca nimitte cetaso abhiniropanalakkhaṇo vitakko, nimittānumajjanakiccaṃ  sādhayamāno vicāro, paṭiladdhavisesādhigamapaccayā pīti, pītimanassa passaddhisambhavato passaddhi,  tannimittaṃ sukhaṃ, sukhitassa cittasamādhisambhavato sukhanimittā ekaggatā cāti jhānaṅgāni  pātubhavanti. evamassa paṭhamajjhānapaṭibimbabhūtaṃ upacārajjhānampi taṅkhaṇaññeva nibbattati.  ito paraṃ yāva paṭhamajjhānassa appanā ceva vasippatti ca, tāva sabbaṃ pathavīkasiṇe vuttanayeneva  veditabbaṃ. </p>
            </h4>
          </h3>
          <h3>
            <h3n> vinīlakādikammaṭṭhānāni </h3n>
            <h4>
              <h4n> </h4n>
              <p>[03] 118^b^.^eb^ ito paresu pana vinīlakādīsupi yaṃ taṃ ``uddhumātakaṃ asubhanimittaṃ uggaṇhanto  eko adutiyo gacchati upaṭṭhitāya satiyā''tiādinā nayena gamanaṃ ādiṃ katvā lakkhaṇaṃ  vuttaṃ, taṃ sabbaṃ ``vinīlakaṃ asubhanimittaṃ uggaṇhanto, vipubbakaṃ asubhanimittaṃ  uggaṇhanto''ti evaṃ tassa tassa vasena tattha tattha uddhumātakapadamattaṃ parivattetvā vuttanayeneva  savinicchayādhippāyaṃ veditabbaṃ.</p>
              <p>[03] ayaṃ ^a^V1.0182^ea^ pana viseso -- ^b^vinīlake^eb^ ``vinīlakapaṭikkūlaṃ vinīlakapaṭikkūla''nti manasikāro  pavattetabbo. uggahanimittañcettha kabarakabaravaṇṇaṃ hutvā upaṭṭhāti. paṭibhāganimittaṃ  pana ussadavasena upaṭṭhāti. </p>
              <p>[01] ^b^vipubbake^eb^ ``vipubbakapaṭikkūlaṃ vipubbakapaṭikkūla''nti manasikāro pavattetabbo.  uggahanimittaṃ panettha paggharantamiva upaṭṭhāti. paṭibhāganimittaṃ niccalaṃ sannisinnaṃ  hutvā upaṭṭhāti.</p>
              <p>[03] ^b^vicchiddakaṃ^eb^ yuddhamaṇḍale vā corāṭaviyaṃ vā susāne vā yattha rājāno ^a^M1.0185^ea^  core chindāpenti. araññe vā pana sīhabyagghehi chinnapurisaṭṭhāne labbhati. tasmā  tathārūpaṃ ṭhānaṃ gantvā sace nānādisāyaṃ patitampi ekāvajjanena āpāthamāgacchati iccetaṃ  kusalaṃ. no ce āgacchati, sayaṃ hatthena na parāmasitabbaṃ. parāmasanto hi vissāsaṃ  āpajjati. tasmā ārāmikena vā samaṇuddesena vā aññena vā kenaci ekaṭṭhāne kāretabbaṃ.  alabhantena kattarayaṭṭhiyā vā daṇḍakena vā ekaṅgulantaraṃ katvā upanāmetabbaṃ. evaṃ  upanāmetvā ``vicchiddakapaṭikkūlaṃ vicchiddakapaṭikkūla''nti manasikāro pavattetabbo.  tattha uggahanimittaṃ majjhe chiddaṃ viya upaṭṭhāti. paṭibhāganimittaṃ pana paripuṇṇaṃ hutvā  upaṭṭhāti.</p>
              <p>[03] ^b^vikkhāyitake^eb^ vikkhāyitakapaṭikkūlaṃ vikkhāyitakapaṭikkūlanti manasikāro pavattetabbo.  uggahanimittaṃ panettha tahiṃ tahiṃ khāyitasadisameva upaṭṭhāti. paṭibhāganimittaṃ paripuṇṇaṃva  hutvā upaṭṭhāti.</p>
              <p>[03] ^b^vikkhittaka^eb^mpi vicchiddake vuttanayeneva aṅgulaṅgulantaraṃ kāretvā vā katvā vā  ``vikkhittakapaṭikkūlaṃ vikkhittakapaṭikkūla''nti manasikāro pavattetabbo. ettha  uggahanimittaṃ pākaṭantaraṃ hutvā upaṭṭhāti. paṭibhāganimittaṃ pana paripuṇṇaṃva hutvā  upaṭṭhāti.</p>
              <p>[03] ^b^hatavikkhittaka^eb^mpi vicchiddake vuttappakāresuyeva ṭhānesu labbhati. tasmā tattha  gantvā vuttanayeneva aṅgulaṅgulantaraṃ kāretvā vā katvā vā ``hatavikkhittakapaṭikkūlaṃ  hatavikkhittakapaṭikkūla''nti manasikāro pavattetabbo. uggahanimittaṃ panettha paññāyamānaṃ  pahāramukhaṃ viya hoti. paṭibhāganimittaṃ paripuṇṇameva hutvā upaṭṭhāti.</p>
              <p>[03] ^b^lohitakaṃ^eb^ ^a^V1.0183^ea^ yuddhamaṇḍalādīsu laddhappahārānaṃ hatthapādādīsu vā chinnesu bhinnagaṇḍapīḷakādīnaṃ  vā mukhato paggharamānakāle labbhati. tasmā taṃ disvā ``lohitakapaṭikkūlaṃ lohitakapaṭikkūla''nti  manasikāro pavattetabbo. ettha uggahanimittaṃ vātappahatā viya rattapaṭākā calamānākāraṃ  upaṭṭhāti. paṭibhāganimittaṃ pana sannisinnaṃ hutvā upaṭṭhāti.</p>
              <p>[03] ^b^puḷavakaṃ^eb^ dvīhatīhaccayena kuṇapassa navahi vaṇamukhehi kimirāsipaggharaṇakāle hoti.  apica taṃ soṇasiṅgālamanussagomahiṃsahatthiassājagarādīnaṃ sarīrappamāṇameva hutvā sālibhattarāsi  viya tiṭṭhati ^a^M1.0186^ea^. tesu yattha katthaci ``puḷavakapaṭikkūlaṃ puḷavakapaṭikkūla''nti  manasikāro pavattetabbo. cūḷapiṇḍapātikatissattherassa hi kāḷadīghavāpiyā anto  hatthikuṇape nimittaṃ upaṭṭhāsi. uggahanimittaṃ panettha calamānaṃ viya upaṭṭhāti. paṭibhāganimittaṃ  sālibhattapiṇḍo viya sannisinnaṃ hutvā upaṭṭhāti. </p>
              <p>[01] ^b^aṭṭhikaṃ^eb^ ``seyyathāpi passeyya sarīraṃ sivathikāya chaḍḍitaṃ aṭṭhisaṅkhalikaṃ samaṃsalohitaṃ  nahārusambandha''ntiādinā (ma0 ni0 3.154) nayena nānappakārato vuttaṃ. tattha yattha  taṃ nikkhittaṃ hoti, tattha purimanayeneva gantvā samantā pāsāṇādīnaṃ vasena sanimittaṃ  sārammaṇaṃ katvā idaṃ aṭṭhikanti sabhāvabhāvato upalakkhetvā vaṇṇādivasena ekādasahākārehi  nimittaṃ uggahetabbaṃ. </p>
              <p>[03] 119^b^.^eb^ taṃ pana ^b^vaṇṇato^eb^ setanti olokentassa na upaṭṭhāti, odātakasiṇasambhedo hoti.  tasmā aṭṭhikanti paṭikkūlavaseneva oloketabbaṃ. ^b^liṅga^eb^nti idha hatthādīnaṃ nāmaṃ.  tasmā hatthapādasīsaurabāhukaṭiūrujaṅghānaṃ vasena liṅgato vavatthapetabbaṃ. dīgharassavaṭṭacaturassakhuddakamahantavasena  pana ^b^saṇṭhānato^eb^ vavatthapetabbaṃ. ^b^disokāsā^eb^ vuttanayā eva. tassa tassa aṭṭhino pariyantavasena  ^b^paricchedato^eb^ vavatthapetvā yadevettha pākaṭaṃ hutvā upaṭṭhāti, taṃ gahetvā appanā pāpuṇitabbā.  tassa tassa aṭṭhino ninnaṭṭhānathalaṭṭhānavasena pana ^b^ninnato^eb^ ca ^b^thalato^eb^ ca vavatthapetabbaṃ. padesavasenāpi  ahaṃ ninne ṭhito, aṭṭhi thale, ahaṃ thale, aṭṭhi ninnetipi vavatthapetabbaṃ. dvinnaṃ pana  aṭṭhikānaṃ ghaṭitaghaṭitaṭṭhānavasena ^b^sandhito^eb^ vavatthapetabbaṃ. aṭṭhikānaṃyeva antaravasena ^b^vivarato^eb^  vavatthapetabbaṃ. sabbattheva pana ñāṇaṃ cāretvā imasmiṃ ṭhāne idamaṭṭhīti ^b^samantato^eb^ vavatthapetabbaṃ.  evampi nimitte anupaṭṭhahante nalāṭaṭṭhimhi cittaṃ saṇṭhapetabbaṃ. </p>
              <p>[03] 120^b^.^eb^ yathā ^a^V1.0184^ea^ cettha, evaṃ idaṃ ekādasavidhena nimittaggahaṇaṃ ito purimesu puḷavakādīsupi  yujjamānavasena sallakkhetabbaṃ. idañca pana kammaṭṭhānaṃ sakalāyapi aṭṭhikasaṅkhalikāya ekasmimpi  aṭṭhike sampajjati. tasmā tesu yatthakatthaci ekādasavidhena nimittaṃ uggahetvā  ``aṭṭhikapaṭikkūlaṃ aṭṭhikapaṭikkūla''nti ^a^M1.0187^ea^ manasikāro pavattetabbo. idha  uggahanimittampi paṭibhāganimittampi ekasadisameva hotīti vuttaṃ, taṃ ekasmiṃ aṭṭhike  yuttaṃ. aṭṭhikasaṅkhalikāya pana uggahanimitte paññāyamāne vivaratā. paṭibhāganimitte paripuṇṇabhāvo  yujjati. ekaṭṭhikepi ca uggahanimittena bībhacchena bhayānakena bhavitabbaṃ. paṭibhāganimittena  pītisomanassajanakena, upacārāvahattā.</p>
              <p>[03] imasmiṃ hi okāse yaṃ aṭṭhakathāsu vuttaṃ, taṃ dvāraṃ datvāva vuttaṃ. tathā hi tattha  ``catūsu brahmavihāresu dasasu ca asubhesu paṭibhāganimittaṃ natthi. brahmavihāresu  hi sīmasambhedoyeva nimittaṃ. dasasu ca asubhesu nibbikappaṃ katvā paṭikkūlabhāveyeva  diṭṭhe nimittaṃ nāma hotī''ti vatvāpi puna anantarameva ``duvidhaṃ idha nimittaṃ  uggahanimittaṃ paṭibhāganimittaṃ. uggahanimittaṃ virūpaṃ bībhacchaṃ bhayānakaṃ hutvā  upaṭṭhātī''tiādi vuttaṃ. tasmā yaṃ vicāretvā avocumha, idamevettha yuttaṃ.</p>
              <p>[03] apica mahātissattherassa dantaṭṭhikamattāvalokanena sakalitthisarīrassa aṭṭhisaṅghātabhāvena upaṭṭhānādīni  cettha nidassanānīti. </p>
              <p>[21] iti asubhāni subhaguṇo, dasasatalocanena thutakitti. </p>
              <p>[22] yāni avoca dasabalo, ekekajjhānahetunīti.. </p>
              <p>[21] evaṃ tāni ca tesañca, bhāvanānayamimaṃ viditvāna. </p>
              <p>[22] tesveva ayaṃ bhiyyo, pakiṇṇakakathāpi viññeyyā.. </p>
            </h4>
          </h3>
          <h3>
            <h3n> pakiṇṇakakathā </h3n>
            <h4>
              <h4n> </h4n>
              <p>[03] 121^b^.^eb^ etesu hi yattha katthaci adhigatajjhāno suvikkhambhitarāgattā  vītarāgo viya nilloluppacāro  ^a^V1.0185^ea^ hoti. evaṃ santepi yvāyaṃ asubhappabhedo vutto, so sarīrasabhāvappattivasena ca rāgacaritabhedavasena  cāti veditabbo. chavasarīraṃ hi paṭikkūlabhāvaṃ āpajjamānaṃ uddhumātakasabhāvappattaṃ  vā siyā, vinīlakādīnaṃ vā aññatarasabhāvappattaṃ. iti yādisaṃ yādisaṃ sakkā  hoti laddhuṃ, tādise tādise uddhumātakapaṭikkūlaṃ vinīlakapaṭikkūlanti evaṃ nimittaṃ  gaṇhitabbamevāti sarīrasabhāvappattivasena dasadhā asubhappabhedo vuttoti veditabbo.</p>
              <p>[03] visesato ^a^M1.0188^ea^ cettha uddhumātakaṃ sarīrasaṇṭhānavipattippakāsanato saṇṭhānarāgino  sappāyaṃ. vinīlakaṃ chavirāgavipattippakāsanato sarīravaṇṇarāgino sappāyaṃ. vipubbakaṃ  kāyavaṇapaṭibaddhassa duggandhabhāvassa pakāsanato mālāgandhādivasena samuṭṭhāpitasarīragandharāgino  sappāyaṃ. vicchiddakaṃ antosusirabhāvappakāsanato sarīre ghanabhāvarāgino sappāyaṃ.  vikkhāyitakaṃ maṃsupacayasampattivināsappakāsanato thanādīsu sarīrappadesesu maṃsupacayarāgino  sappāyaṃ. vikkhittakaṃ aṅgapaccaṅgānaṃ vikkhepappakāsanato aṅgapaccaṅgalīlārāgino sappāyaṃ.  hatavikkhittakaṃ sarīrasaṅghātabhedavikārappakāsanato sarīrasaṅghātasampattirāgino sappāyaṃ.  lohitakaṃ lohitamakkhitapaṭikkūlabhāvappakāsanato alaṅkārajanitasobharāgino sappāyaṃ. puḷavakaṃ  kāyassa anekakimikulasādhāraṇabhāvappakāsanato kāye mamattarāgino sappāyaṃ.  aṭṭhikaṃ sarīraṭṭhīnaṃ paṭikkūlabhāvappakāsanato dantasampattirāgino sappāyanti evaṃ  rāgacaritabhedavasenāpi dasadhā asubhappabhedo vuttoti veditabbo.</p>
              <p>[03] yasmā pana dasavidhepi etasmiṃ asubhe seyyathāpi nāma aparisaṇṭhitajalāya sīghasotāya nadiyā  arittabaleneva nāvā tiṭṭhati, vinā arittena na sakkā ṭhapetuṃ, evameva dubbalattā  ārammaṇassa vitakkabaleneva cittaṃ ekaggaṃ hutvā tiṭṭhati, vinā vitakkena na sakkā  ṭhapetuṃ, tasmā paṭhamajjhānamevettha hoti, na dutiyādīni.</p>
              <p>[03] paṭikkūlepi ca etasmiṃ ārammaṇe ``addhā imāya paṭipadāya jarāmaraṇamhā parimuccissāmī''ti  evamānisaṃsadassāvitāya ceva nīvaraṇasantāpappahānena ca pītisomanassaṃ uppajjati, ``bahuṃ  dāni vetanaṃ labhissāmī''ti ānisaṃsadassāvino pupphachaḍḍakassa gūtharāsimhi viya,  ussannabyādhidukkhassa rogino vamanavirecanappavattiyaṃ viya ca. </p>
              <p>[03] 122^b^.^eb^ dasavidhampi ^a^V1.0186^ea^ cetaṃ asubhaṃ lakkhaṇato ekameva hoti. dasavidhassāpi hetassa asuciduggandhajegucchapaṭikkūlabhāvo  eva lakkhaṇaṃ. tadetaṃ iminā lakkhaṇena na kevalaṃ matasarīre, dantaṭṭhikadassāvino pana  cetiyapabbatavāsino mahātissattherassa viya, hatthikkhandhagataṃ rājānaṃ olokentassa saṅgharakkhitattherūpaṭṭhākasāmaṇerassa  viya ca jīvamānakasarīrepi ^a^M1.0189^ea^ upaṭṭhāti. yatheva hi matasarīraṃ, evaṃ jīvamānakampi  asubhameva. asubhalakkhaṇaṃ panettha āgantukena alaṅkārena paṭicchannattā na paññāyati.  pakatiyā pana idaṃ sarīraṃ nāma atirekatisatāṭṭhikasamussayaṃ asītisatasandhisaṅghaṭitaṃ navanhārusatanibandhanaṃ  navamaṃsapesisatānulittaṃ allacammapariyonaddhaṃ chaviyā paṭicchannaṃ chiddāvachiddaṃ medakathālikā  viya niccuggharitapaggharitaṃ kimisaṅghanisevitaṃ rogānaṃ āyatanaṃ dukkhadhammānaṃ vatthu  paribhinnapurāṇagaṇḍo viya navahi vaṇamukhehi satatavissandanaṃ. yassa ubhohi akkhīhi akkhigūthako  paggharati, kaṇṇabilehi kaṇṇagūthako, nāsāpuṭehi siṅghāṇikā, mukhato āhārapittasemharudhirāni,  adhodvārehi uccārapassāvā, navanavutiyā lomakūpasahassehi asucisedayūso paggharati.  nīlamakkhikādayo samparivārenti. yaṃ dantakaṭṭhamukhadhovanasīsamakkhananahānanivāsanapārupanādīhi  appaṭijaggitvā yathājātova pharusavippakiṇṇakeso hutvā gāmena gāmaṃ vicaranto  rājāpi pupphachaḍḍakacaṇḍālādīsu aññataropi samasarīrapaṭikkūlatāya nibbiseso hoti,  evaṃ asuciduggandhajegucchapaṭikkūlatāya rañño vā caṇḍālassa vā sarīre vemattaṃ nāma  natthi. dantakaṭṭhamukhadhovanādīhi panettha dantamalādīni pamajjitvā nānāvatthehi hirikopīnaṃ  paṭicchādetvā nānāvaṇṇena surabhivilepanena vilimpitvā pupphābharaṇādīhi alaṅkaritvā  ``ahaṃ mama''nti gahetabbākārappattaṃ karonti. tato iminā āgantukena alaṅkārena  paṭicchannattā tadassa yāthāvasarasaṃ asubhalakkhaṇaṃ asañjānantā purisā itthīsu, itthiyo ca  purisesu ratiṃ karonti. paramatthato panettha rajjitabbakayuttaṭṭhānaṃ nāma aṇumattampi  natthi. tathā hi kesalomanakhadantakheḷasiṅghāṇikauccārapassāvādīsu ekakoṭṭhāsampi sarīrato  bahi patitaṃ sattā hatthena chupitumpi na icchanti, aṭṭīyanti harāyanti jigucchanti.  yaṃ yaṃ panettha avasesaṃ hoti, taṃ taṃ evaṃ paṭikkūlampi samānaṃ avijjandhakārapariyonaddhā  attasineharāgarattā ``iṭṭhaṃ kantaṃ niccaṃ sukhaṃ attā''ti gaṇhanti. te evaṃ gaṇhantā  aṭaviyaṃ kiṃsukarukkhaṃ disvā rukkhato apatitapupphaṃ ``ayaṃ maṃsapesī''ti vihaññamānena  jarasiṅgālena samānataṃ āpajjanti. tasmā -- </p>
              <p>[21] yathāpi ^a^M1.0190^ea^ ^a^V1.0187^ea^ pupphitaṃ disvā, siṅgālo kiṃsukaṃ vane. </p>
              <p>[22] maṃsarukkho mayā laddho, iti gantvāna vegasā.. </p>
              <p>[21] patitaṃ patitaṃ pupphaṃ, ḍaṃsitvā atilolupo. </p>
              <p>[22] nayidaṃ maṃsaṃ aduṃ maṃsaṃ, yaṃ rukkhasminti gaṇhati.. </p>
              <p>[21] koṭṭhāsaṃ patitaṃyeva, asubhanti tathā budho. </p>
              <p>[22] aggahetvāna gaṇheyya, sarīraṭṭhampi naṃ tathā.. </p>
              <p>[21] imañhi subhato kāyaṃ, gahetvā tattha mucchitā. </p>
              <p>[22] bālā karontā pāpāni, dukkhā na parimuccare.. </p>
              <p>[21] tasmā passeyya medhāvī, jīvato vā matassa vā. </p>
              <p>[22] sabhāvaṃ pūtikāyassa, subhabhāvena vajjitaṃ..</p>
              <p>[03] vuttañhetaṃ -- </p>
              <p>[21] duggandho asuci kāyo, kuṇapo ukkarūpamo. </p>
              <p>[22] nindito cakkhubhūtehi, kāyo bālābhinandito.. </p>
              <p>[21] allacammapaṭicchanno, navadvāro mahāvaṇo. </p>
              <p>[22] samantato paggharati, asuci pūtigandhiyo.. </p>
              <p>[21] sace imassa kāyassa, anto bāhirako siyā. </p>
              <p>[22] daṇḍaṃ nūna gahetvāna, kāke soṇe nivārayeti..</p>
              <p>[03] tasmā dabbajātikena bhikkhunā jīvamānasarīraṃ vā hotu</p>
              <p>[03] matasarīraṃ ^a^V1.0188^ea^ vā yattha yattha asubhākāro paññāyati, tattha tattheva nimittaṃ gahetvā kammaṭṭhānaṃ  appanaṃ pāpetabbanti. </p>
              <p>[06] iti sādhujanapāmojjatthāya kate visuddhimagge </p>
              <p>[06] samādhibhāvanādhikāre </p>
              <p>[06] asubhakammaṭṭhānaniddeso nāma </p>
              <p>[06] chaṭṭho paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 7. chānussatiniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> 1. buddhānussatikathā </h3n>
            <h4>
              <h4n> </h4n>
              <p>[03] 123^b^.^eb^ asubhānantaraṃ ^a^M1.0191^ea^ ^a^V1.0189^ea^ uddiṭṭhāsu pana dasasu anussatīsu punappunaṃ uppajjanato  satiyeva anussati, pavattitabbaṭṭhānamhiyeva vā pavattattā saddhāpabbajitassa kulaputtassa  anurūpā satītipi anussati, buddhaṃ ārabbha uppannā anussati ^b^buddhānussati,^eb^ buddhaguṇārammaṇāya  satiyā etamadhivacanaṃ. dhammaṃ ārabbha uppannā anussati ^b^dhammānussati,^eb^ svākkhātatādidhammaguṇārammaṇāya  satiyā etamadhivacanaṃ. saṅghaṃ ārabbha uppannā anussati ^b^saṅghānussati,^eb^ suppaṭipannatādisaṅghaguṇārammaṇāya  satiyā etamadhivacanaṃ. sīlaṃ ārabbha uppannā anussati ^b^sīlānussati,^eb^ akhaṇḍatādisīlaguṇārammaṇāya  satiyā etamadhivacanaṃ. cāgaṃ ārabbha uppannā anussati ^b^cāgānussati,^eb^ muttacāgatādicāgaguṇārammaṇāya  satiyā etamadhivacanaṃ. devatā ārabbha uppannā anussati ^b^devatānussati,^eb^ devatā  sakkhiṭṭhāne ṭhapetvā attano saddhādiguṇārammaṇāya satiyā etamadhivacanaṃ. maraṇaṃ ārabbha uppannā  anussati ^b^maraṇānussati,^eb^ jīvitindriyupacchedārammaṇāya satiyā etamadhivacanaṃ.  kesādibhedaṃ rūpakāyaṃ gatā, kāye vā gatāti kāyagatā, kāyagatā ca sā sati cāti  kāyagatasatīti vattabbe rassaṃ akatvā ^b^kāyagatāsatī^eb^ti vuttā, kesādikāyakoṭṭhāsanimittārammaṇāya  satiyā etamadhivacanaṃ. ānāpāne ārabbha uppannā sati ^b^ānāpānassati,^eb^ assāsapassāsanimittārammaṇāya  satiyā etamadhivacanaṃ. upasamaṃ ārabbha uppannā anussati ^b^upasamānussati,^eb^ sabbadukkhūpasamārammaṇāya  satiyā etamadhivacanaṃ. </p>
              <p>[03] 124^b^.^eb^ iti imāsu dasasu anussatīsu buddhānussatiṃ tāva bhāvetukāmena aveccappasādasamannāgatena  yoginā patirūpasenāsane rahogatena paṭisallīnena ``itipi so bhagavā arahaṃ sammāsambuddho  vijjācaraṇasampanno sugato lokavidū anuttaro purisadammasārathi ^a^M1.0192^ea^  satthā ^a^V1.0190^ea^ devamanussānaṃ buddho bhagavā''ti (a0 ni0  6.10) evaṃ buddhassa bhagavato guṇā  anussaritabbā.</p>
              <p>[03] tatrāyaṃ anussaraṇanayo -- so bhagavā itipi arahaṃ, itipi sammāsambuddho...pe0... itipi  bhagavāti anussarati. iminā ca iminā ca kāraṇenāti vuttaṃ hoti. </p>
              <p>[03] 125^b^.^eb^ tattha ārakattā arīnaṃ arānañca hatattā paccayādīnaṃ arahattā pāpakaraṇe rahābhāvāti  imehi tāva kāraṇehi so bhagavā ^b^araha^eb^nti anussarati. ārakā hi so sabbakilesehi  suvidūravidūre ṭhito maggena savāsanānaṃ kilesānaṃ viddhaṃsitattāti ^b^ārakattā arahaṃ^eb^. </p>
              <p>[21] so tato ārakā nāma, yassa yenāsamaṅgitā. </p>
              <p>[22] asamaṅgī ca dosehi, nātho tenā^b^rahaṃ^eb^ matoti.. </p>
              <p>[03] 126^b^.^eb^ te cānena kilesārayo maggena hatāti ^b^arīnaṃ hatattāpi arahaṃ^eb^. </p>
              <p>[21] yasmā rāgādisaṅkhātā, sabbepi arayo hatā. </p>
              <p>[22] paññāsatthena nāthena, tasmāpi ^b^arahaṃ^eb^ matoti.. </p>
              <p>[03] 127^b^.^eb^ yañcetaṃ avijjābhavataṇhāmayanābhi puññādiabhisaṅkhārāraṃ jarāmaraṇanemi āsavasamudayamayena  akkhena vijjhitvā tibhavarathe samāyojitaṃ anādikālappavattaṃ saṃsāracakkaṃ, tassānena  bodhimaṇḍe vīriyapādehi sīlapathaviyaṃ patiṭṭhāya saddhāhatthena kammakkhayakaraṃ ñāṇapharasuṃ  gahetvā sabbe arā hatāti ^b^arānaṃ hatattāpi arahaṃ^eb^. </p>
              <p>[03] 128^b^.^eb^ atha vā saṃsāracakkanti anamataggaṃ saṃsāravaṭṭaṃ vuccati. tassa ca avijjā nābhi,  mūlattā. jarāmaraṇaṃ nemi, pariyosānattā. sesā dasa dhammā arā, avijjāmūlakattā  jarāmaraṇapariyantattā ca, tattha dukkhādīsu aññāṇaṃ avijjā. kāmabhave ca avijjā  kāmabhave saṅkhārānaṃ paccayo hoti, rūpabhave avijjā rūpabhave  saṅkhārānaṃ paccayo hoti, arūpabhave ^a^V1.0191^ea^  avijjā ^a^M1.0193^ea^ arūpabhave saṅkhārānaṃ paccayo hoti. kāmabhave saṅkhārā kāmabhave  paṭisandhiviññāṇassa paccayā honti, esa nayo itaresu. kāmabhave paṭisandhiviññāṇaṃ  kāmabhave nāmarūpassa paccayo hoti, tathā rūpabhave. arūpabhave nāmasseva paccayo hoti.  kāmabhave nāmarūpaṃ kāmabhave saḷāyatanassa paccayo hoti, rūpabhave nāmarūpaṃ rūpabhave tiṇṇaṃ  āyatanānaṃ paccayo hoti, arūpabhave nāmaṃ arūpabhave ekassa āyatanassa paccayo hoti.  kāmabhave saḷāyatanaṃ kāmabhave chabbidhassa phassassa paccayo hoti, rūpabhave tīṇi āyatanāni  rūpabhave tiṇṇaṃ phassānaṃ paccayā honti, arūpabhave ekaṃ āyatanaṃ arūpabhave ekassa phassassa  paccayo hoti. kāmabhave cha phassā kāmabhave channaṃ vedanānaṃ paccayā honti, rūpabhave  tayo phassā tattheva tissannaṃ, arūpabhave eko tattheva ekissā vedanāya paccayo hoti.  kāmabhave cha vedanā kāmabhave channaṃ taṇhākāyānaṃ paccayā honti, rūpabhave tisso tattheva  tiṇṇaṃ, arūpabhave ekā vedanā arūpabhave ekassa taṇhākāyassa paccayo hoti. tattha tattha  sā sā taṇhā tassa tassa upādānassa, upādānādayo bhavādīnaṃ.</p>
              <p>[03] kathaṃ? idhekacco kāme paribhuñjissāmīti kāmupādānapaccayā kāyena duccaritaṃ  carati, vācāya duccaritaṃ carati, manasā duccaritaṃ carati, duccaritapāripūriyā apāye  upapajjati. tatthassa upapattihetubhūtaṃ kammaṃ kammabhavo, kammanibbattā khandhā upapattibhavo,  khandhānaṃ nibbatti jāti, paripāko jarā, bhedo maraṇaṃ.</p>
              <p>[03] aparo saggasampattiṃ anubhavissāmīti tatheva sucaritaṃ carati, sucaritapāripūriyā sagge  upapajjati. tatthassa upapattihetubhūtaṃ kammaṃ kammabhavoti so eva nayo.</p>
              <p>[03] aparo pana brahmalokasampattiṃ anubhavissāmīti kāmupādānapaccayāeva mettaṃ bhāveti,  karuṇaṃ, muditaṃ, upekkhaṃ bhāveti, bhāvanāpāripūriyā brahmaloke nibbattati. tatthassa  nibbattihetubhūtaṃ kammaṃ kammabhavoti so eva nayo.</p>
              <p>[03] aparo ^a^M1.0194^ea^ arūpabhave sampattiṃ anubhavissāmīti tatheva ākāsānañcāyatanādisamāpattiyo  bhāveti, bhāvanāpāripūriyā tattha tattha nibbattati. tatthassa nibbattihetubhūtaṃ kammaṃ  kammabhavo, kammanibbattā ^a^V1.0192^ea^ khandhā upapattibhavo, khandhānaṃ nibbatti jāti, paripāko jarā,  bhedo maraṇanti. esa nayo sesupādānamūlikāsupi yojanāsu.</p>
              <p>[03] evaṃ ayaṃ avijjā hetu, saṅkhārā hetusamuppannā, ubhopete hetusamuppannāti paccayapariggahe  paññā dhammaṭṭhitiñāṇaṃ. atītampi addhānaṃ anāgatampi addhānaṃ avijjā hetu, saṅkhārā hetusamuppannā,  ubhopete hetusamuppannāti paccayapariggahe paññā dhammaṭṭhitiñāṇanti eteneva nayena  sabbapadāni vitthāretabbāni.</p>
              <p>[03] tattha avijjāsaṅkhārā eko saṅkhepo, viññāṇanāmarūpasaḷāyatanaphassavedanā eko, taṇhupādānabhavā  eko, jātijarāmaraṇaṃ eko. purimasaṅkhepo cettha atīto addhā, dve majjhimā paccuppanno,  jātijarāmaraṇaṃ anāgato. avijjāsaṅkhāraggahaṇena cettha taṇhupādānabhavā gahitāva hontīti  ime pañca dhammā atīte kammavaṭṭaṃ, viññāṇādayo pañca etarahi vipākavaṭṭaṃ, taṇhupādānabhavaggahaṇena  avijjāsaṅkhārā gahitāva hontīti ime pañca dhammā etarahi kammavaṭṭaṃ, jātijarāmaraṇāpadesena  viññāṇādīnaṃ niddiṭṭhattā ime pañca dhammā āyatiṃ vipākavaṭṭaṃ. te ākārato vīsatividhā  honti. saṅkhāraviññāṇānañcettha antarā eko sandhi, vedanātaṇhānamantarā eko, bhavajātīnamantarā  ekoti, iti bhagavā etaṃ catusaṅkhepaṃ tiyaddhaṃ vīsatākāraṃ tisandhiṃ paṭiccasamuppādaṃ  sabbākārato jānāti passati aññāti paṭivijjhati. taṃ ñātaṭṭhena ñāṇaṃ, pajānanaṭṭhena  paññā, tena vuccati paccayapariggahe paññā dhammaṭṭhitiñāṇanti. iminā dhammaṭṭhitiñāṇena  bhagavā te dhamme yathābhūtaṃ ñatvā tesu nibbindanto virajjanto vimuccanto vuttappakārassa  imassa saṃsāracakkassa are hani vihani viddhaṃsesi. evampi ^b^arānaṃ hatattā arahaṃ^eb^. </p>
              <p>[21] arā saṃsāracakkassa, hatā ñāṇāsinā yato. </p>
              <p>[22] lokanāthena tenesa, ^b^araha^eb^nti pavuccati.. </p>
              <p>[03] 129^b^.^eb^ aggadakkhiṇeyyattā ^a^M1.0195^ea^ ca cīvarādipaccaye arahati pūjāvisesañca. teneva  ca uppanne tathāgate yekeci mahesakkhā devamanussā, na te aññattha pūjaṃ karonti. tathā  hi brahmā sahampati sinerumattena ratanadāmena tathāgataṃ pūjesi. yathābalañca aññe devā  manussā ca ^a^V1.0193^ea^ bimbisārakosalarājādayo. parinibbutampi ca bhagavantaṃ uddissa channavutikoṭidhanaṃ  vissajjetvā asokamahārājā sakalajambudīpe caturāsītivihārasahassāni patiṭṭhāpesi.  ko pana vādo aññesaṃ pūjāvisesānanti ^b^paccayādīnaṃ arahattāpi arahaṃ^eb^. </p>
              <p>[21] pūjāvisesaṃ saha paccayehi, </p>
              <p>[27] yasmā ayaṃ arahati lokanātho. </p>
              <p>[26] atthānurūpaṃ ^b^araha^eb^nti loke, </p>
              <p>[22] tasmā jino arahati nāmametaṃ.. </p>
              <p>[03] 130^b^.^eb^ yathā ca loke yekeci paṇḍitamānino bālā asilokabhayena raho pāpaṃ karonti,  evamesa na kadāci karotīti ^b^pāpakaraṇe rahābhāvatopi arahaṃ^eb^. </p>
              <p>[21] yasmā natthi raho nāma, pāpakammesu tādino. </p>
              <p>[22] rahābhāvena tenesa, ^b^arahaṃ^eb^ iti vissuto..</p>
              <p>[03] evaṃ sabbathāpi -- </p>
              <p>[21] ārakattā hatattā ca, kilesārīna so muni. </p>
              <p>[27] hatasaṃsāracakkāro, paccayādīna cāraho. </p>
              <p>[22] na raho karoti pāpāni, ^b^arahaṃ^eb^ tena vuccatīti.. </p>
              <p>[03] 131^b^.^eb^ sammā sāmañca sabbadhammānaṃ buddhattā pana ^b^sammāsambuddho^eb^. tathāhi esa sabbadhamme  sammā sāmañca buddho, abhiññeyye dhamme abhiññeyyato buddho, pariññeyye dhamme pariññeyyato,  pahātabbe dhamme pahātabbato, sacchikātabbe dhamme sacchikātabbato, bhāvetabbe dhamme  bhāvetabbato. teneva cāha -- </p>
              <p>[21] abhiññeyyaṃ abhiññātaṃ, bhāvetabbañca bhāvitaṃ. </p>
              <p>[22] pahātabbaṃ pahīnaṃ me, tasmā buddhosmi brāhmaṇāti.. (ma0 ni0 2.399; su0 ni0 563). </p>
              <p>[03] 132^b^.^eb^ apica ^a^M1.0196^ea^ ^a^V1.0194^ea^ cakkhuṃ dukkhasaccaṃ, tassa mūlakāraṇabhāvena samuṭṭhāpikā purimataṇhā  samudayasaccaṃ, ubhinnaṃ appavatti nirodhasaccaṃ, nirodhapajānanā paṭipadā maggasaccanti  evaṃ ekekapaduddhārenāpi sabbadhamme sammā sāmañca buddho, esa nayo sotaghānajivhākāyamanesu.  eteneva nayena rūpādīni cha āyatanāni, cakkhuviññāṇādayo chaviññāṇakāyā, cakkhusamphassādayo  cha phassā, cakkhusamphassajādayo cha vedanā, rūpasaññādayo cha saññā, rūpasañcetanādayo cha  cetanā, rūpataṇhādayo cha taṇhākāyā, rūpavitakkādayo cha vitakkā, rūpavicārādayo  cha vicārā, rūpakkhandhādayo pañcakkhandhā, dasa kasiṇāni, dasa anussatiyo, uddhumātakasaññādivasena  dasa saññā, kesādayo dvattiṃsākārā, dvādasāyatanāni, aṭṭhārasa dhātuyo, kāmabhavādayo  nava bhavā, paṭhamādīni cattāri jhānāni, mettābhāvanādayo catasso appamaññā, catasso  arūpasamāpattiyo, paṭilomato jarāmaraṇādīni, anulomato avijjādīni paṭiccasamuppādaṅgāni  ca yojetabbāni.</p>
              <p>[03] tatrāyaṃ ekapadayojanā, jarāmaraṇaṃ dukkhasaccaṃ, jāti samudayasaccaṃ, ubhinnampi nissaraṇaṃ  nirodhasaccaṃ, nirodhapajānanā paṭipadā maggasaccanti evamekekapaduddhārena sabbadhamme  sammā sāmañca buddho anubuddho paṭibuddho. tena vuttaṃ -- ``sammā sāmañca sabbadhammānaṃ  buddhattā pana sammāsambuddho''ti. </p>
              <p>[03] 133^b^.^eb^ vijjāhi pana caraṇena ca sampannattā ^b^vijjācaraṇasampanno^eb^. tattha ^b^vijjā^eb^ti tissopi  vijjā aṭṭhapi vijjā. tisso vijjā bhayabheravasutte (ma0 ni0 1.52 ādayo) vuttanayeneva  veditabbā, aṭṭha ambaṭṭhasutte (dī0 ni0 1.278 ādayo). tatra hi vipassanāñāṇena  manomayiddhiyā ca saha cha abhiññā pariggahetvā aṭṭha vijjā vuttā. ^b^caraṇa^eb^nti sīlasaṃvaro,  indriyesu guttadvāratā, bhojane mattaññutā, jāgariyānuyogo, satta saddhammā, cattāri  rūpāvacarajjhānānīti ime pannarasa dhammā veditabbā. imeyeva hi pannarasa dhammā yasmā  etehi carati ariyasāvako gacchati amataṃ disaṃ, tasmā caraṇanti vuttā. yathāha -- ``idha,  mahānāma, ariyasāvako sīlavā hotī''ti (ma0 ni0 2.24) sabbaṃ majjhimapaṇṇāsake  vuttanayeneva veditabbaṃ. bhagavā imāhi vijjāhi iminā ca caraṇena samannāgato. tena  vuccati vijjācaraṇasampannoti.</p>
              <p>[03] tattha ^a^M1.0197^ea^ ^a^V1.0195^ea^ vijjāsampadā bhagavato sabbaññutaṃ pūretvā ṭhitā. caraṇasampadā mahākāruṇikataṃ.  so sabbaññutāya sabbasattānaṃ atthānatthaṃ ñatvā mahākāruṇikatāya anatthaṃ parivajjetvā  atthe niyojeti. yathā taṃ vijjācaraṇasampanno. tenassa sāvakā suppaṭipannā honti,  no duppaṭipannā vijjācaraṇavipannānaṃ sāvakā attantapādayo viya. </p>
              <p>[03] 134^b^.^eb^ sobhanagamanattā, sundaraṃ ṭhānaṃ gatattā, sammā gatattā, sammā ca gadattā ^b^sugato^eb^.  gamanampi hi gatanti vuccati. tañca bhagavato sobhanaṃ parisuddhamanavajjaṃ. kiṃ pana tanti?  ariyamaggo. tena hesa gamanena khemaṃ disaṃ asajjamāno gatoti ^b^sobhanagamanattā sugato^eb^.  sundarañcesa ṭhānaṃ gato amataṃ nibbānanti ^b^sundaraṃ ṭhānaṃ gatattāpi sugato^eb^.  sammā ca gato tena tena maggena pahīne kilese puna apaccāgacchanto. vuttañhetaṃ --  ``sotāpattimaggena ye kilesā pahīnā, te kilese na puneti na pacceti na paccāgacchatīti  sugato...pe0... arahattamaggena ye kilesā pahīnā, te kilese na puneti na  pacceti na paccāgacchatīti sugato''ti, sammā vā gato dīpaṅkarapādamūlato pabhuti yāva  bodhimaṇḍā tāva samatiṃsapāramīpūrikāya sammāpaṭipattiyā sabbalokassa hitasukhameva  karonto sassataṃ, ucchedaṃ, kāmasukhaṃ, attakilamathanti ime ca ante anupagacchanto  gatoti ^b^sammā gatattāpi sugato^eb^. sammā cesa gadati yuttaṭṭhāne yuttameva vācaṃ bhāsatīti  ^b^sammā gadattāpi sugato^eb^. tatridaṃ sādhakasuttaṃ ``yaṃ tathāgato vācaṃ jānāti  abhūtaṃ atacchaṃ anatthasañhitaṃ, sā ca paresaṃ appiyā amanāpā, na taṃ tathāgato vācaṃ bhāsati.  yampi tathāgato vācaṃ jānāti bhūtaṃ tacchaṃ anatthasañhitaṃ, sā ca paresaṃ appiyā amanāpā,  tampi tathāgato vācaṃ na bhāsati. yañca kho tathāgato vācaṃ jānāti bhūtaṃ tacchaṃ atthasañhitaṃ,  sā ca paresaṃ appiyā amanāpā, tatra kālaññū tathāgato hoti tassā vācāya veyyākaraṇāya.  yaṃ tathāgato vācaṃ jānāti abhūtaṃ atacchaṃ anatthasañhitaṃ, sā ca paresaṃ piyā manāpā,  na taṃ tathāgato vācaṃ bhāsati. yampi tathāgato vācaṃ jānāti bhūtaṃ tacchaṃ anatthasañhitaṃ,  sā ca paresaṃ piyā manāpā, tampi tathāgato vācaṃ na bhāsati. yañca kho tathāgato vācaṃ  jānāti bhūtaṃ tacchaṃ atthasañhitaṃ, sā ^a^M1.0198^ea^ ca paresaṃ piyā manāpā, tatra kālaññū  tathāgato hoti tassā vācāya veyyākaraṇāyā''ti (ma0 ni0 2.86). evaṃ ^b^sammā  gadattāpi sugato^eb^ti veditabbo. </p>
              <p>[03] 135^b^.^eb^ sabbathāpi viditalokattā pana ^b^lokavidū^eb^. so hi bhagavā sabhāvato samudayato  nirodhato ^a^V1.0196^ea^ nirodhūpāyatoti sabbathā lokaṃ avedi aññāsi paṭivijjhi. yathāha -- ``yattha  kho, āvuso, na jāyati na jīyati na mīyati na cavati na upapajjati, nāhaṃ taṃ gamanena lokassa  antaṃ ñāteyyaṃ daṭṭheyyaṃ patteyyanti vadāmi, na cāhaṃ, āvuso, apatvāva lokassa antaṃ  dukkhassa antakiriyaṃ vadāmi. api cāhaṃ, āvuso, imasmiññeva byāmamatte kaḷevare  sasaññimhi samanake lokañca paññapemi lokasamudayañca lokanirodhañca lokanirodhagāminiñca  paṭipadaṃ. </p>
              <p>[21] gamanena na pattabbo, lokassanto kudācanaṃ. </p>
              <p>[22] na ca apatvā lokantaṃ, dukkhā atthi pamocanaṃ.. </p>
              <p>[21] tasmā have lokavidū sumedho, </p>
              <p>[27] lokantagū vūsitabrahmacariyo. </p>
              <p>[26] lokassa antaṃ samitāvi ñatvā, </p>
              <p>[22] nāsīsati lokamimaṃ parañcāti.. (saṃ0 ni0  1.107; a0 ni0  4.45). </p>
              <p>[03] 136^b^.^eb^ apica tayo lokā saṅkhāraloko sattaloko okāsalokoti. tattha eko  loko sabbe sattā āhāraṭṭhitikāti (paṭi0 ma0 1.112) āgataṭṭhāne saṅkhāraloko veditabbo.  sassato lokoti vā asassato lokoti vāti (dī0 ni0 1.421) āgataṭṭhāne sattaloko. </p>
              <p>[21] yāvatā candimasūriyā pariharanti, disā bhanti virocamānā. </p>
              <p>[22] tāva sahassadhā loko, ettha te vattatī vasoti.. (ma0 ni0 1.503) -- </p>
              <p>[25] āgataṭṭhāne okāsaloko. tampi bhagavā sabbathā avedi. tathā hissa ``eko loko  sabbe sattā āhāraṭṭhitikā. dve lokā nāmañca rūpañca. tayo lokā tisso vedanā.  cattāro lokā ^a^M1.0199^ea^ cattāro āhārā. pañca lokā pañcupādānakkhandhā.  cha lokā cha ajjhattikāni āyatanāni. satta lokā satta viññāṇaṭṭhitiyo. aṭṭha lokā  aṭṭha lokadhammā. nava lokā nava ^a^V1.0197^ea^ sattāvāsā. dasa lokā dasāyatanāni. dvādasa lokā  dvādasāyatanāni. aṭṭhārasa lokā aṭṭhārasa dhātuyo''ti (paṭi0 ma0 1.112) ayaṃ saṅkhāralokopi  sabbathā vidito. </p>
              <p>[01] yasmā panesa sabbesampi sattānaṃ āsayaṃ jānāti, anusayaṃ jānāti, caritaṃ jānāti,  adhimuttiṃ jānāti, apparajakkhe mahārajakkhe, tikkhindriye mudindriye, svākāre  dvākāre, suviññāpaye duviññāpaye, bhabbe abhabbe satte jānāti. tasmāssa sattalokopi  sabbathā vidito. </p>
              <p>[03] 137^b^.^eb^ yathā ca sattaloko, evaṃ okāsalokopi. tathā hesa ekaṃ cakkavāḷaṃ āyāmato  ca vitthārato ca yojanānaṃ dvādasasatasahassāni catutiṃsasatāni ca paññāsañca yojanāni. parikkhepato  pana -- </p>
              <p>[21] sabbaṃ satasahassāni, chattiṃsaparimaṇḍalaṃ. </p>
              <p>[22] dasa ceva sahassāni, aḍḍhuḍḍhāni satāni ca..</p>
              <p>[03] tattha -- </p>
              <p>[21] duve satasahassāni, cattāri nahutāni ca. </p>
              <p>[22] ettakaṃ bahalattena, saṅkhātāyaṃ vasundharā.. </p>
              <p>[01] tassāyeva sandhārakaṃ -- </p>
              <p>[21] cattāri satasahassāni, aṭṭheva nahutāni ca. </p>
              <p>[22] ettakaṃ bahalattena, jalaṃ vāte patiṭṭhitaṃ..</p>
              <p>[03] tassāpi sandhārako -- </p>
              <p>[21] nava satasahassāni, māluto nabhamuggato. </p>
              <p>[22] saṭṭhiñceva sahassāni, esā lokassa saṇṭhiti..</p>
              <p>[03] evaṃ saṇṭhite cettha yojanānaṃ -- </p>
              <p>[21] caturāsīti ^a^M1.0200^ea^ ^a^V1.0198^ea^ sahassāni, ajjhogāḷho mahaṇṇave. </p>
              <p>[22] accuggato tāvadeva, sineru pabbatuttamo.. </p>
              <p>[21] tato upaḍḍhupaḍḍhena, pamāṇena yathākkamaṃ. </p>
              <p>[22] ajjhogāḷhuggatā dibbā, nānāratanacittitā.. </p>
              <p>[21] yugandharo īsadharo, karavīko sudassano. </p>
              <p>[22] nemindharo vinatako, assakaṇṇo giri brahā.. </p>
              <p>[21] ete satta mahāselā, sinerussa samantato. </p>
              <p>[22] mahārājānamāvāsā, devayakkhanisevitā.. </p>
              <p>[21] yojanānaṃ satānucco, himavā pañca pabbato. </p>
              <p>[22] yojanānaṃ sahassāni, tīṇi āyatavitthato.. </p>
              <p>[21] caturāsītisahassehi, kūṭehi paṭimaṇḍito. </p>
              <p>[22] tipañcayojanakkhandha-parikkhepā nagavhayā.. </p>
              <p>[21] paññāsayojanakkhandha-sākhāyāmā samantato. </p>
              <p>[27] satayojanavitthiṇṇā, tāvadeva ca uggatā. </p>
              <p>[22] jambū yassānubhāvena, jambudīpo pakāsito..</p>
              <p>[03] yañcetaṃ jambuyā pamāṇaṃ, etadeva asurānaṃ citrapāṭaliyā, garuḷānaṃ simbalirukkhassa,  aparagoyāne kadambassa, uttarakurūsu kapparukkhassa, pubbavidehe sirīsassa, tāvatiṃsesu  pāricchattakassāti. tenāhu porāṇā -- </p>
              <p>[21] ``pāṭalī simbalī jambū, devānaṃ pāricchattako. </p>
              <p>[22] kadambo kapparukkho ca, sirīsena bhavati sattamanti.. </p>
              <p>[21] ``dveasīti ^a^V1.0199^ea^ sahassāni, ajjhogāḷho mahaṇṇave. </p>
              <p>[27] accuggato tāvadeva, cakkavāḷasiluccayo. </p>
              <p>[22] parikkhipitvā taṃ sabbaṃ, lokadhātumayaṃ ṭhito''ti..</p>
              <p>[03] tattha candamaṇḍalaṃ ekūnapaññāsayojanaṃ. sūriyamaṇḍalaṃ paññāsayojanaṃ. tāvatiṃsabhavanaṃ dasasahassayojanaṃ.  tathā asurabhavanaṃ avīcimahānirayo jambudīpo ca. aparagoyānaṃ sattasahassayojanaṃ.  tathā ^a^M1.0201^ea^ pubbavidehaṃ. uttarakuru aṭṭhasahassayojanaṃ. ekameko cettha  mahādīpo pañcasatapañcasataparittadīpaparivāro. taṃ sabbampi ekaṃ cakkavāḷaṃ ekā lokadhātu.  tadantaresu lokantarikanirayā.</p>
              <p>[03] evaṃ anantāni cakkavāḷāni anantā lokadhātuyo bhagavā anantena buddhañāṇena avedi aññāsi  paṭivijjhi. evamassa okāsalokopi sabbathā vidito. evampi ^b^sabbathā viditalokattā  lokavidū^eb^. </p>
              <p>[03] 138^b^.^eb^ attanā pana guṇehi visiṭṭhatarassa kassaci abhāvato natthi etassa uttaroti ^b^anuttaro^eb^.  tathā hesa sīlaguṇenāpi sabbaṃ lokamabhibhavati, samādhipaññāvimuttivimuttiñāṇadassanaguṇenāpi.  sīlaguṇenāpi asamo asamasamo appaṭimo appaṭibhāgo appaṭipuggalo...pe0... vimuttiñāṇadassanaguṇenāpi.  yathāha -- ``na kho panāhaṃ samanupassāmi sadevake loke samārake...pe0... sadevamanussāya  pajāya attanā sīlasampannatara''nti vitthāro. evaṃ aggapasādasuttādīni (a0 ni0  4.34;  itivu0 90) ``na me ācariyo atthī''tiādikā (ma0 ni0 1.285; mahāva0 11)  gāthāyo ca vitthāretabbā. </p>
              <p>[03] 139^b^.^eb^ purisadamme sāretīti ^b^purisadammasārathi^eb^. dameti vinetīti vuttaṃ hoti.  tattha ^b^purisadammā^eb^ti adantā dametuṃ yuttā tiracchānapurisāpi manussapurisāpi amanussapurisāpi.  tathā hi bhagavatā tiracchānapurisāpi apalālo nāgarājā, cūḷodaro, mahodaro, aggisikho,  dhūmasikho, aravāḷo nāgarājā, dhanapālako hatthīti evamādayo damitā nibbisā katā  saraṇesu ca sīlesu ca patiṭṭhāpitā, manussapurisāpi saccakanigaṇṭhaputtāmbaṭṭhamāṇavapokkharasāti  soṇadantakūṭadantādayo, amanussapurisāpi āḷavakasūcilomakharalomayakkhasakkadevarājādayo  ^a^V1.0200^ea^ damitā vinītā vicitrehi vinayanūpāyehi. ``ahaṃ kho, kesi, purisadamme saṇhenapi  vinemi, pharusenapi vinemi, saṇhapharusenapi vinemī''ti (a0 ni0  4.11) idañcettha  suttaṃ vitthāretabbaṃ.</p>
              <p>[03] apica bhagavā visuddhasīlādīnaṃ paṭhamajjhānādīni sotāpannādīnañca uttari maggapaṭipadaṃ ācikkhanto  dantepi dametiyeva.</p>
              <p>[03] atha ^a^M1.0202^ea^ vā anuttaro purisadammasārathīti ekamevidaṃ atthapadaṃ. bhagavā hi  tathā purisadamme sāreti, yathā ekapallaṅkeneva nisinnā aṭṭha disā asajjamānā dhāvanti.  tasmā ^b^anuttaro purisadammasārathī^eb^ti vuccati. ``hatthidamakena, bhikkhave, hatthidammo  sārito ekaṃyeva disaṃ dhāvatī''ti idañcettha suttaṃ (ma0 ni0 3.312) vitthāretabbaṃ. </p>
              <p>[03] 140^b^.^eb^ diṭṭhadhammikasamparāyikaparamatthehi yathārahaṃ anusāsatīti ^b^satthā^eb^. apica satthā  viyāti ^b^satthā,^eb^ bhagavā satthavāho. yathā satthavāho satthe kantāraṃ tāreti corakantāraṃ  tāreti vāḷakantāraṃ tāreti dubbhikkhakantāraṃ tāreti nirudakakantāraṃ tāreti  uttāreti nittāreti patāreti khemantabhūmiṃ sampāpeti, evameva bhagavā satthā satthavāho  satte kantāraṃ tāreti, jātikantāraṃ tāretītiādinā niddesanayenapettha attho veditabbo.  ^b^devamanussāna^eb^nti devānañca manussānañca. ukkaṭṭhaparicchedavasena, bhabbapuggalaparicchedavasena  cetaṃ vuttaṃ. bhagavā pana tiracchānagatānampi anusāsanippadānena satthāyeva. tepi  hi bhagavato dhammassavanena upanissayasampattiṃ patvā tāya eva upanissayasampattiyā dutiye  vā tatiye vā attabhāve maggaphalabhāgino honti. maṇḍūkadevaputtādayo cettha  nidassanaṃ.</p>
              <p>[03] bhagavati kira gaggarāya pokkharaṇiyā tīre campānagaravāsīnaṃ dhammaṃ desiyamāne eko  maṇḍūko bhagavato sare nimittaṃ aggahesi, taṃ eko vacchapālako daṇḍaṃ olubbha  tiṭṭhanto sīse sannirumbhitvā aṭṭhāsi. so tāvadeva kālaṅkatvā tāvatiṃsabhavane dvādasayojanike  kanakavimāne nibbatti. suttappabuddho viya ca tattha accharāsaṅghaparivutaṃ attānaṃ disvā  ``are ahampi nāma idha nibbatto, kiṃ nu kho kammamakāsi''nti āvajjento na aññaṃ  kiñci addasa ^a^V1.0201^ea^ aññatra bhagavato sare nimittaggāhā. so tāvadeva saha vimānena āgantvā  bhagavato pāde sirasā vandi. bhagavā jānantova pucchi -- </p>
              <p>[21] ``ko me vandati pādāni, iddhiyā yasasā jalaṃ. </p>
              <p>[22] abhikkantena vaṇṇena, sabbā obhāsayaṃ disā''ti.. </p>
              <p>[21] maṇḍūkohaṃ ^a^M1.0203^ea^ pure āsiṃ, udake vārigocaro. </p>
              <p>[22] tava dhammaṃ suṇantassa, avadhi vacchapālakoti..</p>
              <p>[03] bhagavā tassa dhammaṃ desesi. caturāsītiyā pāṇasahassānaṃ dhammābhisamayo ahosi. devaputtopi  sotāpattiphale patiṭṭhāya sitaṃ katvā pakkamīti. </p>
              <p>[03] 141^b^.^eb^ yaṃ pana kiñci atthi ñeyyaṃ nāma, sabbasseva buddhattā vimokkhantikaññāṇavasena  ^b^buddho^eb^. yasmā vā cattāri saccāni attanāpi bujjhi, aññepi satte bodhesi, tasmā  evamādīhipi kāraṇehi ^b^buddho^eb^. imassa ca panatthassa viññāpanatthaṃ ``bujjhitā saccānīti  buddho. bodhetā pajāyāti buddho''ti evaṃ pavatto sabbopi niddesanayo (mahāni0 192)  paṭisambhidānayo (paṭi0 ma0 1.162) vā vitthāretabbo. </p>
              <p>[03] 142^b^.^eb^ ^b^bhagavā^eb^ti idaṃ panassa guṇavisiṭṭhasabbasattuttamagarugāravādhivacanaṃ. tenāhu  porāṇā -- </p>
              <p>[21] ``bhagavāti vacanaṃ seṭṭhaṃ, bhagavāti vacanamuttamaṃ. </p>
              <p>[22] garugāravayutto so, ^b^bhagavā^eb^ tena vuccatī''ti.. </p>
              <p>[01] catubbidhaṃ vā nāmaṃ āvatthikaṃ liṅgikaṃ nemittikaṃ adhiccasamuppannanti. adhiccasamuppannaṃ  nāma lokiyavohārena yadicchakanti vuttaṃ hoti. tattha vaccho dammo balībaddoti evamādi  ^b^āvatthikaṃ^eb^. daṇḍī chattī sikhī karīti evamādi ^b^liṅgikaṃ^eb^. tevijjo chaḷabhiññoti  evamādi ^b^nemittikaṃ^eb^. sirivaḍḍhako dhanavaḍḍhakoti evamādi vacanatthaṃ anapekkhitvā  pavattaṃ ^b^adhiccasamuppannaṃ^eb^. idaṃ ^a^V1.0202^ea^ pana ^b^bhagavā^eb^ti nāmaṃ nemittikaṃ, na mahāmāyāya,  na suddhodanamahārājena, na asītiyā ñātisahassehi kataṃ, na sakkasantusitādīhi devatāvisesehi.  vuttampi cetaṃ dhammasenāpatinā ``bhagavāti netaṃ nāmaṃ mātarā kataṃ...pe0... vimokkhantikametaṃ  buddhānaṃ bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti  yadidaṃ bhagavā''ti (mahāni0 84). </p>
              <p>[03] 143^b^.^eb^ yaṃguṇanemittikañcetaṃ nāmaṃ, tesaṃ guṇānaṃ pakāsanatthaṃ imaṃ gāthaṃ vadanti -- </p>
              <p>[21] ``bhagī ^a^M1.0204^ea^ bhajī bhāgi vibhattavā iti, </p>
              <p>[27] akāsi bhagganti garūti bhāgyavā. </p>
              <p>[26] bahūhi ñāyehi subhāvitattano, </p>
              <p>[22] bhavantago so ^b^bhagavā^eb^ti vuccatī''ti.. -- </p>
              <p>[25] niddese (mahāni0 84) vuttanayeneva cettha tesaṃ tesaṃ padānaṃ attho daṭṭhabbo. </p>
              <p>[03] 144^b^.^eb^ ayaṃ pana aparo nayo. </p>
              <p>[21] bhāgyavā bhaggavā yutto, bhagehi ca vibhattavā. </p>
              <p>[22] bhattavā vantagamano, bhavesu ^b^bhagavā^eb^ tatoti..</p>
              <p>[03] tattha vaṇṇāgamo vaṇṇavipariyayotiādikaṃ niruttilakkhaṇaṃ gahetvā saddanayena vā pisodarādipakkhepalakkhaṇaṃ  gahetvā yasmā lokiyalokuttarasukhābhinibbattakaṃ dānasīlādipārappattaṃ bhāgyamassa  atthi, tasmā bhāgyavāti vattabbe ^b^bhagavā^eb^ti vuccatīti ñātabbaṃ.</p>
              <p>[03] yasmā pana  ahirikānottappakodhūpanāhamakkhapaḷāsaissāmacchariyamāyāsāṭheyyathambhasārambhamānātimānamadapamādataṇhāavijjā-  tividhākusalamūladuccaritasaṃkilesamalavisamasaññāvitakkapapañcacatubbidhavipariyesa-  āsavaganthaoghayogāgatitaṇhuppādupādānapañcacetokhīlavinibandhanīvaraṇābhinandanā-  chavivādamūlataṇhākāyasattānusayāṭṭhamicchattanavataṇhāmūlakadasākusalakammapathadvāsaṭṭhidiṭṭhigata-  aṭṭhasatataṇhāvicaritappabhedasabbadarathapariḷāhakilesasatasahassāni ^a^V1.0203^ea^,  saṅkhepato vā pañca kilesakhandhābhisaṅkhāradevaputtamaccumāre abhañji. tasmā bhaggattā etesaṃ  parissayānaṃ bhaggavāti vattabbe ^b^bhagavā^eb^ti vuccati. āha cettha -- </p>
              <p>[21] ``bhaggarāgo bhaggadoso, bhaggamoho anāsavo. </p>
              <p>[22] bhaggāssa pāpakā dhammā, ^b^bhagavā^eb^ tena vuccatī''ti..</p>
              <p>[03] bhāgyavatāya cassa satapuññalakkhaṇadharassa rūpakāyasampatti dīpitā hoti. bhaggadosatāya dhammakāyasampatti.  tathā lokiyasarikkhakānaṃ bahumatabhāvo, gahaṭṭhapabbajitehi abhigamanīyatā, abhigatānañca  nesaṃ kāyacittadukkhāpanayane ^a^M1.0205^ea^ paṭibalabhāvo, āmisadānadhammadānehi upakāritā,  lokiyalokuttarasukhehi ca saṃyojanasamatthatā dīpitā hoti.</p>
              <p>[03] yasmā ca loke issariyadhammayasasirikāmapayattesu chasu dhammesu bhagasaddo pavattati, paramañcassa  sakacitte issariyaṃ, aṇimālaṅghimādikaṃ vā lokiyasammataṃ sabbākāraparipūraṃ atthi.  tathā lokuttaro dhammo. lokattayabyāpako yathābhuccaguṇādhigato ativiya parisuddho  yaso. rūpakāyadassanabyāvaṭajananayanappasādajananasamatthā sabbākāraparipūrā sabbaṅgapaccaṅgasirī.  yaṃ yaṃ etena icchitaṃ patthitaṃ attahitaṃ parahitaṃ vā, tassa tassa tatheva abhinipphannattā  icchitatthanibbattisaññito kāmo. sabbalokagarubhāvappattihetubhūto sammāvāyāmasaṅkhāto  payatto ca atthi. tasmā imehi bhagehi yuttattāpi bhagā assa santīti iminā atthena  ^b^bhagavā^eb^ti vuccati.</p>
              <p>[03] yasmā pana kusalādīhi bhedehi sabbadhamme, khandhāyatanadhātusaccaindriyapaṭiccasamuppādādīhi  vā kusalādidhamme, pīḷanasaṅkhatasantāpavipariṇāmaṭṭhena vā dukkhaṃ ariyasaccaṃ, āyūhananidānasaṃyogapalibodhaṭṭhena  samudayaṃ, nissaraṇavivekāsaṅkhatāmataṭṭhena nirodhaṃ, niyyānikahetudassanādhipateyyaṭṭhena  maggaṃ vibhattavā, vibhajitvā vivaritvā desitavāti vuttaṃ hoti. tasmā vibhattavāti  vattabbe ^b^bhagavā^eb^ti vuccati.</p>
              <p>[03] yasmā ca esa dibbabrahmāriyavihāre kāyacittaupadhiviveke suññatappaṇihitānimittavimokkhe  aññe ca lokiyalokuttare uttarimanussadhamme bhaji sevi bahulaṃ akāsi, tasmā bhattavāti  vattabbe ^b^bhagavā^eb^ti vuccati.</p>
              <p>[03] yasmā ^a^V1.0204^ea^ pana tīsu bhavesu taṇhāsaṅkhātaṃ gamanaṃ anena vantaṃ, tasmā bhavesu vantagamanoti vattabbe  bhavasaddato bhakāraṃ gamanasaddato gakāraṃ vantasaddato vakārañca dīghaṃ katvā ādāya ^b^bhagavā^eb^ti  vuccati yathā loke mehanassa khassa mālāti vattabbe mekhalāti. </p>
              <p>[03] 145^b^.^eb^ tassevaṃ iminā ca iminā ca kāraṇena so bhagavā arahaṃ...pe0... iminā ca iminā  ca kāraṇena bhagavāti buddhaguṇe anussarato neva tasmiṃ samaye rāgapariyuṭṭhitaṃ cittaṃ  hoti, na dosapariyuṭṭhitaṃ, na mohapariyuṭṭhitaṃ ^a^M1.0206^ea^ cittaṃ hoti. ujugatamevassa  tasmiṃ samaye cittaṃ hoti tathāgatamārabbha (a0 ni0  6.10). iccassa evaṃ rāgādipariyuṭṭhānābhāvena  vikkhambhitanīvaraṇassa kammaṭṭhānābhimukhatāya ujugatacittassa buddhaguṇapoṇā vitakkavicārā  pavattanti. buddhaguṇe anuvitakkayato anuvicārayato pīti uppajjati. pītimanassa  pītipadaṭṭhānāya passaddhiyā kāyacittadarathā paṭippassambhanti. passaddhadarathassa kāyikampi  cetasikampi sukhaṃ uppajjati. sukhino buddhaguṇārammaṇaṃ hutvā cittaṃ samādhiyatīti  anukkamena ekakkhaṇe jhānaṅgāni uppajjanti. buddhaguṇānaṃ pana gambhīratāya nānappakāraguṇānussaraṇādhimuttatāya  vā appanaṃ appatvā upacārappattameva jhānaṃ hoti. tadetaṃ buddhaguṇānussaraṇavasena uppannattā  buddhānussaticceva saṅkhaṃ gacchati.</p>
              <p>[03] imañca pana buddhānussatiṃ anuyutto bhikkhu satthari sagāravo hoti sappatisso, saddhāvepullaṃ  sativepullaṃ paññāvepullaṃ puññavepullañca adhigacchati, pītipāmojjabahulo hoti,  bhayabheravasaho dukkhādhivāsanasamattho, satthārā saṃvāsasaññaṃ paṭilabhati. buddhaguṇānussatiyā  ajjhāvutthañcassa sarīrampi cetiyagharamiva pūjārahaṃ hoti. buddhabhūmiyaṃ cittaṃ namati.  vītikkamitabbavatthusamāyoge cassa sammukhā satthāraṃ passato viya hirottappaṃ paccupaṭṭhāti.  uttari appaṭivijjhanto pana sugatiparāyano hoti. </p>
              <p>[21] tasmā have appamādaṃ, kayirātha sumedhaso. </p>
              <p>[22] evaṃ mahānubhāvāya, buddhānussatiyā sadāti..</p>
              <p>[03] idaṃ tāva buddhānussatiyaṃ vitthārakathāmukhaṃ. </p>
            </h4>
          </h3>
          <h3>
            <h3n> 2. dhammānussatikathā </h3n>
            <h4>
              <h4n> </h4n>
              <p>[03] 146^b^.^eb^ dhammānussatiṃ ^a^V1.0205^ea^ bhāvetukāmenāpi rahogatena paṭisallīnena ``svākkhāto bhagavatā  dhammo sandiṭṭhiko akāliko ehipassiko opaneyyiko paccattaṃ veditabbo viññūhī''ti  (a0 ni0  6.10) evaṃ pariyattidhammassa ceva navavidhassa ca lokuttaradhammassa guṇā anussaritabbā. </p>
              <p>[03] 147^b^.^eb^ ^b^svākkhāto^eb^ti imasmiṃ hi pade pariyattidhammopi saṅgahaṃ gacchati, itaresu lokuttaradhammova.  tattha pariyattidhammo tāva svākkhāto ādimajjhapariyosānakalyāṇattā ^a^M1.0207^ea^ sātthasabyañjanakevalaparipuṇṇaparisuddhabrahmacariyappakāsanattā  ca. yañhi bhagavā ekagāthampi deseti, sā samantabhaddakattā dhammassa paṭhamapādena ādikalyāṇā,  dutiyatatiyapādehi majjhekalyāṇā, pacchimapādena pariyosānakalyāṇā. ekānusandhikaṃ  suttaṃ nidānena ādikalyāṇaṃ, nigamanena pariyosānakalyāṇaṃ, sesena majjhekalyāṇaṃ.  nānānusandhikaṃ suttaṃ paṭhamānusandhinā ādikalyāṇaṃ, pacchimena pariyosānakalyāṇaṃ,  sesehi majjhekalyāṇaṃ. apica sanidānasauppattikattā ādikalyāṇaṃ, veneyyānaṃ  anurūpato atthassa aviparītatāya ca hetudāharaṇayuttato ca majjhekalyāṇaṃ, sotūnaṃ saddhāpaṭilābhajananena  nigamanena ca pariyosānakalyāṇaṃ.</p>
              <p>[03] sakalopi sāsanadhammo attano atthabhūtena sīlena ādikalyāṇo, samathavipassanāmaggaphalehi  majjhekalyāṇo, nibbānena pariyosānakalyāṇo. sīlasamādhīhi vā ādikalyāṇo,  vipassanāmaggehi majjhekalyāṇo, phalanibbānehi pariyosānakalyāṇo. buddhasubodhitāya  vā ādikalyāṇo, dhammasudhammatāya majjhekalyāṇo, saṅghasuppaṭippattiyā pariyosānakalyāṇo.  taṃ sutvā tathatthāya paṭipannena adhigantabbāya abhisambodhiyā vā ādikalyāṇo, paccekabodhiyā  majjhekalyāṇo, sāvakabodhiyā pariyosānakalyāṇo.</p>
              <p>[03] suyyamāno cesa nīvaraṇavikkhambhanato savanenapi kalyāṇameva āvahatīti ādikalyāṇo, paṭipajjiyamāno  samathavipassanāsukhāvahanato paṭipattiyāpi kalyāṇaṃ āvahatīti majjhekalyāṇo, tathāpaṭipanno  ca paṭipattiphale niṭṭhite tādibhāvāvahanato paṭipattiphalenapi ^a^V1.0206^ea^ kalyāṇaṃ āvahatīti  pariyosānakalyāṇoti evaṃ ādimajjhapariyosānakalyāṇattā svākkhāto.</p>
              <p>[03] yaṃ panesa bhagavā dhammaṃ desento sāsanabrahmacariyaṃ maggabrahmacariyañca pakāseti nānānayehi  dīpeti, taṃ yathānurūpaṃ atthasampattiyā sātthaṃ, byañjanasampattiyā sabyañjanaṃ. saṅkāsanapakāsanavivaraṇavibhajanauttānīkaraṇapaññattiatthapadasamāyogato  sātthaṃ, akkharapadabyañjanākāraniruttiniddesasampattiyā sabyañjanaṃ. atthagambhīratāpaṭivedhagambhīratāhi  sātthaṃ, dhammagambhīratādesanāgambhīratāhi ^a^M1.0208^ea^ sabyañjanaṃ. atthapaṭibhānapaṭisambhidāvisayato  sātthaṃ, dhammaniruttipaṭisambhidāvisayato sabyañjanaṃ. paṇḍitavedanīyato parikkhakajanappasādakanti  sātthaṃ, saddheyyato lokiyajanappasādakanti sabyañjanaṃ. gambhīrādhippāyato sātthaṃ, uttānapadato  sabyañjanaṃ. upanetabbassa abhāvato sakalaparipuṇṇabhāvena kevalaparipuṇṇaṃ. apanetabbassa  abhāvato niddosabhāvena parisuddhaṃ.</p>
              <p>[03] apica paṭipattiyā adhigamabyattito sātthaṃ, pariyattiyā āgamabyattito sabyañjanaṃ, sīlādipañcadhammakkhandhayuttato  kevalaparipuṇṇaṃ, nirupakkilesato nittaraṇatthāya pavattito lokāmisanirapekkhato  ca parisuddhanti evaṃ sātthasabyañjanakevalaparipuṇṇaparisuddhabrahmacariyappakāsanato svākkhāto. </p>
              <p>[01] atthavipallāsābhāvato vā suṭṭhu akkhātoti svākkhāto. yathā hi aññatitthiyānaṃ dhammassa  attho vipallāsamāpajjati, antarāyikāti vuttadhammānaṃ antarāyikattābhāvato, niyyānikāti  vuttadhammānaṃ niyyānikattābhāvato. tena te durakkhātadhammāyeva honti, na tathā bhagavato  dhammassa attho vipallāsamāpajjati. ime dhammā antarāyikā, ime dhammā niyyānikāti  evaṃ vuttadhammānaṃ tathābhāvānatikkamanatoti. evaṃ tāva pariyattidhammo svākkhāto.</p>
              <p>[03] lokuttaradhammo pana nibbānānurūpāya paṭipattiyā paṭipadānurūpassa ca nibbānassa akkhātattā  svākkhāto. yathāha -- ``supaññattā kho pana tena bhagavatā sāvakānaṃ nibbānagāminī  paṭipadā saṃsandati nibbānañca paṭipadā ca. seyyathāpi nāma gaṅgodakaṃ yamunodakena  saṃsandati sameti, evameva supaññattā (dī0 ni0 2.296) tena bhagavatā sāvakānaṃ ^a^V1.0207^ea^ nibbānagāminī  paṭipadā saṃsandati nibbānañca paṭipadā cā''ti. ariyamaggo cettha antadvayaṃ anupagamma  majjhimā paṭipadābhūtova ``majjhimā paṭipadā''ti akkhātattā svākkhāto. sāmaññaphalāni  paṭipassaddhakilesāneva ``paṭipassaddhakilesānī''ti akkhātattā svākkhātāni. nibbānaṃ  sassatāmatatāṇaleṇādisabhāvameva sassatādisabhāvavasena akkhātattā svākkhātanti evaṃ lokuttaradhammopi  svākkhāto. </p>
              <p>[03] 148^b^.^eb^ ^b^sandiṭṭhiko^eb^ti ^a^M1.0209^ea^ ettha pana ariyamaggo tāva attano santāne rāgādīnaṃ  abhāvaṃ karontena ariyapuggalena sāmaṃ daṭṭhabboti sandiṭṭhiko. yathāha --``ratto kho,  brāhmaṇa, rāgena abhibhūto pariyādiṇṇacitto attabyābādhāyapi ceteti, parabyābādhāyapi  ceteti, ubhayabyābādhāyapi ceteti. cetasikaṃ dukkhaṃ domanassaṃ paṭisaṃvedeti. rāge  pahīne neva attabyābādhāya ceteti, na parabyābādhāya ceteti, na ubhayabyābādhāya ceteti,  na cetasikaṃ dukkhaṃ domanassaṃ paṭisaṃvedeti. evampi kho, brāhmaṇa, sandiṭṭhiko dhammo  hotī''ti(a0 ni0  3.54).  apica navavidhopi lokuttaradhammo yena yena adhigato hoti, tena tena parasaddhāya gantabbataṃ  hitvā paccavekkhaṇañāṇena sayaṃ daṭṭhabboti sandiṭṭhiko. atha vā pasatthā diṭṭhi sandiṭṭhi,  sandiṭṭhiyā jayatīti sandiṭṭhiko. tathā hettha ariyamaggo sampayuttāya, ariyaphalaṃ kāraṇabhūtāya,  nibbānaṃ visayibhūtāya sandiṭṭhiyā kilese jayati. tasmā yathā rathena jayatīti rathiko,  evaṃ navavidhopi lokuttaradhammo sandiṭṭhiyā jayatīti sandiṭṭhiko.</p>
              <p>[03] atha vā diṭṭhanti dassanaṃ vuccati. diṭṭhameva sandiṭṭhaṃ, dassananti attho. sandiṭṭhaṃ arahatīti  sandiṭṭhiko. lokuttaradhammo hi bhāvanābhisamayavasena sacchikiriyābhisamayavasena ca dissamānoyeva  vaṭṭabhayaṃ nivatteti. tasmā yathā vatthaṃ arahatīti vatthiko, evaṃ sandiṭṭhaṃ arahatīti sandiṭṭhiko. </p>
              <p>[03] 149^b^.^eb^ attano phaladānaṃ sandhāya nāssa kāloti akālo. akāloyeva ^b^akāliko^eb^.  na pañcāhasattāhādibhedaṃ kālaṃ khepetvā phalaṃ deti, attano pana pavattisamanantarameva  phaladoti vuttaṃ hoti. atha vā attano phaladāne pakaṭṭho kālo patto assāti kāliko.  ko so? lokiyo ^a^V1.0208^ea^ kusaladhammo. ayaṃ pana samanantaraphalattā na kālikoti akāliko.  idaṃ maggameva sandhāya vuttaṃ. </p>
              <p>[03] 150^b^.^eb^ ``ehi passa imaṃ dhamma''nti evaṃ pavattaṃ ehipassavidhiṃ arahatīti ^b^ehipassiko^eb^.  kasmā panesa taṃ vidhiṃ arahatīti? vijjamānattā parisuddhattā ca ^a^M1.0210^ea^. rittamuṭṭhiyaṃ  hi hiraññaṃ vā suvaṇṇaṃ vā atthīti vatvāpi ``ehi passa ima''nti na sakkā vattuṃ.  kasmā? avijjamānattā. vijjamānampi ca gūthaṃ vā muttaṃ vā manuññabhāvappakāsanena  cittasampahaṃsanatthaṃ ``ehi passa ima''nti na sakkā vattuṃ. apica kho pana tiṇehi  vā paṇṇehi vā paṭicchādetabbameva hoti. kasmā? aparisuddhattā. ayaṃ pana navavidhopi  lokuttaradhammo sabhāvatova vijjamāno vigatavalāhake ākāse sampuṇṇacandamaṇḍalaṃ viya  paṇḍukambale nikkhittajātimaṇi viya ca parisuddho. tasmā vijjamānattā parisuddhattā  ca ehipassavidhiṃ arahatīti ehipassiko. </p>
              <p>[03] 151^b^.^eb^ upanetabboti ^b^opaneyyiko^eb^. ayaṃ panettha vinicchayo, upanayanaṃ upanayo, ādittaṃ  celaṃ vā sīsaṃ vā ajjhupekkhitvāpi bhāvanāvasena attano citte upanayanaṃ arahatīti  opanayiko. opanayikova opaneyyiko. idaṃ saṅkhate lokuttaradhamme yujjati.  asaṅkhate pana attano cittena upanayanaṃ arahatīti opaneyyiko. sacchikiriyāvasena allīyanaṃ  arahatīti attho.</p>
              <p>[03] atha vā nibbānaṃ upanetīti ariyamaggo upaneyyo. sacchikātabbataṃ upanetabboti  phalanibbānadhammo upaneyyo. upaneyyo eva opaneyyiko. </p>
              <p>[03] 152^b^.^eb^ ^b^paccattaṃ veditabbo viññūhī^eb^ti sabbehipi ugghaṭitaññūādīhi viññūhi  attani attani veditabbo ``bhāvito me maggo, adhigataṃ phalaṃ, sacchikato nirodho''ti.  na hi upajjhāyena bhāvitena maggena saddhivihārikassa kilesā pahīyanti, na so tassa  phalasamāpattiyā phāsuviharati, na tena sacchikataṃ nibbānaṃ sacchikaroti. tasmā  na esa parassa sīse ābharaṇaṃ viya daṭṭhabbo, attano pana citteyeva daṭṭhabbo, anubhavitabbo  viññūhīti vuttaṃ hoti. bālānaṃ pana avisayo cesa.</p>
              <p>[03] apica ^a^M1.0211^ea^ ^a^V1.0209^ea^ svākkhāto ayaṃ dhammo. kasmā? sandiṭṭhikattā. sandiṭṭhiko,  akālikattā. akāliko, ehipassikattā. yo ca ehipassiko, so nāma opaneyyiko  hotīti. </p>
              <p>[03] 153^b^.^eb^ tassevaṃ svākkhātatādibhede dhammaguṇe anussarato neva tasmiṃ samaye rāgapariyuṭṭhitaṃ  cittaṃ hoti. na dosa...pe0... na mohapariyuṭṭhitaṃ cittaṃ hoti. ujugatamevassa  tasmiṃ samaye cittaṃ hoti dhammaṃ ārabbhāti (a0 ni0  6.10) purimanayeneva vikkhambhitanīvaraṇassa  ekakkhaṇe jhānaṅgāni uppajjanti. dhammaguṇānaṃ pana gambhīratāya nānappakāraguṇānussaraṇādhimuttatāya  vā appanaṃ appatvā upacārappattameva jhānaṃ hoti. tadetaṃ dhammaguṇānussaraṇavasena uppannattā  dhammānussaticceva saṅkhaṃ gacchati. </p>
              <p>[01] imañca pana dhammānussatiṃ anuyutto bhikkhu evaṃ opaneyyikassa dhammassa desetāraṃ imināpaṅgena  samannāgataṃ satthāraṃ neva atītaṃse samanupassāmi, na panetarahi aññatra tena bhagavatāti  evaṃ dhammaguṇadassaneneva satthari sagāravo hoti sappatisso. dhamme garucittīkāro saddhādivepullaṃ  adhigacchati, pītipāmojjabahulo hoti, bhayabheravasaho, dukkhādhivāsanasamattho, dhammena  saṃvāsasaññaṃ paṭilabhati, dhammaguṇānussatiyā ajjhāvutthañcassa sarīrampi cetiyagharamiva pūjārahaṃ  hoti, anuttaradhammādhigamāya cittaṃ namati, vītikkamitabbavatthusamāyoge cassa dhammasudhammataṃ  samanussarato hirottappaṃ paccupaṭṭhāti. uttari appaṭivijjhanto pana sugatiparāyano  hoti. </p>
              <p>[21] tasmā have appamādaṃ, kayirātha sumedhaso. </p>
              <p>[22] evaṃ mahānubhāvāya, dhammānussatiyā sadāti..</p>
              <p>[03] idaṃ dhammānussatiyaṃ vitthārakathāmukhaṃ. </p>
            </h4>
          </h3>
          <h3>
            <h3n> 3. saṅghānussatikathā </h3n>
            <h4>
              <h4n> </h4n>
              <p>[03] 154^b^.^eb^ saṅghānussatiṃ bhāvetukāmenāpi rahogatena paṭisallīnena ``suppaṭipanno bhagavato  sāvakasaṅgho, ujuppaṭipanno bhagavato sāvakasaṅgho, ñāyappaṭipanno bhagavato sāvakasaṅgho,  sāmīcippaṭipanno ^a^V1.0210^ea^ bhagavato sāvakasaṅgho, yadidaṃ cattāri purisayugāni aṭṭha purisapuggalā  ^a^M1.0212^ea^, esa bhagavato sāvakasaṅgho āhuneyyo, pāhuneyyo, dakkhiṇeyyo, añjalikaraṇīyo,  anuttaraṃ puññakkhettaṃ lokassā''ti (a0 ni0  6.10) evaṃ ariyasaṅghaguṇā anussaritabbā. </p>
              <p>[03] 155^b^.^eb^ tattha ^b^suppaṭipanno^eb^ti suṭṭhu paṭipanno, sammāpaṭipadaṃ anivattipaṭipadaṃ anulomapaṭipadaṃ  apaccanīkapaṭipadaṃ dhammānudhammapaṭipadaṃ paṭipannoti vuttaṃ hoti. bhagavato ovādānusāsaniṃ  sakkaccaṃ suṇantīti sāvakā. sāvakānaṃ saṅgho ^b^sāvakasaṅgho,^eb^ sīladiṭṭhisāmaññatāya  saṅghātabhāvamāpanno sāvakasamūhoti attho. yasmā pana sā sammāpaṭipadā uju avaṅkā akuṭilā  ajimhā, ariyo ca ñāyotipi vuccati, anucchavikattā ca sāmīcītipi saṅkhaṃ gatā.  tasmā tampaṭipanno ariyasaṅgho ^b^ujuppaṭipanno ñāyappaṭipanno sāmīcippaṭipanno^eb^tipi  vutto.</p>
              <p>[03] ettha ca ye maggaṭṭhā, te sammāpaṭipattisamaṅgitāya suppaṭipannā. ye phalaṭṭhā, te sammāpaṭipadāya  adhigantabbassa adhigatattā atītaṃ paṭipadaṃ sandhāya suppaṭipannāti veditabbā.</p>
              <p>[03] apica svākkhāte dhammavinaye yathānusiṭṭhaṃ paṭipannattāpi apaṇṇakapaṭipadaṃ paṭipannattāpi  ^b^suppaṭipanno^eb^.</p>
              <p>[03] majjhimāya paṭipadāya antadvayamanupagamma paṭipannattā kāyavacīmanovaṅkakuṭilajimhadosappahānāya  paṭipannattā ca ujuppaṭipannattā ca ^b^ujuppaṭipanno^eb^.</p>
              <p>[03] ñāyo vuccati nibbānaṃ. tadatthāya paṭipannattā ^b^ñāyappaṭipanno^eb^.</p>
              <p>[03] yathā paṭipannā sāmīcippaṭipannārahā honti, tathā paṭipannattā ^b^sāmīcippaṭipanno^eb^. </p>
              <p>[03] 156^b^.^eb^ ^b^yadida^eb^nti yāni imāni. ^b^cattāri purisayugānī^eb^ti yugaḷavasena paṭhamamaggaṭṭho  phalaṭṭhoti idamekaṃ yugaḷanti evaṃ cattāri purisayugaḷāni honti. ^b^aṭṭha purisapuggalā^eb^ti  purisapuggalavasena eko paṭhamamaggaṭṭho eko phalaṭṭhoti iminā nayena aṭṭheva purisapuggalā  honti ^a^V1.0211^ea^. ettha ca purisoti vā puggaloti vā ekatthāni etāni padāni. veneyyavasena  panetaṃ vuttaṃ. ^b^esa bhagavato sāvakasaṅgho^eb^ti yānimāni yugavasena ^a^M1.0213^ea^ cattāri  purisayugāni, pāṭiekkato aṭṭha purisapuggalā, esa bhagavato sāvakasaṅgho, āhuneyyotiādīsu  ānetvā hunitabbanti āhunaṃ, dūratopi ānetvā sīlavantesu dātabbanti attho.  catunnaṃ paccayānametamadhivacanaṃ. taṃ āhunaṃ paṭiggahetuṃ yutto tassa mahapphalakaraṇatoti  ^b^āhuneyyo^eb^. atha vā dūratopi āgantvā sabbasāpateyyampi ettha hunitabbanti āhavanīyo.  sakkādīnampi vā āhavanaṃ arahatīti āhavanīyo. yo cāyaṃ brāhmaṇānaṃ āhavanīyo nāma  aggi, yattha hutaṃ mahapphalanti tesaṃ laddhi. sace hutassa mahapphalatāya āhavanīyo, saṅghova  āhavanīyo. saṅghe hutañhi mahapphalaṃ hoti. yathāha -- </p>
              <p>[21] ``yo ca vassasataṃ jantu, aggiṃ paricare vane. </p>
              <p>[27] ekañca bhāvitattānaṃ, muhuttamapi pūjaye. </p>
              <p>[22] sāyeva pūjanā seyyo, yañce vassasataṃ huta''nti.. (dha0 pa0 107).</p>
              <p>[03] tadetaṃ nikāyantare āhavanīyoti padaṃ idha āhuneyyoti iminā padena atthato ekaṃ.  byañjanato panettha kiñcimattameva nānaṃ. iti ^b^āhuneyyo^eb^.</p>
              <p>[03] ^b^pāhuneyyo^eb^ti ettha pana pāhunaṃ vuccati disāvidisato āgatānaṃ piyamanāpānaṃ ñātimittānamatthāya  sakkārena paṭiyattaṃ āgantukadānaṃ. tampi ṭhapetvā te tathārūpe pāhunake saṅghasseva  dātuṃ yuttaṃ, saṅghova taṃ paṭiggahetuṃ yutto. saṅghasadiso hi pāhunako natthi. tathā  hesa ekabuddhantare ca dissati, abbokiṇṇañca piyamanāpattakarehi dhammehi samannāgatoti.  evaṃ pāhunamassa dātuṃ yuttaṃ pāhunañca paṭiggahetuṃ yuttoti pāhuneyyo. yesaṃ  pana pāhavanīyoti pāḷi, tesaṃ yasmā saṅgho pubbakāramarahati, tasmā sabbapaṭhamaṃ ānetvā  ettha hunitabbanti pāhavanīyo. sabbappakārena vā āhavanamarahatīti pāhavanīyo. svāyamidha  teneva atthena pāhuneyyoti vuccati.</p>
              <p>[03] dakkhiṇāti pana paralokaṃ saddahitvā dātabbadānaṃ vuccati. taṃ dakkhiṇaṃ arahati, dakkhiṇāya  vā hito yasmā naṃ mahapphalakaraṇatāya visodhetīti ^b^dakkhiṇeyyo^eb^.</p>
              <p>[03] ubho ^a^M1.0214^ea^ ^a^V1.0212^ea^ hatthe sirasmiṃ patiṭṭhapetvā sabbalokena kayiramānaṃ añjalikammaṃ  arahatīti ^b^añjalikaraṇīyo^eb^.</p>
              <p>[03] ^b^anuttaraṃ puññakkhettaṃ lokassā^eb^ti sabbalokassa asadisaṃ puññavirūhanaṭṭhānaṃ. yathā hi  rañño vā amaccassa vā sālīnaṃ vā yavānaṃ vā virūhanaṭṭhānaṃ rañño sālikkhettaṃ rañño  yavakkhettanti vuccati, evaṃ saṅgho sabbalokassa puññānaṃ virūhanaṭṭhānaṃ. saṅghaṃ nissāya  hi lokassa nānappakārahitasukhasaṃvattanikāni puññāni virūhanti. tasmā saṅgho anuttaraṃ  puññakkhettaṃ lokassāti. </p>
              <p>[03] 157^b^.^eb^ evaṃ suppaṭipannatādibhede saṅghaguṇe anussarato neva tasmiṃ samaye rāgapariyuṭṭhitaṃ  cittaṃ hoti. na dosa...pe0... na mohapariyuṭṭhitaṃ cittaṃ hoti. ujugatamevassa  tasmiṃ samaye cittaṃ hoti saṅghaṃ ārabbhāti (a0 ni0  6.10) purimanayeneva vikkhambhitanīvaraṇassa  ekakkhaṇe jhānaṅgāni uppajjanti. saṅghaguṇānaṃ pana gambhīratāya nānappakāraguṇānussaraṇādhimuttatāya  vā appanaṃ appatvā upacārappattameva jhānaṃ hoti. tadetaṃ saṅghaguṇānussaraṇavasena uppannattā  saṅghānussaticceva saṅkhaṃ gacchati.</p>
              <p>[03] imañca pana saṅghānussatiṃ anuyutto bhikkhu saṅghe sagāravo hoti sappatisso. saddhādivepullaṃ  adhigacchati, pītipāmojjabahulo hoti, bhayabheravasaho, dukkhādhivāsanasamattho, saṅghena saṃvāsasaññaṃ  paṭilabhati. saṅghaguṇānussatiyā ajjhāvutthañcassa sarīraṃ sannipatitasaṅghamiva uposathāgāraṃ  pūjārahaṃ hoti, saṅghaguṇādhigamāya cittaṃ namati, vītikkamitabbavatthusamāyoge cassa  sammukhā saṅghaṃ passato viya hirottappaṃ paccupaṭṭhāti, uttari appaṭivijjhanto pana sugatiparāyano  hoti. </p>
              <p>[21] tasmā have appamādaṃ, kayirātha sumedhaso. </p>
              <p>[22] evaṃ mahānubhāvāya, saṅghānussatiyā sadāti..</p>
              <p>[03] idaṃ saṅghānussatiyaṃ vitthārakathāmukhaṃ. </p>
            </h4>
          </h3>
          <h3>
            <h3n> 4. sīlānussatikathā </h3n>
            <h4>
              <h4n> </h4n>
              <p>[03] 158^b^.^eb^ sīlānussatiṃ ^a^M1.0215^ea^ ^a^V1.0213^ea^ bhāvetukāmena pana rahogatena paṭisallīnena ``aho  vata me sīlāni akhaṇḍāni acchiddāni asabalāni akammāsāni bhujissāni viññuppasatthāni  aparāmaṭṭhāni samādhisaṃvattanikānī''ti (a0 ni0  6.10) evaṃ akhaṇḍatādiguṇavasena  attano sīlāni anussaritabbāni. tāni ca gahaṭṭhena gahaṭṭhasīlāni, pabbajitena pabbajitasīlāni. </p>
              <p>[01] gahaṭṭhasīlāni vā hontu pabbajitasīlāni vā, yesaṃ ādimhi vā ante vā ekampi  na bhinnaṃ, tāni pariyante chinnasāṭako viya na khaṇḍānīti ^b^akhaṇḍāni^eb^. yesaṃ vemajjhe  ekampi na bhinnaṃ, tāni majjhe vinividdhasāṭako viya na chiddānīti ^b^acchiddāni^eb^.  yesaṃ paṭipāṭiyā dve vā tīṇi vā na bhinnāni, tāni piṭṭhiyā vā kucchiyā vā  uṭṭhitena dīghavaṭṭādisaṇṭhānena visabhāgavaṇṇena kāḷarattādīnaṃ aññatarasarīravaṇṇā gāvī viya  na sabalānīti ^b^asabalāni^eb^. yāni antarantarā na bhinnāni, tāni visabhāgabinduvicitrā  gāvī viya na kammāsānīti ^b^akammāsāni^eb^. avisesena vā sabbānipi sattavidhena  methunasaṃyogena kodhupanāhādīhi ca pāpadhammehi anupahatattā akhaṇḍāni acchiddāni  asabalāni akammāsāni. tāniyeva taṇhādāsabyato mocetvā bhujissabhāvakaraṇena ^b^bhujissāni^eb^.  buddhādīhi viññūhi pasatthattā ^b^viññuppasatthāni^eb^. taṇhādiṭṭhīhi aparāmaṭṭhatāya kenaci  vā ayaṃ te sīlesu dosoti evaṃ parāmaṭṭhuṃ asakkuṇeyyatāya ^b^aparāmaṭṭhāni^eb^. upacārasamādhiṃ  appanāsamādhiṃ vā, atha vā pana maggasamādhiṃ phalasamādhiñcāpi saṃvattentīti ^b^samādhisaṃvattanikāni^eb^. </p>
              <p>[03] 159^b^.^eb^ evaṃ akhaṇḍatādiguṇavasena attano sīlāni anussarato nevassa tasmiṃ samaye rāgapariyuṭṭhitaṃ  cittaṃ hoti. na dosa...pe0... na mohapariyuṭṭhitaṃ cittaṃ hoti. ujugatamevassa tasmiṃ  samaye cittaṃ hoti, sīlaṃ ārabbhāti purimanayeneva vikkhambhitanīvaraṇassa ekakkhaṇe  jhānaṅgāni uppajjanti. sīlaguṇānaṃ pana gambhīratāya nānappakāraguṇānussaraṇādhimuttatāya  vā appanaṃ appatvā upacārappattameva jhānaṃ hoti. tadetaṃ ^a^M1.0216^ea^ sīlaguṇānussaraṇavasena  uppannattā sīlānussaticceva saṅkhaṃ gacchati.</p>
              <p>[03] imañca ^a^V1.0214^ea^ pana sīlānussatiṃ anuyutto bhikkhu sikkhāya sagāravo hoti sabhāgavutti, paṭisanthāre  appamatto, attānuvādādibhayavirahito, aṇumattesu vajjesu bhayadassāvī, saddhādivepullaṃ  adhigacchati, pītipāmojjabahulo hoti. uttari appaṭivijjhanto pana sugatiparāyano  hoti. </p>
              <p>[21] tasmā have appamādaṃ, kayirātha sumedhaso. </p>
              <p>[22] evaṃ mahānubhāvāya, sīlānussatiyā sadāti..</p>
              <p>[03] idaṃ sīlānussatiyaṃ vitthārakathāmukhaṃ. </p>
            </h4>
          </h3>
          <h3>
            <h3n> 5. cāgānussatikathā </h3n>
            <h4>
              <h4n> </h4n>
              <p>[03] 160^b^.^eb^ cāgānussatiṃ bhāvetukāmena pana pakatiyā cāgādhimuttena niccappavattadānasaṃvibhāgena  bhavitabbaṃ. atha vā pana bhāvanaṃ ārabhantena ito dāni pabhuti sati paṭiggāhake antamaso  ekālopamattampi dānaṃ adatvā na bhuñjissāmīti samādānaṃ katvā taṃdivasaṃ guṇavisiṭṭhesu  paṭiggāhakesu yathāsatti yathābalaṃ dānaṃ datvā tattha nimittaṃ gaṇhitvā rahogatena  paṭisallīnena ``lābhā vata me suladdhaṃ vata me, yohaṃ maccheramalapariyuṭṭhitāya pajāya vigatamalamaccherena  cetasā viharāmi muttacāgo payatapāṇi vossaggarato yācayogo dānasaṃvibhāgarato''ti  evaṃ vigatamalamaccheratādiguṇavasena attano cāgo anussaritabbo.</p>
              <p>[03] tattha ^b^lābhā vata me^eb^ti mayhaṃ vata lābhā, ye ime ``āyuṃ kho pana datvā āyussa bhāgī  hoti dibbassa vā mānusassa vā'' iti (a0 ni0  5.37) ca, ``dadaṃ piyo hoti  bhajanti naṃ bahū'' iti (a0 ni0  5.34) ca, ``dadamāno piyo hoti, sataṃ dhammaṃ  anukkamaṃ'' iti (a0 ni0  5.35) ca evamādīhi nayehi bhagavatā dāyakassa lābhā saṃvaṇṇitā,  te mayhaṃ avassaṃ bhāginoti adhippāyo. ^b^suladdhaṃ vata me^eb^ti yaṃ mayā idaṃ sāsanaṃ  manussattaṃ vā laddhaṃ, taṃ suladdhaṃ vata me. kasmā ^a^M1.0217^ea^? yohaṃ maccheramalapariyuṭṭhitāya  pajāya...pe0... dānasaṃvibhāgaratoti.</p>
              <p>[03] tattha ^a^V1.0215^ea^ ^b^maccheramalapariyuṭṭhitāyā^eb^ti maccheramalena abhibhūtāya. ^b^pajāyā^eb^ti pajāyanavasena sattā  vuccanti. tasmā attano sampattīnaṃ parasādhāraṇabhāvamasahanalakkhaṇena cittassa pabhassarabhāvadūsakānaṃ  kaṇhadhammānaṃ aññatarena maccheramalena abhibhūtesu sattesūti ayamettha attho. ^b^vigatamalamaccherenā^eb^ti  aññesampi rāgadosādimalānañceva maccherassa ca vigatattā vigatamalamaccherena. ^b^cetasā  viharāmī^eb^ti yathāvuttappakāracitto hutvā vasāmīti attho. suttesu pana mahānāmasakkassa  sotāpannassa sato nissayavihāraṃ pucchato nissayavihāravasena desitattā agāraṃ ajjhāvasāmīti  vuttaṃ. tattha abhibhavitvā vasāmīti attho.</p>
              <p>[03] ^b^muttacāgo^eb^ti vissaṭṭhacāgo. ^b^payatapāṇī^eb^ti parisuddhahattho. sakkaccaṃ sahatthā deyyadhammaṃ  dātuṃ sadā dhotahatthoyevāti vuttaṃ hoti. ^b^vossaggarato^eb^ti vossajjanaṃ vossaggo,  pariccāgoti attho. tasmiṃ vossagge satatābhiyogavasena ratoti vossaggarato. ^b^yācayogo^eb^ti  yaṃ yaṃ pare yācanti, tassa tassa dānato yācanayogoti attho. yājayogotipi pāṭho.  yajanasaṅkhātena yājena yuttoti attho. ^b^dānasaṃvibhāgarato^eb^ti dāne ca saṃvibhāge ca  rato. ahañhi dānañca demi, attanā paribhuñjitabbatopi ca saṃvibhāgaṃ karomi, ettheva  casmi ubhaye ratoti evaṃ anussaratīti attho. </p>
              <p>[03] 161^b^.^eb^ tassevaṃ vigatamalamaccheratādiguṇavasena attano cāgaṃ anussarato neva tasmiṃ samaye  rāgapariyuṭṭhitaṃ cittaṃ hoti. na dosa...pe0... na mohapariyuṭṭhitaṃ cittaṃ hoti.  ujugatamevassa tasmiṃ samaye cittaṃ hoti cāgaṃ ārabbhāti (a0 ni0  5.10) purimanayeneva  vikkhambhitanīvaraṇassa ekakkhaṇe jhānaṅgāni uppajjanti. cāgaguṇānaṃ pana gambhīratāya nānappakāracāgaguṇānussaraṇādhimuttatāya  vā appanaṃ appatvā upacārappattameva jhānaṃ hoti. tadetaṃ cāgaguṇānussaraṇavasena uppannattā  cāgānussaticceva saṅkhaṃ gacchati.</p>
              <p>[03] imañca ^a^M1.0218^ea^ pana cāgānussatiṃ anuyutto bhikkhu bhiyyoso mattāya cāgādhimutto  hoti, alobhajjhāsayo, mettāya anulomakārī, visārado, pītipāmojjabahulo, uttari  appaṭivijjhanto pana sugatiparāyano hoti. </p>
              <p>[21] tasmā ^a^V1.0216^ea^ have appamādaṃ, kayirātha sumedhaso. </p>
              <p>[22] evaṃ mahānubhāvāya, cāgānussatiyā sadāti..</p>
              <p>[03] idaṃ cāgānussatiyaṃ vitthārakathāmukhaṃ. </p>
            </h4>
          </h3>
          <h3>
            <h3n> 6. devatānussatikathā </h3n>
            <h4>
              <h4n> </h4n>
              <p>[03] 162^b^.^eb^ devatānussatiṃ bhāvetukāmena pana ariyamaggavasena samudāgatehi saddhādīhi guṇehi  samannāgatena bhavitabbaṃ. tato rahogatena paṭisallīnena ``santi devā cātumahārājikā,  santi devā tāvatiṃsā, yāmā, tusitā, nimmānaratino, paranimmitavasavattino,  santi devā brahmakāyikā, santi devā tatuttari, yathārūpāya saddhāya samannāgatā tā  devatā ito cutā tattha upapannā, mayhampi tathārūpā saddhā saṃvijjati. yathārūpena sīlena.  yathārūpena sutena. yathārūpena cāgena. yathārūpāya paññāya samannāgatā tā devatā ito cutā  tattha upapannā, mayhampi tathārūpā paññā saṃvijjatī''ti (a0 ni0  6.10) evaṃ devatā  sakkhiṭṭhāne ṭhapetvā attano saddhādiguṇā anussaritabbā.</p>
              <p>[03] sutte pana yasmiṃ mahānāma samaye ariyasāvako attano ca tāsañca devatānaṃ saddhañca sīlañca  sutañca cāgañca paññañca anussarati, nevassa tasmiṃ samaye rāgapariyuṭṭhitaṃ cittaṃ hotīti  vuttaṃ. kiñcāpi vuttaṃ, atha kho taṃ sakkhiṭṭhāne ṭhapetabbadevatānaṃ attano saddhādīhi  samānaguṇadīpanatthaṃ vuttanti veditabbaṃ. aṭṭhakathāyañhi devatā sakkhiṭṭhāne ṭhapetvā  attano guṇe anussaratīti daḷhaṃ katvā vuttaṃ. </p>
              <p>[03] 163^b^.^eb^ tasmā pubbabhāge devatānaṃ guṇe anussaritvā aparabhāge attano saṃvijjamāne  saddhādiguṇe anussarato cassa neva tasmiṃ samaye ^a^M1.0219^ea^ rāgapariyuṭṭhitaṃ cittaṃ  hoti. na dosa...pe0... na mohapariyuṭṭhitaṃ cittaṃ hoti, ujugatamevassa tasmiṃ samaye  cittaṃ hoti devatā ārabbhāti (a0 ni0  6.10) purimanayeneva vikkhambhitanīvaraṇassa  ekakkhaṇe jhānaṅgāni uppajjanti. saddhādiguṇānaṃ pana gambhīratāya nānappakāraguṇānussaraṇādhimuttatāya  vā appanaṃ ^a^V1.0217^ea^ appatvā upacārappattameva jhānaṃ hoti. tadetaṃ devatānaṃ guṇasadisasaddhādiguṇānussaraṇavasena  devatānussaticceva saṅkhaṃ gacchati.</p>
              <p>[03] imañca pana devatānussatiṃ anuyutto bhikkhu devatānaṃ piyo hoti manāpo, bhiyyoso mattāya  saddhādivepullaṃ adhigacchati, pītipāmojjabahulo viharati. uttari appaṭivijjhanto  pana sugatiparāyano hoti. </p>
              <p>[21] tasmā have appamādaṃ, kayirātha sumedhaso. </p>
              <p>[22] evaṃ mahānubhāvāya, devatānussatiyā sadāti..</p>
              <p>[03] idaṃ devatānussatiyaṃ vitthārakathāmukhaṃ. </p>
            </h4>
          </h3>
          <h3>
            <h3n> pakiṇṇakakathā </h3n>
            <h4>
              <h4n> </h4n>
              <p>[03] 164^b^.^eb^ yaṃ pana etāsaṃ vitthāradesanāyaṃ ``ujugatamevassa tasmiṃ samaye cittaṃ hoti tathāgataṃ  ārabbhā''tiādīni vatvā ``ujugatacitto kho pana, mahānāma, ariyasāvako labhati  atthavedaṃ, labhati dhammavedaṃ, labhati dhammūpasaṃhitaṃ pāmojjaṃ, pamuditassa pīti jāyatī''ti  (a0 ni0  6.10) vuttaṃ, tattha itipi so bhagavātiādīnaṃ atthaṃ nissāya uppannaṃ  tuṭṭhiṃ sandhāya ^b^labhati atthaveda^eb^nti vuttaṃ. pāḷiṃ nissāya uppannaṃ tuṭṭhiṃ sandhāya  ^b^labhati dhammavedaṃ^eb^. ubhayavasena ^b^labhati dhammūpasaṃhitaṃ pāmojja^eb^nti vuttanti  veditabbaṃ.</p>
              <p>[03] yañca devatānussatiyaṃ devatā ārabbhāti vuttaṃ, taṃ pubbabhāge devatā ārabbha pavattacittavasena  devatāguṇasadise vā devatābhāvanipphādake guṇe ārabbha pavattacittavasena vuttanti  veditabbaṃ. </p>
              <p>[03] 165^b^.^eb^ imā ^a^M1.0220^ea^ pana cha anussatiyo ariyasāvakānaññeva ijjhanti. tesaṃ hi  buddhadhammasaṅghaguṇā pākaṭā honti. te ca akhaṇḍatādiguṇehi sīlehi, vigatamalamaccherena  cāgena, mahānubhāvānaṃ devatānaṃ guṇasadisehi saddhādiguṇehi samannāgatā. mahānāmasutte  (a0 ni0  6.10) ca ^a^V1.0218^ea^ sotāpannassa nissayavihāraṃ puṭṭhena bhagavatā sotāpannassa nissayavihāradassanatthameva  etā vitthārato kathitā.</p>
              <p>[03] gedhasuttepi ``idha, bhikkhave, ariyasāvako tathāgataṃ anussarati, itipi so bhagavā...pe0...  ujugatamevassa tasmiṃ samaye cittaṃ hoti nikkhantaṃ muttaṃ vuṭṭhitaṃ gedhamhā. gedhoti  kho, bhikkhave, pañcannetaṃ kāmaguṇānamadhivacanaṃ. idampi kho, bhikkhave, ārammaṇaṃ karitvā  evamidhekacce sattā visujjhantī''ti (a0 ni0  6.25) evaṃ ariyasāvakassa anussativasena  cittaṃ visodhetvā uttari paramatthavisuddhiadhigamatthāya kathitā.</p>
              <p>[03] āyasmatā mahākaccānena desite sambādhokāsasuttepi ``acchariyaṃ, āvuso, abbhutaṃ,  āvuso, yāvañcidaṃ tena bhagavatā jānatā passatā arahatā sammāsambuddhena sambādhe okāsādhigamo  anubuddho sattānaṃ visuddhiyā...pe0... nibbānassa sacchikiriyāya yadidaṃ cha anussatiṭṭhānāni.  katamāni cha? idhāvuso, ariyasāvako tathāgataṃ anussarati...pe0... evamidhekacce  sattā visuddhidhammā bhavantī''ti (a0 ni0  6.26) evaṃ ariyasāvakasseva paramatthavisuddhidhammatāya  okāsādhigamavasena kathitā.</p>
              <p>[03] uposathasuttepi ``kathañca, visākhe, ariyūposatho hoti? upakkiliṭṭhassa, visākhe,  cittassa upakkamena pariyodapanā hoti. kathañca, visākhe, upakkiliṭṭhassa cittassa upakkamena  pariyodapanā hoti? idha, visākhe, ariyasāvako tathāgataṃ anussaratī''ti (a0 ni0  3.71)  evaṃ ariyasāvakasseva uposathaṃ upavasato cittavisodhanakammaṭṭhānavasena uposathassa mahapphalabhāvadassanatthaṃ  kathitā.</p>
              <p>[03] ekādasanipātepi ``saddho kho, mahānāma, ārādhako hoti, no assaddho. āraddhavīriyo,  upaṭṭhitasati, samāhito, paññavā, mahānāma ^a^M1.0221^ea^, ārādhako hoti, no duppañño.  imesu kho tvaṃ, mahānāma, pañcasu dhammesu patiṭṭhāya cha dhamme uttari bhāveyyāsi.  idha tvaṃ, mahānāma, tathāgataṃ anussareyyāsi itipi so bhagavā''ti (a0 ni0  11.11)  evaṃ ariyasāvakasseva ``tesaṃ no, bhante, nānāvihārena viharataṃ kenassa vihārena  viharitabba''nti pucchato vihāradassanatthaṃ kathitā. </p>
              <p>[03] 166^b^.^eb^ evaṃ ^a^V1.0219^ea^ santepi parisuddhasīlādiguṇasamannāgatena puthujjanenāpi manasi kātabbā.  anussavavasenāpi hi buddhādīnaṃ guṇe anussarato cittaṃ pasīdatiyeva. yassānubhāvena  nīvaraṇāni vikkhambhetvā uḷārapāmojjo vipassanaṃ ārabhitvā arahattaṃyeva sacchikareyya  kaṭāndhakāravāsī ^b^phussadevatthero^eb^ viya.</p>
              <p>[03] so kirāyasmā mārena nimmitaṃ buddharūpaṃ disvā ``ayaṃ tāva sarāgadosamoho evaṃ sobhati,  kathaṃ nu kho bhagavā na sobhati, so hi sabbaso vītarāgadosamoho''ti buddhārammaṇaṃ pītiṃ  paṭilabhitvā vipassanaṃ vaḍḍhetvā arahattaṃ pāpuṇīti. </p>
              <p>[06] iti sādhujanapāmojjatthāya kate visuddhimagge </p>
              <p>[06] samādhibhāvanādhikāre </p>
              <p>[06] chānussatiniddeso nāma </p>
              <p>[06] sattamo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 8. anussatikammaṭṭhānaniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> maraṇassatikathā </h3n>
            <h4>
              <h4n> </h4n>
              <p>[03] 167^b^.^eb^ idāni ^a^M1.0222^ea^ ^a^V1.0220^ea^ ito anantarāya maraṇassatiyā bhāvanāniddeso anuppatto.  tattha ^b^maraṇa^eb^nti ekabhavapariyāpannassa jīvitindriyassa upacchedo. yaṃ panetaṃ arahantānaṃ  vaṭṭadukkhasamucchedasaṅkhātaṃ ^b^samucchedamaraṇaṃ,^eb^ saṅkhārānaṃ khaṇabhaṅgasaṅkhātaṃ ^b^khaṇikamaraṇaṃ,^eb^ rukkho  mato lohaṃ matantiādīsu ^b^sammutimaraṇañca,^eb^ na taṃ idha adhippetaṃ.</p>
              <p>[03] yampi cetaṃ adhippetaṃ, taṃ kālamaraṇaṃ akālamaraṇanti duvidhaṃ hoti. tattha kālamaraṇaṃ  puññakkhayena vā āyukkhayena vā ubhayakkhayena vā hoti. akālamaraṇaṃ kammupacchedakakammavasena.</p>
              <p>[03] tattha yaṃ vijjamānāyapi āyusantānajanakapaccayasampattiyā kevalaṃ paṭisandhijanakassa kammassa  vipakkavipākattā maraṇaṃ hoti, idaṃ ^b^puññakkhayena maraṇaṃ^eb^ nāma. yaṃ gatikālāhārādisampattiyā  abhāvena ajjatanakālapurisānaṃ viya vassasatamattaparimāṇassa āyuno khayavasena maraṇaṃ hoti,  idaṃ ^b^āyukkhayena maraṇaṃ^eb^ nāma. yaṃ pana dūsīmārakalāburājādīnaṃ viya taṅkhaṇaññeva  ṭhānācāvanasamatthena kammunā upacchinnasantānānaṃ, purimakammavasena vā satthaharaṇādīhi  upakkamehi upacchijjamānasantānānaṃ maraṇaṃ hoti, idaṃ ^b^akālamaraṇaṃ^eb^ nāma. taṃ sabbampi  vuttappakārena jīvitindriyupacchedena saṅgahitaṃ. iti jīvitindriyupacchedasaṅkhātassa  maraṇassa saraṇaṃ maraṇassati. </p>
              <p>[03] 168^b^.^eb^ taṃ bhāvetukāmena rahogatena paṭisallīnena ``maraṇaṃ bhavissati, jīvitindriyaṃ  upacchijjissatī''ti vā, ``maraṇaṃ maraṇa''nti vā yoniso manasikāro pavattetabbo.  ayoniso ^a^V1.0221^ea^ pavattayato hi iṭṭhajanamaraṇānussaraṇe soko uppajjati vijātamātuyā piyaputtamaraṇānussaraṇe  viya. aniṭṭhajanamaraṇānussaraṇe pāmojjaṃ uppajjati verīnaṃ verimaraṇānussaraṇe viya.  majjhattajanamaraṇānussaraṇe saṃvego na uppajjati matakaḷevaradassane chavaḍāhakassa viya. attano  maraṇānussaraṇe santāso uppajjati ukkhittāsikaṃ vadhakaṃ disvā bhīrukajātikassa ^a^M1.0223^ea^  viya. tadetaṃ sabbampi satisaṃvegañāṇavirahato hoti. tasmā tattha tattha hatamatasatte oloketvā  diṭṭhapubbasampattīnaṃ sattānaṃ matānaṃ maraṇaṃ āvajjetvā satiñca saṃvegañca ñāṇañca yojetvā  ``maraṇaṃ bhavissatī''tiādinā nayena manasikāro pavattetabbo. evaṃ pavattento hi yoniso  pavatteti, upāyena pavattetīti attho. evaṃ pavattayatoyeva hi ekaccassa nīvaraṇāni vikkhambhanti,  maraṇārammaṇā sati saṇṭhāti, upacārappattameva kammaṭṭhānaṃ hoti. </p>
              <p>[03] 169^b^.^eb^ yassa pana ettāvatā na hoti, tena vadhakapaccupaṭṭhānato, sampattivipattito, upasaṃharaṇato,  kāyabahusādhāraṇato, āyudubbalato, animittato, addhānaparicchedato, khaṇaparittatoti imehi  aṭṭhahākārehi maraṇaṃ anussaritabbaṃ.</p>
              <p>[03] tattha ^b^vadhakapaccupaṭṭhānato^eb^ti vadhakassa viya paccupaṭṭhānato. yathā hi imassa sīsaṃ chindissāmīti  asiṃ gahetvā gīvāya cārayamāno vadhako paccupaṭṭhitova hoti, evaṃ maraṇampi paccupaṭṭhitamevāti  anussaritabbaṃ. kasmā? saha jātiyā āgatato, jīvitaharaṇato ca. yathā hi ahicchattakamakuḷaṃ  matthakena paṃsuṃ gahetvāva uggacchati, evaṃ sattā jarāmaraṇaṃ gahetvāva nibbattanti.  tathā hi nesaṃ paṭisandhicittaṃ uppādānantarameva jaraṃ patvā pabbatasikharato patitasilā viya  bhijjati saddhiṃ sampayuttakhandhehi. evaṃ khaṇikamaraṇaṃ tāva saha jātiyā āgataṃ. jātassa  pana avassaṃ maraṇato idhādhippetamaraṇampi saha jātiyā āgataṃ. tasmā esa satto jātakālato  paṭṭhāya yathā nāma uṭṭhito sūriyo atthābhimukho gacchateva, gatagataṭṭhānato īsakampi na nivattati.  yathā vā nadī pabbateyyā sīghasotā hārahārinī sandateva vattateva īsakampi na nivattati,  evaṃ īsakampi anivattamāno maraṇābhimukhova yāti. tena vuttaṃ -- </p>
              <p>[21] ``yamekarattiṃ ^a^V1.0222^ea^ paṭhamaṃ, gabbhe vasati māṇavo. </p>
              <p>[22] abbhuṭṭhitova so yāti, sa gacchaṃ na nivattatī''ti.. (jā0 1.15.363). </p>
              <p>[01] evaṃ gacchato cassa gimhābhitattānaṃ kunnadīnaṃ khayo viya, pāto āporasānugatabandhanānaṃ  dumapphalānaṃ patanaṃ viya, muggarābhitāḷitānaṃ mattikabhājanānaṃ bhedo ^a^M1.0224^ea^  viya, sūriyarasmisamphuṭṭhānaṃ ussāvabindūnaṃ viddhaṃsanaṃ viya ca maraṇameva āsannaṃ hoti.  tenāha -- </p>
              <p>[21] ``accayanti ahorattā, jīvitamuparujjhati. </p>
              <p>[22] āyu khīyati maccānaṃ, kunnadīnaṃva odakaṃ.. (saṃ0 ni0  1.146). </p>
              <p>[21] ``phalānamiva pakkānaṃ, pāto papatato bhayaṃ. </p>
              <p>[22] evaṃ jātāna maccānaṃ, niccaṃ maraṇato bhayaṃ.. </p>
              <p>[21] ``yathāpi kumbhakārassa, kataṃ mattikabhājanaṃ. </p>
              <p>[27] khuddakañca mahantañca, yaṃ pakkaṃ yañca āmakaṃ. </p>
              <p>[22] sabbaṃ bhedanapariyantaṃ, evaṃ maccāna jīvitaṃ'.. (su0 ni0 581-582). </p>
              <p>[21] ``ussāvova tiṇaggamhi, sūriyuggamanaṃ pati. </p>
              <p>[22] evamāyu manussānaṃ, mā maṃ amma nivārayā''ti.. (jā0 1.11.79).</p>
              <p>[03] evaṃ ukkhittāsiko vadhako viya saha jātiyā āgataṃ panetaṃ maraṇaṃ gīvāya asiṃ cārayamāno  so vadhako viya jīvitaṃ haratiyeva, na aharitvā nivattati. tasmā saha jātiyā āgatato,  jīvitaharaṇato ca ukkhittāsiko vadhako viya maraṇampi paccupaṭṭhitamevāti evaṃ vadhakapaccupaṭṭhānato  maraṇaṃ anussaritabbaṃ. </p>
              <p>[03] 170^b^.^eb^ ^b^sampattivipattito^eb^ti idha sampatti nāma tāvadeva sobhati, yāva naṃ vipatti  nābhibhavati, na ca sā sampatti nāma atthi, yā vipattiṃ atikkamma tiṭṭheyya. tathā hi -- </p>
              <p>[21] ``sakalaṃ ^a^V1.0223^ea^ mediniṃ bhutvā, datvā koṭisataṃ sukhī. </p>
              <p>[22] aḍḍhāmalakamattassa, ante issarataṃ gato.. </p>
              <p>[21] ``teneva dehabandhena, puññamhi khayamāgate. </p>
              <p>[22] maraṇābhimukho sopi, asoko sokamāgato''ti..</p>
              <p>[03] apica ^a^M1.0225^ea^ sabbaṃ ārogyaṃ byādhipariyosānaṃ, sabbaṃ yobbanaṃ jarāpariyosānaṃ,  sabbaṃ jīvitaṃ maraṇapariyosānaṃ, sabboyeva lokasannivāso jātiyā anugato, jarāya  anusaṭo, byādhinā abhibhūto, maraṇena abbhāhato. tenāha -- </p>
              <p>[21] ``yathāpi selā vipulā, nabhaṃ āhacca pabbatā. </p>
              <p>[22] samantā anupariyeyyuṃ, nippothentā catuddisā.. </p>
              <p>[21] ``evaṃ jarā ca maccu ca, adhivattanti pāṇine. </p>
              <p>[27] khattiye brāhmaṇe vesse, sudde caṇḍālapukkuse. </p>
              <p>[22] na kiñci parivajjeti, sabbamevābhimaddati.. </p>
              <p>[21] ``na tattha hatthīnaṃ bhūmi, na rathānaṃ na pattiyā. </p>
              <p>[22] na cāpi mantayuddhena, sakkā jetuṃ dhanena vā''ti.. (saṃ0 ni0  1.136).</p>
              <p>[03] evaṃ jīvitasampattiyā maraṇavipattipariyosānataṃ vavatthapentena sampattivipattito maraṇaṃ  anussaritabbaṃ. </p>
              <p>[03] 171^b^.^eb^ ^b^upasaṃharaṇato^eb^ti parehi saddhiṃ attano upasaṃharaṇato. tattha sattahākārehi upasaṃharaṇato  maraṇaṃ anussaritabbaṃ, yasamahattato, puññamahattato, thāmamahattato, iddhimahattato, paññāmahattato,  paccekabuddhato, sammāsambuddhatoti. kathaṃ? idaṃ maraṇaṃ nāma  mahāyasānaṃ mahāparivārānaṃ ^a^V1.0224^ea^  sampannadhanavāhanānaṃ mahāsammatamandhātumahāsudassana daḷhanemi nimippabhutīnampi upari  nirāsaṅkameva patitaṃ, kimaṅgaṃ pana mayhaṃ upari na patissati? </p>
              <p>[21] mahāyasā rājavarā, mahāsammatāadayo. </p>
              <p>[22] tepi maccuvasaṃ pattā, mādisesu kathāva kāti..</p>
              <p>[03] evaṃ tāva ^b^yasamahattato^eb^ anussaritabbaṃ.</p>
              <p>[03] kathaṃ puññamahattato? </p>
              <p>[21] jotiko jaṭilo uggo, meṇḍako atha puṇṇako. </p>
              <p>[27] ete caññe ca ye loke, mahāpuññāti vissutā. </p>
              <p>[22] sabbe maraṇamāpannā, mādisesu kathāva kāti..</p>
              <p>[03] evaṃ ^b^puññamahattato^eb^ anussaritabbaṃ.</p>
              <p>[03] kathaṃ ^a^M1.0226^ea^ thāmamahattato? </p>
              <p>[21] vāsudevo baladevo, bhīmaseno yudhiṭṭhilo. </p>
              <p>[22] cānuro yo mahāmallo, antakassa vasaṃ gatā.. </p>
              <p>[21] evaṃ thāmabalūpetā, iti lokamhi vissutā. </p>
              <p>[22] etepi maraṇaṃ yātā, mādisesu kathāva kāti..</p>
              <p>[03] evaṃ ^b^thāmamahattato^eb^ anussaritabbaṃ.</p>
              <p>[03] kathaṃ iddhimahattato? </p>
              <p>[21] pādaṅguṭṭhakamattena ^a^V1.0225^ea^, vejayantamakampayi. </p>
              <p>[22] yo nāmiddhimataṃ seṭṭho, dutiyo aggasāvako.. </p>
              <p>[21] sopi maccumukhaṃ ghoraṃ, migo sīhamukhaṃ viya. </p>
              <p>[22] paviṭṭho saha iddhīhi, mādisesu kathāva kāti..</p>
              <p>[03] evaṃ ^b^iddhimahattato^eb^ anussaritabbaṃ.</p>
              <p>[03] kathaṃ paññāmahattato? </p>
              <p>[21] lokanāthaṃ ṭhapetvāna, ye caññe atthi pāṇino. </p>
              <p>[22] paññāya sāriputtassa, kalaṃ nāgghanti soḷasiṃ.. </p>
              <p>[21] evaṃ nāma mahāpañño, paṭhamo aggasāvako. </p>
              <p>[22] maraṇassa vasaṃ patto, mādisesu kathāva kāti..</p>
              <p>[03] evaṃ ^b^paññāmahattato^eb^ anussaritabbaṃ.</p>
              <p>[03] kathaṃ paccekabuddhato? yepi te attano ñāṇavīriyabalena sabbakilesasattunimmathanaṃ katvā  paccekabodhiṃ pattā khaggavisāṇakappā sayambhuno, tepi maraṇato na muttā, kuto  panāhaṃ muccissāmīti. </p>
              <p>[21] taṃ taṃ nimittamāgamma, vīmaṃsantā mahesayo. </p>
              <p>[22] sayambhuññāṇatejena, ye pattā āsavakkhayaṃ.. </p>
              <p>[21] ekacariyanivāsena, khaggasiṅgasamūpamā. </p>
              <p>[22] tepi nātigatā maccuṃ, mādisesu kathāva kāti..</p>
              <p>[03] evaṃ ^a^M1.0227^ea^ ^a^V1.0226^ea^ ^b^paccekabuddhato^eb^ anussaritabbaṃ.</p>
              <p>[03] kathaṃ sammāsambuddhato? yopi so bhagavā asītianubyañjanapaṭimaṇḍitadvattiṃsamahāpurisalakkhaṇavicitrarūpakāyo  sabbākāraparisuddhasīlakkhandhādiguṇaratanasamiddhadhammakāyo yasamahattapuññamahattathāmamahattaiddhimahattapaññāmahattānaṃ  pāraṃ gato asamo asamasamo appaṭipuggalo arahaṃ sammāsambuddho, sopi salilavuṭṭhinipātena  mahāaggikkhandho viya maraṇavuṭṭhinipātena ṭhānaso vūpasanto. </p>
              <p>[21] evaṃ mahānubhāvassa, yaṃ nāmetaṃ mahesino. </p>
              <p>[22] na bhayena na lajjāya, maraṇaṃ vasamāgataṃ.. </p>
              <p>[21] nillajjaṃ vītasārajjaṃ, sabbasattābhimaddanaṃ. </p>
              <p>[22] tayidaṃ mādisaṃ sattaṃ, kathaṃ nābhibhavissatīti..</p>
              <p>[03] evaṃ ^b^sammāsambuddhato^eb^ anussaritabbaṃ.</p>
              <p>[03] tassevaṃ yasamahattatādisampannehi parehi saddhiṃ maraṇasāmaññatāya attānaṃ upasaṃharitvā tesaṃ  viya sattavisesānaṃ mayhampi maraṇaṃ bhavissatīti anussarato upacārappattaṃ kammaṭṭhānaṃ  hotīti. evaṃ upasaṃharaṇato maraṇaṃ anussaritabbaṃ. </p>
              <p>[03] 172^b^.^eb^ ^b^kāyabahusādhāraṇato^eb^ti ayaṃ kāyo bahusādhāraṇo. asītiyā tāva kimikulānaṃ  sādhāraṇo, tattha chavinissitā pāṇā chaviṃ khādanti, cammanissitā cammaṃ khādanti, maṃsanissitā  maṃsaṃ khādanti, nhārunissitā nhāruṃ khādanti, aṭṭhinissitā aṭṭhiṃ khādanti, miñjanissitā  miñjaṃ khādanti. tattheva jāyanti jīyanti mīyanti, uccārapassāvaṃ karonti. kāyova  nesaṃ sūtigharañceva gilānasālā ca susānañca vaccakuṭi ca passāvadoṇikā ca. svāyaṃ  tesampi kimikulānaṃ pakopena maraṇaṃ nigacchatiyeva. yathā ca asītiyā kimikulānaṃ,  evaṃ ajjhattikānaṃyeva anekasatānaṃ rogānaṃ bāhirānañca ahivicchikādīnaṃ maraṇassa  paccayānaṃ sādhāraṇo. </p>
              <p>[01] yathā ^a^V1.0227^ea^ hi catumahāpathe ṭhapite lakkhamhi sabbadisāhi āgatā sarasattitomarapāsāṇādayo nipatanti,  evaṃ kāyepi sabbupaddavā nipatanti ^a^M1.0228^ea^. svāyaṃ tesampi upaddavānaṃ nipātena  maraṇaṃ nigacchatiyeva. tenāha bhagavā -- ``idha, bhikkhave, bhikkhu divase nikkhante rattiyā  paṭihitāya iti paṭisañcikkhati, bahukā kho me paccayā maraṇassa, ahi vā maṃ ḍaṃseyya,  vicchiko vā maṃ ḍaṃseyya, satapadī vā maṃ ḍaṃseyya, tena me assa kālaṅkiriyā, so  mamassa antarāyo, upakkhalitvā vā papateyyaṃ, bhattaṃ vā me bhuttaṃ byāpajjeyya, pittaṃ  vā me kuppeyya, semhaṃ vā me kuppeyya, satthakā vā me vātā kuppeyyuṃ,  tena me assa kālaṅkiriyā, so mamassa antarāyo''ti. evaṃ (a0 ni0  6.20) kāyabahusādhāraṇato  maraṇaṃ anussaritabbaṃ. </p>
              <p>[03] 173^b^.^eb^ ^b^āyudubbalato^eb^ti āyu nāmetaṃ abalaṃ dubbalaṃ. tathā hi sattānaṃ jīvitaṃ  assāsapassāsūpanibaddhañceva iriyāpathūpanibaddhañca sītuṇhūpanibaddhañca mahābhūtūpanibaddhañca āhārūpanibaddhañca.  tadetaṃ assāsapassāsānaṃ samavuttitaṃ labhamānameva pavattati. bahi nikkhantanāsikavāte  pana anto apavisante, paviṭṭhe vā anikkhamante mato nāma hoti. catunnaṃ iriyāpathānampi  samavuttitaṃ labhamānameva pavattati. aññataraññatarassa pana adhimattatāya āyusaṅkhārā upacchijjanti.  sītuṇhānampi samavuttitaṃ labhamānameva pavattati. atisītena pana atiuṇhena vā abhibhūtassa  vipajjati. mahābhūtānampi samavuttitaṃ labhamānameva pavattati. pathavīdhātuyā pana āpodhātuādīnaṃ  vā aññataraññatarassa pakopena balasampannopi puggalo patthaddhakāyo vā atisārādivasena kilinnapūtikāyo  vā mahāḍāhapareto vā sambhijjamānasandhibandhano vā hutvā jīvitakkhayaṃ pāpuṇāti. kabaḷīkārāhārampi  yuttakāle labhantasseva jīvitaṃ pavattati, āhāraṃ alabhamānassa pana parikkhayaṃ gacchatīti.  evaṃ āyudubbalato maraṇaṃ anussaritabbaṃ. </p>
              <p>[03] 174^b^.^eb^ ^b^animittato^eb^ti avavatthānato, paricchedābhāvatoti attho. sattānaṃ hi -- </p>
              <p>[21] jīvitaṃ byādhi kālo ca, dehanikkhepanaṃ gati. </p>
              <p>[22] pañcete jīvalokasmiṃ, animittā na nāyare.. </p>
              <p>[01] tattha ^a^M1.0229^ea^ ^b^jīvitaṃ^eb^ tāva ``ettakameva jīvitabbaṃ, na ito para''nti vavatthānābhāvato  animittaṃ ^a^V1.0228^ea^. kalalakālepi hi sattā maranti, abbudapesighanamāsikadvemāsatemāsacatumāsapañcamāsadasamāsakālepi.  kucchito nikkhantasamayepi. tato paraṃ vassasatassa antopi bahipi marantiyeva. ^b^byādhi^eb^pi  ``imināva byādhinā sattā maranti, nāññenā''ti vavatthānābhāvato animitto. cakkhurogenāpi  hi sattā maranti, sotarogādīnaṃ aññatarenāpi. ^b^kālo^eb^pi ``imasmiṃyeva kāle  maritabbaṃ, nāññasmi''nti evaṃ vavatthānābhāvato animitto. pubbaṇhepi hi sattā  maranti, majjhanhikādīnaṃ aññatarasmimpi. ^b^dehanikkhepana^eb^mpi ``idheva mīyamānānaṃ dehena  patitabbaṃ, nāññatrā''ti evaṃ vavatthānābhāvato animittaṃ. antogāme jātānaṃ hi  bahigāmepi attabhāvo patati. bahigāme jātānampi antogāme. tathā thalajānaṃ vā  jale, jalajānaṃ vā thaleti anekappakārato vitthāretabbaṃ. ^b^gati^eb^pi ``ito cutena  idha nibbattitabba''nti evaṃ vavatthānābhāvato animittā. devalokato hi cutā manussesupi  nibbattanti, manussalokato cutā devalokādīnampi yattha katthaci nibbattantīti evaṃ  yantayuttagoṇo viya gatipañcake loko samparivattatīti evaṃ animittato maraṇaṃ anussaritabbaṃ. </p>
              <p>[03] 175^b^.^eb^ ^b^addhānaparicchedato^eb^ti manussānaṃ jīvitassa nāma etarahi paritto addhā. yo ciraṃ  jīvati, so vassasataṃ, appaṃ vā bhiyyo. tenāha bhagavā -- ``appamidaṃ, bhikkhave, manussānaṃ  āyu, gamanīyo samparāyo, kattabbaṃ kusalaṃ, caritabbaṃ brahmacariyaṃ, natthi jātassa  amaraṇaṃ. yo, bhikkhave, ciraṃ jīvati, so vassasataṃ, appaṃ vā bhiyyoti. </p>
              <p>[21] appamāyumanussānaṃ, hīḷeyya naṃ suporiso. </p>
              <p>[22] careyyādittasīsova, natthi maccussa nāgamoti.. (saṃ0 ni0  1.145).</p>
              <p>[03] aparampi āha -- ``bhūtapubbaṃ, bhikkhave, arako nāma satthā ahosī''ti sabbampi sattahi  upamāhi alaṅkataṃ suttaṃ vitthāretabbaṃ.</p>
              <p>[03] aparampi āha -- ``yocāyaṃ, bhikkhave, bhikkhu evaṃ maraṇassatiṃ bhāveti, aho vatāhaṃ rattindivaṃ  jīveyyaṃ, bhagavato sāsanaṃ manasikareyyaṃ, bahuṃ vata me kataṃ assāti. yocāyaṃ,  bhikkhave, bhikkhu evaṃ maraṇassatiṃ bhāveti ^a^M1.0230^ea^, aho vatāhaṃ divasaṃ jīveyyaṃ,  bhagavato sāsanaṃ manasikareyyaṃ, bahuṃ vata me kataṃ assāti. yo cāyaṃ, bhikkhave,  bhikkhu evaṃ ^a^V1.0229^ea^ maraṇassatiṃ bhāveti, aho vatāhaṃ tadantaraṃ jīveyyaṃ, yadantaraṃ ekaṃ piṇḍapātaṃ  bhuñjāmi, bhagavato sāsanaṃ manasikareyyaṃ, bahuṃ vata me kataṃ assāti. yo cāyaṃ,  bhikkhave, bhikkhu evaṃ maraṇassatiṃ bhāveti, aho vatāhaṃ tadantaraṃ jīveyyaṃ, yadantaraṃ  cattāro pañca ālope saṅkhāditvā ajjhoharāmi, bhagavato sāsanaṃ manasikareyyaṃ, bahuṃ  vata me kataṃ assāti. ime vuccanti, bhikkhave, bhikkhū pamattā viharanti, dandhaṃ maraṇassatiṃ  bhāventi āsavānaṃ khayāya. yo ca khvāyaṃ, bhikkhave, bhikkhu evaṃ maraṇassatiṃ bhāveti,  aho vatāhaṃ tadantaraṃ jīveyyaṃ, yadantaraṃ ekaṃ ālopaṃ saṅkhāditvā ajjhoharāmi, bhagavato  sāsanaṃ manasikareyyaṃ, bahuṃ vata me kataṃ assāti. yo cāyaṃ, bhikkhave, bhikkhu  evaṃ maraṇassatiṃ bhāveti, aho vatāhaṃ tadantaraṃ jīveyyaṃ, yadantaraṃ assasitvā vā passasāmi,  passasitvā vā assasāmi, bhagavato sāsanaṃ manasikareyyaṃ, bahuṃ vata me kataṃ assāti.  ime vuccanti, bhikkhave, bhikkhū appamattā viharanti, tikkhaṃ maraṇassatiṃ bhāventi āsavānaṃ  khayāyā''ti (a0 ni0  6.19). evaṃ catupañcālopasaṅkhādanamattaṃ avissāsiyo paritto  jīvitassa addhāti evaṃ addhānaparicchedato maraṇaṃ anussaritabbaṃ. </p>
              <p>[03] 176^b^.^eb^ ^b^khaṇaparittato^eb^ti paramatthato hi atiparitto sattānaṃ jīvitakkhaṇo ekacittappavattimattoyeva.  yathā nāma rathacakkaṃ pavattamānampi ekeneva nemippadesena pavattati, tiṭṭhamānampi ekeneva  tiṭṭhati, evameva ekacittakkhaṇikaṃ sattānaṃ jīvitaṃ. tasmiṃ citte niruddhamatte satto  niruddhoti vuccati. yathāha -- ``atīte cittakkhaṇe jīvittha, na jīvati, na jīvissati.  anāgate cittakkhaṇe na jīvittha, na jīvati, jīvissati. paccuppanne cittakkhaṇe na jīvittha,  jīvati, na jīvissati. </p>
              <p>[21] ``jīvitaṃ attabhāvo ca, sukhadukkhā ca kevalā. </p>
              <p>[22] ekacittasamāyuttā, lahu so vattate khaṇo.. </p>
              <p>[21] ``ye niruddhā marantassa, tiṭṭhamānassa vā idha. </p>
              <p>[22] sabbepi sadisā khandhā, gatā appaṭisandhikā.. </p>
              <p>[21] ``anibbattena ^a^M1.0231^ea^ ^a^V1.0230^ea^ na jāto, paccuppannena jīvati. </p>
              <p>[22] cittabhaṅgā mato loko, paññatti paramatthiyā''ti.. (mahāni0 39).</p>
              <p>[03] evaṃ khaṇaparittato maraṇaṃ anussaritabbaṃ. </p>
              <p>[03] 177^b^.^eb^ iti imesaṃ aṭṭhannaṃ ākārānaṃ aññataraññatarena anussaratopi punappunaṃ manasikāravasena  cittaṃ āsevanaṃ labhati, maraṇārammaṇā sati santiṭṭhati, nīvaraṇāni vikkhambhanti, jhānaṅgāni  pātubhavanti. sabhāvadhammattā pana saṃvejanīyattā ca ārammaṇassa appanaṃ appatvā upacārappattameva  jhānaṃ hoti. lokuttarajjhānaṃ pana dutiyacatutthāni ca āruppajjhānāni sabhāvadhammepi  bhāvanāvisesena appanaṃ pāpuṇanti. visuddhibhāvanānukkamavasena hi lokuttaraṃ appanaṃ  pāpuṇāti. ārammaṇātikkamabhāvanāvasena āruppaṃ. appanāpattasseva hi jhānassa ārammaṇasamatikkamanamattaṃ  tattha hoti. idha pana tadubhayampi natthi. tasmā upacārappattameva jhānaṃ hoti. tadetaṃ  maraṇassatibalena uppannattā maraṇassaticceva saṅkhaṃ gacchati.</p>
              <p>[03] imañca pana maraṇassatiṃ anuyutto bhikkhu satataṃ appamatto hoti, sabbabhavesu anabhiratisaññaṃ  paṭilabhati, jīvitanikantiṃ jahāti, pāpagarahī hoti, asannidhibahulo parikkhāresu  vigatamalamacchero, aniccasaññā cassa paricayaṃ gacchati, tadanusāreneva dukkhasaññā anattasaññā  ca upaṭṭhāti. yathā abhāvitamaraṇā sattā sahasā vāḷamigayakkhasappacoravadhakābhibhūtā viya  maraṇasamaye bhayaṃ santāsaṃ sammohaṃ āpajjanti, evaṃ anāpajjitvā abhayo asammūḷho kālaṃ  karoti. sace diṭṭheva dhamme amataṃ nārādheti, kāyassa bhedā sugatiparāyano hoti. </p>
              <p>[21] tasmā have appamādaṃ, kayirātha sumedhaso. </p>
              <p>[22] evaṃ mahānubhāvāya, maraṇassatiyā sadāti..</p>
              <p>[03] idaṃ maraṇassatiyaṃ vitthārakathāmukhaṃ. </p>
            </h4>
          </h3>
          <h3>
            <h3n> kāyagatāsatikathā </h3n>
            <h4>
              <h4n> </h4n>
              <p>[03] 178^b^.^eb^ idāni ^a^M1.0232^ea^ ^a^V1.0231^ea^ yaṃ taṃ aññatra buddhuppādā appavattapubbaṃ sabbatitthiyānaṃ  avisayabhūtaṃ tesu tesu suttantesu ``ekadhammo, bhikkhave, bhāvito bahulīkato  mahato saṃvegāya saṃvattati. mahato atthāya saṃvattati. mahato yogakkhemāya saṃvattati.  mahato satisampajaññāya saṃvattati. ñāṇadassanapaṭilābhāya saṃvattati. diṭṭhadhammasukhavihārāya  saṃvattati. vijjāvimuttiphalasacchikiriyāya saṃvattati. katamo ekadhammo? kāyagatā  sati... (a0 ni0  1.563 ādayo). amataṃ te, bhikkhave, paribhuñjanti, ye kāyagatāsatiṃ  paribhuñjanti. amataṃ te, bhikkhave, na paribhuñjanti, ye kāyagatāsatiṃ na paribhuñjanti.  amataṃ tesaṃ, bhikkhave, paribhuttaṃ... aparibhuttaṃ... parihīnaṃ... aparihīnaṃ...  viraddhaṃ... aviraddhaṃ, yesaṃ kāyagatāsati āraddhāti (a0 ni0  1.603) evaṃ bhagavatā  anekehi ākārehi pasaṃsitvā ``kathaṃ bhāvitā, bhikkhave, kāyagatāsati kathaṃ  bahulīkatā mahapphalā hoti mahānisaṃsā? idha, bhikkhave, bhikkhu araññagato vā''tiādinā  (ma0 ni0 3.154) nayena ānāpānapabbaṃ, iriyāpathapabbaṃ, catusampajaññapabbaṃ, paṭikkūlamanasikārapabbaṃ,  dhātumanasikārapabbaṃ, navasivathikapabbānīti imesaṃ cuddasannaṃ pabbānaṃ vasena kāyagatāsatikammaṭṭhānaṃ  niddiṭṭhaṃ, tassa bhāvanāniddeso anuppatto.</p>
              <p>[03] tattha yasmā iriyāpathapabbaṃ catusampajaññapabbaṃ dhātumanasikārapabbanti imāni tīṇi vipassanāvasena  vuttāni. nava sivathikapabbāni vipassanāñāṇesuyeva ādīnavānupassanāvasena vuttāni.  yāpi cettha uddhumātakādīsu samādhibhāvanā ijjheyya, sā asubhaniddese pakāsitāyeva.  ānāpānapabbaṃ pana paṭikkūlamanasikārapabbañca imānevettha dve samādhivasena vuttāni.  tesu ānāpānapabbaṃ ānāpānassativasena visuṃ kammaṭṭhānaṃyeva. yaṃ panetaṃ ``puna  caparaṃ, bhikkhave, bhikkhu imameva kāyaṃ uddhaṃ pādatalā adho kesamatthakā tacapariyantaṃ pūraṃ  nānappakārassa asucino paccavekkhati. atthi imasmiṃ kāye kesā lomā...pe0...  mutta''nti (ma0 ni0 3.154) evaṃ ^b^matthaluṅgaṃ aṭṭhimiñjena saṅgahetvā^eb^ paṭikkūlamanasikāravasena  desitaṃ dvattiṃsākārakammaṭṭhānaṃ, idamidha kāyagatāsatīti adhippetaṃ. </p>
              <p>[03] 179^b^.^eb^ tatthāyaṃ ^a^M1.0233^ea^ pāḷivaṇṇanāpubbaṅgamo bhāvanāniddeso. ^b^imameva kāya^eb^nti  imaṃ catumahābhūtikaṃ ^a^V1.0232^ea^ pūtikāyaṃ. ^b^uddhaṃ pādatalā^eb^ti pādatalato upari. ^b^adho  kesamatthakā^eb^ti kesaggato heṭṭhā. ^b^tacapariyanta^eb^nti tiriyaṃ tacaparicchinnaṃ. ^b^pūraṃ  nānappakārassa asucino paccavekkhatī^eb^ti nānappakārakesādiasucibharito ayaṃ kāyoti  passati. kathaṃ? atthi imasmiṃ kāye kesā...pe0... muttanti.</p>
              <p>[03] tattha ^b^atthī^eb^ti saṃvijjanti. ^b^imasmi^eb^nti yvāyaṃ uddhaṃ pādatalā adho kesamatthakā tacapariyanto  pūro nānappakārassa asucinoti vuccati, tasmiṃ. ^b^kāye^eb^ti sarīre. sarīraṃ  hi asucisañcayato kucchitānaṃ kesādīnañceva cakkhurogādīnañca rogasatānaṃ āyabhūtato  kāyoti vuccati. ^b^kesā lomā^eb^ti ete kesādayo dvattiṃsākārā. tattha atthi  imasmiṃ kāye kesā, atthi imasmiṃ kāye lomāti evaṃ sambandho veditabbo.</p>
              <p>[03] imasmiṃ hi pādatalā paṭṭhāya upari, kesamatthakā paṭṭhāya heṭṭhā, tacato paṭṭhāya paritoti ettake  byāmamatte kaḷevare sabbākārenapi vicinanto na koci kiñci muttaṃ vā maṇiṃ  vā veḷuriyaṃ vā agaruṃ vā kuṅkumaṃ vā kappūraṃ vā vāsacuṇṇādiṃ vā aṇumattampi  sucibhāvaṃ passati, atha kho paramaduggandhajegucchaṃ asirikadassanaṃ nānappakāraṃ kesalomādibhedaṃ  asuciṃyeva passati. tena vuttaṃ ``atthi imasmiṃ kāye kesā lomā...pe0...  mutta''nti. ayamettha padasambandhato vaṇṇanā. </p>
              <p>[03] 180^b^.^eb^ imaṃ pana kammaṭṭhānaṃ bhāvetukāmena ādikammikena kulaputtena vuttappakāraṃ  kalyāṇamittaṃ upasaṅkamitvā idaṃ kammaṭṭhānaṃ gahetabbaṃ. tenāpissa kammaṭṭhānaṃ kathentena  sattadhā uggahakosallaṃ dasadhā ca manasikārakosallaṃ ācikkhitabbaṃ. tattha vacasā manasā  vaṇṇato saṇṭhānato disato okāsato paricchedatoti evaṃ sattadhā uggahakosallaṃ ācikkhitabbaṃ.</p>
              <p>[03] imasmiṃ hi paṭikkūlamanasikārakammaṭṭhāne yopi tipiṭako hoti, tenāpi manasikārakāle  paṭhamaṃ vācāya sajjhāyo kātabbo. ekaccassa hi sajjhāyaṃ karontasseva kammaṭṭhānaṃ  pākaṭaṃ hoti malayavāsī mahādevattherassa santike uggahitakammaṭṭhānānaṃ dvinnaṃ therānaṃ  viya. thero ^a^M1.0234^ea^ kira tehi kammaṭṭhānaṃ yācito cattāro māse imaṃyeva sajjhāyaṃ  karothāti dvattiṃsākārapāḷiṃ adāsi. te kiñcāpi nesaṃ dve tayo nikāyā paguṇā,  padakkhiṇaggāhitāya ^a^V1.0233^ea^ pana cattāro māse dvattiṃsākāraṃ sajjhāyantāva sotāpannā ahesuṃ.  tasmā kammaṭṭhānaṃ kathentena ācariyena antevāsiko vattabbo ``paṭhamaṃ tāva vācāya  sajjhāyaṃ karohī''ti.</p>
              <p>[03] karontena ca ^b^tacapañcakādī^eb^ni paricchinditvā anulomapaṭilomavasena sajjhāyo kātabbo.  kesā lomā nakhā dantā tacoti hi vatvā puna paṭilomato taco dantā nakhā  lomā kesāti vattabbaṃ.</p>
              <p>[03] tadanantaraṃ ^b^vakkapañcake^eb^ maṃsaṃ nhāru aṭṭhi aṭṭhimiñjaṃ vakkanti vatvā puna paṭilomato  vakkaṃ aṭṭhimiñjaṃ aṭṭhi nhāru maṃsaṃ, taco dantā nakhā lomā kesāti vattabbaṃ.</p>
              <p>[03] tato ^b^papphāsapañcake^eb^ hadayaṃ yakanaṃ kilomakaṃ pihakaṃ papphāsanti vatvā puna  paṭilomato papphāsaṃ pihakaṃ kilomakaṃ yakanaṃ hadayaṃ, vakkaṃ aṭṭhimiñjaṃ aṭṭhi  nhāru maṃsaṃ, taco dantā nakhā lomā kesāti vattabbaṃ.</p>
              <p>[03] tato ^b^matthaluṅgapañcake^eb^ antaṃ antaguṇaṃ udariyaṃ karīsaṃ matthaluṅganti vatvā puna  paṭilomato matthaluṅgaṃ karīsaṃ udariyaṃ antaguṇaṃ antaṃ, papphāsaṃ pihakaṃ kilomakaṃ  yakanaṃ hadayaṃ, vakkaṃ aṭṭhimiñjaṃ aṭṭhi nhāru maṃsaṃ, taco dantā nakhā lomā  kesāti vattabbaṃ.</p>
              <p>[03] tato ^b^medachakke^eb^ pittaṃ semhaṃ pubbo lohitaṃ sedo medoti vatvā puna paṭilomato  medo sedo lohitaṃ pubbo semhaṃ pittaṃ, matthaluṅgaṃ karīsaṃ udariyaṃ antaguṇaṃ  antaṃ, papphāsaṃ pihakaṃ kilomakaṃ yakanaṃ hadayaṃ, vakkaṃ aṭṭhimiñjaṃ aṭṭhi nhāru  maṃsaṃ, taco dantā nakhā lomā kesāti vattabbaṃ.</p>
              <p>[03] tato ^b^muttachakke^eb^ assu vasā kheḷo siṅghāṇikā lasikā muttanti vatvā puna paṭilomato  muttaṃ lasikā siṅghāṇikā kheḷo vasā assu, medo sedo lohitaṃ pubbo  semhaṃ pittaṃ, matthaluṅgaṃ karīsaṃ udariyaṃ antaguṇaṃ antaṃ, papphāsaṃ pihakaṃ kilomakaṃ  yakanaṃ hadayaṃ, vakkaṃ aṭṭhimiñjaṃ aṭṭhi nhāru maṃsaṃ, taco dantā nakhā lomā  kesāti vattabbaṃ.</p>
              <p>[03] evaṃ ^a^M1.0235^ea^ ^a^V1.0234^ea^ kālasataṃ kālasahassaṃ kālasatasahassampi vācāya sajjhāyo kātabbo.  vacasā sajjhāyena hi kammaṭṭhānatanti paguṇā hoti, na ito cito ca cittaṃ vidhāvati.  koṭṭhāsā pākaṭā honti, hatthasaṅkhalikā viya vatipādapanti viya ca khāyanti.</p>
              <p>[03] yathā pana vacasā, tatheva manasāpi sajjhāyo kātabbo. vacasā sajjhāyo hi manasā sajjhāyassa  paccayo hoti. manasā sajjhāyo lakkhaṇapaṭivedhassa paccayo hoti.</p>
              <p>[03] ^b^vaṇṇato^eb^ti kesādīnaṃ vaṇṇo vavatthapetabbo.</p>
              <p>[03] ^b^saṇṭhānato^eb^ti tesaññeva saṇṭhānaṃ vavatthapetabbaṃ.</p>
              <p>[03] ^b^disato^eb^ti imasmiṃ hi sarīre nābhito uddhaṃ uparimadisā, adho heṭṭhimadisā, tasmā ayaṃ  koṭṭhāso imissā nāma disāyāti disā vavatthapetabbā.</p>
              <p>[03] ^b^okāsato^eb^ti ayaṃ koṭṭhāso imasmiṃ nāma okāse patiṭṭhitoti evaṃ tassa tassa okāso  vavatthapetabbo.</p>
              <p>[03] ^b^paricchedato^eb^ti sabhāgaparicchedo visabhāgaparicchedoti dve paricchedā. tattha ayaṃ koṭṭhāso  heṭṭhā ca upari ca tiriyañca iminā nāma paricchinnoti evaṃ sabhāgaparicchedo veditabbo.  kesā na lomā, lomāpi na kesāti evaṃ amissakatāvasena visabhāgaparicchedo veditabbo.</p>
              <p>[03] evaṃ sattadhā uggahakosallaṃ ācikkhantena pana idaṃ kammaṭṭhānaṃ asukasmiṃ sutte paṭikkūlavasena  kathitaṃ, asukasmiṃ dhātuvasenāti ñatvā ācikkhitabbaṃ. idañhi mahāsatipaṭṭhāne  (dī0 ni0 2.377) paṭikkūlavaseneva kathitaṃ. mahāhatthipadopama(ma0 ni0 1.300  ādayo) mahārāhulovāda(ma0 ni0 2.113 ādayo) dhātuvibhaṅgesu(ma0 ni0 3.342 ādayo)  dhātuvasena kathitaṃ. kāyagatāsatisutte (ma0 ni0 3.153) pana yassa vaṇṇato upaṭṭhāti,  taṃ sandhāya cattāri jhānāni vibhattāni. tattha dhātuvasena  kathitaṃ vipassanākammaṭṭhānaṃ ^a^V1.0235^ea^  hoti. paṭikkūlavasena kathitaṃ samathakammaṭṭhānaṃ. tadetaṃ idha samathakammaṭṭhānamevāti. </p>
              <p>[03] 181^b^.^eb^ evaṃ ^a^M1.0236^ea^ sattadhā uggahakosallaṃ ācikkhitvā anupubbato, nātisīghato,  nātisaṇikato, vikkhepapaṭibāhanato, paṇṇattisamatikkamanato, anupubbamuñcanato, appanāto,  tayo ca suttantāti evaṃ dasadhā manasikārakosallaṃ ācikkhitabbaṃ. tattha ^b^anupubbato^eb^ti  idañhi sajjhāyakaraṇato paṭṭhāya anupaṭipāṭiyā manasikātabbaṃ, na ekantarikāya. ekantarikāya  hi manasikaronto yathā nāma akusalo puriso dvattiṃsapadaṃ nisseṇiṃ ekantarikāya  ārohanto kilantakāyo patati, na ārohanaṃ sampādeti, evameva bhāvanāsampattivasena  adhigantabbassa assādassa anadhigamā kilantacitto patati, na bhāvanaṃ sampādeti. </p>
              <p>[01] anupubbato manasikarontenāpi ca ^b^nātisīghato^eb^ manasikātabbaṃ. atisīghato manasikaroto  hi yathā nāma tiyojanamaggaṃ paṭipajjitvā okkamanavissajjanaṃ asallakkhetvā sīghena javena  satakkhattumpi gamanāgamanaṃ karoto purisassa kiñcāpi addhānaṃ parikkhayaṃ gacchati, atha  kho pucchitvāva gantabbaṃ hoti, evameva kevalaṃ kammaṭṭhānaṃ pariyosānaṃ pāpuṇāti, avibhūtaṃ  pana hoti, na visesaṃ āvahati, tasmā nātisīghato manasikātabbaṃ.</p>
              <p>[03] yathā ca nātisīghato, evaṃ ^b^nātisaṇikato^eb^pi. atisaṇikato manasikaroto hi yathā nāma  tadaheva tiyojanamaggaṃ gantukāmassa purisassa antarāmagge rukkhapabbatataḷākādīsu vilambamānassa  maggo parikkhayaṃ na gacchati, dvīhatīhena pariyosāpetabbo hoti, evameva kammaṭṭhānaṃ pariyosānaṃ  na gacchati, visesādhigamassa paccayo na hoti.</p>
              <p>[03] ^b^vikkhepapaṭibāhanato^eb^ti kammaṭṭhānaṃ vissajjetvā bahiddhā puthuttārammaṇe cetaso vikkhepo  paṭibāhitabbo. appaṭibāhato hi yathā nāma ekapadikaṃ papātamaggaṃ paṭipannassa purisassa  akkamanapadaṃ asallakkhetvā ito cito ca vilokayato padavāro virajjhati, tato sataporise  papāte patitabbaṃ hoti, evameva bahiddhā vikkhepe sati kammaṭṭhānaṃ parihāyati paridhaṃsati.  tasmā vikkhepapaṭibāhanato manasikātabbaṃ.</p>
              <p>[03] ^b^paṇṇattisamatikkamanato^eb^ti ^a^M1.0237^ea^ ^a^V1.0236^ea^ yāyaṃ kesā lomātiādikā paṇṇatti, taṃ  atikkamitvā paṭikkūlanti cittaṃ ṭhapetabbaṃ. yathā hi udakadullabhakāle manussā  araññe udapānaṃ disvā tattha tālapaṇṇādikaṃ kiñcideva saññāṇaṃ bandhitvā tena saññāṇena  āgantvā nhāyanti ceva pivanti ca. yadā pana nesaṃ abhiṇhasañcārena āgatāgatapadaṃ  pākaṭaṃ hoti, tadā saññāṇena kiccaṃ na hoti, icchiticchitakkhaṇe gantvā nhāyanti  ceva pivanti ca, evameva pubbabhāge kesā lomātipaṇṇattivasena manasikaroto paṭikkūlabhāvo  pākaṭo hoti. atha kesā lomātipaṇṇattiṃ samatikkamitvā paṭikkūlabhāveyeva cittaṃ  ṭhapetabbaṃ.</p>
              <p>[03] ^b^anupubbamuñcanato^eb^ti yo yo koṭṭhāso na upaṭṭhāti, taṃ taṃ muñcantena anupubbamuñcanato  manasikātabbaṃ. ādikammikassa hi kesāti manasikaroto manasikāro gantvā  muttanti imaṃ pariyosānakoṭṭhāsameva āhacca tiṭṭhati. muttanti ca manasikaroto manasikāro  gantvā kesāti imaṃ ādikoṭṭhāsameva āhacca tiṭṭhati. athassa manasikaroto manasikaroto  keci koṭṭhāsā upaṭṭhahanti, keci na upaṭṭhahanti. tena ye ye upaṭṭhahanti, tesu tesu  tāva kammaṃ kātabbaṃ. yāva dvīsu upaṭṭhitesu tesampi eko suṭṭhutaraṃ upaṭṭhahati, evaṃ  upaṭṭhitaṃ pana tameva punappunaṃ manasikarontena appanā uppādetabbā.</p>
              <p>[03] tatrāyaṃ upamā -- yathā hi dvattiṃsatālake tālavane vasantaṃ makkaṭaṃ gahetukāmo luddo  ādimhi ṭhitatālassa paṇṇaṃ sarena vijjhitvā ukkuṭṭhiṃ kareyya, atha kho so makkaṭo  paṭipāṭiyā tasmiṃ tasmiṃ tāle patitvā pariyantatālameva gaccheyya, tatthapi gantvā luddena  tatheva kate puna teneva nayena āditālaṃ āgaccheyya, so evaṃ punappunaṃ paripātiyamāno  ukkuṭṭhukkuṭṭhiṭṭhāneyeva uṭṭhahitvā anukkamena ekasmiṃ tāle nipatitvā tassa vemajjhe  makuḷatālapaṇṇasūciṃ daḷhaṃ gahetvā vijjhiyamānopi na uṭṭhaheyya, evaṃsampadamidaṃ daṭṭhabbaṃ.</p>
              <p>[03] tatridaṃ opammasaṃsandanaṃ -- yathā hi tālavane dvattiṃsatālā, evaṃ imasmiṃ kāye dvattiṃsakoṭṭhāsā.  makkaṭo viya cittaṃ. luddo viya yogāvacaro. makkaṭassa dvattiṃsatālake tālavane  nivāso viya yogino ^a^M1.0238^ea^ cittassa dvattiṃsakoṭṭhāsake kāye ārammaṇavasena  anusañcaraṇaṃ. luddena ādimhi ṭhitatālassa paṇṇaṃ sarena vijjhitvā ukkuṭṭhiyā katāya  makkaṭassa tasmiṃ tasmiṃ tāle patitvā pariyantatālagamanaṃ viya yogino kesāti manasikāre  āraddhe ^a^V1.0237^ea^ paṭipāṭiyā gantvā pariyosānakoṭṭhāseyeva cittassa saṇṭhānaṃ. puna paccāgamanepi  eseva nayo. punappunaṃ paripātiyamānassa makkaṭassa ukkuṭṭhukkuṭṭhiṭṭhāne uṭṭhānaṃ viya  punappunaṃ manasikaroto kesuci kesuci upaṭṭhitesu anupaṭṭhahante vissajjetvā upaṭṭhitesu  parikammakaraṇaṃ. anukkamena ekasmiṃ tāle nipatitvā tassa majjhe makuḷatālapaṇṇasūciṃ  daḷhaṃ gahetvā vijjhiyamānassapi anuṭṭhānaṃ viya avasāne dvīsu upaṭṭhitesu yo suṭṭhutaraṃ  upaṭṭhāti, tameva punappunaṃ manasikaritvā appanāya uppādanaṃ.</p>
              <p>[03] aparāpi upamā -- yathā nāma piṇḍapātiko bhikkhu dvattiṃsakulaṃ gāmaṃ upanissāya vasanto  paṭhamageheyeva dve bhikkhā labhitvā parato ekaṃ vissajjeyya. punadivase tisso labhitvā  parato dve vissajjeyya. tatiyadivase ādimhiyeva pattapūraṃ labhitvā āsanasālaṃ gantvā  paribhuñjeyya. evaṃsampadamidaṃ daṭṭhabbaṃ. dvattiṃsakulagāmo viya hi dvattiṃsākāro.  piṇḍapātiko viya yogāvacaro. tassa taṃ gāmaṃ upanissāya vāso viya yogino dvattiṃsākāre  parikammakaraṇaṃ. paṭhamagehe dve bhikkhā labhitvā parato ekissā vissajjanaṃ viya dutiyadivase  tisso labhitvā parato dvinnaṃ vissajjanaṃ viya ca manasikaroto manasikaroto anupaṭṭhahante  vissajjetvā upaṭṭhitesu yāva koṭṭhāsadvaye parikammakaraṇaṃ. tatiyadivase ādimhiyeva  pattapūraṃ labhitvā āsanasālāyaṃ nisīditvā paribhogo viya dvīsu yo suṭṭhutaraṃ upaṭṭhāti,  tameva punappunaṃ manasikaritvā appanāya uppādanaṃ.</p>
              <p>[03] ^b^appanāto^eb^ti appanākoṭṭhāsato kesādīsu ekekasmiṃ koṭṭhāse appanā hotīti  veditabbāti ayamevettha adhippāyo.</p>
              <p>[03] ^b^tayo ca suttantā^eb^ti adhicittaṃ, sītibhāvo, bojjhaṅgakosallanti ime tayo suttantā  vīriyasamādhiyojanatthaṃ veditabbāti ayamettha adhippāyo. tattha -- </p>
              <p>[02] ``adhicittamanuyuttena ^a^M1.0239^ea^, bhikkhave, bhikkhunā tīṇi nimittāni kālenakālaṃ  manasikātabbāni. kālenakālaṃ samādhinimittaṃ manasikātabbaṃ. kālenakālaṃ paggahanimittaṃ  manasikātabbaṃ. kālenakālaṃ upekkhānimittaṃ manasikātabbaṃ. sace, bhikkhave, adhicittamanuyutto  bhikkhu ekantaṃ samādhinimittaññeva manasikareyya, ṭhānaṃ taṃ ^a^V1.0238^ea^ cittaṃ kosajjāya saṃvatteyya.  sace, bhikkhave, adhicittamanuyutto bhikkhu ekantaṃ paggahanimittaññeva manasikareyya,  ṭhānaṃ taṃ cittaṃ uddhaccāya saṃvatteyya. sace, bhikkhave, adhicittamanuyutto bhikkhu ekantaṃ  upekkhānimittaññeva manasikareyya, ṭhānaṃ taṃ cittaṃ na sammā samādhiyeyya āsavānaṃ khayāya.  yato ca kho, bhikkhave, adhicittamanuyutto bhikkhu kālenakālaṃ samādhinimittaṃ paggahanimittaṃ  upekkhānimittaṃ manasikaroti, taṃ hoti cittaṃ muduñca kammaññañca pabhassarañca, na  ca pabhaṅgu, sammā samādhiyati āsavānaṃ khayāya. </p>
              <p>[02] ``seyyathāpi, bhikkhave, suvaṇṇakāro vā suvaṇṇakārantevāsī vā ukkaṃ bandhati,  ukkaṃ bandhitvā ukkāmukhaṃ ālimpeti, ukkāmukhaṃ ālimpetvā saṇḍāsena jātarūpaṃ  gahetvā ukkāmukhe pakkhipitvā kālenakālaṃ abhidhamati, kālenakālaṃ udakena paripphoseti,  kālenakālaṃ ajjhupekkhati. sace, bhikkhave, suvaṇṇakāro vā suvaṇṇakārantevāsī  vā taṃ jātarūpaṃ ekantaṃ abhidhameyya, ṭhānaṃ taṃ jātarūpaṃ ḍaheyya. sace, bhikkhave, suvaṇṇakāro  vā suvaṇṇakārantevāsī vā taṃ jātarūpaṃ ekantaṃ udakena paripphoseyya, ṭhānaṃ taṃ jātarūpaṃ  nibbāyeyya. sace, bhikkhave, suvaṇṇakāro vā suvaṇṇakārantevāsī vā taṃ jātarūpaṃ  ekantaṃ ajjhupekkheyya, ṭhānaṃ taṃ jātarūpaṃ na sammā paripākaṃ gaccheyya. yato ca kho,  bhikkhave, suvaṇṇakāro vā suvaṇṇakārantevāsī vā taṃ jātarūpaṃ kālenakālaṃ abhidhamati,  kālenakālaṃ udakena paripphoseti, kālenakālaṃ ajjhupekkhati, taṃ hoti jātarūpaṃ  muduñca kammaññañca pabhassarañca, na ca pabhaṅgu, sammā upeti kammāya. yassā yassā ca  piḷandhanavikatiyā ākaṅkhati yadi paṭikāya yadi kuṇḍalāya yadi ^a^M1.0240^ea^ gīveyyāya  yadi suvaṇṇamālāya, tañcassa atthaṃ anubhoti. </p>
              <p>[02] ``evameva kho, bhikkhave, adhicittamanuyuttena...pe0... samādhiyati āsavānaṃ khayāya.  yassa yassa ca abhiññā sacchi karaṇīyassa dhammassa cittaṃ abhininnāmeti abhiññā sacchi kiriyāya,  tatra tatreva sakkhibhabbataṃ pāpuṇāti sati sati āyatane''ti (a0 ni0  3.103).</p>
              <p>[03] idaṃ ^a^V1.0239^ea^ suttaṃ ^b^adhicitta^eb^nti veditabbaṃ. </p>
              <p>[02] ``chahi, bhikkhave, dhammehi samannāgato bhikkhu bhabbo anuttaraṃ sītibhāvaṃ sacchikātuṃ.  katamehi chahi? idha, bhikkhave, bhikkhu yasmiṃ samaye cittaṃ niggahetabbaṃ, tasmiṃ  samaye cittaṃ niggaṇhāti. yasmiṃ samaye cittaṃ paggahetabbaṃ, tasmiṃ samaye cittaṃ  paggaṇhāti. yasmiṃ samaye cittaṃ sampahaṃsitabbaṃ, tasmiṃ samaye cittaṃ sampahaṃseti.  yasmiṃ samaye cittaṃ ajjhupekkhitabbaṃ, tasmiṃ samaye cittaṃ ajjhupekkhati. paṇītādhimuttiko  ca hoti nibbānābhirato. imehi kho, bhikkhave, chahi dhammehi samannāgato bhikkhu bhabbo  anuttaraṃ sītibhāvaṃ sacchikātu''nti (a0 ni0  6.85).</p>
              <p>[03] idaṃ suttaṃ ^b^anuttaraṃ sītibhāvo^eb^ti veditabbaṃ.</p>
              <p>[03] ^b^bojjhaṅgakosallaṃ^eb^ ``pana evameva kho, bhikkhave, yasmiṃ samaye līnaṃ cittaṃ hoti, akālo  tasmiṃ samaye passaddhisambojjhaṅgassa bhāvanāyā''ti (saṃ0 ni0  5.234) appanākosallakathāyaṃ  dassitameva.</p>
              <p>[03] iti idaṃ sattavidhaṃ uggahakosallaṃ suggahitaṃ katvā idañca dasavidhaṃ manasikārakosallaṃ  suṭṭhu vavatthapetvā tena yoginā ubhayakosallavasena kammaṭṭhānaṃ sādhukaṃ uggahetabbaṃ.  sace panassa ācariyena saddhiṃ ekavihāreyeva phāsu hoti, evaṃ vitthārena akathāpetvā  kammaṭṭhānaṃ suṭṭhu vavatthapetvā kammaṭṭhānaṃ anuyujjantena visesaṃ labhitvā uparūpari kathāpetabbaṃ.  aññattha vasitukāmena yathāvuttena vidhinā vitthārato kathāpetvā punappunaṃ parivattetvā  sabbaṃ gaṇṭhiṭṭhānaṃ chinditvā pathavīkasiṇaniddese vuttanayeneva ananurūpaṃ senāsanaṃ pahāya  anurūpe ^a^M1.0241^ea^ vihāre vasantena khuddakapalibodhupacchedaṃ katvā paṭikkūlamanasikāre  parikammaṃ kātabbaṃ.</p>
              <p>[03] karontena pana kesesu tāva nimittaṃ gahetabbaṃ. kathaṃ? ekaṃ vā dve vā kese  luñcitvā hatthatale ṭhapetvā vaṇṇo tāva vavatthapetabbo. chinnaṭṭhānepi kese oloketuṃ  vaṭṭati. udakapatte vā yāgupatte vā oloketumpi vaṭṭatiyeva. kāḷakakāle disvā  kāḷakāti manasikātabbā ^a^V1.0240^ea^. setakāle setāti. missakakāle pana ussadavasena manasikātabbā  honti. yathā ca kesesu, evaṃ sakalepi tacapañcake disvāva nimittaṃ gahetabbaṃ. </p>
            </h4>
          </h3>
          <h3>
            <h3n> koṭṭhāsavavatthāpanakathā </h3n>
            <h4>
              <h4n> </h4n>
              <p>[03] 182^b^.^eb^ evaṃ nimittaṃ gahetvā sabbakoṭṭhāse vaṇṇasaṇṭhānadisokāsaparicchedavasena vavatthapetvā  vaṇṇasaṇṭhānagandhāasayokāsavasena pañcadhā paṭikkūlato vavatthapetabbā.</p>
              <p>[03] tatrāyaṃ sabbakoṭṭhāsesu anupubbakathā. ^b^kesā^eb^ tāva pakativaṇṇena kāḷakā addāriṭṭhakavaṇṇā.  saṇṭhānato dīghavaṭṭalikā tulādaṇḍasaṇṭhānā. disato uparimadisāya jātā. okāsato  ubhosu passesu kaṇṇacūḷikāhi, purato nalāṭantena, pacchato galavāṭakena paricchinnā.  sīsakaṭāhaveṭhanaṃ allacammaṃ kesānaṃ okāso. paricchedato kesā sīsaveṭhanacamme  vīhaggamattaṃ pavisitvā patiṭṭhitena heṭṭhā attano mūlatalena, upari ākāsena, tiriyaṃ  aññamaññena paricchinnā, dve kesā ekato natthīti ayaṃ sabhāgaparicchedo. kesā  na lomā, lomā na kesāti evaṃ avasesaekatiṃsakoṭṭhāsehi amissīkatā kesā  nāma pāṭiyekko ekakoṭṭhāsoti ayaṃ visabhāgaparicchedo. idaṃ kesānaṃ vaṇṇādito  vavatthāpanaṃ. </p>
              <p>[03] 183^b^.^eb^ idaṃ pana nesaṃ vaṇṇādivasena pañcadhā paṭikkūlato vavatthāpanaṃ. kesā nāmete  vaṇṇatopi paṭikkūlā. saṇṭhānatopi gandhatopi āsayatopi okāsatopi paṭikkūlā.</p>
              <p>[03] manuññepi ^a^M1.0242^ea^ hi yāgupatte vā bhattapatte vā kesavaṇṇaṃ kiñci disvā kesamissakamidaṃ  haratha nanti jigucchanti. evaṃ kesā ^b^vaṇṇato^eb^ paṭikkūlā. rattiṃ bhuñjantāpi  kesasaṇṭhānaṃ akkavākaṃ vā makacivākaṃ vā chupitvāpi tatheva jigucchanti. evaṃ  ^b^saṇṭhānato^eb^ paṭikkūlā.</p>
              <p>[03] telamakkhanapupphadhūpādi saṅkhāravirahitānañca kesānaṃ gandho paramajeguccho hoti. tato  jegucchataro aggimhi pakkhittānaṃ. kesā hi vaṇṇasaṇṭhānato appaṭikkūlāpi siyuṃ,  ^b^gandhena^eb^ pana paṭikkūlāyeva. yathā hi daharassa kumārassa vaccaṃ vaṇṇato haliddivaṇṇaṃ,  saṇṭhānatopi haliddipiṇḍasaṇṭhānaṃ. saṅkāraṭṭhāne chaḍḍitañca uddhumātakakāḷasunakhasarīraṃ vaṇṇato  tālapakkavaṇṇaṃ ^a^V1.0241^ea^. saṇṭhānato vaṭṭetvā vissaṭṭhamudiṅgasaṇṭhānaṃ. dāṭhāpissa sumanamakuḷasadisāti  ubhayampi vaṇṇasaṇṭhānato siyā appaṭikkūlaṃ gandhena pana paṭikkūlameva. evaṃ kesāpi  siyuṃ vaṇṇasaṇṭhānato appaṭikkūlā ^b^gandhena^eb^ pana paṭikkūlāyevāti.</p>
              <p>[03] yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṃ jegucchāni  honti aparibhogāni, evaṃ kesāpi pubbalohitamuttakarīsapittasemhādinissandena jātattā  jegucchāti idaṃ nesaṃ ^b^āsayato^eb^ pāṭikkulyaṃ.</p>
              <p>[03] ime ca kesā nāma gūtharāsimhi uṭṭhitakaṇṇikaṃ viya ekatiṃsakoṭṭhāsarāsimhi jātā.  te susānasaṅkāraṭṭhānādīsu jātasākaṃ viya parikkhādīsu jātakamalakuvalayādipupphaṃ viya  ca asuciṭṭhāne jātattā paramajegucchāti idaṃ nesaṃ ^b^okāsato^eb^ pāṭikkulyaṃ.</p>
              <p>[03] yathā ca kesānaṃ, evaṃ sabbakoṭṭhāsānaṃ vaṇṇasaṇṭhānagandhāsayokāsavasena pañcadhā paṭikkūlatā  veditabbā. vaṇṇasaṇṭhānadisokāsaparicchedavasena pana sabbepi visuṃ visuṃ vavatthapetabbā. </p>
              <p>[03] 184^b^.^eb^ tattha ^b^lomā^eb^ tāva pakativaṇṇato na kesā viya asambhinnakāḷakā, kāḷapiṅgalā  pana honti. saṇṭhānato onataggā tālamūlasaṇṭhānā. disato dvīsu disāsu jātā.  okāsato ṭhapetvā kesānaṃ patiṭṭhitokāsañca hatthapādatalāni ca yebhuyyena avasesasarīraveṭhanacamme  jātā. paricchedato sarīraveṭhanacamme likhāmattaṃ pavisitvā ^a^M1.0243^ea^ patiṭṭhitena  heṭṭhā attano mūlatalena, upari ākāsena, tiriyaṃ aññamaññena paricchinnā, dve lomā  ekato natthi, ayaṃ nesaṃ sabhāgaparicchedo. visabhāgaparicchedo pana kesasadisoyeva. </p>
              <p>[03] 185^b^.^eb^ ^b^nakhā^eb^ti vīsatiyā nakhapattānaṃ nāmaṃ. te sabbepi vaṇṇato setā. saṇṭhānato  macchasakalikasaṇṭhānā. disato pādanakhā heṭṭhimadisāya, hatthanakhā uparimadisāyāti dvīsu  disāsu jātā. okāsato aṅgulīnaṃ aggapiṭṭhesu patiṭṭhitā. paricchedato dvīsu disāsu  aṅgulikoṭimaṃsehi, anto aṅgulipiṭṭhimaṃsena, bahi ceva agge ca ākāsena, tiriyaṃ  aññamaññena ^a^V1.0242^ea^ paricchinnā, dve nakhā ekato natthi, ayaṃ nesaṃ sabhāgaparicchedo. visabhāgaparicchedo  pana kesasadisoyeva. </p>
              <p>[03] 186^b^.^eb^ ^b^dantā^eb^ti paripuṇṇadantassa dvattiṃsa dantaṭṭhikāni. tepi vaṇṇato setā. saṇṭhānato  anekasaṇṭhānā. tesaṃ hi heṭṭhimāya tāva dantapāḷiyā majjhe cattāro dantā mattikāpiṇḍe  paṭipāṭiyā ṭhapitālābubījasaṇṭhānā. tesaṃ ubhosu passesu ekeko ekamūlako ekakoṭiko  mallikamakuḷasaṇṭhāno. tato ekeko dvimūlako dvikoṭiko yānakaupatthambhinisaṇṭhāno.  tato dve dve timūlā tikoṭikā. tato dve dve catumūlā catukoṭikāti. uparimapāḷiyāpi  eseva nayo. disato uparimadisāya jātā. okāsato dvīsu hanukaṭṭhikesu patiṭṭhitā.  paricchedato heṭṭhā hanukaṭṭhike patiṭṭhitena attano mūlatalena, upari ākāsena, tiriyaṃ  aññamaññena paricchinnā, dve dantā ekato natthi, ayaṃ nesaṃ sabhāgaparicchedo. visabhāgaparicchedo  pana kesasadisoyeva. </p>
              <p>[03] 187^b^.^eb^ ^b^taco^eb^ti sakalasarīraṃ veṭhetvā ṭhitacammaṃ. tassa upari kāḷasāmapītādivaṇṇā  chavi nāma yā sakalasarīratopi saṅkaḍḍhiyamānā badaraṭṭhimattā hoti. taco pana vaṇṇato setoyeva.  so cassa setabhāvo aggijālābhighātapaharaṇappahārādīhi viddhaṃsitāya chaviyā pākaṭo hoti.  saṇṭhānato sarīrasaṇṭhānova hoti. ayamettha saṅkhepo.</p>
              <p>[03] vitthārato ^a^M1.0244^ea^ pana pādaṅgulittaco kosakārakakosasaṇṭhāno. piṭṭhipādattaco  puṭabandhaupāhanasaṇṭhāno. jaṅghattaco bhattapuṭakatālapaṇṇasaṇṭhāno. ūruttaco taṇḍulabharitadīghatthavikasaṇṭhāno.  ānisadattaco udakapūritapaṭaparissāvanasaṇṭhāno. piṭṭhittaco phalakonaddhacammasaṇṭhāno. kucchittaco  vīṇādoṇikonaddhacammasaṇṭhāno. urattaco yebhuyyena caturassasaṇṭhāno. ubhayabāhuttaco tūṇironaddhacammasaṇṭhāno.  piṭṭhihatthattaco khurakosasaṇṭhāno, phaṇakatthavikasaṇṭhāno vā. hatthaṅgulittaco kuñcikākosakasaṇṭhāno.  gīvattaco galakañcukasaṇṭhāno. mukhattaco chiddāvachiddo kīṭakulāvakasaṇṭhāno. sīsattaco  pattatthavikasaṇṭhānoti.</p>
              <p>[03] tacapariggaṇhakena ca yogāvacarena uttaroṭṭhato paṭṭhāya uparimukhaṃ ñāṇaṃ pesetvā  paṭhamaṃ tāva ^a^V1.0243^ea^  mukhaṃ pariyonandhitvā ṭhitacammaṃ vavatthapetabbaṃ. tato nalāṭaṭṭhicammaṃ. tato thavikāya  pakkhittapattassa ca thavikāya ca antarena hatthamiva sīsaṭṭhikassa ca sīsacammassa ca antarena  ñāṇaṃ pesetvā aṭṭhikena saddhiṃ cammassa ekābaddhabhāvaṃ viyojentena sīsacammaṃ vavatthapetabbaṃ.  tato khandhacammaṃ. tato anulomena paṭilomena ca dakkhiṇahatthacammaṃ. atha teneva nayena  vāmahatthacammaṃ. tato piṭṭhicammaṃ taṃ vavatthapetvā anulomena paṭilomena ca dakkhiṇapādacammaṃ.  atha teneva nayena vāmapādacammaṃ. tato anukkameneva vatthiudarahadayagīvacammāni vavatthapetabbāni.  atha gīvacammānantaraṃ heṭṭhimahanucammaṃ vavatthapetvā adharoṭṭhapariyosānaṃ pāpetvā niṭṭhapetabbaṃ.  evaṃ oḷārikoḷārikaṃ pariggaṇhantassa sukhumampi pākaṭaṃ hoti. disato dvīsu  disāsu jāto. okāsato sakalasarīraṃ pariyonandhitvā ṭhito. paricchedato heṭṭhā patiṭṭhitatalena,  upari ākāsena paricchinno, ayamassa sabhāgaparicchedo. visabhāgaparicchedo pana kesasadisoyeva. </p>
              <p>[03] 188^b^.^eb^ ^b^maṃsa^eb^nti nava maṃsapesisatāni. taṃ sabbampi vaṇṇato rattaṃ kiṃsukapupphasadisaṃ.  saṇṭhānato jaṅghapiṇḍikamaṃsaṃ tālapaṇṇapuṭabhattasaṇṭhānaṃ. ūrumaṃsaṃ nisadapotasaṇṭhānaṃ. ānisadamaṃsaṃ  uddhanakoṭisaṇṭhānaṃ. piṭṭhimaṃsaṃ tālaguḷapaṭalasaṇṭhānaṃ. phāsukadvayamaṃsaṃ koṭṭhalikāya  kucchiyaṃ tanumattikālepasaṇṭhānaṃ. thanamaṃsaṃ vaṭṭetvā avakkhittamattikāpiṇḍasaṇṭhānaṃ.  bāhudvayamaṃsaṃ ^a^M1.0245^ea^ dviguṇaṃ katvā ṭhapitaniccammamahāmūsikasaṇṭhānaṃ. evaṃ  oḷārikoḷārikaṃ pariggaṇhantassa sukhumampi pākaṭaṃ hoti. disato dvīsu disāsu  jātaṃ. okāsato vīsādhikāni tīṇi aṭṭhisatāni anulimpitvā ṭhitaṃ. paricchedato  heṭṭhā aṭṭhisaṅghāte patiṭṭhitatalena, upari tacena, tiriyaṃ aññamaññena paricchinnaṃ, ayamassa  sabhāgaparicchedo. visabhāgaparicchedo pana kesasadisoyeva. </p>
              <p>[03] 189^b^.^eb^ ^b^nhārū^eb^ti nava nhārusatāni. vaṇṇato sabbepi nhārū setā. saṇṭhānato nānāsaṇṭhānā.  etesu hi gīvāya uparimabhāgato paṭṭhāya pañca mahānhārū sarīraṃ vinandhamānā purimapassena  otiṇṇā. pañca pacchimapassena. pañca dakkhiṇapassena. pañca vāmapassena. dakkhiṇahatthaṃ  vinandhamānāpi hatthassa purimapassena pañca. pacchimapassena pañca. tathā vāmahatthaṃ vinandhamānā.  dakkhiṇapādaṃ vinandhamānāpi pādassa purimapassena pañca. pacchimapassena pañca. tathā vāmapādaṃ  vinandhamānāpīti evaṃ sarīradhārakā nāma saṭṭhimahānhārū  kāyaṃ vinandhamānā otiṇṇā ^a^V1.0244^ea^.  ye ^b^kaṇḍarā^eb^tipi vuccanti. te sabbepi kandalamakuḷasaṇṭhānā. aññe pana taṃ taṃ  padesaṃ ajjhottharitvā ṭhitā. tato sukhumatarā suttarajjukasaṇṭhānā. aññe tato sukhumatarā  pūtilatāsaṇṭhānā, aññe tato sukhumatarā mahāvīṇātantisaṇṭhānā. aññe thūlasuttakasaṇṭhānā.  hatthapādapiṭṭhīsu nhārū sakuṇapādasaṇṭhānā. sīse nhārū dārakānaṃ sīsajālakasaṇṭhānā.  piṭṭhiyaṃ nhārū ātape pasāritāllajālasaṇṭhānā. avasesā taṃtaṃaṅgapaccaṅgānugatā nhārū  sarīre paṭimukkajālakañcukasaṇṭhānā. disato dvīsu disāsu jātā. okāsato sakalasarīre  aṭṭhīni ābandhitvā ṭhitā. paricchedato heṭṭhā tiṇṇaṃ aṭṭhisatānaṃ upari patiṭṭhitatalehi,  upari maṃsacammāni āhacca ṭhitappadesehi, tiriyaṃ aññamaññena paricchinnā, ayaṃ nesaṃ  sabhāgaparicchedo. visabhāgaparicchedo pana kesasadisoyeva. </p>
              <p>[03] 190^b^.^eb^ ^b^aṭṭhī^eb^ti ṭhapetvā dvattiṃsa dantaṭṭhīni avasesāni catusaṭṭhi hatthaṭṭhīni, catusaṭṭhi  pādaṭṭhīni, catusaṭṭhi maṃsanissitāni muduaṭṭhīni, dve paṇhikaṭṭhīni, ekekasmiṃ pāde  dve dve gopphakaṭṭhīni, dve jaṅghaṭṭhīni, ekaṃ jaṇṇukaṭṭhi, ekaṃ ūruṭṭhi, dve kaṭiṭṭhīni,  aṭṭhārasa piṭṭhikaṇṭakaṭṭhīni, catuvīsati phāsukaṭṭhīni, cuddasa uraṭṭhīni ^a^M1.0246^ea^,  ekaṃ hadayaṭṭhi, dve akkhakaṭṭhīni, dve koṭṭaṭṭhīni, dve bāhuṭṭhīni, dve dve aggabāhuṭṭhīni,  satta gīvaṭṭhīni, dve hanukaṭṭhīni, ekaṃ nāsikaṭṭhi, dve akkhiṭṭhīni, dve kaṇṇaṭṭhīni,  ekaṃ nalāṭaṭṭhi. ekaṃ muddhaṭṭhi, nava sīsakapālaṭṭhīnīti evaṃ timattāni aṭṭhisatāni, tāni  sabbānipi vaṇṇato setāni. saṇṭhānato nānāsaṇṭhānāni.</p>
              <p>[03] tattha hi aggapādaṅguliaṭṭhīni katakabījasaṇṭhānāni. tadanantarāni majjhapabbaṭṭhīni panasaṭṭhisaṇṭhānāni.  mūlapabbaṭṭhīni paṇavasaṇṭhānāni. piṭṭhipādaṭṭhīni koṭṭitakandalakandarāsisaṇṭhānāni. paṇhikaṭṭhi  ekaṭṭhitālaphalabījasaṇṭhānaṃ. gopphakaṭṭhīni baddhakīḷāgoḷakasaṇṭhānāni. jaṅghaṭṭhīnaṃ gopphakaṭṭhīsu  patiṭṭhitaṭṭhānaṃ apanītatacasindikaḷīrasaṇṭhānaṃ. khuddakajaṅghaṭṭhikaṃ dhanukadaṇḍasaṇṭhānaṃ.  mahantaṃ milātasappapiṭṭhisaṇṭhānaṃ. jaṇṇukaṭṭhi ekato parikkhīṇapheṇakasaṇṭhānaṃ. tattha  jaṅghaṭṭhikassa patiṭṭhitaṭṭhānaṃ atikhiṇaggagosiṅgasaṇṭhānaṃ. ūruṭṭhi duttacchitavāsiparasudaṇḍasaṇṭhānaṃ.  tassa kaṭiṭṭhimhi patiṭṭhitaṭṭhānaṃ kīḷāgoḷakasaṇṭhānaṃ. tena kaṭiṭṭhino patiṭṭhitaṭṭhānaṃ  aggacchinnamahāpunnāgaphalasaṇṭhānaṃ.</p>
              <p>[03] kaṭiṭṭhīni ^a^V1.0245^ea^ dvepi ekābaddhāni hutvā kumbhakārikauddhanasaṇṭhānāni. pāṭiyekkaṃ kammārakūṭayottakasaṇṭhānāni.  koṭiyaṃ ṭhitaṃ ānisadaṭṭhi adhomukhaṃ katvā gahitasappaphaṇasaṇṭhānaṃ, sattaṭṭhaṭṭhānesu chiddāvachiddaṃ.  piṭṭhikaṇṭakaṭṭhīni abbhantarato uparūpari ṭhapitasīsapaṭṭaveṭhakasaṇṭhānāni. bāhirato vaṭṭanāvaḷisaṇṭhānāni.  tesaṃ antarantarā kakacadantasadisā dve tayo kaṇṭakā honti. catuvīsatiyā phāsukaṭṭhīsu  aparipuṇṇāni aparipuṇṇāsisaṇṭhānāni. paripuṇṇāni paripuṇṇāsisaṇṭhānāni. sabbānipi  odātakukkuṭassa pasāritapakkhasaṇṭhānāni. cuddasa uraṭṭhīni jiṇṇasandamānikapañjarasaṇṭhānāni.  hadayaṭṭhi dabbiphaṇasaṇṭhānaṃ.</p>
              <p>[03] akkhakaṭṭhīni khuddakalohavāsidaṇḍasaṇṭhānāni. koṭṭaṭṭhīni ekato parikkhīṇasīhaḷakuddālasaṇṭhānāni.  bāhuṭṭhīni ādāsadaṇḍakasaṇṭhānāni. aggabāhuṭṭhīni yamakatālakandasaṇṭhānāni. maṇibandhaṭṭhīni  ekato alliyāpetvā ṭhapitasīsakapaṭṭaveṭhakasaṇṭhānāni. piṭṭhihatthaṭṭhīni koṭṭitakandalakandarāsisaṇṭhānāni  ^a^M1.0247^ea^. hatthaṅgulīsu mūlapabbaṭṭhīni paṇavasaṇṭhānāni. majjhapabbaṭṭhīni aparipuṇṇapanasaṭṭhisaṇṭhānāni.  aggapabbaṭṭhīni katakabījasaṇṭhānāni.</p>
              <p>[03] satta gīvaṭṭhīni daṇḍena vijjhitvā paṭipāṭiyā ṭhapitavaṃsakaḷīracakkalakasaṇṭhānāni. heṭṭhimahanukaṭṭhi  kammārānaṃ ayokūṭayottakasaṇṭhānaṃ. uparimaṃ avalekhanasatthakasaṇṭhānaṃ. akkhikūpanāsakūpaṭṭhīni  apanītamiñjataruṇatālaṭṭhisaṇṭhānāni. nalāṭaṭṭhi adhomukhaṭṭhapitasaṅkhathālakakapālasaṇṭhānaṃ.  kaṇṇacūḷikaṭṭhīni nhāpitakhurakosasaṇṭhānāni. nalāṭakaṇṇacūḷikānaṃ upari paṭṭabandhanokāse  aṭṭhisaṅkuṭitaghaṭapuṇṇapaṭalakhaṇḍasaṇṭhānaṃ. muddhaṭṭhi mukhacchinnavaṅkanāḷikerasaṇṭhānaṃ. sīsaṭṭhīni  sibbetvā ṭhapitajajjaralābukaṭāhasaṇṭhānāni.</p>
              <p>[03] disato dvīsu disāsu jātāni. okāsato avisesena sakalasarīre ṭhitāni. visesena  panettha sīsaṭṭhīni givaṭṭhīsu patiṭṭhitāni. gīvaṭṭhīni piṭṭhikaṇṭakaṭṭhīsu. piṭṭhikaṇṭakaṭṭhīni  kaṭiṭṭhīsu. kaṭiṭṭhīni ūruṭṭhīsu. ūruṭṭhīni jaṇṇukaṭṭhīsu. jaṇṇukaṭṭhīni jaṅghaṭṭhīsu.  jaṅghaṭṭhīni gopphakaṭṭhīsu. gopphakaṭṭhīni piṭṭhipādaṭṭhīsu patiṭṭhitāni. paricchedato anto  aṭṭhimiñjena, uparito maṃsena, agge mūle ca aññamaññena paricchinnāni, ayaṃ nesaṃ  sabhāgaparicchedo. visabhāgaparicchedo pana kesasadisoyeva. </p>
              <p>[03] 191^b^.^eb^ ^b^aṭṭhimiñja^eb^nti ^a^V1.0246^ea^ tesaṃ tesaṃ aṭṭhīnaṃ abbhantaragataṃ miñjaṃ. taṃ vaṇṇato setaṃ.  saṇṭhānato mahantamahantānaṃ aṭṭhīnaṃ abbhantaragataṃ veḷunāḷiyaṃ pakkhittaseditamahāvettaggasaṇṭhānaṃ.  khuddānukhuddakānaṃ abbhantaragataṃ veḷuyaṭṭhipabbesu pakkhittaseditatanuvettaggasaṇṭhānaṃ. disato  dvīsu disāsu jātaṃ. okāsato aṭṭhīnaṃ abbhantare patiṭṭhitaṃ. paricchedato aṭṭhīnaṃ abbhantaratalehi  paricchinnaṃ, ayamassa sabhāgaparicchedo. visabhāgaparicchedo pana kesasadisoyeva. </p>
              <p>[03] 192^b^.^eb^ ^b^vakka^eb^nti ekabandhanā dve maṃsapiṇḍikā. taṃ vaṇṇato mandarattaṃ pāḷibhaddakaṭṭhivaṇṇaṃ.  saṇṭhānato dārakānaṃ yamakakīḷāgoḷakasaṇṭhānaṃ, ekavaṇṭapaṭibaddhāmbaphaladvayasaṇṭhānaṃ vā.  disato uparimāya disāya jātaṃ. okāsato galavāṭakā nikkhantena ekamūlena thokaṃ  gantvā dvidhā ^a^M1.0248^ea^ bhinnena thūlanhārunā vinibaddhaṃ hutvā hadayamaṃsaṃ parikkhipitvā  ṭhitaṃ. paricchedato vakkaṃ vakkabhāgena paricchinnaṃ, ayamassa sabhāgaparicchedo. visabhāgaparicchedo  pana kesasadisoyeva. </p>
              <p>[03] 193^b^.^eb^ ^b^hadaya^eb^nti hadayamaṃsaṃ. taṃ vaṇṇato rattapadumapattapiṭṭhivaṇṇaṃ. saṇṭhānato bāhirapattāni  apanetvā adhomukhaṃ ṭhapitapadumamakuḷasaṇṭhānaṃ. bahi maṭṭhaṃ, anto kosātakīphalassa abbhantarasadisaṃ.  paññavantānaṃ thokaṃ vikasitaṃ, mandapaññānaṃ makuḷitameva. anto cassa punnāgaṭṭhipatiṭṭhānamatto  āvāṭako hoti, yattha addhapasatamattaṃ lohitaṃ saṇṭhāti, yaṃ nissāya manodhātu ca manoviññāṇadhātu  ca vattanti. taṃ panetaṃ rāgacaritassa rattaṃ hoti, dosacaritassa kāḷakaṃ, mohacaritassa  maṃsadhovanaudakasadisaṃ, vitakkacaritassa kulatthayūsavaṇṇaṃ, saddhācaritassa kaṇikārapupphavaṇṇaṃ,  paññācaritassa acchaṃ vippasannaṃ anāvilaṃ paṇḍaraṃ parisuddhaṃ niddhotajātimaṇi viya jutimantaṃ  khāyati. disato uparimāya disāya jātaṃ. okāsato sarīrabbhantare dvinnaṃ thanānaṃ  majjhe patiṭṭhitaṃ. paricchedato hadayaṃ hadayabhāgena paricchinnaṃ, ayamassa sabhāgaparicchedo.  visabhāgaparicchedo pana kesasadisoyeva. </p>
              <p>[03] 194^b^.^eb^ ^b^yakana^eb^nti yamakamaṃsapaṭalaṃ. taṃ vaṇṇato rattaṃ paṇḍukadhātukaṃ nātirattakumudassa  pattapiṭṭhivaṇṇaṃ. saṇṭhānato mūle ekaṃ agge yamakaṃ koviḷārapattasaṇṭhānaṃ. tañca  dandhānaṃ ekameva hoti mahantaṃ, paññavantānaṃ dve vā tīṇi vā khuddakāni. disato  uparimāya disāya jātaṃ, okāsato dvinnaṃ thanānaṃ abbhantare dakkhiṇapassaṃ nissāya ṭhitaṃ.  paricchedato yakanaṃ ^a^V1.0247^ea^ yakanabhāgena paricchinnaṃ, ayamassa sabhāgaparicchedo. visabhāgaparicchedo  pana kesasadisoyeva. </p>
              <p>[03] 195^b^.^eb^ ^b^kilomaka^eb^nti paṭicchannāpaṭicchannabhedato duvidhaṃ pariyonahanamaṃsaṃ. taṃ  duvidhampi vaṇṇato setaṃ dukūlapilotikavaṇṇaṃ. saṇṭhānato attano okāsasaṇṭhānaṃ.  disato paṭicchannakilomakaṃ uparimāya disāya. itaraṃ dvīsu disāsu jātaṃ. okāsato  paṭicchannakilomakaṃ ^a^M1.0249^ea^ hadayañca vakkañca paṭicchādetvā, appaṭicchannakilomakaṃ  sakalasarīre cammassa heṭṭhato maṃsaṃ pariyonandhitvā ṭhitaṃ. paricchedato heṭṭhā maṃsena,  upari cammena, tiriyaṃ kilomakabhāgena paricchinnaṃ, ayamassa sabhāgaparicchedo. visabhāgaparicchedo  pana kesasadisoyeva. </p>
              <p>[03] 196^b^.^eb^ ^b^pihaka^eb^nti udarajivhāmaṃsaṃ. taṃ vaṇṇato nīlaṃ nigguṇḍipupphavaṇṇaṃ. saṇṭhānato  sattaṅgulappamāṇaṃ abandhanaṃ kāḷavacchakajivhāsaṇṭhānaṃ. disato uparimāya disāya jātaṃ.  okāsato hadayassa vāmapasse udarapaṭalassa matthakapassaṃ nissāya ṭhitaṃ, yasmiṃ paharaṇappahārena  bahinikkhante sattānaṃ jīvitakkhayo hoti. paricchedato pihakabhāgena paricchinnaṃ, ayamassa  sabhāgaparicchedo. visabhāgaparicchedo pana kesasadisoyeva. </p>
              <p>[03] 197^b^.^eb^ ^b^papphāsa^eb^nti dvattiṃsamaṃsakhaṇḍappabhedaṃ papphāsamaṃsaṃ. taṃ vaṇṇato rattaṃ nātipakkaudumbaraphalavaṇṇaṃ.  saṇṭhānato visamacchinnabahalapūvakhaṇḍasaṇṭhānaṃ. abbhantare asitapītānaṃ abhāve uggatena  kammajatejusmānā abbhāhatattā saṃkhāditapalālapiṇḍamiva nirasaṃ nirojaṃ. disato uparimāya  disāya jātaṃ. okāsato sarīrabbhantare dvinnaṃ thanānaṃ antare hadayañca yakanañca upari  chādetvā olambantaṃ ṭhitaṃ. paricchedato papphāsabhāgena paricchinnaṃ, ayamassa sabhāgaparicchedo.  visabhāgaparicchedo pana kesasadisoyeva. </p>
              <p>[03] 198^b^.^eb^ ^b^anta^eb^nti purisassa dvattiṃsahatthā itthiyā aṭṭhavīsatihatthā ekavīsatiyā ṭhānesu  obhaggā antavaṭṭi. tadetaṃ vaṇṇato setaṃ sakkharasudhāvaṇṇaṃ. saṇṭhānato lohitadoṇiyaṃ  ābhujitvā ṭhapitasīsacchinnasappasaṇṭhānaṃ. disato dvīsu disāsu jātaṃ. okāsato upari  galavāṭake heṭṭhā ca karīsamagge vinibandhattā galavāṭakakarīsamaggapariyante sarīrabbhantare  ṭhitaṃ. paricchedato ^a^V1.0248^ea^ antabhāgena paricchinnaṃ, ayamassa sabhāgaparicchedo. visabhāgaparicchedo  pana kesasadisoyeva. </p>
              <p>[03] 199^b^.^eb^ ^b^antaguṇa^eb^nti ^a^M1.0250^ea^ antabhogaṭṭhānesu bandhanaṃ. taṃ vaṇṇato setaṃ dakasītalikamūlavaṇṇaṃ.  saṇṭhānato dakasītalikamūlasaṇṭhānameva. disato dvīsu disāsu jātaṃ. okāsato kuddālapharasukammādīni  karontānaṃ yantākaḍḍhanakāle yantasuttakamiva yantaphalakāni antabhoge ekato agaḷante  ābandhitvā pādapuñchanarajjumaṇḍalakassa antarā saṃsibbitvā ṭhitarajjukā viya ekavīsatiyā  antabhogānaṃ antarā ṭhitaṃ. paricchedato antaguṇabhāgena paricchinnaṃ, ayamassa sabhāgaparicchedo.  visabhāgaparicchedo pana kesasadisoyeva. </p>
              <p>[03] 200^b^.^eb^ ^b^udariya^eb^nti udare bhavaṃ asitapītakhāyitasāyitaṃ. taṃ vaṇṇato ajjhohaṭāhāravaṇṇaṃ.  saṇṭhānato parissāvane sithilabaddhataṇḍulasaṇṭhānaṃ. disato uparimāya disāya jātaṃ. okāsato  udare ṭhitaṃ.</p>
              <p>[03] ^b^udaraṃ^eb^ nāma ubhato nippīḷiyamānassa allasāṭakassa majjhe sañjātaphoṭakasadisaṃ antapaṭalaṃ,  bahi maṭṭhaṃ, anto maṃsakasambupaliveṭhanakiliṭṭhapāvārakapupphakasadisaṃ, kuthitapanasatacassa  abbhantarasadisantipi vattuṃ vaṭṭati, yattha takkoṭakā gaṇḍuppādakā tālahīrakā sūcimukhakā  paṭatantasuttakā iccevamādidvattiṃsakulappabhedā kimayo ākulabyākulā saṇḍasaṇḍacārino  hutvā nivasanti, ye pānabhojanādimhi avijjamāne ullaṅghitvā viravantā hadayamaṃsaṃ  abhihananti, pānabhojanādiajjhoharaṇavelāyañca uddhaṃmukhā hutvā paṭhamajjhohaṭe dve tayo ālope  turitaturitā viluppanti, yaṃ tesaṃ kimīnaṃ sūtigharaṃ vaccakuṭi gilānasālā  susānañca hoti. yattha seyyathāpi nāma caṇḍālagāmadvāre candanikāya nidāghasamaye thūlaphusitake  deve vassante udakena vuyhamānaṃ muttakarīsacammāṭṭhinhārukhaṇḍakheḷasiṅghāṇikālohitappabhutinānākuṇapajātaṃ  nipatitvā kaddamodakāluḷitaṃ dvīhatīhaccayena sañjātakimikulaṃ sūriyātapasantāpavegakuthitaṃ  upari pheṇapupphuḷake muñcantaṃ abhinīlavaṇṇaṃ paramaduggandhajegucchaṃ neva upagantuṃ,  na daṭṭhuṃ araharūpataṃ āpajjitvā tiṭṭhati, pageva ^a^M1.0251^ea^ ghāyituṃ vā sāyituṃ vā,  evameva nānappakāraṃ pānabhojanādidantamusalasañcuṇṇitaṃ  jivhāhatthaparivattitakheḷalālāpalibuddhaṃ ^a^V1.0249^ea^  taṅkhaṇavigatavaṇṇagandharasādisampadaṃ tantavāyakhalisuvānavamathusadisaṃ nipatitvā pittasemhavātapaliveṭhitaṃ  hutvā udaraggisantāpavegakuthitaṃ kimikulākulaṃ uparūpari pheṇapupphuḷakāni muñcantaṃ  paramakasambuduggandhajegucchabhāvaṃ āpajjitvā tiṭṭhati. yaṃ sutvāpi pānabhojanādīsu  amanuññatā saṇṭhāti, pageva paññācakkhunā avaloketvā. yattha ca patitaṃ pānabhojanādi  pañcadhā vivekaṃ gacchati, ekaṃ bhāgaṃ pāṇakā khādanti, ekaṃ bhāgaṃ udaraggi jhāpeti,  eko bhāgo muttaṃ hoti, eko bhāgo karīsaṃ, eko bhāgo rasabhāvaṃ āpajjitvā  soṇitamaṃsādīni upabrūhayati.</p>
              <p>[03] paricchedato udarapaṭalena ceva udariyabhāgena ca paricchinnaṃ. ayamassa sabhāgaparicchedo.  visabhāgaparicchedo pana kesasadisoyeva. </p>
              <p>[03] 201^b^.^eb^ ^b^karīsa^eb^nti vaccaṃ. taṃ vaṇṇato yebhuyyena ajjhohaṭāhāravaṇṇameva hoti.  saṇṭhānato okāsasaṇṭhānaṃ. disato heṭṭhimāya disāya jātaṃ. okāsato pakkāsaye ṭhitaṃ.  ^b^pakkāsayo^eb^ nāma heṭṭhānābhi-piṭṭhikaṇṭakamūlānaṃ antare antāvasāne ubbedhena aṭṭhaṅgulamatto  veḷunāḷikasadiso, yattha seyyathāpi nāma upari bhūmibhāge patitaṃ vassodakaṃ ogaḷitvā  heṭṭhā bhūmibhāgaṃ pūretvā tiṭṭhati, evameva yaṃkiñci āmāsaye patitaṃ pānabhojanādikaṃ  udaragginā pheṇuddehakaṃ pakkaṃ pakkaṃ nisadāya pisitamiva saṇhabhāvaṃ āpajjitvā antabilena  ogaḷitvā ogaḷitvā omadditvā veḷupabbe pakkhipamānapaṇḍumattikā viya sannicitaṃ  hutvā tiṭṭhati. paricchedato pakkāsayapaṭalena ceva karīsabhāgena ca paricchinnaṃ, ayamassa  sabhāgaparicchedo. visabhāgaparicchedo pana kesasadisoyeva. </p>
              <p>[03] 202^b^.^eb^ ^b^matthaluṅga^eb^nti sīsakaṭāhabbhantare ṭhitamiñjarāsi. taṃ vaṇṇato setaṃ ahicchattakapiṇḍavaṇṇaṃ.  dadhibhāvaṃ asampattaṃ duṭṭhakhīravaṇṇantipi vattuṃ vaṭṭati. saṇṭhānato okāsasaṇṭhānaṃ.  disato uparimāya disāya jātaṃ. okāsato sīsakaṭāhabbhantare cattāro sibbinimagge  nissāya samodhānetvā ṭhapitā cattāro piṭṭhapiṇḍā viya samohitaṃ tiṭṭhati. paricchedato  sīsakaṭāhassa abbhantaratalehi ceva matthaluṅgabhāgena ca paricchinnaṃ ^a^M1.0252^ea^, ayamassa  sabhāgaparicchedo. visabhāgaparicchedo pana kesasadisoyeva. </p>
              <p>[03] 203^b^.^eb^ ^b^pitta^eb^nti ^a^V1.0250^ea^ dve pittāni baddhapittañca abaddhapittañca.  tattha baddhapittaṃ vaṇṇato bahalamadhukatelavaṇṇaṃ.  abaddhapittaṃ milātāakulipupphavaṇṇaṃ. saṇṭhānato ubhayampi okāsasaṇṭhānaṃ. disato  baddhapittaṃ uparimāya disāya jātaṃ, itaraṃ dvīsu disāsu jātaṃ. okāsato abaddhapittaṃ  ṭhapetvā kesalomadantanakhānaṃ maṃsavinimuttaṭṭhānañceva thaddhasukkhacammañca udakamiva telabindu  avasesasarīraṃ byāpetvā ṭhitaṃ, yamhi kupite akkhīni pītakāni honti, bhamanti,  gattaṃ kampati, kaṇḍūyati. baddhapittaṃ hadayapapphāsānaṃ antare yakanamaṃsaṃ nissāya  patiṭṭhite mahākosātakīkosakasadise pittakosake ṭhitaṃ, yamhi kupite sattā ummattakā  honti, vipallatthacittā hirottappaṃ chaḍḍetvā akātabbaṃ karonti, abhāsitabbaṃ bhāsanti,  acintitabbaṃ cintenti. paricchedato pittabhāgena paricchinnaṃ, ayamassa sabhāgaparicchedo.  visabhāgaparicchedo pana kesasadisoyeva. </p>
              <p>[03] 204^b^.^eb^ ^b^semha^eb^nti sarīrabbhantare ekapatthapūrappamāṇaṃ semhaṃ. taṃ vaṇṇato setaṃ nāgabalāpaṇṇarasavaṇṇaṃ.  saṇṭhānato okāsasaṇṭhānaṃ. disato uparimāya disāya jātaṃ. okāsato udarapaṭale  ṭhitaṃ. yaṃ pānabhojanādiajjhoharaṇakāle seyyathāpi nāma udake sevālapaṇakaṃ kaṭṭhe  vā kathale vā patante chijjitvā dvidhā hutvā puna ajjhottharitvā tiṭṭhati, evameva pānabhojanādimhi  nipatante chijjitvā dvidhā hutvā puna ajjhottharitvā tiṭṭhati, yamhi ca mandībhūte  pakkagaṇḍo viya pūtikukkuṭaṇḍamiva ca udaraṃ paramajegucchaṃ kuṇapagandhaṃ hoti, tato  uggatena ca gandhena uddekopi mukhampi duggandhaṃ pūtikuṇapasadisaṃ hoti. so ca puriso  apehi duggandhaṃ vāyasīti vattabbataṃ āpajjati, yañca vaḍḍhitvā bahalattamāpannaṃ pidhānaphalakamiva  vaccakuṭiyaṃ udarapaṭalassa abbhantareyeva kuṇapagandhaṃ sannirumbhitvā tiṭṭhati. paricchedato  semhabhāgena paricchinnaṃ, ayamassa sabhāgaparicchedo. visabhāgaparicchedo pana kesasadisoyeva. </p>
              <p>[03] 205^b^.^eb^ ^b^pubbo^eb^ti ^a^M1.0253^ea^ pūtilohitavasena pavattapubbaṃ. taṃ vaṇṇato paṇḍupalāsavaṇṇo.  matasarīre pana pūtibahalācāmavaṇṇo hoti. saṇṭhānato okāsasaṇṭhāno. disato dvīsu  disāsu hoti. okāsato pana pubbassa okāso nāma nibaddho natthi, yattha so sannicito  tiṭṭheyya, yatra yatra khāṇukaṇṭakapaharaṇaggijālādīhi abhihate sarīrappadese lohitaṃ saṇṭhahitvā  paccati, gaṇḍapīḷakādayo vā uppajjanti, tatra tatra tiṭṭhati. paricchedato pubbabhāgena  paricchinno, ayamassa sabhāgaparicchedo. visabhāgaparicchedo pana kesasadisoyeva. </p>
              <p>[03] 206^b^.^eb^ ^b^lohita^eb^nti ^a^V1.0251^ea^ dve lohitāni sannicitalohitañca saṃsaraṇalohitañca. tattha sannicitalohitaṃ  vaṇṇato nipakkabahalalākhārasavaṇṇaṃ. saṃsaraṇalohitaṃ acchalākhārasavaṇṇaṃ. saṇṭhānato ubhayampi  okāsasaṇṭhānaṃ. disato sannicitalohitaṃ uparimāya disāya jātaṃ. itaraṃ dvisu disāsu  jātaṃ. okāsato saṃsaraṇalohitaṃ ṭhapetvā kesalomadantanakhānaṃ maṃsavinimuttaṭṭhānañceva  thaddhasukkhacammañca dhamanijālānusārena sabbaṃ upādiṇṇasarīraṃ pharitvā ṭhitaṃ. sannicitalohitaṃ  yakanaṭṭhānassa heṭṭhābhāgaṃ pūretvā ekapatthapūramattaṃ hadayavakkapapphāsānaṃ upari thokaṃ  thokaṃ paggharantaṃ vakkahadayayakanapapphāse temayamānaṃ ṭhitaṃ. tasmiṃ hi vakkahadayādīni  atemente sattā pipāsitā honti. paricchedato lohitabhāgena paricchinnaṃ, ayamassa  sabhāgaparicchedo. visabhāgaparicchedo pana kesasadisoyeva. </p>
              <p>[03] 207^b^.^eb^ ^b^sedo^eb^ti lomakūpādīhi paggharaṇakāapodhātu. so vaṇṇato vippasannatilatelavaṇṇo.  saṇṭhānato okāsasaṇṭhāno. disato dvīsu disāsu jāto. okāsato sedassokāso  nāma nibaddho natthi, yattha so lohitaṃ viya sadā tiṭṭheyya. yadā pana aggisantāpasūriyasantāpautuvikārādīhi  sarīraṃ santapati, tadā udakato abbūḷhamattavisamacchinnabhisamuḷālakumudanāḷakalāpo viya  sabbakesalomakūpavivarehi paggharati, tasmā tassa saṇṭhānampi kesalomakūpavivarānaññeva  vasena veditabbaṃ. sedapariggaṇhakena ca yoginā kesalomakūpavivare pūretvā ṭhitavaseneva  sedo manasi kātabbo. paricchedato ^a^M1.0254^ea^ sedabhāgena paricchinno, ayamassa  sabhāgaparicchedo. visabhāgaparicchedo pana kesasadisoyeva.</p>
              <p>[03] ^b^medo^eb^ti thinasineho. so vaṇṇato phālitahaliddivaṇṇo. saṇṭhānato thūlasarīrassa tāva  cammamaṃsantare ṭhapitahaliddivaṇṇadukūlapilotikasaṇṭhāno hoti. kisasarīrassa jaṅghamaṃsaṃ  ūrumaṃsaṃ piṭṭhikaṇṭakanissitaṃ piṭṭhimaṃsaṃ udaravaṭṭimaṃsanti etāni nissāya diguṇatiguṇaṃ  katvā ṭhapitahaliddivaṇṇadukūlapilotikasaṇṭhāno. disato dvīsu disāsu jāto. okāsato  thūlassa sakalasarīraṃ pharitvā kisassa jaṅghamaṃsādīni nissāya ṭhito, yaṃ sinehasaṅkhaṃ  gatampi paramajegucchattā neva muddhani telatthāya, na nāsatelādīnamatthāya gaṇhanti. paricchedato  heṭṭhā maṃsena, upari cammena, tiriyaṃ medabhāgena paricchinno, ayamassa sabhāgaparicchedo.  visabhāgaparicchedo pana kesasadisoyeva. </p>
              <p>[03] 208^b^.^eb^ ^b^assū^eb^ti ^a^V1.0252^ea^ akkhīhi paggharaṇakāapodhātu. taṃ vaṇṇato vippasannatilatelavaṇṇaṃ.  saṇṭhānato okāsasaṇṭhānaṃ. disato uparimāya disāya jātaṃ. okāsato akkhikūpakesu  ṭhitaṃ. na cetaṃ pittakosake pittamiva akkhikūpakesu sadā sannicitaṃ tiṭṭhati.  yadā pana sattā somanassajātā mahāhasitaṃ hasanti, domanassajātā rodanti paridevanti, tathārūpaṃ  vā visamāhāraṃ āhārenti, yadā ca nesaṃ akkhīni dhūmarajapaṃsukādīhi abhihaññanti.  tadā etehi somanassadomanassavisabhāgāhārautūhi samuṭṭhahitvā akkhikūpake pūretvā  tiṭṭhati vā paggharati vā. assupariggaṇhakena ca yoginā akkhikūpake pūretvā ṭhitavaseneva  pariggaṇhitabbaṃ. paricchedato assubhāgena paricchinnaṃ, ayamassa sabhāgaparicchedo.  visabhāgaparicchedo pana kesasadisoyeva. </p>
              <p>[03] 209^b^.^eb^ ^b^vasā^eb^ti vilīnasineho. sā vaṇṇato nāḷikeratelavaṇṇā. ācāme āsittatelavaṇṇātipi  vattuṃ vaṭṭati. saṇṭhānato nhānakāle pasannaudakassa upari paribbhamantasinehabinduvisaṭasaṇṭhānā.  disato dvīsu disāsu jātā. okāsato yebhuyyena hatthatalahatthapiṭṭhipādatalapādapiṭṭhināsapuṭanalāṭāṃsakūṭesu  ṭhitā. na cesā etesu okāsesu sadā vilīnāva hutvā tiṭṭhati. yadā pana aggisantāpasūriyasantāpautuvisabhāgadhātuvisabhāgehi  te padesā usmājātā ^a^M1.0255^ea^ honti, tadā tattha nhānakāle pasannaudakūpari sinehabinduvisaṭo  viya ito cito ca sañcarati. paricchedato vasābhāgena paricchinnā, ayamassa sabhāgaparicchedo.  visabhāgaparicchedo pana kesasadisoyeva. </p>
              <p>[03] 210^b^.^eb^ ^b^kheḷo^eb^ti antomukhe pheṇamissā āpodhātu. so vaṇṇato seto pheṇavaṇṇo.  saṇṭhānato okāsasaṇṭhāno. pheṇasaṇṭhānotipi vattuṃ vaṭṭati. disato uparimāya disāya  jāto. okāsato ubhohi kapolapassehi oruyha jivhāya ṭhito. na cesa ettha sadā  sannicito hutvā tiṭṭhati. yadā pana sattā tathārūpamāhāraṃ passanti vā saranti vā,  uṇhatittakaṭukaloṇambilānaṃ vā kiñci mukhe ṭhapenti, yadā vā nesaṃ hadayaṃ āgilāyati,  kismiñci deva vā jigucchā uppajjati, tadā kheḷo uppajjitvā ubhohi kapolapassehi  oruyha jivhāya saṇṭhāti. aggajivhāya cesa tanuko hoti, mūlajivhāya bahalo, mukhe  pakkhittañca puthukaṃ vā taṇḍulaṃ vā aññaṃ vā kiñci khādanīyaṃ nadīpuline khatakūpakasalilaṃ  viya ^a^V1.0253^ea^ parikkhayaṃ agacchantova temetuṃ samattho hoti. paricchedato kheḷabhāgena paricchinno,  ayamassa sabhāgaparicchedo. visabhāgaparicchedo pana kesasadisova. </p>
              <p>[03] 211^b^.^eb^ ^b^siṅghāṇikā^eb^ti matthaluṅgato paggharaṇakāsuci. sā vaṇṇato taruṇatālaṭṭhimiñjavaṇṇā.  saṇṭhānato okāsasaṇṭhānā. disato uparimāya disāya jātā. okāsato nāsāpuṭe  pūretvā ṭhitā. na cesā ettha sadā sannicitā hutvā tiṭṭhati, atha kho yathā nāma puriso  paduminipatte dadhiṃ bandhitvā heṭṭhā kaṇṭakena vijjheyya, athānena chiddena dadhimuttaṃ gaḷitvā  bahi pateyya, evameva yadā sattā rodanti, visabhāgāhārautuvasena vā sañjātadhātukhobhā  honti, tadā anto sīsato pūtisemhabhāvamāpannaṃ matthaluṅgaṃ gaḷitvā tālumatthakavivarena  otaritvā nāsāpuṭe pūretvā tiṭṭhati vā paggharati vā. siṅghāṇikā pariggaṇhakena  ca yoginā nāsāpuṭe pūretvā ṭhitavaseneva pariggaṇhitabbā. paricchedato siṅghāṇikābhāgena  paricchinnā, ayamassā sabhāgaparicchedo. visabhāgaparicchedo pana kesasadisova. </p>
              <p>[03] 212^b^.^eb^ ^b^lasikā^eb^ti ^a^M1.0256^ea^ sarīrasandhīnaṃ abbhantare picchilakuṇapaṃ. sā  vaṇṇato kaṇikāraniyyāsavaṇṇā. saṇṭhānato okāsasaṇṭhānā. disato dvīsu disāsu jātā.  okāsato aṭṭhisandhīnaṃ abbhañjanakiccaṃ sādhayamānā asītisatasandhīnaṃ abbhantare ṭhitā.  yassa cesā mandā hoti, tassa uṭṭhahantassa nisīdantassa abhikkamantassa paṭikkamantassa samiñjantassa  pasārentassa aṭṭhikāni kaṭakaṭāyanti, accharāsaddaṃ karonto viya sañcarati. ekayojanadviyojanamattaṃ  addhānaṃ gatassa vāyodhātu kuppati, gattāni dukkhanti. yassa pana bahukā honti, tassa  uṭṭhānanisajjādīsu na aṭṭhīni kaṭakaṭāyanti, dīghampi addhānaṃ gatassa na vāyodhātu kuppati,  na gattāni dukkhanti. paricchedato lasikābhāgena paricchinnā, ayamassā sabhāgaparicchedo.  visabhāgaparicchedo pana kesasadisova. </p>
              <p>[03] 213^b^.^eb^ ^b^mutta^eb^nti muttarasaṃ. taṃ vaṇṇato māsakhārodakavaṇṇaṃ. saṇṭhānato adhomukhaṭṭhapitaudakakumbhābbhantaragataudakasaṇṭhānaṃ.  disato heṭṭhimāya disāya jātaṃ. okāsato vatthissa abbhantare ṭhitaṃ. ^b^vatthi^eb^ nāma  vatthi puṭo vuccati. yattha seyyathāpi candanikāya pakkhitte amukhe ravaṇaghaṭe candanikāraso  pavisati, na cassa pavisanamaggo paññāyati ^a^V1.0254^ea^, evameva sarīrato muttaṃ pavisati, na cassa  pavisanamaggo paññāyati, nikkhamanamaggo pana pākaṭo hoti. yamhi ca muttassa bharite  passāvaṃ karomāti sattānaṃ āyūhanaṃ hoti. paricchedato vatthiabbhantarena ceva muttabhāgena  ca paricchinnaṃ, ayamassa sabhāgaparicchedo. visabhāgaparicchedo pana kesasadisova. </p>
              <p>[03] 214^b^.^eb^ evañhi kesādike koṭṭhāse vaṇṇasaṇṭhānadisokāsaparicchedavasena vavatthapetvā  anupubbato nātisīghatotiādinā nayena vaṇṇasaṇṭhānagandhāsayokāsavasena pañcadhā paṭikkūlā  paṭikkūlāti manasikaroto paṇṇattisamatikkamāvasāne seyyathāpi cakkhumato purisassa  dvattiṃsavaṇṇānaṃ kusumānaṃ ekasuttakaganthitaṃ mālaṃ olokentassa sabbapupphāni  apubbāpariyamiva pākaṭāni honti, evameva atthi imasmiṃ kāye kesāti imaṃ  kāyaṃ olokentassa sabbe te dhammā ^a^M1.0257^ea^ apubbāpariyāva pākaṭā honti.  tena vuttaṃ manasikārakosallakathāyaṃ ``ādikammikassa hi kesāti manasikaroto  manasikāro gantvā muttanti imaṃ pariyosānakoṭṭhāsameva āhacca tiṭṭhatī''ti.</p>
              <p>[03] sace pana bahiddhāpi manasikāraṃ upasaṃharati, athassa evaṃ sabbakoṭṭhāsesu pākaṭībhūtesu  āhiṇḍantā manussatiracchānādayo sattākāraṃ vijahitvā koṭṭhāsarāsivaseneva upaṭṭhahanti,  tehi ca ajjhohariyamānaṃ pānabhojanādi koṭṭhāsarāsimhi pakkhipamānamiva upaṭṭhāti.</p>
              <p>[03] athassa anupubbamuñcanādivasena paṭikkūlā paṭikkūlāti punappunaṃ manasikaroto anukkamena  appanā uppajjati. tattha kesādīnaṃ vaṇṇasaṇṭhānadisokāsaparicchedavasena upaṭṭhānaṃ  uggahanimittaṃ. sabbākārato paṭikkūlavasena upaṭṭhānaṃ paṭibhāganimittaṃ. taṃ āsevato  bhāvayato vuttanayena asubhakammaṭṭhānesu viya paṭhamajjhānavaseneva appanā uppajjati.</p>
              <p>[03] sā yassa ekova koṭṭhāso pākaṭo hoti, ekasmiṃ vā koṭṭhāse appanaṃ patvā puna aññasmiṃ  yogaṃ na karoti, tassa ekāva uppajjati. yassa pana aneke koṭṭhāsā pākaṭā honti,  ekasmiṃ vā jhānaṃ patvā puna aññasmiṃpi yogaṃ karoti, tassa mallakattherassa viya  koṭṭhāsagaṇanāya paṭhamajjhānāni nibbattanti.</p>
              <p>[03] so ^a^V1.0255^ea^ kirāyasmā dīghabhāṇakābhayattheraṃ hatthe gahetvā ``āvuso abhaya, imaṃ tāva pañhaṃ  uggaṇhāhī''ti vatvā āha -- ``mallakatthero dvattiṃsakoṭṭhāsesu dvattiṃsāya paṭhamajjhānānaṃ  lābhī. sace rattiṃ ekaṃ, divā ekaṃ samāpajjati, atirekaddhamāsena puna sampajjati,  sace pana devasikaṃ ekaṃ samāpajjati, atirekamāsena puna sampajjatī''ti.</p>
              <p>[03] evaṃ paṭhamajjhānavasena ijjhamānampi cetaṃ kammaṭṭhānaṃ vaṇṇasaṇṭhānādīsu satibalena ijjhanato  kāyagatāsatīti vuccati.</p>
              <p>[03] imañca kāyagatāsatimanuyutto bhikkhu aratiratisaho hoti, na ca naṃ arati sahati, uppannaṃ  aratiṃ abhibhuyya abhibhuyya viharati. bhayabheravasaho hoti, na ca naṃ bhayabheravaṃ sahati,  uppannaṃ bhayabheravaṃ abhibhuyya abhibhuyya viharati. khamo hoti sītassa uṇhassa ^a^M1.0258^ea^  ...pe0... pāṇaharānaṃ adhivāsakajātiko hoti (ma0 ni0 3.159). kesādīnaṃ vaṇṇabhedaṃ  nissāya catunnaṃ jhānānaṃ lābhī hoti. cha abhiññā paṭivijjhati (ma0 ni0 3.159). </p>
              <p>[21] tasmā have appamatto, anuyuñjetha paṇḍito. </p>
              <p>[22] evaṃ anekānisaṃsaṃ, imaṃ kāyagatāsatinti..</p>
              <p>[03] idaṃ kāyagatāsatiyaṃ vitthārakathāmukhaṃ. </p>
            </h4>
          </h3>
          <h3>
            <h3n> ānāpānassatikathā </h3n>
            <h4>
              <h4n> </h4n>
              <p>[03] 215^b^.^eb^ idāni yaṃ taṃ bhagavatā ``ayampi kho, bhikkhave, ānāpānassatisamādhi bhāvito  bahulīkato santo ceva paṇīto ca asecanako ca sukho ca vihāro, uppannuppanne ca pāpake  akusale dhamme ṭhānaso antaradhāpeti vūpasametī''ti evaṃ pasaṃsitvā -- </p>
              <p>[02] ``kathaṃ bhāvito ca, bhikkhave, ānāpānassatisamādhi kathaṃ bahulīkato santo ceva  paṇīto ca asecanako ca sukho ca vihāro, uppannuppanne ca pāpake akusale dhamme  ṭhānaso antaradhāpeti vūpasameti? idha, bhikkhave, bhikkhu araññagato vā rukkhamūlagato ^a^V1.0256^ea^ vā  suññāgāragato vā nisīdati pallaṅkaṃ ābhujitvā ujuṃ kāyaṃ paṇidhāya parimukhaṃ  satiṃ upaṭṭhapetvā, so satova assasati sato passasati. dīghaṃ vā assasanto dīghaṃ assasāmīti  pajānāti. dīghaṃ vā passasanto...pe0... rassaṃ vā assasanto...pe0... rassaṃ vā passasanto  rassaṃ passasāmīti pajānāti. sabbakāyapaṭisaṃvedī assasissāmīti sikkhati. sabbakāyapaṭisaṃvedī  passasissāmīti sikkhati. passambhayaṃ kāyasaṅkhāraṃ assasissāmīti sikkhati. passambhayaṃ  kāyasaṅkhāraṃ passasissāmīti sikkhati. pītipaṭisaṃvedī... sukhapaṭisaṃvedī... cittasaṅkhārapaṭisaṃvedī...  passambhayaṃ cittasaṅkhāraṃ... cittapaṭisaṃvedī... abhippamodayaṃ cittaṃ... samādahaṃ cittaṃ...  vimocayaṃ cittaṃ ^a^M1.0259^ea^ ... aniccānupassī... virāgānupassī... nirodhānupassī.  paṭinissaggānupassī assasissāmīti sikkhati. paṭinissaggānupassī passasissāmīti  sikkhatī''ti --</p>
              <p>[03] evaṃ soḷasavatthukaṃ ānāpānassatikammaṭṭhānaṃ niddiṭṭhaṃ. tassa bhāvanānayo anuppatto.  so pana yasmā pāḷivaṇṇanānusāreneva vuccamāno sabbākāraparipūro hoti. tasmā ayamettha  pāḷivaṇṇanāpubbaṅgamo niddeso. </p>
              <p>[03] 216^b^.^eb^ kathaṃ bhāvito ca, bhikkhave, ānāpānassati samādhīti ettha tāva ^b^katha^eb^nti  ānāpānassatisamādhibhāvanaṃ nānappakārato vitthāretukamyatāpucchā. ^b^bhāvito ca bhikkhave  ānāpānassatisamādhī^eb^ti nānappakārato vitthāretukamyatāya puṭṭhadhammanidassanaṃ. kathaṃ  bahulīkato...pe0... vūpasametīti etthāpi eseva nayo. tattha ^b^bhāvito^eb^ti uppādito  vaḍḍhito vā. ^b^ānāpānassatisamādhī^eb^ti ānāpānapariggāhikāya satiyā saddhiṃ sampayutto  samādhi. ānāpānassatiyaṃ vā samādhi ānāpānassatisamādhi. ^b^bahulīkato^eb^ti  punappunaṃ kato. ^b^santoceva paṇīto cā^eb^ti santo ceva paṇīto ceva. ubhayattha eva  saddena niyamo veditabbo. kiṃ vuttaṃ hoti? ayañhi yathā asubhakammaṭṭhānaṃ kevalaṃ  paṭivedhavasena santañca paṇītañca, oḷārikārammaṇattā pana paṭikkūlārammaṇattā ca ārammaṇavasena  neva santaṃ na paṇītaṃ, na evaṃ kenaci pariyāyena asanto vā apaṇīto vā, atha kho ārammaṇasantatāyapi  santo vūpasanto nibbuto, paṭivedhasaṅkhātāṅgasantatāyapi. ārammaṇapaṇītatāyapi paṇīto  atittikaro, aṅgapaṇītatāyapīti. tena vuttaṃ ``santo ceva paṇīto cā''ti.</p>
              <p>[03] asecanako ^a^V1.0257^ea^ ca sukho ca vihāroti ettha pana nāssa secananti ^b^asecanako,^eb^ anāsittako  abbokiṇṇo pāṭiyekko āveṇiko. natthi ettha parikammena vā upacārena vā  santatā. ādisamannāhārato pabhuti attano sabhāveneva santo ca paṇīto cāti attho.  keci pana asecanakoti anāsittako ojavanto sabhāveneva ^a^M1.0260^ea^ madhuroti  vadanti. evaṃ ayaṃ ^b^asecanako ca,^eb^ appitappitakkhaṇe kāyikacetasikasukhapaṭilābhāya  saṃvattanato ^b^sukho ca vihāro^eb^ti veditabbo. ^b^uppannuppanne^eb^ti avikkhambhite avikkhambhite.  ^b^pāpake^eb^ti lāmake. ^b^akusale dhamme^eb^ti akosallasambhūte dhamme. ^b^ṭhānaso  antaradhāpetī^eb^ti khaṇeneva antaradhāpeti vikkhambheti. ^b^vūpasametī^eb^ti suṭṭhu upasameti.  nibbedhabhāgiyattā vā anupubbena ariyamaggavuddhippatto samucchindati, paṭippassambhetīti  vuttaṃ hoti.</p>
              <p>[03] ayaṃ panettha saṅkhepattho. bhikkhave, kena pakārena kenākārena kena vidhinā bhāvito  ānāpānassatisamādhi kena pakārena bahulīkato santo ceva...pe0... vūpasametīti. </p>
              <p>[03] 217^b^.^eb^ idāni tamatthaṃ vitthārento ``idha, bhikkhave''tiādimāha. tattha ^b^idha bhikkhave  bhikkhū^eb^ti bhikkhave, imasmiṃ sāsane bhikkhu. ayañhi ettha ^b^idha^eb^saddo sabbappakārāanāpānassatisamādhinibbattakassa  puggalassa sannissayabhūtasāsanaparidīpano aññasāsanassa tathābhāvapaṭisedhano ca. vuttañhetaṃ --  idheva, bhikkhave, samaṇo...pe0... suññā parappavādā samaṇebhi aññehī''ti (ma0 ni0  1.139). tena vuttaṃ ``imasmiṃ sāsane bhikkhū''ti.</p>
              <p>[03] ^b^araññagato vā...pe0... suññāgāragato vā^eb^ti idamassa ānāpānassatisamādhibhāvanānurūpasenāsanapariggahaparidīpanaṃ.  imassa hi bhikkhuno dīgharattaṃ rūpādīsu ārammaṇesu anuvisaṭaṃ cittaṃ ānāpānassatisamādhiārammaṇaṃ  abhiruhituṃ na icchati, kūṭagoṇayuttaratho viya uppathameva dhāvati. tasmā seyyathāpi  nāma gopo kūṭadhenuyā sabbaṃ khīraṃ pivitvā vaḍḍhitaṃ kūṭavacchaṃ dametukāmo dhenuto  apanetvā ekamante mahantaṃ thambhaṃ nikhaṇitvā tattha yottena bandheyya, athassa so vaccho  ito cito ca vipphanditvā palāyituṃ asakkonto tameva thambhaṃ upanisīdeyya vā upanipajjeyya  vā, evameva imināpi bhikkhunā dīgharattaṃ rūpārammaṇādirasapānavaḍḍhitaṃ duṭṭhacittaṃ dametukāmena  rūpādiārammaṇato apanetvā araññaṃ vā...pe0... suññāgāraṃ vā pavesetvā tattha  assāsapassāsathambhe satiyottena bandhitabbaṃ. evamassa ^a^V1.0258^ea^ taṃ cittaṃ ito cito ca vipphanditvāpi  pubbe āciṇṇārammaṇaṃ alabhamānaṃ satiyottaṃ chinditvā palāyituṃ ^a^M1.0261^ea^ asakkontaṃ  tamevārammaṇaṃ upacārappanāvasena upanisīdati ceva upanipajjati ca. tenāhu porāṇā -- </p>
              <p>[21] ``yathā thambhe nibandheyya, vacchaṃ damaṃ naro idha. </p>
              <p>[22] bandheyyevaṃ sakaṃ cittaṃ, satiyārammaṇe daḷha''nti.. (pārā0 aṭṭha0 2.165; dī0  ni0 aṭṭha0 3.374; ma0 ni0 aṭṭha0 1.107).</p>
              <p>[03] evamassetaṃ senāsanaṃ bhāvanānurūpaṃ hoti. tena vuttaṃ ``idamassa ānāpānassatisamādhibhāvanānurūpasenāsanapariggahaparidīpana''nti.</p>
              <p>[03] atha vā yasmā idaṃ kammaṭṭhānappabhede muddhabhūtaṃ sabbaññubuddhapaccekabuddhabuddhasāvakānaṃ visesādhigamadiṭṭhadhammasukhavihārapadaṭṭhānaṃ  ānāpānassatikammaṭṭhānaṃ itthipurisahatthiassādisaddasamākulaṃ gāmantaṃ apariccajitvā  na sukaraṃ bhāvetuṃ, saddakaṇṭakattā jhānassa. agāmake pana araññe sukaraṃ yogāvacarena  idaṃ kammaṭṭhānaṃ pariggahetvā ānāpānacatutthajjhānaṃ nibbattetvā tadeva pādakaṃ katvā  saṅkhāre sammasitvā aggaphalaṃ arahattaṃ sampāpuṇituṃ. tasmāssa anurūpasenāsanaṃ dassento  bhagavā ``araññagato vā''tiādimāha.</p>
              <p>[03] vatthuvijjācariyo viya hi bhagavā, so yathā vatthuvijjācariyo nagarabhūmiṃ passitvā suṭṭhu  upaparikkhitvā ``ettha nagaraṃ māpethā''ti upadisati, sotthinā ca nagare niṭṭhite rājakulato  mahāsakkāraṃ labhati, evameva yogāvacarassa anurūpasenāsanaṃ upaparikkhitvā ``ettha kammaṭṭhānaṃ  anuyuñjitabba''nti upadisati, tato tattha kammaṭṭhānaṃ anuyuttena yoginā kamena arahatte  patte ``sammāsambuddho vata so bhagavā''ti mahantaṃ sakkāraṃ labhati. </p>
              <p>[01] ayaṃ pana bhikkhu dīpisadisoti vuccati. yathā hi mahādīpirājā araññe tiṇagahanaṃ  vā vanagahanaṃ vā pabbatagahanaṃ vā nissāya nilīyitvā vanamahiṃsagokaṇṇasūkarādayo mige  gaṇhāti, evameva ayaṃ araññādīsu kammaṭṭhānaṃ anuyuñjanto bhikkhu yathākkamena sotāpattisakadāgāmianāgāmiarahattamagge  ceva ariyaphalañca gaṇhatīti veditabbo. tenāhu porāṇā -- </p>
              <p>[21] ``yathāpi ^a^M1.0262^ea^ ^a^V1.0259^ea^ dīpiko nāma, nilīyitvā gaṇhatī mige. </p>
              <p>[27] tathevāyaṃ buddhaputto, yuttayogo vipassako. </p>
              <p>[22] araññaṃ pavisitvāna, gaṇhāti phalamuttama''nti.. (pārā0 aṭṭha0 2.165; dī0 ni0  aṭṭha0 2.374; ma0 ni0 aṭṭha0 1.107). </p>
              <p>[01] tenassa parakkamajavayoggabhūmiṃ araññasenāsanaṃ dassento bhagavā ``araññagato vā''tiādimāha. </p>
              <p>[03] 218^b^.^eb^ tattha ^b^araññagato^eb^ti ``araññanti nikkhamitvā bahi indakhīlā sabbametaṃ arañña''nti  (vibha0 529) ca, ``āraññakaṃ nāma senāsanaṃ pañcadhanusatikaṃ pacchima''nti (pārā0  654) ca evaṃ vuttalakkhaṇesu araññesu yaṃkiñci pavivekasukhaṃ araññaṃ gato. ^b^rukkhamūlagato^eb^ti  rukkhasamīpaṃ gato. ^b^suññāgāragato^eb^ti suññaṃ vivittokāsaṃ gato. ettha ca ṭhapetvā  araññañca rukkhamūlañca avasesasattavidhasenāsanagatopi suññāgāragatoti vattuṃ vaṭṭati.</p>
              <p>[03] evamassa ututtayānukūlaṃ dhātucariyānukūlañca ānāpānassatibhāvanānurūpaṃ senāsanaṃ  upadisitvā alīnānuddhaccapakkhikaṃ santaṃ iriyāpathaṃ upadisanto ^b^nisīdatī^eb^ti āha.  athassa nisajjāya daḷhabhāvaṃ assāsapassāsānaṃ pavattanasukhataṃ ārammaṇapariggahūpāyañca dassento  pallaṅkaṃ ābhujitvātiādimāha. tattha ^b^pallaṅka^eb^nti samantato ūrubaddhāsanaṃ. ^b^ābhujitvā^eb^ti  bandhitvā. ^b^ujuṃ kāyaṃ paṇidhāyā^eb^ti uparimasarīraṃ ujukaṃ ṭhapetvā. aṭṭhārasapiṭṭhikaṇṭake  koṭiyā koṭiṃ paṭipādetvā. evañhi nisīdantassa cammamaṃsanhārūni na paṇamanti. athassa  yā tesaṃ paṇamanappaccayā khaṇe khaṇe vedanā uppajjeyyuṃ, tā na uppajjanti. tāsu anuppajjamānāsu  cittaṃ ekaggaṃ hoti, kammaṭṭhānaṃ na paripatati, vuddhiṃ phātiṃ upagacchati. ^b^parimukhaṃ  satiṃ upaṭṭhapetvā^eb^ti kammaṭṭhānābhimukhaṃ satiṃ ṭhapayitvā. atha vā ^b^parī^eb^ti pariggahaṭṭho.  ^b^mukha^eb^nti niyyānaṭṭho. ^b^satī^eb^ti upaṭṭhānaṭṭho. tena vuccati ``parimukhaṃ sati''nti  evaṃ ^b^paṭisambhidāyaṃ^eb^ (paṭi0 ma0 1.164) vuttanayenapettha attho daṭṭhabbo. tatrāyaṃ saṅkhepo,  pariggahitaniyyānaṃ satiṃ katvāti. </p>
              <p>[03] 219^b^.^eb^ ^b^so^eb^ ^a^M1.0263^ea^ ^b^satova assasati sato passasatī^eb^ti so  bhikkhu evaṃ nisīditvā  evañca satiṃ ^a^V1.0260^ea^ upaṭṭhapetvā taṃ satiṃ avijahanto sato eva assasati sato passasati, satokārī  hotīti vuttaṃ hoti. idāni yehākārehi satokārī hoti, te dassetuṃ dīghaṃ  vā assasantotiādimāha. vuttañhetaṃ ^b^paṭisambhidāyaṃ^eb^ ``so satova assasati sato  passasatī''ti etasseva ^b^vibhaṅge^eb^ -- </p>
              <p>[02] ``bāttiṃsāya ākārehi sato kārī hoti. dīghaṃ assāsavasena cittassa ekaggataṃ  avikkhepaṃ pajānato sati upaṭṭhitā hoti. tāya satiyā tena ñāṇena sato kārī hoti.  dīghaṃ passāsavasena...pe0... paṭinissaggānupassī assāsavasena. paṭinissaggānupassī  passāsavasena cittassa ekaggataṃ avikkhepaṃ pajānato sati upaṭṭhitā hoti. tāya satiyā  tena ñāṇena sato kārī hotī''ti (paṭi0 ma0 1.165).</p>
              <p>[03] tattha ^b^dīghaṃ vā assasanto^eb^ti dīghaṃ vā assāsaṃ pavattayanto. ^b^assāso^eb^ti bahi nikkhamanavāto.  ^b^passāso^eb^ti anto pavisanavātoti ^b^vinayaṭṭhakathāyaṃ^eb^ vuttaṃ. ^b^suttantaṭṭhakathāsu^eb^  pana uppaṭipāṭiyā āgataṃ. tattha sabbesampi gabbhaseyyakānaṃ mātukucchito nikkhamanakāle  paṭhamaṃ abbhantaravāto bahi nikkhamati. pacchā bāhiravāto sukhumarajaṃ gahetvā abbhantaraṃ  pavisanto tāluṃ āhacca nibbāyati. evaṃ tāva assāsapassāsā veditabbā.</p>
              <p>[03] yā pana tesaṃ dīgharassatā, sā addhānavasena veditabbā. yathā hi okāsaddhānaṃ pharitvā  ṭhitaṃ udakaṃ vā vālikā vā ``dīghamudakaṃ dīghā vālikā, rassamudakaṃ rassā vālikā''ti  vuccati, evaṃ cuṇṇavicuṇṇāpi assāsapassāsā hatthisarīre ca ahisarīre ca tesaṃ attabhāvasaṅkhātaṃ  dīghaṃ addhānaṃ saṇikaṃ pūretvā saṇikameva nikkhamanti. tasmā dīghāti vuccanti.  sunakhasasādīnaṃ attabhāvasaṅkhātaṃ rassaṃ addhānaṃ sīghaṃ pūretvā sīghameva nikkhamanti, tasmā  rassāti vuccanti. manussesu pana keci hatthiahiādayo viya kāladdhānavasena dīghaṃ  assasanti ca passasanti ca. keci sunakhasasādayo viya rassaṃ, tasmā tesaṃ kālavasena  dīghamaddhānaṃ ^a^M1.0264^ea^ nikkhamantā ca pavisantā ca te ``dīghā'' ittaramaddhānaṃ nikkhamantā  ca pavisantā ca ``rassā''ti veditabbā.</p>
              <p>[03] tatrāyaṃ ^a^V1.0261^ea^ bhikkhu navahākārehi dīghaṃ assasanto passasanto ca ``dīghaṃ assasāmi, passasāmī''ti  pajānāti. evaṃ pajānato cassa ekenākārena kāyānupassanāsatipaṭṭhānabhāvanā sampajjatīti  veditabbā. yathāha ^b^paṭisambhidāyaṃ^eb^ (paṭi0 ma0 1.166) -- </p>
              <p>[02] ``kathaṃ dīghaṃ assasanto dīghaṃ assasāmīti pajānāti. dīghaṃ passasanto dīghaṃ passasāmīti  pajānāti. dīghaṃ assāsaṃ addhānasaṅkhāte assasati. dīghaṃ passāsaṃ addhānasaṅkhāte passasati.  dīghaṃ assāsapassāsaṃ addhānasaṅkhāte assasatipi passasatipi. dīghaṃ assāsapassāsaṃ addhānasaṅkhāte  assasatopi passasatopi chando uppajjati. chandavasena tato sukhumataraṃ dīghaṃ assāsaṃ addhānasaṅkhāte  assasati. chandavasena tato sukhumataraṃ dīghaṃ passāsaṃ...pe0... dīghaṃ assāsapassāsaṃ addhānasaṅkhāte  assasatipi passasatipi. chandavasena tato sukhumataraṃ dīghaṃ assāsapassāsaṃ addhānasaṅkhāte assasatopi  passasatopi pāmojjaṃ uppajjati. pāmojjavasena tato sukhumataraṃ dīghaṃ assāsaṃ addhānasaṅkhāte  assasati. pāmojjavasena tato sukhumataraṃ dīghaṃ passāsaṃ...pe0... dīghaṃ assāsapassāsaṃ  addhānasaṅkhāte assasatipi passasatipi. pāmojjavasena tato sukhumataraṃ dīghaṃ assāsapassāsaṃ  addhānasaṅkhāte assasatopi passasatopi dīghaṃ assāsapassāsā cittaṃ vivattati, upekkhā  saṇṭhāti. imehi navahi ākārehi dīghaṃ assāsapassāsā kāyo. upaṭṭhānaṃ sati.  anupassanā ñāṇaṃ. kāyo upaṭṭhānaṃ, no sati. sati upaṭṭhānañceva sati ca. tāya  satiyā tena ñāṇena taṃ kāyaṃ anupassati. tena vuccati kāye kāyānupassanāsatipaṭṭhānabhāvanā''ti.</p>
              <p>[03] esa ^a^M1.0265^ea^ nayo rassapadepi. ayaṃ pana viseso, yathā ettha ``dīghaṃ assāsaṃ addhānasaṅkhāte''ti  vuttaṃ, evamidha ``rassaṃ assāsaṃ ittarasaṅkhāte assasatī''ti āgataṃ. tasmā rassavasena  yāva ``tena vuccati kāye kāyānupassanāsatipaṭṭhānabhāvanā''ti, tāva yojetabbaṃ.</p>
              <p>[03] evaṃ ayaṃ addhānavasena ittaravasena ca imehākārehi assāsapassāse pajānanto dīghaṃ vā  assasanto dīghaṃ assasāmīti pajānāti...pe0... rassaṃ vā passasanto rassaṃ passasāmīti  pajānātīti veditabbo. evaṃ pajānato cassa -- </p>
              <p>[21] dīgho ^a^V1.0262^ea^ rasso ca assāso, </p>
              <p>[27] passāsopi ca tādiso. </p>
              <p>[26] cattāro vaṇṇā vattanti, </p>
              <p>[22] nāsikaggeva bhikkhunoti.. (pārā0 aṭṭha0 2.165). </p>
              <p>[03] 220^b^.^eb^ ^b^sabbakāyapaṭisaṃvedī assasissāmi...pe0... passasissāmīti sikkhatī^eb^ti sakalassa  assāsakāyassa ādimajjhapariyosānaṃ viditaṃ karonto pākaṭaṃ karonto assasissāmīti  sikkhati. sakalassa passāsakāyassa ādimajjhapariyosānaṃ viditaṃ karonto pākaṭaṃ  karonto passasissāmīti sikkhati. evaṃ viditaṃ karonto pākaṭaṃ karonto ñāṇasampayuttacittena  assasati ceva passasati ca. tasmā ``assasissāmi passasissāmī''ti sikkhatīti vuccati.  ekassa hi bhikkhuno cuṇṇavicuṇṇavisaṭe assāsakāye passāsakāye vā ādi pākaṭo  hoti, na majjhapariyosānaṃ. so ādimeva pariggahetuṃ sakkoti, majjhapariyosāne  kilamati. ekassa majjhaṃ pākaṭaṃ hoti, na ādipariyosānaṃ. ekassa pariyosānaṃ pākaṭaṃ  hoti, na ādimajjhaṃ. so pariyosānaṃyeva pariggahetuṃ sakkoti, ādimajjhe kilamati.  ekassa sabbampi pākaṭaṃ hoti, so sabbampi pariggahetuṃ sakkoti, na katthaci kilamati,  tādisena bhavitabbanti dassento āha -- ``sabbakāyapaṭisaṃvedī assasissāmīti...pe0...  passasissāmīti sikkhatī''ti.</p>
              <p>[03] tattha ^a^M1.0266^ea^ ^b^sikkhatī^eb^ti evaṃ ghaṭati vāyamati. yo vā tathābhūtassa saṃvaro,  ayamettha adhisīlasikkhā. yo tathābhūtassa samādhi, ayaṃ adhicittasikkhā. yā tathābhūtassa  paññā, ayaṃ adhipaññāsikkhāti imā tisso sikkhāyo tasmiṃ ārammaṇe tāya satiyā  tena manasikārena sikkhati āsevati bhāveti bahulīkarotīti evamettha attho daṭṭhabbo.</p>
              <p>[03] tattha yasmā purimanaye kevalaṃ assasitabbaṃ passasitabbameva, na ca aññaṃ kiñci kātabbaṃ.  ito paṭṭhāya pana ñāṇuppādanādīsu yogo karaṇīyo. tasmā tattha assasāmīti pajānāti  passasāmīti pajānāticceva vattamānakālavasena pāḷiṃ vatvā ito paṭṭhāya kattabbassa ñāṇuppādanādino  ākārassa dassanatthaṃ sabbakāyapaṭisaṃvedī assasissāmītiādinā nayena anāgatavacanavasena  pāḷi āropitāti veditabbā. </p>
              <p>[01] ^b^passambhayaṃ^eb^ ^a^V1.0263^ea^ ^b^kāyasaṅkhāraṃ assasissāmīti...pe0... passasissāmīti sikkhatī^eb^ti oḷārikaṃ  kāyasaṅkhāraṃ passambhento paṭippassambhento nirodhento vūpasamento assasissāmi passasissāmīti  sikkhati. tatra evaṃ oḷārikasukhumatā ca passaddhi ca veditabbā. imassa hi bhikkhuno  pubbe apariggahitakāle kāyo ca cittañca sadarathā honti oḷārikā. kāyacittānaṃ  oḷārikatte avūpasante assāsapassāsāpi oḷārikā honti, balavatarā hutvā pavattanti,  nāsikā nappahoti, mukhena assasantopi passasantopi tiṭṭhati. yadā panassa kāyopi  cittampi pariggahitā honti, tadā te santā honti vūpasantā. tesu vūpasantesu assāsapassāsā  sukhumā hutvā pavattanti, ``atthi nu kho natthī''ti vicetabbatākārappattā honti.</p>
              <p>[03] seyyathāpi purisassa dhāvitvā, pabbatā vā orohitvā, mahābhāraṃ vā sīsato oropetvā  ṭhitassa oḷārikā assāsapassāsā honti, nāsikā nappahoti, mukhena assasantopi  passasantopi tiṭṭhati. yadā panesa taṃ parissamaṃ vinodetvā nhatvā ca pivitvā ca allasāṭakaṃ  hadaye katvā sītāya chāyāya nipanno hoti, athassa te assāsapassāsā ^a^M1.0267^ea^  sukhumā honti ``atthi nu kho natthī''ti vicetabbatākārappattā, evameva imassa  bhikkhuno pubbe apariggahitakāle kāyo ca...pe0... vicetabbatākārappattā honti.  taṃ kissa hetu? tathā hissa pubbe apariggahitakāle ``oḷārikoḷārike kāyasaṅkhāre  passambhemī''ti ābhogasamannāhāramanasikārapaccavekkhaṇā natthi, pariggahitakāle pana  atthi. tenassa apariggahitakālato pariggahitakāle kāyasaṅkhāro sukhumo hoti. tenāhu  porāṇā -- </p>
              <p>[21] ``sāraddhe kāye citte ca, adhimattaṃ pavattati. </p>
              <p>[22] asāraddhamhi kāyamhi, sukhumaṃ sampavattatī''ti.. (pārā0 aṭṭha0 2.165). </p>
              <p>[03] 221^b^.^eb^ pariggahepi oḷāriko, paṭhamajjhānupacāre sukhumo. tasmimpi oḷāriko,  paṭhamajjhāne sukhumo. paṭhamajjhāne ca dutiyajjhānupacāre ca oḷāriko, dutiyajjhāne  sukhumo. dutiyajjhāne ca tatiyajjhānupacāre ca oḷāriko, tatiyajjhāne sukhumo.  tatiyajjhāne ca catutthajjhānupacāre ca oḷāriko, catutthajjhāne atisukhumo appavattimeva  pāpuṇātīti. idaṃ tāva ^b^dīghabhāṇakasaṃyuttabhāṇakānaṃ^eb^ mataṃ.</p>
              <p>[03] ^b^majjhimabhāṇakā^eb^ ^a^V1.0264^ea^ pana paṭhamajjhāne oḷāriko, dutiyajjhānupacāre sukhumoti evaṃ  heṭṭhimaheṭṭhimajjhānato uparūparijjhānupacārepi sukhumataramicchanti. sabbesaññeva pana matena  apariggahitakāle pavattakāyasaṅkhāro pariggahitakāle paṭippassambhati. pariggahitakāle  pavattakāyasaṅkhāro paṭhamajjhānupacāre...pe0... catutthajjhānupacāre pavattakāyasaṅkhāro catutthajjhāne  paṭippassambhati. ayaṃ tāva ^b^samathe^eb^ nayo.</p>
              <p>[03] ^b^vipassanāyaṃ^eb^ pana apariggahe pavatto kāyasaṅkhāro oḷāriko, mahābhūtapariggahe sukhumo.  sopi oḷāriko, upādārūpapariggahe sukhumo. sopi oḷāriko, sakalarūpapariggahe  sukhumo. sopi oḷāriko, arūpapariggahe sukhumo. sopi oḷāriko, rūpārūpapariggahe  sukhumo. sopi oḷāriko, paccayapariggahe sukhumo. sopi oḷāriko, sappaccayanāmarūpapariggahe  sukhumo. sopi oḷāriko, lakkhaṇārammaṇikavipassanāya sukhumo. sopi dubbalavipassanāya  oḷāriko, balavavipassanāya sukhumo. tattha pubbe vuttanayeneva purimassa purimassa  pacchimena ^a^M1.0268^ea^ pacchimena paṭippassaddhi veditabbā. evamettha oḷārikasukhumatā  ca passaddhi ca veditabbā. </p>
              <p>[01] paṭisambhidāyaṃ (paṭi0 ma0 1.171) panassa saddhiṃ codanāsodhanāhi evamattho vutto -- </p>
              <p>[02] ``kathaṃ passambhayaṃ kāyasaṅkhāraṃ assasissāmi...pe0... passasissāmīti sikkhati?  katame kāyasaṅkhārā? dīghaṃ assāsapassāsā kāyikā ete dhammā kāyapaṭibaddhā kāyasaṅkhārā.  te kāyasaṅkhāre passambhento nirodhento vūpasamento sikkhati...pe0... yathārūpehi kāyasaṅkhārehi  kāyassa ānamanā, vinamanā, sannamanā, paṇamanā, iñjanā, phandanā, calanā, kampanā passambhayaṃ  kāyasaṅkhāraṃ assasissāmīti sikkhati, passambhayaṃ kāyasaṅkhāraṃ passasissāmīti sikkhati.  yathārūpehi kāyasaṅkhārehi kāyassa na ānamanā, na vinamanā, na sannamanā, na paṇamanā,  aniñjanā, aphandanā, acalanā, akampanā santaṃ sukhumaṃ passambhayaṃ kāyasaṅkhāraṃ assasissāmi  passasissāmīti sikkhati. </p>
              <p>[02] ``iti kira passambhayaṃ kāyasaṅkhāraṃ assasissāmīti  sikkhati. passambhayaṃ kāyasaṅkhāraṃ ^a^V1.0265^ea^  passasissāmīti sikkhati. evaṃ sante vātūpaladdhiyā ca pabhāvanā na hoti. assāsapassāsānañca  pabhāvanā na hoti. ānāpānassatiyā ca pabhāvanā na hoti, ānāpānassatisamādhissa ca  pabhāvanā na hoti, na ca naṃ taṃ samāpattiṃ paṇḍitā samāpajjantipi vuṭṭhahantipi. </p>
              <p>[02] ``iti kira passambhayaṃ kāyasaṅkhāraṃ assasissāmi passasissāmīti sikkhati. evaṃ  sante vātūpaladdhiyā ca pabhāvanā hoti, assāsapassāsānañca pabhāvanā hoti, ānāpānassatiyā  ca pabhāvanā hoti, ānāpānassatisamādhissa ca pabhāvanā hoti, tañca naṃ samāpattiṃ paṇḍitā  samāpajjantipi vuṭṭhahantipi. yathā kathaṃ viya? </p>
              <p>[02] ``seyyathāpi kaṃse ākoṭite paṭhamaṃ oḷārikā saddā pavattanti. oḷārikānaṃ  saddānaṃ nimittaṃ sugahitattā sumanasikatattā sūpadhāritattā niruddhepi oḷārike  sadde atha pacchā sukhumakā ^a^M1.0269^ea^ saddā pavattanti. sukhumakānaṃ saddānaṃ nimittaṃ  suggahitattā sumanasikatattā sūpadhāritattā niruddhepi sukhumake sadde atha pacchā sukhumasaddanimittārammaṇatāpi  cittaṃ pavattati, evameva paṭhamaṃ oḷārikā assāsapassāsā pavattanti. oḷārikānaṃ  assāsapassāsānaṃ nimittaṃ suggahitattā sumanasikatattā sūpadhāritattā niruddhepi  oḷārike assāsapassāse atha pacchā sukhumakā assāsapassāsā pavattanti. sukhumakānaṃ  assāsapassāsānaṃ nimittaṃ suggahitattā sumanasikatattā sūpadhāritattā niruddhepi  sukhumake assāsapassāse atha pacchā sukhumāssāsapassāsanimittārammaṇatāpi cittaṃ na  vikkhepaṃ gacchati. </p>
              <p>[02] ``evaṃ sante vātūpaladdhiyā ca pabhāvanā hoti, assāsapassāsānañca pabhāvanā hoti,  ānāpānassatiyā ca pabhāvanā hoti, ānāpānassatisamādhissa ca pabhāvanā hoti, tañca naṃ  samāpattiṃ paṇḍitā samāpajjantipi vuṭṭhahantipi. passambhayaṃ kāyasaṅkhāraṃ assāsapassāsā  kāyo, upaṭṭhānaṃ sati, anupassanā ñāṇaṃ, kāyo upaṭṭhānaṃ, no sati, sati upaṭṭhānañceva  sati ca, tāya satiyā tena ñāṇena taṃ kāyaṃ anupassati. tena vuccati kāye kāyānupassanā  satipaṭṭhānabhāvanā''ti.</p>
              <p>[03] ayaṃ ^a^V1.0266^ea^ tāvettha kāyānupassanāvasena vuttassa paṭhamacatukkassa anupubbapadavaṇṇanā. </p>
              <p>[03] 222^b^.^eb^ yasmā panettha idameva catukkaṃ ādikammikassa kammaṭṭhānavasena vuttaṃ. itarāni  pana tīṇi catukkāni ettha pattajjhānassa vedanācittadhammānupassanāvasena vuttāni.  tasmā idaṃ kammaṭṭhānaṃ bhāvetvā ānāpānacatutthajjhānapadaṭṭhānāya vipassanāya saha paṭisambhidāhi  arahattaṃ pāpuṇitukāmena ādikammikena kulaputtena pubbe vuttanayeneva sīlaparisodhanādīni  sabbakiccāni katvā vuttappakārassa ācariyassa santike pañcasandhikaṃ kammaṭṭhānaṃ  uggahetabbaṃ.</p>
              <p>[03] tatrime ^a^M1.0270^ea^ pañca sandhayo uggaho, paripucchā, upaṭṭhānaṃ, appanā, lakkhaṇanti.  tattha ^b^uggaho^eb^ nāma kammaṭṭhānassa uggaṇhanaṃ. ^b^paripucchā^eb^ nāma kammaṭṭhānassa paripucchanā.  ^b^upaṭṭhānaṃ^eb^ nāma kammaṭṭhānassa upaṭṭhānaṃ. ^b^appanā^eb^ nāma kammaṭṭhānassa appanā. ^b^lakkhaṇaṃ^eb^  nāma kammaṭṭhānassa lakkhaṇaṃ. ``evaṃlakkhaṇamidaṃ kammaṭṭhāna''nti kammaṭṭhānasabhāvūpadhāraṇanti  vuttaṃ hoti.</p>
              <p>[03] evaṃ pañcasandhikaṃ kammaṭṭhānaṃ uggaṇhanto attanāpi na kilamati, ācariyampi na viheseti.  tasmā thokaṃ uddisāpetvā bahukālaṃ sajjhāyitvā evaṃ pañcasandhikaṃ kammaṭṭhānaṃ uggahetvā  ācariyassa santike vā aññatra vā pubbe vuttappakāre senāsane vasantena upacchinnakhuddakapalibodhena  katabhattakiccena bhattasammadaṃ paṭivinodetvā sukhanisinnena ratanattayaguṇānussaraṇena cittaṃ  sampahaṃsetvā ācariyuggahato ekapadampi asammuyhantena idaṃ ānāpānassatikammaṭṭhānaṃ  manasi kātabbaṃ. tatrāyaṃ manasikāravidhi -- </p>
              <p>[03] 223^b^.^eb^ </p>
              <p>[21] gaṇanā anubandhanā, phusanā ṭhapanā sallakkhaṇā. </p>
              <p>[22] vivaṭṭanā pārisuddhi, tesañca paṭipassanāti..</p>
              <p>[03] tattha ^b^gaṇanā^eb^ti gaṇanāyeva. ^b^anubandhanā^eb^ti anuvahanā. ^b^phusanā^eb^ti phuṭṭhaṭṭhānaṃ.  ^b^ṭhapanā^eb^ti appanā. ^b^sallakkhaṇā^eb^ti vipassanā. ^b^vivaṭṭanā^eb^ti maggo. ^b^pārisuddhī^eb^ti  phalaṃ. ^b^tesañca paṭipassanā^eb^ti paccavekkhaṇā.</p>
              <p>[03] tattha iminā ādikammikena kulaputtena paṭhamaṃ gaṇanāya idaṃ  kammaṭṭhānaṃ manasi kātabbaṃ ^a^V1.0267^ea^.  gaṇentena ca pañcannaṃ heṭṭhā na ṭhapetabbaṃ. dasannaṃ upari na netabbaṃ. antarā khaṇḍaṃ na  dassetabbaṃ. pañcannaṃ heṭṭhā ṭhapentassa hi sambādhe okāse cittuppādo vipphandati  sambādhe vaje sanniruddhagogaṇo viya. dasannampi upari nentassa gaṇananissitako cittuppādo  hoti. antarā khaṇḍaṃ dassentassa ``sikhāppattaṃ nu kho me kammaṭṭhānaṃ, no''ti cittaṃ  vikampati. tasmā ete dose vajjetvā gaṇetabbaṃ.</p>
              <p>[03] gaṇentena ca paṭhamaṃ dandhagaṇanāya ^b^dhaññamāpakagaṇanāya^eb^ gaṇetabbaṃ. dhaññamāpako hi nāḷiṃ pūretvā  ``eka''nti vatvā okirati. puna pūrento kiñci kacavaraṃ disvā taṃ chaḍḍento  ``ekaṃ eka''nti vadati. esa nayo dve dvetiādīsu. evameva imināpi assāsapassāsesu  yo upaṭṭhāti, taṃ ^a^M1.0271^ea^ gahetvā ``ekaṃ eka''nti ādiṃ katvā yāva ``dasa  dasā''ti pavattamānaṃ pavattamānaṃ upalakkhetvāva gaṇetabbaṃ. tassa evaṃ gaṇayato nikkhamantā  ca pavisantā ca assāsapassāsā pākaṭā honti.</p>
              <p>[03] athānena taṃ dandhagaṇanaṃ dhaññamāpakagaṇanaṃ pahāya sīghagaṇanāya ^b^gopālakagaṇanāya^eb^ gaṇetabbaṃ.  cheko hi gopālako sakkharādayo ucchaṅgena gahetvā rajjudaṇḍahattho pātova vajaṃ gantvā  gāvo piṭṭhiyaṃ paharitvā palighatthambhamatthake nisinno dvārappattaṃ dvārappattaṃyeva gāviṃ  ekā dveti sakkharaṃ khipitvā gaṇeti. tiyāmarattiṃ sambādhe okāse dukkhaṃ vutthagogaṇo  nikkhamanto nikkhamanto aññamaññaṃ upanighaṃsanto vegena vegena puñjapuñjo hutvā nikkhamati.  so vegena vegena ``tīṇi cattāri pañca dasā''ti gaṇetiyeva, evamimassāpi purimanayena  gaṇayato assāsapassāsā pākaṭā hutvā sīghaṃ sīghaṃ punappunaṃ sañcaranti. tatonena ``punappunaṃ  sañcarantī''ti ñatvā anto ca bahi ca agahetvā dvārappattaṃ dvārappattaṃyeva gahetvā ``eko  dve tīṇi cattāri pañca cha. eko dve tīṇi cattāri pañca cha satta...pe0... aṭṭha, nava,  dasā''ti sīghaṃ sīyaṃ gaṇetabbameva. gaṇanapaṭibaddhe hi kammaṭṭhāne gaṇanabaleneva cittaṃ  ekaggaṃ hoti, arittupatthambhanavasena caṇḍasote nāvāṭṭhapanamiva.</p>
              <p>[03] tassevaṃ sīghaṃ sīghaṃ gaṇayato kammaṭṭhānaṃ nirantaraṃ pavattaṃ viya hutvā upaṭṭhāti. atha nirantaraṃ  pavattatīti ñatvā anto ca bahi ca vātaṃ apariggahetvā purimanayeneva vegena vegena  gaṇetabbaṃ. anto pavisanavātena hi saddhiṃ cittaṃ pavesayato abbhantaraṃ vātabbhāhataṃ medapūritaṃ  ^a^V1.0268^ea^ viya hoti. bahi nikkhamanavātena saddhiṃ cittaṃ nīharato bahiddhā puthuttārammaṇe cittaṃ  vikkhipati. phuṭṭhaphuṭṭhokāse pana satiṃ ṭhapetvā bhāventasseva bhāvanā sampajjati.  tena vuttaṃ ``anto ca bahi ca vātaṃ apariggahetvā purimanayeneva vegena vegena gaṇetabba''nti.</p>
              <p>[03] kīvaciraṃ panetaṃ gaṇetabbanti? yāva vinā gaṇanāya assāsapassāsārammaṇe sati santiṭṭhati.  bahivisaṭavitakkavicchedaṃ katvā assāsapassāsārammaṇe satisaṇṭhāpanatthaṃyeva hi gaṇanāti. </p>
              <p>[03] 224^b^.^eb^ evaṃ ^a^M1.0272^ea^ gaṇanāya manasi katvā ^b^anubandhanāya^eb^ manasi kātabbaṃ. ^b^anubandhanā^eb^  nāma gaṇanaṃ paṭisaṃharitvā satiyā nirantaraṃ assāsapassāsānaṃ anugamanaṃ. tañca kho  na ādimajjhapariyosānānugamanavasena. bahinikkhamanavātassa hi nābhi ādi, hadayaṃ majjhaṃ,  nāsikaggaṃ pariyosānaṃ. abbhantaraṃ pavisanavātassa nāsikaggaṃ ādi, hadayaṃ majjhaṃ nābhi  pariyosānaṃ. tañcassa anugacchato vikkhepagataṃ cittaṃ sāraddhāya ceva hoti iñjanāya  ca. yathāha -- </p>
              <p>[02] ``assāsādimajjhapariyosānaṃ satiyā anugacchato ajjhattaṃ vikkhepagatena cittena kāyopi  cittampi sāraddhā ca honti iñjitā ca phanditā ca. passāsādimajjhapariyosānaṃ satiyā  anugacchato bahiddhā vikkhepagatena cittena kāyopi cittampi sāraddhā ca honti iñjitā  ca phanditā cā''ti (paṭi0 ma0 1.157). </p>
              <p>[01] tasmā anubandhanāya manasikarontena ādimajjhapariyosānavasena na manasi kātabbaṃ. apica  kho ^b^phusanāvasena^eb^ ca ^b^ṭhapanāvasena^eb^ ca manasi kātabbaṃ. gaṇanānubandhanāvasena viya hi  phusanāṭhapanāvasena visuṃ manasikāro natthi. phuṭṭhaphuṭṭhaṭṭhāneyeva pana gaṇento gaṇanāya  ca phusanāya ca manasi karoti. tattheva gaṇanaṃ paṭisaṃharitvā te satiyā anubandhanto,  appanāvasena ca cittaṃ ṭhapento anubandhanāya ca phusanāya ca ṭhapanāya ca manasi karotīti  vuccati. svāyamattho ^b^aṭṭhakathāsu^eb^ vuttapaṅguḷadovārikūpamāhi ^b^paṭisambhidāyaṃ^eb^ vuttakakacūpamāya  ca veditabbo. </p>
              <p>[03] 225^b^.^eb^ tatrāyaṃ ^b^paṅguḷopamā^eb^ -- seyyathāpi paṅguḷo dolāya kīḷataṃ mātāputtānaṃ dolaṃ  khipitvā ^a^V1.0269^ea^ tattheva dolāthambhamūle nisinno kamena āgacchantassa ca gacchantassa ca dolāphalakassa  ubho koṭiyo majjhañca passati, na ca ubhokoṭimajjhānaṃ dassanatthaṃ byāvaṭo hoti, evamevāyaṃ  bhikkhu sativasena upanibandhanathambhamūle ṭhatvā assāsapassāsadolaṃ khipitvā tattheva nimitte  satiyā nisīdanto kamena āgacchantānañca gacchantānañca phuṭṭhaṭṭhāne assāsapassāsānaṃ  ādimajjhapariyosānaṃ satiyā anugacchanto tattha ca cittaṃ ṭhapento passati, na ca tesaṃ  dassanatthaṃ byāvaṭo hoti, ayaṃ paṅguḷopamā. </p>
              <p>[03] 226^b^.^eb^ ayaṃ ^a^M1.0273^ea^ pana ^b^dovārikūpamā^eb^ -- seyyathāpi dovāriko nagarassa  anto ca bahi ca purise ``ko tvaṃ, kuto vā āgato, kuhiṃ vā gacchasi, kiṃ  vā te hatthe''ti na vīmaṃsati. na hi tassa te bhārā, dvārappattaṃ dvārappattaṃyeva pana  vīmaṃsati, evameva imassa bhikkhuno antopaviṭṭhavātā ca bahinikkhantavātā ca na bhārā honti,  dvārappattā dvārappattāyeva bhārāti ayaṃ dovārikūpamā. </p>
              <p>[03] 227^b^.^eb^ ^b^kakacūpamā^eb^ pana ādito paṭṭhāya evaṃ veditabbā. vuttañhetaṃ -- </p>
              <p>[21] ``nimittaṃ assāsapassāsā, anārammaṇamekacittassa. </p>
              <p>[22] ajānato ca tayo dhamme, bhāvanā nupalabbhati.. </p>
              <p>[21] ``nimittaṃ assāsapassāsā, anārammaṇamekacittassa. </p>
              <p>[22] jānato ca tayo dhamme, bhāvanā upalabbhatī''ti.. (paṭi0 ma0 1.159). </p>
              <p>[02] ``kathaṃ ime tayo dhammā ekacittassa ārammaṇā na honti, na cime tayo dhammā aviditā  honti, na ca cittaṃ vikkhepaṃ gacchati, padhānañca paññāyati, payogañca sādheti, visesamadhi  gacchati? seyyathāpi rukkho same bhūmibhāge nikkhitto, tamenaṃ puriso kakacena  chindeyya. rukkhe phuṭṭhakakacadantānaṃ vasena purisassa sati upaṭṭhitā hoti, na āgate  vā gate vā ^a^V1.0270^ea^ kakacadante manasi karoti, na āgatā vā gatā vā kakacadantā aviditā  honti, padhānañca paññāyati, payogañca sādheti, visesamadhigacchati. </p>
              <p>[02] ``yathā rukkho same bhūmibhāge nikkhitto, evaṃ upanibandhanānimittaṃ. yathā kakacadantā,  evaṃ assāsapassāsā. yathā rukkhe phuṭṭhakakacadantānaṃ vasena purisassa sati upaṭṭhitā hoti,  na āgate vā gate vā kakacadante manasi karoti, na āgatā vā gatā vā kakacadantā  aviditā honti, padhānañca paññāyati, payogañca sādheti, visesamadhigacchati, evameva  bhikkhu nāsikagge vā mukhanimitte vā satiṃ upaṭṭhapetvā nisinno hoti, na āgate  vā gate vā assāsapassāse manasi karoti, na ca āgatā vā gatā vā assāsapassāsā aviditā  ^a^M1.0274^ea^ honti, padhānañca paññāyati, payogañca sādheti, visesamadhigacchati. </p>
              <p>[02] ``padhānanti katamaṃ ^b^padhānaṃ^eb^? āraddhavīriyassa kāyopi cittampi kammaniyaṃ hoti,  idaṃ padhānaṃ. katamo ^b^payogo^eb^? āraddhavīriyassa upakkilesā pahīyanti, vitakkā  vūpasamanti, ayaṃ payogo. katamo ^b^viseso^eb^? āraddhavīriyassa saṃyojanā pahīyanti, anusayā  byantī honti, ayaṃ viseso. evaṃ ime tayo dhammā ekacittassa ārammaṇā na honti,  na cime tayo dhammā aviditā honti, na ca cittaṃ vikkhepaṃ gacchati, padhānañca paññāyati,  payogañca sādheti, visesamadhigacchati (paṭi0 ma0 1.159). </p>
              <p>[21] ``ānāpānassati yassa, paripuṇṇā subhāvitā. </p>
              <p>[27] anupubbaṃ paricitā, yathā buddhena desitā. </p>
              <p>[22] so imaṃ lokaṃ pabhāseti, abbhā muttova candimā''ti.. (paṭi0 ma0 1.160).</p>
              <p>[03] ayaṃ kakacūpamā. idha panassa āgatāgatavasena amanasikāramattameva payojananti veditabbaṃ. </p>
              <p>[03] 228^b^.^eb^ idaṃ ^a^V1.0271^ea^ kammaṭṭhānaṃ manasikaroto kassaci na cireneva nimittañca uppajjati, avasesajhānaṅgapaṭimaṇḍitā  appanāsaṅkhātā ṭhapanā ca sampajjati. kassaci pana gaṇanāvaseneva manasikārakālato pabhuti  anukkamato oḷārikāssāsapassāsanirodhavasena kāyadarathe vūpasante kāyopi cittampi  lahukaṃ hoti, sarīraṃ ākāse laṅghanākārappattaṃ viya hoti. yathā sāraddhakāyassa mañce  vā pīṭhe vā nisīdato mañcapīṭhaṃ onamati, vikūjati, paccattharaṇaṃ valiṃ gaṇhāti. asāraddhakāyassa  pana nisīdato neva mañcapīṭhaṃ onamati, na vikūjati, na paccattharaṇaṃ valiṃ gaṇhāti, tūlapicupūritaṃ  viya mañcapīṭhaṃ hoti. kasmā? yasmā asāraddho kāyo lahuko hoti. evameva gaṇanāvasena  manasikārakālato pabhuti anukkamato oḷārikāssāsapassāsanirodhavasena kāyadarathe  vūpasante kāyopi cittampi lahukaṃ hoti, sarīraṃ ākāse laṅghanākārappattaṃ viya  hoti.</p>
              <p>[03] tassa ^a^M1.0275^ea^ oḷārike assāsapassāse niruddhe sukhumassāsapassāsanimittārammaṇaṃ  cittaṃ pavattati. tasmimpi niruddhe aparāparaṃ tato sukhumataraṃ sukhumataraṃ nimittārammaṇaṃ  pavattatiyeva. kathaṃ? yathā puriso mahatiyā lohasalākāya kaṃsathālaṃ ākoṭeyya,  ekappahārena mahāsaddo uppajjeyya, tassa oḷārikasaddārammaṇaṃ cittaṃ pavatteyya. niruddhe  oḷārike sadde atha pacchā sukhumasaddanimittārammaṇaṃ, tasmimpi niruddhe aparāparaṃ tato  sukhumataraṃ sukhumataraṃ saddanimittārammaṇaṃ pavattateva, evanti veditabbaṃ. vuttampicetaṃ --  ``seyyathāpi kaṃse ākoṭite''ti (paṭi0 ma0 1.171) vitthāro. </p>
              <p>[03] 229^b^.^eb^ yathā hi aññāni kammaṭṭhānāni uparūpari vibhūtāni honti, na tathā idaṃ. idaṃ  pana uparūpari bhāventassa sukhumattaṃ gacchati, upaṭṭhānampi na upagacchati, evaṃ anupaṭṭhahante  pana tasmiṃ tena bhikkhunā uṭṭhāyāsanā cammakhaṇḍaṃ papphoṭetvā na gantabbaṃ. kiṃ kātabbaṃ?  ``ācariyaṃ pucchissāmī''ti vā, ``naṭṭhaṃ dāni me kammaṭṭhāna''nti vā na vuṭṭhātabbaṃ.  iriyāpathaṃ vikopetvā gacchato hi kammaṭṭhānaṃ navanavameva hoti. tasmā yathānisinneneva  desato āharitabbaṃ.</p>
              <p>[03] tatrāyaṃ āharaṇūpāyo, tena hi bhikkhunā kammaṭṭhānassa anupaṭṭhānabhāvaṃ ñatvā iti paṭisañcikkhitabbaṃ,  ime assāsapassāsā nāma kattha atthi, kattha natthi. kassa vā atthi, kassa ^a^V1.0272^ea^ vā natthīti.  athevaṃ paṭisañcikkhatā ime antomātukucchiyaṃ natthi, udake nimuggānaṃ natthi, tathā  asaññībhūtānaṃ, matānaṃ, catutthajjhānasamāpannānaṃ, rūpārūpabhavasamaṅgīnaṃ, nirodhasamāpannānanti  ñatvā evaṃ attanāva attā paṭicodetabbo ``nanu tvaṃ, paṇḍita, neva mātukucchigato,  na udake nimuggo, na asaññībhūto, na mato, na catutthajjhānasamāpanno, na rūpārūpabhavasamaṅgī,  na nirodhasamāpanno. atthiyeva te assāsapassāsā, mandapaññatāya pana pariggahetuṃ na  sakkosī''ti. athānena pakatiphuṭṭhavasena cittaṃ ṭhapetvā manasikāro pavattetabbo.  ime hi dīghanāsikassa nāsāpuṭaṃ ghaṭṭentā pavattanti. rassanāsikassa uttaroṭṭhaṃ. tasmānena  imaṃ nāma ṭhānaṃ ghaṭṭentīti nimittaṃ ṭhapetabbaṃ. imameva hi atthavasaṃ paṭicca vuttaṃ  bhagavatā -- ``nāhaṃ, bhikkhave, muṭṭhasatissa asampajānassa ānāpānassatibhāvanaṃ vadāmī''ti  (ma0 ni0 3.149; saṃ0 ni0  5.992). </p>
              <p>[03] 230^b^.^eb^ kiñcāpi ^a^M1.0276^ea^ hi yaṃkiñci kammaṭṭhānaṃ satassa sampajānasseva sampajjati.  ito aññaṃ pana manasikarontassa pākaṭaṃ hoti. idaṃ pana ānāpānassatikammaṭṭhānaṃ garukaṃ  garukabhāvanaṃ buddhapaccekabuddhabuddhaputtānaṃ mahāpurisānaṃyeva manasikārabhūmibhūtaṃ, na  ceva ittaraṃ, na ca ittarasattasamāsevitaṃ. yathā yathā manasi karīyati, tathā tathā santañceva  hoti sukhumañca. tasmā ettha balavatī sati ca paññā ca icchitabbā.</p>
              <p>[03] yathā hi maṭṭhasāṭakassa tunnakaraṇakāle sūcipi sukhumā icchitabbā. sūcipāsavedhanampi  tato sukhumataraṃ, evameva maṭṭhasāṭakasadisassa imassa kammaṭṭhānassa bhāvanākāle sūcipaṭibhāgā  satipi, sūcipāsavedhanapaṭibhāgā taṃsampayuttā paññāpi balavatī icchitabbā. tāhi ca  pana satipaññāhi samannāgatena bhikkhunā na te assāsapassāsā aññatra pakatiphuṭṭhokāsā  pariyesitabbā.</p>
              <p>[03] yathā pana kassako kasiṃ kasitvā balībadde muñcitvā gocaramukhe katvā chāyāya nisinno  vissameyya, athassa te balībaddā vegena aṭaviṃ paviseyyuṃ. yo hoti cheko kassako,  so puna te gahetvā yojetukāmo na tesaṃ anupadaṃ gantvā aṭaviṃ āhiṇḍahi, atha kho  rasmiñca patodañca gahetvā ujukameva tesaṃ nipātanatitthaṃ gantvā nisīdati vā nipajjati  vā, atha te goṇe divasabhāgaṃ caritvā nipātanatitthaṃ otaritvā nhatvā ca pivitvā ^a^V1.0273^ea^ ca  paccuttaritvā ṭhite disvā rasmiyā bandhitvā patodena vijjhanto ānetvā yojetvā  puna kammaṃ karoti, evameva tena bhikkhunā na te assāsapassāsā aññatra pakatiphuṭṭhokāsā  pariyesitabbā. satirasmiṃ pana paññāpatodañca gahetvā pakatiphuṭṭhokāse cittaṃ ṭhapetvā  manasikāro pavattetabbo. evañhissa manasikaroto na cirasseva te upaṭṭhahanti nipātanatitthe  viya goṇā. tatonena satirasmiyā bandhitvā tasmiṃyeva ṭhāne yojetvā paññāpatodena  vijjhantena punappunaṃ kammaṭṭhānaṃ anuyuñjitabbaṃ. </p>
              <p>[03] 231^b^.^eb^ tassevamanuyuñjato na cirasseva nimittaṃ upaṭṭhāti. taṃ panetaṃ na sabbesaṃ ekasadisaṃ  hoti. apica kho kassaci sukhasamphassaṃ uppādayamāno tūlapicu viya kappāsapicu viya  vātadhārā viya ca upaṭṭhātīti ekacce āhu.</p>
              <p>[03] ayaṃ ^a^M1.0277^ea^ pana ^b^aṭṭhakathāsu vinicchayo,^eb^ idañhi kassaci tārakarūpaṃ viya maṇiguḷikā  viya muttāguḷikā viya ca, kassaci kharasamphassaṃ hutvā kappāsaṭṭhi viya dārusārasūci  viya ca, kassaci dīghapāmaṅgasuttaṃ viya kusumadāmaṃ viya dhūmasikhā viya ca, kassaci  vitthataṃ makkaṭakasuttaṃ viya valāhakapaṭalaṃ viya padumapupphaṃ viya rathacakkaṃ viya candamaṇḍalaṃ  viya sūriyamaṇḍalaṃ viya ca upaṭṭhāti. tañca panetaṃ yathā sambahulesu bhikkhūsu suttantaṃ  sajjhāyitvā nisinnesu ekena bhikkhunā ``tumhākaṃ kīdisaṃ hutvā idaṃ suttaṃ upaṭṭhātī''ti  vutte eko ``mayhaṃ mahatī pabbateyyā nadī viya hutvā upaṭṭhātī''ti āha. aparo  ``mayhaṃ ekā vanarāji viya''. añño ``mayhaṃ eko sītacchāyo sākhāsampanno phalabhārabharitarukkho  viyā''ti. tesaṃ hi taṃ ekameva suttaṃ saññānānatāya nānato upaṭṭhāti. evaṃ ekameva  kammaṭṭhānaṃ saññānānatāya nānato upaṭṭhāti. saññajañhi etaṃ saññānidānaṃ saññāpabhavaṃ. tasmā  saññānānatāya nānato upaṭṭhātīti veditabbaṃ.</p>
              <p>[03] ettha ca aññameva assāsārammaṇaṃ cittaṃ, aññaṃ passāsārammaṇaṃ, aññaṃ nimittārammaṇaṃ.  yassa hi ime tayo dhammā natthi, tassa kammaṭṭhānaṃ neva appanaṃ, na upacāraṃ pāpuṇāti.  yassa pana ime tayo dhammā atthi, tasseva kammaṭṭhānaṃ upacārañca appanañca pāpuṇāti.  vuttañhetaṃ -- </p>
              <p>[21] ``nimittaṃ ^a^V1.0274^ea^ assāsapassāsā, anārammaṇamekacittassa. </p>
              <p>[22] ajānato tayo dhamme, bhāvanā nupalabbhati.. </p>
              <p>[21] ``nimittaṃ assāsapassāsā, anārammaṇamekacittassa. </p>
              <p>[22] jānatova tayo dhamme, bhāvanā upalabbhatī''ti.. (pārā0 aṭṭha0 2.165). </p>
              <p>[03] 232^b^.^eb^ evaṃ upaṭṭhite pana nimitte tena bhikkhunā ācariyassa santikaṃ gantvā ārocetabbaṃ  ``mayhaṃ, bhante, evarūpaṃ nāma upaṭṭhātī''ti. ācariyena pana etaṃ nimittanti vā  na vā nimittanti na vattabbaṃ. ``evaṃ hoti, āvuso''ti vatvā punappunaṃ manasi  karohīti vattabbo. nimittanti hi vutte vosānaṃ āpajjeyya. na nimittanti vutte  nirāso visīdeyya. tasmā tadubhayampi avatvā manasikāreyeva niyojetabboti. evaṃ  tāva ^b^dīghabhāṇakā^eb^.</p>
              <p>[03] ^b^majjhimabhāṇakā^eb^ panāhu ``nimittamidaṃ, āvuso, kammaṭṭhānaṃ punappunaṃ manasi karohi  sappurisāti vattabbo''ti. athānena nimitteyeva cittaṃ ṭhapetabbaṃ ^a^M1.0278^ea^.  evamassāyaṃ ito pabhuti ṭhapanāvasena bhāvanā hoti. vuttañhetaṃ porāṇehi -- </p>
              <p>[21] ``nimitte ṭhapayaṃ cittaṃ, nānākāraṃ vibhāvayaṃ. </p>
              <p>[22] dhīro assāsapassāse, sakaṃ cittaṃ nibandhatī''ti.. (pārā0 aṭṭha0 2.165).</p>
              <p>[03] tassevaṃ nimittupaṭṭhānato pabhuti nīvaraṇāni vikkhambhitāneva honti, kilesā sannisinnāva.  sati upaṭṭhitāyeva. cittaṃ upacārasamādhinā samāhitameva. athānena taṃ nimittaṃ neva  vaṇṇato manasi kātabbaṃ, na lakkhaṇato paccavekkhitabbaṃ. apica kho khattiyamahesiyā cakkavattigabbho  viya kassakena sāliyavagabbho viya ca āvāsādīni satta asappāyāni vajjetvā tāneva  satta sappāyāni sevantena sādhukaṃ rakkhitabbaṃ. atha naṃ evaṃ rakkhitvā punappunaṃ  manasikāravasena vuddhiṃ virūḷhiṃ gamayitvā dasavidhaṃ appanākosallaṃ sampādetabbaṃ,  vīriyasamatā ^a^V1.0275^ea^ yojetabbā. tassevaṃ ghaṭentassa pathavīkasiṇe vuttānukkameneva tasmiṃ  nimitte catukkapañcakajjhānāni nibbattanti. </p>
              <p>[03] 233^b^.^eb^ evaṃ nibbattacatukkapañcakajjhāno panettha bhikkhu ^b^sallakkhaṇāvivaṭṭanā^eb^vasena kammaṭṭhānaṃ  vaḍḍhetvā ^b^pārisuddhiṃ^eb^ pattukāmo tadeva jhānaṃ pañcahākārehi vasippattaṃ paguṇaṃ katvā  nāmarūpaṃ vavatthapetvā vipassanaṃ paṭṭhapeti. kathaṃ? so hi samāpattito vuṭṭhāya assāsapassāsānaṃ  samudayo karajakāyo ca cittañcāti passati. yathā hi kammāragaggariyā dhamamānāya bhastañca  purisassa ca tajjaṃ vāyāmaṃ paṭicca vāto sañcarati, evameva kāyañca cittañca paṭicca  assāsapassāsāti. tato assāsapassāse ca kāyañca rūpanti cittañca taṃsampayuttadhamme  ca arūpanti vavatthapeti. ayamettha saṅkhepo. vitthārato pana nāmarūpavavatthānaṃ parato āvibhavissati.</p>
              <p>[03] evaṃ nāmarūpaṃ vavatthapetvā tassa paccayaṃ pariyesati. pariyesanto ca naṃ disvā tīsupi  addhāsu nāmarūpassa pavattiṃ ārabbha kaṅkhaṃ vitarati. vitiṇṇakaṅkho kalāpasammasanavasena  tilakkhaṇaṃ āropetvā udayabbayānupassanāya pubbabhāge uppanne obhāsādayo dasa vipassanupakkilese  pahāya ^a^M1.0279^ea^ upakkilesavimuttaṃ paṭipadāñāṇaṃ maggoti vavatthapetvā udayaṃ  pahāya bhaṅgānupassanaṃ patvā nirantaraṃ bhaṅgānupassanena vayato upaṭṭhitesu sabbasaṅkhāresu nibbindanto  virajjanto vimuccanto yathākkamena cattāro ariyamagge pāpuṇitvā arahattaphale patiṭṭhāya  ekūnavīsatibhedassa paccavekkhaṇāñāṇassa pariyantaṃ patto sadevakassa lokassa aggadakkhiṇeyyo  hoti.</p>
              <p>[03] ettāvatā cassa gaṇanaṃ ādiṃ katvā vipassanāpariyosānā ānāpānassatisamādhibhāvanā  samattā hotīti ayaṃ sabbākārato paṭhamacatukkavaṇṇanā. </p>
              <p>[03] 234^b^.^eb^ itaresu pana tīsu catukkesu yasmā visuṃ kammaṭṭhānabhāvanānayo nāma natthi.  tasmā anupadavaṇṇanānayeneva tesaṃ evaṃ attho veditabbo.</p>
              <p>[03] ^b^pītipaṭisaṃvedī^eb^ti pītiṃ paṭisaṃviditaṃ karonto pākaṭaṃ karonto assasissāmi  passasissāmīti ^a^V1.0276^ea^ sikkhati. tattha dvīhākārehi pīti paṭisaṃviditā hoti ārammaṇato  ca asammohato ca.</p>
              <p>[03] kathaṃ ^b^ārammaṇato^eb^ pīti paṭisaṃviditā hoti? sappītike dve jhāne samāpajjati.  tassa samāpattikkhaṇe jhānapaṭilābhena ārammaṇato pīti paṭisaṃviditā hoti, ārammaṇassa  paṭisaṃviditattā. kathaṃ ^b^asammohato^eb^? sappītike dve jhāne samāpajjitvā vuṭṭhāya  jhānasampayuttaṃ pītiṃ khayato vayato sammasati. tassa vipassanākkhaṇe lakkhaṇapaṭivedhena  asammohato pīti paṭisaṃviditā hoti. vuttañhetaṃ paṭisambhidāyaṃ (paṭi0 ma0 1.172) -- </p>
              <p>[02] ``dīghaṃ assāsavasena cittassa ekaggataṃ avikkhepaṃ pajānato sati upaṭṭhitā hoti. tāya  satiyā tena ñāṇena sā pīti paṭisaṃviditā hoti. dīghaṃ passāsavasena... rassaṃ  assāsavasena... rassaṃ passāsavasena... sabbakāyapaṭisaṃvedī assāsapassāsavasena...  passambhayaṃ kāyasaṅkhāraṃ assāsapassāsavasena cittassa ekaggataṃ avikkhepaṃ pajānato sati  ^a^M1.0280^ea^ upaṭṭhitā hoti. tāya satiyā tena ñāṇena sā pīti paṭisaṃviditā  hoti. āvajjato sā pīti paṭisaṃviditā hoti. jānato passato paccavekkhato cittaṃ  adhiṭṭhahato saddhāya adhimuccato vīriyaṃ paggaṇhato satiṃ upaṭṭhāpayato cittaṃ samādahato paññāya  pajānato abhiññeyyaṃ pariññeyyaṃ pahātabbaṃ bhāvetabbaṃ sacchikātabbaṃ sacchikaroto  sā pīti paṭisaṃviditā hoti. evaṃ sā pīti paṭisaṃviditā hotī''ti.</p>
              <p>[03] eteneva nayena avasesapadānipi atthato veditabbāni. idampanettha visesamattaṃ, tiṇṇaṃ  jhānānaṃ vasena ^b^sukhapaṭisaṃveditā,^eb^ catunnampi vasena ^b^cittasaṅkhārapaṭisaṃveditā^eb^ veditabbā.  ^b^cittasaṅkhāro^eb^ti vedanādayo dve khandhā. sukhapaṭisaṃvedīpade cettha vipassanābhūmidassanatthaṃ  ``sukhanti dve sukhāni kāyikañca sukhaṃ cetasikañcā''ti paṭisambhidāyaṃ (paṭi0  ma0 1.173) vuttaṃ. ^b^passambhayaṃ cittasaṅkhāra^eb^nti oḷārikaṃ oḷārikaṃ cittasaṅkhāraṃ  passambhento, nirodhentoti attho. so vitthārato kāyasaṅkhāre vuttanayeneva veditabbo.</p>
              <p>[03] apicettha pītipade pītisīsena vedanā vuttā. sukhapade sarūpeneva  vedanā. dvīsu cittasaṅkhārapadesu ^a^V1.0277^ea^  ``saññā ca vedanā ca cetasikā ete dhammā cittapaṭibaddhā cittasaṅkhārā''ti (paṭi0  ma0 1.174; ma0 ni0 1.463) vacanato saññāsampayuttā vedanāti evaṃ ^b^vedanānupassanānayena^eb^  idaṃ catukkaṃ bhāsitanti veditabbaṃ. </p>
              <p>[03] 235^b^.^eb^ tatiyacatukkepi catunnaṃ jhānānaṃ vasena ^b^cittapaṭisaṃveditā^eb^ veditabbā. ^b^abhippamodayaṃ  citta^eb^nti cittaṃ modento pamodento hāsento pahāsento assasissāmi passasissāmīti  sikkhati. tattha dvīhākārehi abhippamodo hoti samādhivasena ca vipassanāvasena ca.</p>
              <p>[03] kathaṃ ^b^samādhivasena^eb^? sappītike dve jhāne samāpajjati. so samāpattikkhaṇe sampayuttapītiyā  cittaṃ āmodeti pamodeti. kathaṃ ^b^vipassanāvasena^eb^? sappītike dve jhāne samāpajjitvā  vuṭṭhāya jhānasampayuttapītiṃ khayato vayato sammasati. evaṃ vipassanākkhaṇe jhānasampayuttaṃ  pītiṃ ārammaṇaṃ katvā cittaṃ āmodeti pamodeti. evaṃ ^a^M1.0281^ea^ paṭipanno  ``abhippamodayaṃ cittaṃ assasissāmi passasissāmīti sikkhatī''ti vuccati.</p>
              <p>[03] ^b^samādahaṃ citta^eb^nti paṭhamajjhānādivasena ārammaṇe cittaṃ samaṃ ādahanto samaṃ ṭhapento.  tāni vā pana jhānāni samāpajjitvā vuṭṭhāya jhānasampayuttaṃ cittaṃ khayato vayato sampassato  vipassanākkhaṇe lakkhaṇapaṭivedhena uppajjati khaṇikacittekaggatā. evaṃ uppannāya khaṇikacittekaggatāya  vasenapi ārammaṇe cittaṃ samaṃ ādahanto samaṃ ṭhapento ``samādahaṃ cittaṃ assasissāmi  passasissāmīti sikkhatī''ti vuccati.</p>
              <p>[03] ^b^vimocayaṃ citta^eb^nti paṭhamajjhānena nīvaraṇehi cittaṃ mocento vimocento, dutiyena  vitakkavicārehi, tatiyena pītiyā, catutthena sukhadukkhehi cittaṃ mocento vimocento.  tāni vā pana jhānāni samāpajjitvā vuṭṭhāya jhānasampayuttaṃ cittaṃ khayato vayato sammasati.  so vipassanākkhaṇe aniccānupassanāya niccasaññāto cittaṃ mocento, dukkhānupassanāya  sukhasaññāto, anattānupassanāya attasaññāto, nibbidānupassanāya nandito, virāgānupassanāya  rāgato, nirodhānupassanāya samudayato, paṭinissaggānupassanāya ādānato cittaṃ mocento  assasati ceva passasati ca. tena vuccati ``vimocayaṃ cittaṃ  assasissāmi ^a^V1.0278^ea^ passasissāmīti  sikkhatī''ti. evaṃ ^b^cittānupassanāvasena^eb^ idaṃ catukkaṃ bhāsitanti veditabbaṃ. </p>
              <p>[03] 236^b^.^eb^ catutthacatukke pana ^b^aniccānupassī^eb^ti ettha tāva aniccaṃ veditabbaṃ. aniccatā  veditabbā. aniccānupassanā veditabbā. aniccānupassī veditabbo.</p>
              <p>[03] tattha ^b^anicca^eb^nti pañcakkhandhā. kasmā? uppādavayaññathattabhāvā. ^b^aniccatā^eb^ti tesaṃyeva  uppādavayaññathattaṃ, hutvā abhāvo vā, nibbattānaṃ tenevākārena aṭṭhatvā khaṇabhaṅgena bhedoti  attho. ^b^aniccānupassanā^eb^ti tassā aniccatāya vasena rūpādīsu aniccanti anupassanā.  ^b^aniccānupassī^eb^ti tāya anupassanāya samannāgato. tasmā evaṃbhūto assasanto ^a^M1.0282^ea^  passasanto ca idha ``aniccānupassī assasissāmi passasissāmīti sikkhatī''ti veditabbo.</p>
              <p>[03] ^b^virāgānupassī^eb^ti ettha pana dve virāgā khayavirāgo ca accantavirāgo ca. tattha  ^b^khayavirāgo^eb^ti saṅkhārānaṃ khaṇabhaṅgo. ^b^accantavirāgo^eb^ti nibbānaṃ. ^b^virāgānupassanā^eb^ti  tadubhayadassanavasena pavattā vipassanā ca maggo ca. tāya duvidhāyapi anupassanāya samannāgato  hutvā assasanto passasanto ca ``virāgānupassī assasissāmi passasissāmīti sikkhatī''ti  veditabbo. ^b^nirodhānupassī^eb^padepi eseva nayo.</p>
              <p>[03] ^b^paṭinissaggānupassī^eb^ti etthāpi dve paṭinissaggā pariccāgapaṭinissaggo ca pakkhandanapaṭinissaggo  ca. paṭinissaggoyeva anupassanā paṭinissaggānupassanā. vipassanāmaggānaṃ etamadhivacanaṃ.</p>
              <p>[03] ^b^vipassanā^eb^ hi tadaṅgavasena saddhiṃ khandhābhisaṅkhārehi kilese pariccajati, saṅkhatadosadassanena  ca tabbiparīte nibbāne tanninnatāya pakkhandatīti ^b^pariccāgapaṭinissaggo^eb^ ceva ^b^pakkhandanapaṭinissaggo^eb^ti  ca vuccati. ^b^maggo^eb^ samucchedavasena saddhiṃ khandhābhisaṅkhārehi kilese pariccajati,  ārammaṇakaraṇena ca nibbāne pakkhandatīti ^b^pariccāgapaṭinissaggo^eb^ ceva ^b^pakkhandanapaṭinissaggo^eb^ti  ca vuccati. ubhayampi pana purimapurimaññāṇānaṃ anuanupassanato ^b^anupassanā^eb^ti vuccati.  tāya duvidhāyapi paṭinissaggānupassanāya samannāgato  hutvā assasanto ^a^V1.0279^ea^ passasanto ca ``paṭinissaggānupassī  assasissāmi passasissāmīti sikkhatī''ti veditabbo. </p>
              <p>[01] idaṃ catutthacatukkaṃ suddhavipassanāvaseneva vuttaṃ. purimāni pana tīṇi samathavipassanāvasena.  evaṃ catunnaṃ catukkānaṃ vasena soḷasavatthukāya ānāpānassatiyā bhāvanā veditabbā.  evaṃ soḷasavatthuvasena ca pana ayaṃ ānāpānassati mahapphalā hoti mahānisaṃsā. </p>
              <p>[03] 237^b^.^eb^ tatrassa ``ayampi kho, bhikkhave, ānāpānassatisamādhi bhāvito bahulīkato santo  ceva paṇīto cā''tiādivacanato santabhāvādivasenāpi mahānisaṃsatā veditabbā, vitakkupacchedasamatthatāyapi.  ayañhi santapaṇītāsecanakasukhavihārattā samādhiantarāyakarānaṃ vitakkānaṃ vasena ito  cito ca cittassa vidhāvanaṃ vicchinditvā ānāpānārammaṇābhimukhameva ^a^M1.0283^ea^  cittaṃ karoti. teneva vuttaṃ ``ānāpānassati bhāvetabbā vitakkupacchedāyā''ti  (a0 ni0  9.1).</p>
              <p>[03] vijjāvimuttipāripūriyā mūlabhāvenāpi cassā mahānisaṃsatā veditabbā. vuttañhetaṃ  bhagavatā -- ``ānāpānassati, bhikkhave, bhāvitā bahulīkatā cattāro satipaṭṭhāne paripūreti,  cattāro satipaṭṭhānā bhāvitā bahulīkatā satta bojjhaṅge paripūrenti, satta bojjhaṅgā  bhāvitā bahulīkatā vijjāvimuttiṃ paripūrentī''ti (ma0 ni0 3.147).</p>
              <p>[03] apica carimakānaṃ assāsapassāsānaṃ viditabhāvakaraṇatopissā mahānisaṃsatā veditabbā.  vuttañhetaṃ bhagavatā -- ``evaṃ bhāvitāya kho, rāhula, ānāpānassatiyā evaṃ bahulīkatāya  yepi te carimakā assāsapassāsā, tepi viditāva nirujjhanti, no aviditā''ti  (ma0 ni0 2.121). </p>
              <p>[03] 238^b^.^eb^ tattha nirodhavasena tayo carimakā bhavacarimakā, jhānacarimakā, cuticarimakāti.  bhavesu hi kāmabhave assāsapassāsā pavattanti, rūpārūpabhavesu  nappavattanti, tasmā ^a^V1.0280^ea^  te ^b^bhavacarimakā^eb^. jhānesu purime jhānattaye pavattanti, catutthe nappavattanti,  tasmā te ^b^jhānacarimakā^eb^. ye pana cuticittassa purato soḷasamena cittena saddhiṃ uppajjitvā  cuticittena saha nirujjhanti, ime ^b^cuticarimakā^eb^ nāma. ime idha ``carimakā''ti  adhippetā. </p>
              <p>[01] imaṃ kira kammaṭṭhānaṃ anuyuttassa bhikkhuno ānāpānārammaṇassa suṭṭhu pariggahitattā  cuticittassa purato soḷasamassa cittassa uppādakkhaṇe uppādaṃ āvajjayato uppādopi  nesaṃ pākaṭo hoti. ṭhitiṃ āvajjayato ṭhitipi nesaṃ pākaṭā hoti. bhaṅgaṃ āvajjayato  ca bhaṅgo nesaṃ pākaṭo hoti.</p>
              <p>[03] ito aññaṃ kammaṭṭhānaṃ bhāvetvā arahattaṃ pattassa bhikkhuno hi āyuantaraṃ paricchinnaṃ  vā hoti aparicchinnaṃ vā. idaṃ pana soḷasavatthukaṃ ānāpānassatiṃ bhāvetvā arahattaṃ  pattassa āyuantaraṃ paricchinnameva hoti. so ``ettakaṃ dāni me āyusaṅkhārā pavattissanti,  na ito ^a^M1.0284^ea^ para''nti ñatvā attano dhammatāya eva sarīrapaṭijaggananivāsanapārupanādīni  sabbakiccāni katvā akkhīni nimīleti koṭapabbatavihāravāsītissatthero viya mahākarañjiyavihāravāsīmahātissatthero  viya devaputtamahāraṭṭhe piṇḍapātikatissatthero viya cittalapabbatavihāravāsino dve  bhātiyattherā viya ca. </p>
              <p>[01] tatridaṃ ekavatthuparidīpanaṃ. dvebhātiyattherānaṃ kireko puṇṇamuposathadivase pātimokkhaṃ  osāretvā bhikkhusaṅghaparivuto attano vasanaṭṭhānaṃ gantvā caṅkame ṭhito candālokaṃ oloketvā  attano āyusaṅkhāre upadhāretvā bhikkhusaṅghamāha -- ``tumhehi kathaṃ parinibbāyantā  bhikkhū diṭṭhapubbā''ti. tatra keci āhaṃsu ``amhehi āsane nisinnakāva parinibbāyantā  diṭṭhapubbā''ti. keci ``amhehi ākāse pallaṅkamābhujitvā nisinnakā''ti. thero  āha -- ``ahaṃ dāni vo caṅkamantameva parinibbāyamānaṃ dassessāmī''ti tato caṅkame lekhaṃ  katvā ``ahaṃ ito caṅkamakoṭito parakoṭiṃ gantvā nivattamāno imaṃ lekhaṃ patvāva parinibbāyissāmī''ti  vatvā caṅkamaṃ oruyha parabhāgaṃ gantvā nivattamāno ekena pādena lekhaṃ akkantakkhaṇeyeva  parinibbāyi. </p>
              <p>[21] tasmā have appamatto, anuyuñjetha paṇḍito. </p>
              <p>[22] evaṃ anekānisaṃsaṃ, ānāpānassatiṃ sadāti..</p>
              <p>[03] idaṃ ānāpānassatiyaṃ vitthārakathāmukhaṃ. </p>
            </h4>
          </h3>
          <h3>
            <h3n> upasamānussatikathā </h3n>
            <h4>
              <h4n> </h4n>
              <p>[03] 239^b^.^eb^ ānāpānassatiyā ^a^V1.0281^ea^ anantaraṃ uddiṭṭhaṃ pana upasamānussatiṃ bhāvetukāmena rahogatena  paṭisallīnena -- ``yāvatā, bhikkhave, dhammā saṅkhatā vā asaṅkhatā vā virāgo tesaṃ dhammānaṃ  aggamakkhāyati, yadidaṃ madanimmadano pipāsavinayo ālayasamugghāto vaṭṭupacchedo taṇhakkhayo  virāgo nirodho nibbāna''nti (a0 ni0  4.34; itivu0 90) evaṃ sabbadukkhūpasamasaṅkhātassa  nibbānassa guṇā anussaritabbā.</p>
              <p>[03] tattha ^b^yāvatā^eb^ti yattakā. ^b^dhammā^eb^ti sabhāvā. ^b^saṅkhatā vā asaṅkhatā vā^eb^ti saṅgamma  samāgamma paccayehi katā vā akatā vā. ^b^virāgo tesaṃ dhammānaṃ^eb^ ^a^M1.0285^ea^ ^b^aggamakkhāyatī^eb^ti  tesaṃ saṅkhatāsaṅkhatadhammānaṃ virāgo aggamakkhāyati seṭṭho uttamoti vuccati. tattha ^b^virāgo^eb^ti  na rāgābhāvamattameva, atha kho ^b^yadidaṃ madanimmadano...pe0... nibbāna^eb^nti yo so  madanimmadanotiādīni nāmāni asaṅkhatadhammo labhati, so virāgoti paccetabbo. so  hi yasmā tamāgamma sabbepi mānamadapurisamadādayo madā nimmadā amadā honti vinassanti,  tasmā ^b^madanimmadano^eb^ti vuccati. yasmā ca tamāgamma sabbāpi kāmapipāsā vinayaṃ abbhatthaṃ  yāti, tasmā ^b^pipāsavinayo^eb^ti vuccati. yasmā pana tamāgamma pañcakāmaguṇālayā samugghātaṃ  gacchanti, tasmā ^b^ālayasamugghāto^eb^ti vuccati. yasmā ca tamāgamma tebhūmakaṃ vaṭṭaṃ upacchijjati,  tasmā ^b^vaṭṭupacchedo^eb^ti vuccati. yasmā pana tamāgamma sabbaso taṇhā khayaṃ gacchati virajjati  nirujjhati ca, tasmā ^b^taṇhakkhayo virāgo nirodho^eb^ti vuccati. yasmā panesa catasso  yoniyo pañca gatiyo satta viññāṇaṭṭhitiyo nava ca sattāvāse aparāparabhāvāya vinanato  ābandhanato saṃsibbanato ^b^vāna^eb^nti laddhavohārāya taṇhāya nikkhanto nissaṭo visaṃyutto,  tasmā ^b^nibbāna^eb^nti vuccatīti.</p>
              <p>[03] evametesaṃ madanimmadanatādīnaṃ guṇānaṃ vasena nibbānasaṅkhāto upasamo anussaritabbo. ye  vā panaññepi bhagavatā -- ``asaṅkhatañca vo, bhikkhave, desessāmi... saccañca... pārañca...  sududdasañca... ajarañca... dhuvañca... nippapañcañca... amatañca... sivañca... khemañca...  abbhutañca... anītikañca... abyābajjhañca... visuddhiñca... dīpañca... tāṇañca ^a^V1.0282^ea^...  leṇañca vo, bhikkhave, desessāmī''tiādīsu (saṃ0 ni0  4.366) suttesu upasamaguṇā  vuttā, tesampi vasena anussaritabboyeva.</p>
              <p>[03] tassevaṃ madanimmadanatādiguṇavasena upasamaṃ anussarato neva tasmiṃ samaye rāgapariyuṭṭhitaṃ  cittaṃ hoti, na dosa... na mohapariyuṭṭhitaṃ cittaṃ hoti. ujugatamevassa tasmiṃ samaye  cittaṃ hoti ^b^upasamaṃ^eb^ ārabbhāti buddhānussatiādīsu vuttanayeneva vikkhambhitanīvaraṇassa  ekakkhaṇe jhānaṅgāni uppajjanti. upasamaguṇānaṃ pana gambhīratāya nānappakāraguṇānussaraṇādhimuttatāya  vā appanaṃ appatvā upacārappattameva jhānaṃ hoti ^a^M1.0286^ea^. tadetamupasamaguṇānussaraṇavasena  upasamānussaticceva saṅkhyaṃ gacchati.</p>
              <p>[03] cha anussatiyo viya ca ayampi ariyasāvakasseva ijjhati, evaṃ santepi upasamagarukena puthujjanenāpi  manasi kātabbā. sutavasenāpi hi upasame cittaṃ pasīdati. imañca pana upasamānussatiṃ  anuyutto bhikkhu sukhaṃ supati, sukhaṃ paṭibujjhati, santindriyo hoti santamānaso  hirottappasamannāgato pāsādiko paṇītādhimuttiko sabrahmacārīnaṃ garu ca bhāvanīyo  ca. uttari appaṭivijjhanto pana sugatiparāyano hoti. </p>
              <p>[21] tasmā have appamatto, bhāvayetha vicakkhaṇo. </p>
              <p>[22] evaṃ anekānisaṃsaṃ, ariye upasame satinti..</p>
              <p>[03] idaṃ upasamānussatiyaṃ vitthārakathāmukhaṃ. </p>
              <p>[06] iti sādhujanapāmojjatthāya kate visuddhimagge </p>
              <p>[06] samādhibhāvanādhikāre </p>
              <p>[06] anussatikammaṭṭhānaniddeso nāma </p>
              <p>[06] aṭṭhamo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 9. brahmavihāraniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> mettābhāvanākathā </h3n>
            <h4>
              <h4n> </h4n>
              <p>[03] 240^b^.^eb^ anussatikammaṭṭhānānantaraṃ ^a^M1.0287^ea^ ^a^V1.0283^ea^ uddiṭṭhesu pana mettā, karuṇā, muditā,  upekkhāti imesu catūsu brahmavihāresu mettaṃ bhāvetukāmena tāva ādikammikena  yogāvacarena upacchinnapalibodhena gahitakammaṭṭhānena bhattakiccaṃ katvā bhattasammadaṃ paṭivinodetvā  vivitte padese supaññatte āsane sukhanisinnena ādito tāva dose ādīnavo, khantiyañca  ānisaṃso paccavekkhitabbo.</p>
              <p>[03] kasmā? imāya hi bhāvanāya doso pahātabbo, khanti adhigantabbā. na ca sakkā kiñci  adiṭṭhādīnavaṃ pahātuṃ, aviditānisaṃsaṃ vā adhigantuṃ. tasmā ``duṭṭho kho, āvuso,  dosena abhibhūto pariyādiṇṇacitto pāṇampi hanatī''tiādīnaṃ (a0 ni0  3.72) vasena  dose ādīnavo daṭṭhabbo. </p>
              <p>[21] ``khantī paramaṃ tapo titikkhā, nibbānaṃ paramaṃ vadanti buddhā''. (dī0 ni0  2.90; dha0 pa0 184). </p>
              <p>[22] ``khantibalaṃ balānīkaṃ, tamahaṃ brūmi brāhmaṇaṃ''.. (dha0 pa0 399; su0 ni0 628). </p>
              <p>[02] ``khantā bhiyyo na vijjatī''tiādīnaṃ (saṃ0 ni0  1.250) vasena khantiyaṃ ānisaṃso  veditabbo.</p>
              <p>[03] athevaṃ diṭṭhādīnavato dosato cittaṃ vivecanatthāya, viditānisaṃsāya ca  khantiyā saṃyojanatthāya ^a^V1.0284^ea^  mettābhāvanā ārabhitabbā. ārabhantena ca āditova puggalabhedo jānitabbo ``imesu  puggalesu mettā paṭhamaṃ na bhāvetabbā, imesu neva bhāvetabbā''ti.</p>
              <p>[03] ayañhi mettā appiyapuggale, atippiyasahāyake, majjhatte, verīpuggaleti imesu catūsu  paṭhamaṃ na bhāvetabbā. liṅgavisabhāge odhiso na bhāvetabbā. kālakate na bhāvetabbāva.  kiṃkāraṇā appiyādīsu paṭhamaṃ na bhāvetabbā? appiyaṃ hi piyaṭṭhāne ṭhapento kilamati.  atippiyasahāyakaṃ majjhattaṭṭhāne ṭhapento kilamati, appamattakepi cassa dukkhe uppanne  ārodanākārappatto viya hoti. majjhattaṃ ^a^M1.0288^ea^ garuṭṭhāne ca piyaṭṭhāne ca ṭhapento  kilamati. verimanussarato kodho uppajjati, tasmā appiyādīsu paṭhamaṃ na bhāvetabbā.</p>
              <p>[03] liṅgavisabhāge pana tameva ārabbha odhiso bhāventassa rāgo uppajjati. aññataro kira amaccaputto  kulūpakattheraṃ pucchi ``bhante, kassa mettā bhāvetabbā''ti? thero ``piyapuggale''ti  āha. tassa attano bhariyā piyā hoti. so tassā mettaṃ bhāvento sabbarattiṃ bhittiyuddhamakāsi.  tasmā liṅgavisabhāge odhiso na bhāvetabbā.</p>
              <p>[03] kālakate pana bhāvento neva appanaṃ, na upacāraṃ pāpuṇāti. aññataro kira daharabhikkhu  ācariyaṃ ārabbha mettaṃ ārabhi. tassa mettā nappavattati. so mahātherassa santikaṃ  gantvā ``bhante, paguṇāva me mettājhānasamāpatti, na ca naṃ samāpajjituṃ sakkomi,  kiṃ nu kho kāraṇa''nti āha. thero ``nimittaṃ, āvuso, gavesāhī''ti āha.  so gavesanto ācariyassa matabhāvaṃ ñatvā aññaṃ ārabbha mettāyanto samāpattiṃ appesi.  tasmā kālakate na bhāvetabbāva. </p>
              <p>[03] 241^b^.^eb^ sabbapaṭhamaṃ pana ``ahaṃ sukhito homi niddukkho''ti vā, ``avero abyāpajjo anīgho  sukhī attānaṃ pariharāmī''ti vā evaṃ punappunaṃ attaniyeva bhāvetabbā.</p>
              <p>[03] evaṃ sante yaṃ vibhaṅge (vibha0 643) vuttaṃ -- </p>
              <p>[02] ``kathañca bhikkhu mettāsahagatena cetasā ekaṃ disaṃ pharitvā  viharati? seyyathāpi ^a^V1.0285^ea^  nāma ekaṃ puggalaṃ piyaṃ manāpaṃ disvā mettāyeyya, evameva sabbe satte mettāya  pharatī''ti.</p>
              <p>[03] ``yañca paṭisambhidāyaṃ (paṭi0 ma0 2.22) -- </p>
              <p>[02] ``katamehi pañcahākārehi anodhisopharaṇā mettā cetovimutti bhāvetabbā, sabbe  sattā averā hontu'' abyāpajjā anīghā sukhī attānaṃ pariharantu. sabbe pāṇā...  sabbe bhūtā... sabbe puggalā... sabbe attabhāvapariyāpannā averā abyāpajjā anīghā  sukhī attānaṃ pariharantū''tiādi --</p>
              <p>[03] vuttaṃ. yañca mettasutte (khu0 pā0 9.3; su0 ni0 145) -- </p>
              <p>[21] ``sukhinova ^a^M1.0289^ea^ khemino hontu, </p>
              <p>[22] sabbasattā bhavantu sukhitattā''tiādi.. -- </p>
              <p>[25] vuttaṃ, taṃ virujjhati. na hi tattha attani bhāvanā vuttāti ce. tañca na virujjhati.  kasmā? tañhi appanāvasena vuttaṃ. idaṃ sakkhibhāvavasena.</p>
              <p>[03] sacepi hi vassasataṃ vassasahassaṃ vā ``ahaṃ sukhito homī''tiādinā nayena attani mettaṃ  bhāveti, nevassa appanā uppajjati. ``ahaṃ sukhito homī''ti bhāvayato pana yathā  ahaṃ sukhakāmo dukkhapaṭikkūlo jīvitukāmo amaritukāmo ca, evaṃ aññepi sattāti  attānaṃ sakkhiṃ katvā aññasattesu hitasukhakāmatā uppajjati. bhagavatāpi -- </p>
              <p>[21] ``sabbā disā anuparigamma cetasā, </p>
              <p>[27] nevajjhagā piyataramattanā kvaci. </p>
              <p>[26] evaṃ piyo puthu attā paresaṃ, </p>
              <p>[22] tasmā na hiṃse paramattakāmo''ti.. (saṃ0 ni0  1.119; udā0 41). -- </p>
              <p>[25] vadatā ^a^V1.0286^ea^ ayaṃ nayo dassito. </p>
              <p>[03] 242^b^.^eb^ tasmā sakkhibhāvatthaṃ paṭhamaṃ attānaṃ mettāya pharitvā tadanantaraṃ sukhappavattanatthaṃ  yvāyaṃ piyo manāpo garu bhāvanīyo ācariyo vā ācariyamatto vā upajjhāyo vā upajjhāyamatto  vā tassa dānapiyavacanādīni piyamanāpattakāraṇāni sīlasutādīni garubhāvanīyattakāraṇāni  ca anussaritvā ``esa sappuriso sukhī hotu niddukkho''tiādinā nayena mettā bhāvetabbā.</p>
              <p>[03] evarūpe ca puggale kāmaṃ appanā sampajjati, iminā pana bhikkhunā tāvatakeneva tuṭṭhiṃ  anāpajjitvā sīmāsambhedaṃ kattukāmena tadanantaraṃ atippiyasahāyake, atippiyasahāyakato  majjhatte, majjhattato verīpuggale mettā bhāvetabbā. bhāventena ca ekekasmiṃ koṭṭhāse  muduṃ kammaniyaṃ cittaṃ katvā tadanantare tadanantare upasaṃharitabbaṃ.</p>
              <p>[03] yassa ^a^M1.0290^ea^ pana verīpuggalo vā natthi, mahāpurisajātikattā vā anatthaṃ karontepi  pare verīsaññāva nuppajjati, tena ``majjhatte me mettacittaṃ kammaniyaṃ jātaṃ, idāni  naṃ verimhi upasaṃharāmī''ti byāpārova na kātabbo. yassa pana atthi, taṃ sandhāya vuttaṃ  ``majjhattato verīpuggale mettā bhāvetabbā''ti. </p>
              <p>[03] 243^b^.^eb^ sace panassa verimhi cittamupasaṃharato tena katāparādhānussaraṇena paṭighamuppajjati,  athānena purimapuggalesu yattha katthaci punappunaṃ mettaṃ samāpajjitvā vuṭṭhahitvā punappunaṃ  taṃ puggalaṃ ^b^mettāyantena^eb^ paṭighaṃ vinodetabbaṃ. sace evampi vāyamato na nibbāti,  atha -- </p>
              <p>[21] kakacūpamaovāda-ādīnaṃ anusārato. </p>
              <p>[22] paṭighassa pahānāya, ghaṭitabbaṃ punappunaṃ..</p>
              <p>[03] tañca kho iminā ākārena attānaṃ ovadanteneva ``are kujjhanapurisa, nanu vuttaṃ  bhagavatā -- </p>
              <p>[02] `ubhatodaṇḍakena ^a^V1.0287^ea^ cepi, bhikkhave, kakacena corā ocarakā aṅgamaṅgāni okanteyyuṃ,  tatrāpi yo mano padoseyya. na me so tena sāsanakaro'ti (ma0 ni0 1.232) ca, </p>
              <p>[21] `tasseva tena pāpiyo, yo kuddhaṃ paṭikujjhati. </p>
              <p>[22] kuddhamappaṭikujjhanto, saṅgāmaṃ jeti dujjayaṃ.. </p>
              <p>[21] ```ubhinnamatthaṃ carati, attano ca parassa ca. </p>
              <p>[22] paraṃ saṅkupitaṃ ñatvā, yo sato upasammatī'ti ca.. (saṃ0 ni0  1.188). -- </p>
              <p>[02] ```sattime, bhikkhave, dhammā sapattakantā sapattakaraṇā kodhanaṃ āgacchanti itthiṃ  vā purisaṃ vā. katame satta? idha, bhikkhave, sapatto sapattassa evaṃ icchati aho vatāyaṃ  dubbaṇṇo assāti. taṃ kissahetu? na, bhikkhave, sapatto sapattassa vaṇṇavatāya nandati.  kodhanāyaṃ, bhikkhave, purisapuggalo kodhābhibhūto kodhapareto kiñcāpi so hoti  sunhāto suvilitto kappitakesamassu odātavatthavasano, atha kho so dubbaṇṇova hoti  kodhābhibhūto. ayaṃ, bhikkhave, ^a^M1.0291^ea^ paṭhamo dhammo sapattakanto sapattakaraṇo  kodhanaṃ āgacchati itthiṃ vā purisaṃ vā. puna caparaṃ, bhikkhave, sapatto sapattassa evaṃ  icchati ahovatāyaṃ dukkhaṃ sayeyyāti...pe0... na pacurattho assāti...pe0... na bhogavā  assāti...pe0... na yasavā assāti...pe0... na mittavā assāti...pe0... na  kāyassa bhedā paraṃ maraṇā sugatiṃ saggaṃ lokaṃ upapajjeyyāti. taṃ kissa hetu? na,  bhikkhave, sapatto sapattassa sugatigamanena nandati. kodhanāyaṃ, bhikkhave, purisapuggalo  kodhābhibhūto kodhapareto kāyena duccaritaṃ carati, vācāya manasā duccaritaṃ carati.  so kāyena vācāya manasā duccaritaṃ caritvā kāyassa bhedā paraṃ maraṇā apāyaṃ duggatiṃ  vinipātaṃ nirayaṃ upapajjati kodhābhibhūto'ti (a0 ni0  7.64) ca, </p>
              <p>[02] ```seyyathāpi ^a^V1.0288^ea^, bhikkhave, chavālātaṃ ubhatopadittaṃ majjhe gūthagataṃ neva gāme kaṭṭhatthaṃ  pharati, na araññe kaṭṭhatthaṃ pharati. tathūpamāhaṃ, bhikkhave, imaṃ puggalaṃ vadāmī'ti ca,</p>
              <p>[03] ``so dāni tvaṃ evaṃ kujjhanto na ceva bhagavato sāsanakaro bhavissasi, paṭikujjhanto  ca kuddhapurisatopi pāpiyo hutvā na dujjayaṃ saṅgāmaṃ jessasi, sapattakaraṇe ca dhamme  attāva attano karissasi, chavālātūpamo ca bhavissasī''ti. </p>
              <p>[03] 244^b^.^eb^ tassevaṃ ghaṭayato vāyamato sace taṃ paṭighaṃ vūpasammati, iccetaṃ kusalaṃ. no ce  vūpasammati, atha ^b^yo yo dhammo tassa puggalassa vūpasanto hoti parisuddho, anussariyamāno  pasādaṃ āvahati, taṃ taṃ anussaritvā^eb^ āghāto paṭivinetabbo.</p>
              <p>[03] ekaccassa hi kāyasamācārova upasanto hoti. upasantabhāvo cassa bahuṃ vattapaṭipattiṃ karontassa  sabbajanena ñāyati. vacīsamācāramanosamācārā pana avūpasantā honti. tassa te acintetvā  kāyasamācāravūpasamoyeva anussaritabbo.</p>
              <p>[03] ekaccassa ^a^M1.0292^ea^ vacīsamācārova upasanto hoti. upasantabhāvo cassa sabbajanena ñāyati.  so hi pakatiyā ca paṭisanthārakusalo hoti sakhilo sukhasambhāso sammodako uttānamukho  pubbabhāsī madhurena sarena dhammaṃ osāreti, parimaṇḍalehi padabyañjanehi dhammakathaṃ katheti.  kāyasamācāramanosamācārā pana avūpasantā honti, tassa te acintetvā vacīsamācāravūpasamoyeva  anussaritabbo. </p>
              <p>[01] ekaccassa manosamācārova upasanto hoti, upasantabhāvo cassa cetiyavandanādīsu sabbajanassa  pākaṭo hoti. yo hi avūpasantacitto hoti, so cetiyaṃ vā bodhiṃ vā there vā vandamāno  na sakkaccaṃ vandati, dhammassavanamaṇḍape vikkhittacitto vā pacalāyanto vā nisīdati.  upasantacitto pana okappetvā vandati, ohitasoto aṭṭhiṃkatvā kāyena vā vācāya  vā cittappasādaṃ karonto dhammaṃ suṇāti. iti ekaccassa manosamācārova upasanto  hoti, kāyavacīsamācārā avūpasantā honti, tassa te acintetvā manosamācāravūpasamoyeva  anussaritabbo.</p>
              <p>[03] ekaccassa ^a^V1.0289^ea^ pana imesu tīsu dhammesu ekopi avūpasanto hoti, tasmiṃ puggale ``kiñcāpi  esa idāni manussaloke carati, atha kho katipāhassa accayena aṭṭhamahānirayasoḷasaussadanirayaparipūrako  bhavissatī''ti kāruññaṃ upaṭṭhapetabbaṃ. kāruññampi hi paṭicca āghāto vūpasammati.</p>
              <p>[03] ekaccassa tayopime dhammā vūpasantā honti, tassa yaṃ yaṃ icchati, taṃ taṃ anussaritabbaṃ.  tādise hi puggale na dukkarā hoti mettābhāvanāti.</p>
              <p>[03] imassa ca atthassa āvibhāvatthaṃ -- ``pañcime, āvuso, āghātapaṭivinayā. yattha bhikkhuno  uppanno āghāto sabbaso paṭivinodetabbo''ti (a0 ni0  5.162) idaṃ pañcakanipāte  āghātapaṭivinayasuttaṃ vitthāretabbaṃ. </p>
              <p>[03] 245^b^.^eb^ sace panassa evampi vāyamato āghāto uppajjatiyeva, athānena evaṃ attā ^b^ovaditabbo^eb^ -- </p>
              <p>[21] ``attano ^a^M1.0293^ea^ visaye dukkhaṃ, kataṃ te yadi verinā. </p>
              <p>[22] kiṃ tassāvisaye dukkhaṃ, sacitte kattumicchasi.. </p>
              <p>[21] ``bahūpakāraṃ hitvāna, ñātivaggaṃ rudammukhaṃ. </p>
              <p>[22] mahānatthakaraṃ kodhaṃ, sapattaṃ na jahāsi kiṃ.. </p>
              <p>[21] ``yāni rakkhasi sīlāni, tesaṃ mūlanikantanaṃ. </p>
              <p>[22] kodhaṃ nāmupaḷālesi, ko tayā sadiso jaḷo.. </p>
              <p>[21] ``kataṃ anariyaṃ kammaṃ, parena iti kujjhasi. </p>
              <p>[22] kiṃ nu tvaṃ tādisaṃyeva, yo sayaṃ kattumicchasi.. </p>
              <p>[21] ``dosetukāmo ^a^V1.0290^ea^ yadi taṃ, amanāpaṃ paro kari. </p>
              <p>[22] dosuppādena tasseva, kiṃ pūresi manorathaṃ.. </p>
              <p>[21] ``dukkhaṃ tassa ca nāma tvaṃ, kuddho kāhasi vā navā. </p>
              <p>[22] attānaṃ panidāneva, kodhadukkhena bādhasi.. </p>
              <p>[21] ``kodhaṃ vā ahitaṃ maggaṃ, ārūḷhā yadi verino. </p>
              <p>[22] kasmā tuvampi kujjhanto, tesaṃyevānusikkhasi.. </p>
              <p>[21] ``yaṃ dosaṃ tava nissāya, sattunā appiyaṃ kataṃ. </p>
              <p>[22] tameva dosaṃ chindassu, kimaṭṭhāne vihaññasi.. </p>
              <p>[21] ``khaṇikattā ca dhammānaṃ, yehi khandhehi te kataṃ. </p>
              <p>[22] amanāpaṃ niruddhā te, kassa dānīdha kujjhasi.. </p>
              <p>[21] ``dukkhaṃ karoti yo yassa, taṃ vinā kassa so kare. </p>
              <p>[22] sayampi dukkhahetutta, miti kiṃ tassa kujjhasī''ti.. </p>
              <p>[03] 246^b^.^eb^ sace panassa evaṃ attānaṃ ovadatopi paṭighaṃ neva vūpasammati, athānena ^b^attano  ca parassa ca kammassakatā^eb^ paccavekkhitabbā. tattha attano tāva evaṃ paccavekkhitabbā  ``ambho tvaṃ tassa kuddho kiṃ karissasi? nanu taveva cetaṃ dosanidānaṃ kammaṃ anatthāya  saṃvattissati? kammassako hi tvaṃ kammadāyādo kammayoni kammabandhu kammapaṭisaraṇo,  yaṃ kammaṃ karissasi, tassa dāyādo bhavissasi, idañca te kammaṃ neva sammāsambodhiṃ  ^a^M1.0294^ea^, na paccekabodhiṃ, na sāvakabhūmiṃ, na brahmattasakkattacakkavattipadesarājādisampattīnaṃ  aññataraṃ sampattiṃ sādhetuṃ samatthaṃ, atha kho sāsanato cāvetvā vighāsādādibhāvassa  ceva nerayikādidukkhavisesānañca te saṃvattanikamidaṃ kammaṃ. so tvaṃ idaṃ karonto  ubhohi hatthehi vītaccite vā aṅgāre, gūthaṃ vā gahetvā paraṃ paharitukāmo puriso  viya attānameva paṭhamaṃ dahasi ceva duggandhañca karosī''ti.</p>
              <p>[03] evaṃ ^a^V1.0291^ea^ ^b^attano kammassakataṃ^eb^ paccavekkhitvā parassapi evaṃ paccavekkhitabbā ``esopi tava  kujjhitvā kiṃ karissati? nanu etassevetaṃ anatthāya saṃvattissati? kammassako  hi ayamāyasmā kammadāyādo...pe0... yaṃ kammaṃ karissati, tassa dāyādo bhavissati.  idañcassa kammaṃ neva sammāsambodhiṃ, na paccekabodhiṃ, na sāvakabhūmiṃ, na brahmattasakkattacakkavattipadesarājādisampattīnaṃ  aññataraṃ sampattiṃ sādhetuṃ samatthaṃ, atha kho sāsanato cāvetvā vighāsādādibhāvassa  ceva nerayikādidukkhavisesānañcassa saṃvattanikamidaṃ kammaṃ. svāyaṃ idaṃ karonto  paṭivāte ṭhatvā paraṃ rajena okiritukāmo puriso viya attānaṃyeva okirati.  vuttañhetaṃ bhagavatā -- </p>
              <p>[21] ```yo appaduṭṭhassa narassa dussati, </p>
              <p>[27] suddhassa posassa anaṅgaṇassa. </p>
              <p>[26] tameva bālaṃ pacceti pāpaṃ, </p>
              <p>[22] sukhumo rajo paṭivātaṃva khitto'''ti.. (dha0 pa0 125; su0 ni0 667). </p>
              <p>[03] 247^b^.^eb^ sace panassa evaṃ kammassakatampi paccavekkhato neva vūpasammati, athānena ^b^satthu  pubbacariyaguṇā^eb^ anussaritabbā.</p>
              <p>[03] tatrāyaṃ paccavekkhaṇānayo -- ambho pabbajita, nanu te satthā pubbeva sambodhā anabhisambuddho  bodhisattopi samāno cattāri asaṅkhyeyyāni kappasatasahassañca pāramiyo pūrayamāno tattha  tattha vadhakesupi paccatthikesu cittaṃ nappadūsesi. seyyathidaṃ, ^b^sīlavajātake^eb^  tāva attano deviyā paduṭṭhena pāpāmaccena ānītassa paṭirañño tiyojanasataṃ ^a^M1.0295^ea^  rajjaṃ gaṇhantassa nisedhanatthāya uṭṭhitānaṃ amaccānaṃ āvudhampi chupituṃ na adāsi.  puna saddhiṃ amaccasahassena āmakasusāne galappamāṇaṃ bhūmiṃ khaṇitvā nikhaññamāno cittappadosamattampi  akatvā kuṇapakhādanatthaṃ āgatānaṃ siṅgālānaṃ paṃsuviyūhanaṃ nissāya purisakāraṃ katvā  paṭiladdhajīvito yakkhānubhāvena attano sirigabbhaṃ oruyha sirisayane sayitaṃ paccatthikaṃ  disvā kopaṃ akatvāva aññamaññaṃ sapathaṃ katvā taṃ mittaṭṭhāne ṭhapayitvā āha -- </p>
              <p>[21] ``āsīsetheva ^a^V1.0292^ea^ puriso, na nibbindeyya paṇḍito. </p>
              <p>[22] passāmi vohamattānaṃ, yathā icchiṃ tathā ahū''ti.. (jā0 1.1.51). </p>
              <p>[01] khantivādījātake dummedhena kāsiraññā ``kiṃvādī tvaṃ samaṇā''ti puṭṭho ``khantivādī  nāmāha''nti vutte sakaṇṭakāhi kasāhi tāḷetvā hatthapādesu chijjamānesu kopamattampi  nākāsi.</p>
              <p>[03] anacchariyañcetaṃ, yaṃ mahallako pabbajjūpagato evaṃ kareyya. ^b^cūḷadhammapālajātake^eb^ pana  uttānaseyyakopi samāno -- </p>
              <p>[21] ``candanarasānulittā, bāhā chijjanti dhammapālassa. </p>
              <p>[22] dāyādassa pathabyā, pāṇā me deva rujjhantī''ti.. (jā0 1.5.49).</p>
              <p>[03] evaṃ vippalapamānāya mātuyā pitarā mahāpatāpena nāma raññā vaṃsakaḷīresu viya catūsu  hatthapādesu chedāpitesu tāvatāpi santuṭṭhiṃ anāpajjitvā sīsamassa chindathāti āṇatte  ``ayaṃ dāni te cittapariggaṇhanakālo, idāni ambho dhammapāla, sīsacchedāṇāpake pitari,  sīsacchedake purise, paridevamānāya mātari, attani cāti imesu catūsu samacitto  hohī''ti daḷhaṃ samādānamadhiṭṭhāya paduṭṭhākāramattampi nākāsi.</p>
              <p>[03] idañcāpi anacchariyameva, yaṃ manussabhūto evamakāsi. tiracchānabhūtopi pana ^b^chaddanto^eb^  nāma vāraṇo hutvā visappitena sallena nābhiyaṃ viddhopi tāva anatthakārimhi luddake  cittaṃ nappadūsesi. yathāha -- </p>
              <p>[21] ``samappito ^a^M1.0296^ea^ puthusallena nāgo, </p>
              <p>[27] aduṭṭhacitto luddakaṃ ajjhabhāsi. </p>
              <p>[26] kimatthayaṃ kissa vā samma hetu, </p>
              <p>[22] mamaṃ vadhī kassa vāyaṃ payogo''ti.. (jā0 1.16.124). </p>
              <p>[01] evaṃ ^a^V1.0293^ea^ vatvā ca kāsirañño mahesiyā tava dantānamatthāya pesitomhi bhadanteti vutte tassā  manorathaṃ pūrento chabbaṇṇarasminiccharaṇasamujjalitacārusobhe attano dante chetvā adāsi.</p>
              <p>[03] ^b^mahākapi^eb^ hutvā attanāyeva pabbatapapātato uddharitena purisena -- </p>
              <p>[21] ``bhakkho ayaṃ manussānaṃ, yathevaññe vane migā. </p>
              <p>[22] yaṃnūnimaṃ vadhitvāna, chāto khādeyya vānaraṃ.. </p>
              <p>[21] ``āhitova gamissāmi, maṃsamādāya sambalaṃ. </p>
              <p>[22] kantāraṃ nittharissāmi, pātheyyaṃ me bhavissatī''ti.. (jā0 1.16.205-206). -- </p>
              <p>[25] evaṃ cintetvā silaṃ ukkhipitvā matthake sampadālite assupuṇṇehi nettehi  taṃ purisaṃ udikkhamāno -- </p>
              <p>[21] ``mā ayyosi me bhadante, tvaṃ nāmetādisaṃ kari. </p>
              <p>[22] tvaṃ khosi nāma dīghāvu, aññaṃ vāretumarahasī''ti.. (jā0 1.16.209). -- </p>
              <p>[25] vatvā tasmiṃ purise cittaṃ appadūsetvā attano ca dukkhaṃ acintetvā tameva purisaṃ  khemantabhūmiṃ sampāpesi.</p>
              <p>[03] ^b^bhūridatto^eb^ nāma nāgarājā hutvā uposathaṅgāni adhiṭṭhāya vammikamuddhani sayamāno kappuṭṭhānaggisadisena  osadhena sakalasarīre siñciyamānopi peḷāya pakkhipitvā sakalajambudīpe kīḷāpiyamānopi  tasmiṃ brāhmaṇe manopadosamattampi na akāsi. yathāha -- </p>
              <p>[21] ``peḷāya pakkhipantepi, maddantepi ca pāṇinā. </p>
              <p>[22] alampāne na kuppāmi, sīlakhaṇḍabhayā mamā''ti.. (cariyā0 2.16).</p>
              <p>[03] ^b^campeyyopi^eb^ ^a^M1.0297^ea^ ^a^V1.0294^ea^ nāgarājā hutvā ahituṇḍikena viheṭhiyamāno manopadosamattampi  nuppādesi. yathāha -- </p>
              <p>[21] ``tadāpi maṃ dhammacāriṃ, upavutthauposathaṃ. </p>
              <p>[22] ahituṇḍiko gahetvāna, rājadvāramhi kīḷati.. </p>
              <p>[21] ``yaṃ so vaṇṇaṃ cintayati, nīlaṃ pītaṃ va lohitaṃ. </p>
              <p>[22] tassa cittānuvattanto, homi cintitasannibho.. </p>
              <p>[21] ``thalaṃ kareyyaṃ udakaṃ, udakampi thalaṃ kare. </p>
              <p>[22] yadihaṃ tassa kuppeyyaṃ, khaṇena chārikaṃ kare.. </p>
              <p>[21] ``yadi cittavasī hessaṃ, parihāyissāmi sīlato. </p>
              <p>[22] sīlena parihīnassa, uttamattho na sijjhatī''ti.. (cariyā0 2.21-24). </p>
              <p>[01] ^b^saṅkhapālanāgarājā^eb^ hutvā tikhiṇāhi sattīhi aṭṭhasu ṭhānesu ovijjhitvā pahāramukhehi  sakaṇṭakā latāyo pavesetvā nāsāya daḷhaṃ rajjuṃ pakkhipitvā soḷasahi bhojaputtehi kājenādāya  vayhamāno dharaṇītale ghaṃsiyamānasarīro mahantaṃ dukkhaṃ paccanubhonto kujjhitvā olokitamatteneva  sabbe bhojaputte bhasmaṃ kātuṃ samatthopi samāno cakkhuṃ ummīletvā paduṭṭhākāramattampi  na akāsi. </p>
              <p>[01] yathāha -- </p>
              <p>[21] ``cātuddasiṃ pañcadasiñcaḷāra, </p>
              <p>[27] uposathaṃ niccamupāvasāmi. </p>
              <p>[26] athāgamuṃ soḷasa bhojaputtā, </p>
              <p>[22] rajjuṃ gahetvāna daḷhañca pāsaṃ.. </p>
              <p>[21] ``bhetvāna ^a^V1.0295^ea^ nāsaṃ atikassa rajjuṃ, </p>
              <p>[27] nayiṃsu maṃ samparigayha luddā. </p>
              <p>[26] etādisaṃ dukkhamahaṃ titikkhaṃ, </p>
              <p>[22] uposathaṃ appaṭikopayanto''ti.. (jā0 2.17.180-181).</p>
              <p>[03] na ^a^M1.0298^ea^ kevalañca etāneva, aññānipi ^b^mātuposakajātakā^eb^dīsu anekāni  acchariyāni akāsi. tassa te idāni sabbaññutaṃ pattaṃ sadevaloke kenaci appaṭisamakhantiguṇaṃ  taṃ bhagavantaṃ satthāraṃ apadisato paṭighacittaṃ nāma uppādetuṃ ativiya ayuttaṃ appatirūpanti. </p>
              <p>[03] 248^b^.^eb^ sace panassa evaṃ satthu pubbacaritaguṇaṃ paccavekkhatopi dīgharattaṃ kilesānaṃ dāsabyaṃ  upagatassa neva taṃ paṭighaṃ vūpasammati, athānena ^b^anamataggiyāni^eb^ paccavekkhitabbāni.  tatra hi vuttaṃ -- </p>
              <p>[02] ``na so, bhikkhave, satto sulabharūpo, yo na mātābhūtapubbo, yo na pitābhūtapubbo,  yo na bhātā, yo na bhaginī, yo na putto, yo na dhītābhūtapubbā''ti (saṃ0 ni0  2.137-142).</p>
              <p>[03] tasmā tasmiṃ puggale evaṃ cittaṃ uppādetabbaṃ, ``ayaṃ kira me atīte mātā hutvā  dasamāse kucchiyā pariharitvā muttakarīsakheḷasiṅghāṇikādīni haricandanaṃ viya ajigucchamānā  apanetvā ure naccāpentī aṅgena pariharamānā posesi, pitā hutvā ajapathasaṅkupathādīni  gantvā vāṇijjaṃ payojayamāno mayhamatthāya jīvitampi pariccajitvā ubhatobyūḷhe saṅgāme  pavisitvā nāvāya mahāsamuddaṃ pakkhanditvā aññāni ca dukkarāni karitvā `puttake  posessāmī'ti tehi tehi upāyehi dhanaṃ saṃharitvā maṃ posesi. bhātā, bhaginī,  putto, dhītā ca hutvāpi idañcidañcupakāraṃ akāsīti tatra me nappatirūpaṃ manaṃ padūsetu''nti. </p>
              <p>[03] 249^b^.^eb^ sace pana evampi cittaṃ nibbāpetuṃ na sakkotiyeva, athānena evaṃ ^b^mettānisaṃsā^eb^  paccavekkhitabbā -- ``ambho pabbajita, nanu vuttaṃ bhagavatā -- </p>
              <p>[02] `mettāya ^a^V1.0296^ea^ kho, bhikkhave, cetovimuttiyā āsevitāya bhāvitāya bahulīkatāya yānīkatāya  vatthukatāya anuṭṭhitāya paricitāya susamāraddhāya ekādasānisaṃsā pāṭikaṅkhā ^a^M1.0299^ea^.  katame ekādasa? sukhaṃ supati, sukhaṃ paṭibujjhati, na pāpakaṃ supinaṃ passati,  manussānaṃ piyo hoti, amanussānaṃ piyo hoti, devatā rakkhanti, nāssa aggi vā visaṃ  vā satthaṃ vā kamati, tuvaṭaṃ cittaṃ samādhiyati, mukhavaṇṇo pasīdati, asammūḷho  kālaṅkaroti, uttarimappaṭivijjhanto brahmalokūpago hotī'ti (a0 ni0  11.15). </p>
              <p>[01] ``sace tvaṃ idaṃ cittaṃ na nibbāpessasi, imehi ānisaṃsehi paribāhiro bhavissasī''ti. </p>
              <p>[03] 250^b^.^eb^ evampi nibbāpetuṃ asakkontena pana ^b^dhātuvinibbhogo^eb^ kātabbo. kathaṃ?  ``ambho pabbajita, tvaṃ etassa kujjhamāno kassa kujjhasi? kiṃ kesānaṃ kujjhasi,  udāhu lomānaṃ, nakhānaṃ...pe0... muttassa kujjhasi? atha vā pana kesādīsu pathavīdhātuyā  kujjhasi, āpodhātuyā, tejodhātuyā, vāyodhātuyā kujjhasi? ye vā pañcakkhandhe  dvādasāyatanāni aṭṭhārasa dhātuyo upādāya ayamāyasmā itthannāmoti vuccati, tesu kiṃ  rūpakkhandhassa kujjhasi, udāhu vedanā saññā saṅkhāraviññāṇakkhandhassa kujjhasi? kiṃ vā  cakkhāyatanassa kujjhasi, kiṃ rūpāyatanassa kujjhasi...pe0... kiṃ manāyatanassa kujjhasi,  kiṃ dhammāyatanassa kujjhasi? kiṃ vā cakkhudhātuyā kujjhasi, kiṃ rūpadhātuyā, kiṃ  cakkhuviññāṇadhātuyā...pe0... kiṃ manodhātuyā, kiṃ dhammadhātuyā, kiṃ manoviññāṇadhātuyā''ti?  evañhi dhātuvinibbhogaṃ karoto āragge sāsapassa viya ākāse cittakammassa viya  ca kodhassa patiṭṭhānaṭṭhānaṃ na hoti. </p>
              <p>[03] 251^b^.^eb^ dhātuvinibbhogaṃ pana kātuṃ asakkontena ^b^dānasaṃvibhāgo^eb^ kātabbo. attano  santakaṃ parassa dātabbaṃ, parassa santakaṃ attanā gahetabbaṃ. sace pana paro bhinnājīvo  hoti aparibhogārahaparikkhāro, attano santakameva dātabbaṃ. tassevaṃ karoto ekanteneva  tasmiṃ puggale āghāto vūpasammati. itarassa ca atītajātito paṭṭhāya anubandhopi kodho  taṅkhaṇaññeva vūpasammati, cittalapabbatavihāre tikkhattuṃ vuṭṭhāpitasenāsanena piṇḍapātikattherena  ``ayaṃ ^a^M1.0300^ea^, bhante, aṭṭhakahāpaṇagghanako patto mama mātarā upāsikāya dinno  dhammiyalābho, mahāupāsikāya ^a^V1.0297^ea^ puññalābhaṃ karothā''ti vatvā dinnaṃ pattaṃ laddhamahātherassa  viya. evaṃ mahānubhāvametaṃ dānaṃ nāma. vuttampi cetaṃ -- </p>
              <p>[21] ``adantadamanaṃ dānaṃ, dānaṃ sabbatthasādhakaṃ. </p>
              <p>[22] dānena piyavācāya, unnamanti namanti cā''ti.. </p>
              <p>[03] 252^b^.^eb^ tassevaṃ verīpuggale vūpasantapaṭighassa yathā piyātippiyasahāyakamajjhattesu, evaṃ  tasmimpi mettāvasena cittaṃ pavattati. athānena punappunaṃ mettāyantena attani piyapuggale  majjhatte verīpuggaleti catūsu janesu samacittataṃ sampādentena ^b^sīmāsambhedo^eb^ kātabbo.  tassidaṃ lakkhaṇaṃ, sace imasmiṃ puggale piyamajjhattaverīhi saddhiṃ attacatutthe ekasmiṃ  padese nisinne corā āgantvā ``bhante, ekaṃ bhikkhuṃ amhākaṃ dethā''ti vatvā ``kiṃ  kāraṇā''ti vutte ``taṃ māretvā galalohitaṃ gahetvā balikaraṇatthāyā''ti vadeyyuṃ,  tatra ceso bhikkhu ``asukaṃ vā asukaṃ vā gaṇhantū''ti cinteyya, akatova hoti  sīmāsambhedo. sacepi ``maṃ gaṇhantu, mā ime tayo''tipi cinteyya, akatova hoti  sīmāsambhedo. kasmā? yassa yassa hi gahaṇamicchati, tassa tassa ahitesī hoti, itaresaṃyeva  hitesī hoti.</p>
              <p>[03] yadā pana catunnaṃ janānamantare ekampi corānaṃ dātabbaṃ na passati, attani ca tesu ca  tīsu janesu samameva cittaṃ pavatteti, kato hoti sīmāsambhedo. tenāhu porāṇā -- </p>
              <p>[21] ``attani hitamajjhatte, ahite ca catubbidhe. </p>
              <p>[22] yadā passati nānattaṃ, hitacittova pāṇinaṃ.. </p>
              <p>[21] ``na nikāmalābhī mettāya, kusalīti pavuccati. </p>
              <p>[22] yadā catasso sīmāyo, sambhinnā honti bhikkhuno.. </p>
              <p>[21] ``samaṃ pharati mettāya, sabbalokaṃ sadevakaṃ. </p>
              <p>[22] mahāviseso purimena, yassa sīmā na ñāyatī''ti.. </p>
              <p>[03] 253^b^.^eb^ evaṃ ^a^M1.0301^ea^ ^a^V1.0298^ea^ sīmāsambhedasamakālameva ca iminā bhikkhunā nimittañca upacārañca  laddhaṃ hoti. sīmāsambhede pana kate tameva nimittaṃ āsevanto bhāvento bahulīkaronto  appakasireneva pathavīkasiṇe vuttanayeneva appanaṃ pāpuṇāti.</p>
              <p>[03] ettāvatānena adhigataṃ hoti pañcaṅgavippahīnaṃ pañcaṅgasamannāgataṃ tividhakalyāṇaṃ dasalakkhaṇasampannaṃ  paṭhamajjhānaṃ mettāsahagataṃ. adhigate ca tasmiṃ tadeva nimittaṃ āsevanto bhāvento  bahulīkaronto anupubbena ^b^catukkanaye^eb^ dutiyatatiyajjhānāni, ^b^pañcakanaye^eb^ dutiyatatiyacatutthajjhānāni  ca pāpuṇāti.</p>
              <p>[03] so hi paṭhamajjhānādīnaṃ aññataravasena mettāsahagatena cetasā ekaṃ disaṃ pharitvā viharati.  tathā dutiyaṃ, tathā tatiyaṃ, tathā catutthaṃ. iti uddhamadho tiriyaṃ sabbadhi sabbattatāya  sabbāvantaṃ lokaṃ mettāsahagatena cetasā vipulena mahaggatena appamāṇena averena abyāpajjena  pharitvā viharati (vibha0 642; dī0 ni0 1.556). paṭhamajjhānādivasena appanāppattacittasseva  hi ayaṃ vikubbanā sampajjati. </p>
              <p>[03] 254^b^.^eb^ ettha ca ^b^mettāsahagatenā^eb^ti mettāya samannāgatena. ^b^cetasā^eb^ti cittena.  ^b^ekaṃ disa^eb^nti ekamekissā disāya paṭhamapariggahitaṃ sattaṃ upādāya ekadisāpariyāpannasattapharaṇavasena  vuttaṃ. ^b^pharitvā^eb^ti phusitvā ārammaṇaṃ katvā. ^b^viharatī^eb^ti brahmavihārādhiṭṭhitaṃ  iriyāpathavihāraṃ pavatteti. ^b^tathā dutiya^eb^nti yathā puratthimādīsu disāsu yaṃkiñci  ekaṃ disaṃ pharitvā viharati, tatheva tadanantaraṃ dutiyaṃ tatiyaṃ catutthañcāti attho.  ^b^iti uddha^eb^nti eteneva nayena uparimaṃ disanti vuttaṃ hoti. ^b^adho tiriya^eb^nti  adhodisampi tiriyaṃdisampi evameva. tattha ca ^b^adho^eb^ti heṭṭhā. ^b^tiriya^eb^nti anudisāsu.  evaṃ sabbadisāsu assamaṇḍale assamiva mettāsahagataṃ cittaṃ sāretipi paccāsāretipīti.  ettāvatā ekaṃ disaṃ pariggahetvā odhiso mettāpharaṇaṃ dassitaṃ.</p>
              <p>[03] ^b^sabbadhī^eb^tiādi pana anodhiso dassanatthaṃ vuttaṃ. tattha ^b^sabbadhī^eb^ti sabbattha. ^b^sabbattatāyā^eb^ti  sabbesu hīnamajjhimukkaṭṭhamittasapattamajjhattādippabhedesu attatāya ^a^M1.0302^ea^. ``ayaṃ  parasatto''ti vibhāgaṃ akatvā attasamatāyāti vuttaṃ hoti. atha vā sabbattatāyāti  sabbena cittabhāgena īsakampi ^a^V1.0299^ea^ bahi avikkhipamānoti vuttaṃ hoti. ^b^sabbāvanta^eb^nti  sabbasattavantaṃ, sabbasattayuttanti attho. ^b^loka^eb^nti sattalokaṃ. ^b^vipulenā^eb^tievamādipariyāyadassanato  panettha puna mettāsahagatenāti vuttaṃ. yasmā vā ettha odhiso pharaṇe viya puna  tathāsaddo itisaddo vā na vutto, tasmā puna mettāsahagatena cetasāti vuttaṃ. nigamavasena  vā etaṃ vuttaṃ. ^b^vipulenā^eb^ti ettha ca pharaṇavasena vipulatā daṭṭhabbā. bhūmivasena  pana etaṃ ^b^mahaggataṃ^eb^ paguṇavasena ca appamāṇasattārammaṇavasena ca ^b^appamāṇaṃ,^eb^ byāpādapaccatthikappahānena  ^b^averaṃ,^eb^ domanassappahānato ^b^abyāpajjaṃ,^eb^ niddukkhanti vuttaṃ hoti. ayaṃ mettāsahagatena  cetasātiādinā nayena vuttāya vikubbanāya attho. </p>
              <p>[03] 255^b^.^eb^ yathā cāyaṃ appanāppattacittasseva vikubbanā sampajjati, tathā yampi ^b^paṭisambhidāyaṃ^eb^  (paṭi0 ma0 2.22) ``pañcahākārehi anodhisopharaṇā mettācetovimutti, sattahākārehi  odhisopharaṇā mettā cetovimutti, dasahākārehi disāpharaṇā mettā cetovimuttī''ti  vuttaṃ, tampi appanāppattacittasseva sampajjatīti veditabbaṃ.</p>
              <p>[03] tattha ca sabbe sattā averā abyāpajjā anīghā sukhī attānaṃ pariharantu, sabbe pāṇā,  sabbe bhūtā, sabbe puggalā, sabbe attabhāvapariyāpannā averā...pe0... pariharantūti  imehi pañcahākārehi ^b^anodhisopharaṇā mettā cetovimutti^eb^ veditabbā.</p>
              <p>[03] sabbā itthiyo averā...pe0... attānaṃ pariharantu, sabbe purisā, sabbe ariyā,  sabbe anariyā, sabbe devā, sabbe manussā, sabbe vinipātikā averā...pe0...  pariharantūti imehi sattahākārehi ^b^odhisopharaṇā mettā cetovimutti^eb^ veditabbā.</p>
              <p>[03] sabbe puratthimāya disāya sattā averā...pe0... attānaṃ pariharantu. sabbe pacchimāya  disāya, sabbe uttarāya disāya, sabbe dakkhiṇāya disāya, sabbe puratthimāya anudisāya,  sabbe pacchimāya anudisāya, sabbe ^a^M1.0303^ea^ uttarāya anudisāya, sabbe dakkhiṇāya  anudisāya, sabbe heṭṭhimāya disāya, sabbe uparimāya disāya sattā averā...pe0...  pariharantu. sabbe puratthimāya disāya pāṇā, bhūtā, puggalā, attabhāvapariyāpannā,  averā...pe0... pariharantu. sabbā puratthimāya disāya itthiyo, sabbe purisā,  ariyā, anariyā, devā, manussā, vinipātikā ^a^V1.0300^ea^ averā...pe0... pariharantu. sabbā  pacchimāya disāya, uttarāya, dakkhiṇāya, puratthimāya anudisāya, pacchimāya, uttarāya,  dakkhiṇāya anudisāya, heṭṭhimāya disāya, uparimāya disāya itthiyo...pe0... vinipātikā  averā abyāpajjā anīghā sukhī attānaṃ pariharantūti imehi dasahākārehi ^b^disāpharaṇā  mettā cetovimutti^eb^ veditabbā. </p>
              <p>[03] 256^b^.^eb^ tattha ^b^sabbe^eb^ti anavasesapariyādānametaṃ. ^b^sattā^eb^ti rūpādīsu khandhesu chandarāgena  sattā visattāti sattā. vuttañhetaṃ bhagavatā -- </p>
              <p>[02] ``rūpe kho, rādha, yo chando yo rāgo yā nandī yā taṇhā, tatra satto, tatra visatto,  tasmā sattoti vuccati... vedanāya... saññāya... saṅkhāresu... viññāṇe yo chando  yo rāgo yā nandī yā taṇhā, tatra satto, tatra visatto, tasmā sattoti vuccatī''ti  (saṃ0 ni0  3.161).</p>
              <p>[03] ruḷhīsaddena pana vītarāgesupi ayaṃ vohāro vattatiyeva, vilīvamayepi bījanivisese  tālavaṇṭavohāro viya. akkharacintakā pana atthaṃ avicāretvā nāmamattametanti icchanti.  yepi atthaṃ vicārenti, te satvayogena sattāti icchanti. </p>
              <p>[01] pāṇanatāya ^b^pāṇā,^eb^ assāsapassāsāyattavuttitāyāti attho. bhūtattā ^b^bhūtā,^eb^ saṃbhūtattā  abhinibbattattāti attho. ^b^pu^eb^nti vuccati nirayo. tasmiṃ galantīti ^b^puggalā,^eb^  gacchantīti attho. ^b^attabhāvo^eb^ vuccati sarīraṃ. khandhapañcakameva vā, tamupādāya paññattimattasambhavato.  tasmiṃ attabhāve pariyāpannāti ^b^attabhāvapariyāpannā. pariyāpannā^eb^ti paricchinnā,  antogadhāti attho.</p>
              <p>[03] yathā ^a^M1.0304^ea^ ca sattāti vacanaṃ, evaṃ sesānipi ruḷhīvasena āropetvā sabbānetāni  sabbasattavevacanānīti veditabbāni. kāmañca aññānipi sabbe jantū sabbe jīvātiādīni  sabbasattavevacanāni atthi, pākaṭavasena pana imāneva pañca gahetvā ``pañcahākārehi  anodhisopharaṇā mettā cetovimuttī''ti vuttaṃ.</p>
              <p>[03] ye pana sattā pāṇātiādīnaṃ na kevalaṃ vacanamattatova, atha kho  atthatopi nānattameva ^a^V1.0301^ea^ iccheyyuṃ,  tesaṃ anodhisopharaṇā virujjhati, tasmā tathā atthaṃ agahetvā imesu pañcasu ākāresu  aññataravasena anodhiso mettā pharitabbā. </p>
              <p>[03] 257^b^.^eb^ ettha ca sabbe sattā averā hontūti ayamekā appanā. abyāpajjā hontūti  ayamekā appanā. ^b^abyāpajjā^eb^ti byāpādarahitā. anīghā hontūti ayamekā appanā.  ^b^anīghā^eb^ti niddukkhā. sukhī attānaṃ pariharantūti ayamekā appanā. tasmā imesupi  padesu yaṃ yaṃ pākaṭaṃ hoti, tassa tassa vasena mettā pharitabbā. iti pañcasu ākāresu  catunnaṃ appanānaṃ vasena ^b^anodhisopharaṇe^eb^ vīsati appanā honti.</p>
              <p>[03] ^b^odhisopharaṇe^eb^ pana sattasu ākāresu catunnaṃ vasena aṭṭhavīsati. ettha ca itthiyo purisāti  liṅgavasena vuttaṃ. ariyā anariyāti ariyaputhujjanavasena. devā manussā vinipātikāti  upapattivasena. </p>
              <p>[01] ^b^disāpharaṇe^eb^ pana sabbe puratthimāya disāya sattātiādinā nayena ekamekissā disāya  vīsati vīsati katvā dvesatāni, sabbā puratthimāya disāya itthiyotiādinā nayena  ekamekissā disāya aṭṭhavīsati aṭṭhavīsati katvā asīti dvesatānīti cattāri satāni  asīti ca appanā. iti sabbānipi paṭisambhidāyaṃ vuttāni aṭṭhavīsādhikāni pañca  appanāsatānīti.</p>
              <p>[03] iti etāsu appanāsu yassa kassaci vasena mettaṃ cetovimuttiṃ bhāvetvā ayaṃ yogāvacaro  ``sukhaṃ supatī''tiādinā nayena vutte ekādasānisaṃse paṭilabhati. </p>
              <p>[03] 258^b^.^eb^ tattha ^a^M1.0305^ea^ ^b^sukhaṃ supatī^eb^ti yathā sesā janā samparivattamānā kākacchamānā  dukkhaṃ supanti, evaṃ asupitvā sukhaṃ supati. niddaṃ okkantopi samāpattiṃ samāpanno  viya hoti.</p>
              <p>[03] ^b^sukhaṃ paṭibujjhatī^eb^ti yathā aññe nitthunantā vijambhantā samparivattantā dukkhaṃ paṭibujjhanti,  evaṃ appaṭibujjhitvā vikasamānamiva padumaṃ sukhaṃ nibbikāraṃ paṭibujjhati.</p>
              <p>[03] ^b^na^eb^ ^a^V1.0302^ea^ ^b^pāpakaṃ supinaṃ passatī^eb^ti supinaṃ passantopi bhaddakameva supinaṃ passati, cetiyaṃ  vandanto viya pūjaṃ karonto viya dhammaṃ suṇanto viya ca hoti. yathā pana aññe attānaṃ  corehi samparivāritaṃ viya vāḷehi upaddutaṃ viya papāte patantaṃ viya ca passanti, evaṃ  pāpakaṃ supinaṃ na passati.</p>
              <p>[03] ^b^manussānaṃ piyo hotī^eb^ti ure āmuttamuttāhāro viya sīse piḷandhamālā viya  ca manussānaṃ piyo hoti manāpo.</p>
              <p>[03] ^b^amanussānaṃ piyo hotī^eb^ti yatheva manussānaṃ, evaṃ amanussānampi piyo hoti visākhatthero  viya.</p>
              <p>[03] so kira pāṭaliputte kuṭumbiyo ahosi. so tattheva vasamāno assosi ``tambapaṇṇidīpo  kira cetiyamālālaṅkato kāsāvapajjoto icchiticchitaṭṭhāneyeva ettha sakkā nisīdituṃ  vā nipajjituṃ vā utusappāyaṃ senāsanasappāyaṃ puggalasappāyaṃ dhammassavanasappāyanti sabbamettha  sulabha''nti.</p>
              <p>[03] so attano bhogakkhandhaṃ puttadārassa niyyādetvā dussante baddhena ekakahāpaṇeneva gharā  nikkhamitvā samuddatīre nāvaṃ udikkhamāno ekamāsaṃ vasi. so vohārakusalatāya imasmiṃ  ṭhāne bhaṇḍaṃ kiṇitvā asukasmiṃ vikkiṇanto dhammikāya vaṇijjāya tenevantaramāsena  sahassaṃ abhisaṃhari. anupubbena mahāvihāraṃ āgantvā pabbajjaṃ yāci.</p>
              <p>[03] so ^a^M1.0306^ea^ pabbājanatthāya sīmaṃ nīto taṃ sahassatthavikaṃ ovaṭṭikantarena bhūmiyaṃ  pātesi. ``kimeta''nti ca vutte ``kahāpaṇasahassaṃ, bhante''ti vatvā ``upāsaka,  pabbajitakālato paṭṭhāya na sakkā vicāretuṃ, idānevetaṃ vicārehī''ti vutte ``visākhassa  pabbajjaṭṭhānamāgatā mā rittahatthā gamiṃsū''ti muñcitvā sīmāmāḷake vippakiritvā  pabbajitvā upasampanno.</p>
              <p>[03] so pañcavasso hutvā dvemātikā paguṇā katvā pavāretvā attano sappāyaṃ kammaṭṭhānaṃ  gahetvā ^a^V1.0303^ea^ ekekasmiṃ vihāre cattāro māse katvā samappavattavāsaṃ vasamāno cari.  evaṃ caramāno -- </p>
              <p>[21] vanantare ṭhito thero, visākho gajjamānako. </p>
              <p>[22] attano guṇamesanto, imamatthaṃ abhāsatha.. </p>
              <p>[21] ``yāvatā upasampanno, yāvatā idha āgato. </p>
              <p>[22] etthantare khalitaṃ natthi, aho lābhā te mārisā''ti..</p>
              <p>[03] so cittalapabbatavihāraṃ gacchanto dvedhā pathaṃ patvā ``ayaṃ nu kho maggo udāhu aya''nti  cintayanto aṭṭhāsi. athassa pabbate adhivatthā devatā hatthaṃ pasāretvā ``esa maggo''ti  vatvā dasseti. so cittalapabbatavihāraṃ gantvā tattha cattāro māse vasitvā paccūse  gamissāmīti cintetvā nipajji. caṅkamasīse maṇilarukkhe adhivatthā devatā sopānaphalake  nisīditvā parodi.</p>
              <p>[03] thero ``ko eso''ti āha. ahaṃ, bhante, maṇiliyāti. kissa rodasīti? tumhākaṃ  gamanaṃ paṭiccāti. mayi idha vasante tumhākaṃ ko guṇoti? tumhesu, bhante, idha  vasantesu amanussā aññamaññaṃ mettaṃ paṭilabhanti, te dāni tumhesu gatesu kalahaṃ  karissanti, duṭṭhullampi kathayissantīti. thero ``sace mayi idha vasante tumhākaṃ  phāsuvihāro hoti, sundara''nti vatvā aññepi cattāro māse tattheva vasitvā puna  tatheva gamanacittaṃ uppādesi. devatāpi puna tatheva parodi. etenevupāyena thero tattheva  vasitvā tattheva parinibbāyīti evaṃ mettāvihārī bhikkhu amanussānaṃ piyo hoti.</p>
              <p>[03] ^b^devatā rakkhantī^eb^ti puttamiva mātāpitaro devatā rakkhanti.</p>
              <p>[03] ^b^nāssa^eb^ ^a^M1.0307^ea^ ^b^aggi vā visaṃ vā satthaṃ vā kamatī^eb^ti mettāvihārissa kāye  uttarāya upāsikāya viya aggi vā, saṃyuttabhāṇakacūḷasivattherasseva visaṃ vā, saṃkiccasāmaṇerasseva  satthaṃ vā na kamati, na pavisati. nāssa kāyaṃ vikopetīti vuttaṃ hoti. dhenuvatthumpi  cettha kathayanti ^a^V1.0304^ea^. ekā kira dhenu vacchakassa khīradhāraṃ muñcamānā aṭṭhāsi. eko  luddako taṃ vijjhissāmīti hatthena samparivattetvā dīghadaṇḍasattiṃ muñci. sā tassā  sarīraṃ āhacca tālapaṇṇaṃ viya pavaṭṭamānā gatā, neva upacārabalena, na appanābalena, kevalaṃ  vacchake balavapiyacittatāya. evaṃ mahānubhāvā mettāti.</p>
              <p>[03] ^b^tuvaṭaṃ cittaṃ samādhiyatī^eb^ti mettāvihārino khippameva cittaṃ samādhiyati, natthi tassa  dandhāyitattaṃ. </p>
              <p>[01] ^b^mukhavaṇṇo vippasīdatī^eb^ti bandhanā pavuttaṃ tālapakkaṃ viya cassa vippasannavaṇṇaṃ  mukhaṃ hoti.</p>
              <p>[03] ^b^asammūḷho kālaṅkarotī^eb^ti mettāvihārino sammohamaraṇaṃ nāma natthi, asammūḷhova  niddaṃ okkamanto viya kālaṃ karoti.</p>
              <p>[03] ^b^uttarimappaṭivijjhanto^eb^ti mettāsamāpattito uttariṃ arahattaṃ adhigantuṃ asakkonto  ito cavitvā suttappabuddho viya brahmalokamupapajjatīti.</p>
              <p>[03] ayaṃ mettābhāvanāyaṃ vitthārakathā. </p>
            </h4>
          </h3>
          <h3>
            <h3n> karuṇābhāvanākathā </h3n>
            <h4>
              <h4n> </h4n>
              <p>[03] 259^b^.^eb^ karuṇaṃ bhāvetukāmena pana nikkaruṇatāya ādīnavaṃ karuṇāya ca ānisaṃsaṃ paccavekkhitvā  karuṇābhāvanā ārabhitabbā. tañca pana ārabhantena paṭhamaṃ piyapuggalādīsu na ārabhitabbā.  piyo hi piyaṭṭhāneyeva tiṭṭhati. atippiyasahāyako atippiyasahāyakaṭṭhāneyeva. majjhatto  majjhattaṭṭhāneyeva. appiyo appiyaṭṭhāneyeva. verī veriṭṭhāneyeva tiṭṭhati. liṅgavisabhāgakālakatā  akhettameva.</p>
              <p>[03] ``kathañca bhikkhu karuṇāsahagatena cetasā ekaṃ disaṃ pharitvā viharati? seyyathāpi  nāma ekaṃ puggalaṃ duggataṃ durūpetaṃ disvā karuṇāyeyya, evameva ^a^M1.0308^ea^  sabbasatte karuṇāya pharatī''ti ^a^V1.0305^ea^ vibhaṅge (vibha0 653) pana vuttattā sabbapaṭhamaṃ tāva kiñcideva  karuṇāyitabbarūpaṃ paramakicchappattaṃ duggataṃ durūpetaṃ kapaṇapurisaṃ chinnāhāraṃ kapālaṃ  purato ṭhapetvā anāthasālāya nisinnaṃ hatthapādehi paggharantakimigaṇaṃ aṭṭassaraṃ karontaṃ  disvā ``kicchaṃ vatāyaṃ satto āpanno, appeva nāma imamhā dukkhā mucceyyā''ti  karuṇā pavattetabbā. taṃ alabhantena sukhitopi pāpakārī puggalo vajjhena upametvā  karuṇāyitabbo.</p>
              <p>[03] kathaṃ? seyyathāpi saha bhaṇḍena gahitacoraṃ ``vadhetha na''nti rañño āṇāya rājapurisā  bandhitvā catukke catukke pahārasatāni dentā āghātanaṃ nenti. tassa manussā  khādanīyampi bhojanīyampi mālāgandhavilepanatambulānipi denti. kiñcāpi so tāni  khādanto ceva paribhuñjanto ca sukhito bhogasamappito viya gacchati, atha kho taṃ neva koci  ``sukhito ayaṃ mahābhogo''ti maññati, aññadatthu ``ayaṃ varāko idāni marissati, yaṃ  yadeva hi ayaṃ padaṃ nikkhipati, tena tena santike maraṇassa hotī''ti taṃ jano karuṇāyati.  evameva karuṇākammaṭṭhānikena bhikkhunā sukhitopi puggalo evaṃ karuṇāyitabbo ``ayaṃ  varāko kiñcāpi idāni sukhito susajjito bhoge paribhuñjati, atha kho tīsu dvāresu  ekenāpi katassa kalyāṇakammassa abhāvā idāni apāyesu anappakaṃ dukkhaṃ domanassaṃ  paṭisaṃvedissatī''ti.</p>
              <p>[03] evaṃ taṃ puggalaṃ karuṇāyitvā tato paraṃ eteneva upāyena piyapuggale, tato majjhatte,  tato verimhīti anukkamena karuṇā pavattetabbā. sace panassa pubbe vuttanayeneva  verimhi paṭighaṃ uppajjati, taṃ mettāya vuttanayeneva vūpasametabbaṃ. yopi cettha  katakusalo hoti, tampi ñātirogabhogabyasanādīnaṃ aññatarena byasanena samannāgataṃ disvā  vā sutvā vā tesaṃ abhāvepi vaṭṭadukkhaṃ anatikkantattā ``dukkhitova aya''nti evaṃ  sabbathāpi karuṇāyitvā vuttanayeneva attani piyapuggale majjhatte verimhīti catūsu  janesu sīmāsambhedaṃ katvā ^a^M1.0309^ea^ taṃ nimittaṃ āsevantena bhāventena bahulīkarontena  mettāya vuttanayeneva tikacatukkajjhānavasena appanā vaḍḍhetabbā.</p>
              <p>[03] aṅguttaraṭṭhakathāyaṃ pana paṭhamaṃ veripuggalo karuṇāyitabbo, tasmiṃ cittaṃ muduṃ katvā  duggato, tato piyapuggalo, tato attāti ayaṃ kamo vutto, so ``duggataṃ durūpeta''nti  pāḷiyā ^a^V1.0306^ea^ na sameti, tasmā vuttanayenevettha bhāvanamārabhitvā sīmāsambhedaṃ katvā appanā  vaḍḍhetabbā. tato paraṃ ``pañcahākārehi anodhisopharaṇā sattahākārehi odhisopharaṇā  dasahākārehi disāpharaṇā''ti ayaṃ vikubbanā, ``sukhaṃ supatī''tiādayo ānisaṃsā  ca mettāyaṃ vuttanayeneva veditabbāti.</p>
              <p>[03] ayaṃ karuṇābhāvanāya vitthārakathā. </p>
            </h4>
          </h3>
          <h3>
            <h3n> muditābhāvanākathā </h3n>
            <h4>
              <h4n> </h4n>
              <p>[03] 260^b^.^eb^ muditābhāvanaṃ ārabhantenāpi na paṭhamaṃ piyapuggalādīsu ārabhitabbā. na hi piyo  piyabhāvamatteneva muditāya padaṭṭhānaṃ hoti, pageva majjhattaverino. liṅgavisabhāgakālakatā  akhettameva.</p>
              <p>[03] atippiyasahāyako pana siyā padaṭṭhānaṃ, yo aṭṭhakathāyaṃ soṇḍasahāyoti vutto. so hi  muditamuditova hoti, paṭhamaṃ hasitvā pacchā katheti, tasmā so vā paṭhamaṃ muditāya pharitabbo.  piyapuggalaṃ vā sukhitaṃ sajjitaṃ modamānaṃ disvā vā sutvā vā ``modati vatāyaṃ  satto, aho sādhu aho suṭṭhū''ti muditā uppādetabbā. imameva hi atthavasaṃ paṭicca  vibhaṅge (vibha0 663) vuttaṃ ``kathañca bhikkhu muditāsahagatena cetasā ekaṃ disaṃ pharitvā  viharati? seyyathāpi nāma ekaṃ puggalaṃ piyaṃ manāpaṃ disvā mudito assa, evameva  sabbasatte muditāya pharatī''ti. </p>
              <p>[01] sacepissa so soṇḍasahāyo vā piyapuggalo vā atīte sukhito ahosi, sampati pana  duggato durūpeto, atītameva cassa sukhitabhāvaṃ anussaritvā ``esa atīte evaṃ mahābhogo  mahāparivāro niccappamudito ahosī''ti tamevassa muditākāraṃ gahetvā muditā  uppādetabbā ``anāgate vā pana puna taṃ sampattiṃ labhitvā ^a^M1.0310^ea^ hatthikkhandhāssapiṭṭhisuvaṇṇasivikādīhi  vicarissatī''ti anāgatampissa muditākāraṃ gahetvā muditā uppādetabbā.</p>
              <p>[03] evaṃ piyapuggale muditaṃ uppādetvā atha majjhatte tato verimhīti anukkamena muditā  pavattetabbā. appanā vaḍḍhetabbā. sace panassa pubbe vuttanayeneva verimhi paṭighaṃ  uppajjati, taṃ ^a^V1.0307^ea^ mettāyaṃ vuttanayeneva vūpasametvā ``imesu ca tīsu attani cā''ti  catūsu janesu samacittatāya sīmāsambhedaṃ katvā taṃ nimittaṃ āsevantena bhāventena  bahulīkarontena mettāyaṃ vuttanayeneva tikacatukkajjhānavaseneva appanā vaḍḍhetabbā.  tato paraṃ ``pañcahākārehi anodhisopharaṇā sattahākārehi odhisopharaṇā dasahākārehi  disāpharaṇā''ti ayaṃ vikubbanā, ``sukhaṃ supatī''tiādayo ānisaṃsā ca mettāyaṃ  vuttanayeneva veditabbāti.</p>
              <p>[03] ayaṃ muditābhāvanāya vitthārakathā. </p>
            </h4>
          </h3>
          <h3>
            <h3n> upekkhābhāvanākathā </h3n>
            <h4>
              <h4n> </h4n>
              <p>[03] 261^b^.^eb^ upekkhābhāvanaṃ bhāvetukāmena pana mettādīsu paṭiladdhatikacatukkajjhānena paguṇatatiyajjhānā  vuṭṭhāya ``sukhitā hontū''tiādivasena sattakelāyanamanasikārayuttattā, paṭighānunayasamīpacārittā,  somanassayogena oḷārikattā ca purimāsu ādīnavaṃ, santasabhāvattā upekkhāya ānisaṃsañca  disvā yvāssa pakatimajjhatto puggalo, taṃ ajjhupekkhitvā upekkhā uppādetabbā.  tato piyapuggalādīsu. vuttañhetaṃ ``kathañca bhikkhu upekkhāsahagatena cetasā ekaṃ  disaṃ pharitvā viharati? seyyathāpi nāma ekaṃ puggalaṃ neva manāpaṃ na amanāpaṃ disvā  upekkhako assa, evameva sabbe satte upekkhāya pharatī''ti (vibha0 673).</p>
              <p>[03] tasmā vuttanayena majjhattapuggale upekkhaṃ uppādetvā atha piyapuggale, tato soṇḍasahāyake,  tato verimhīti evaṃ ``imesu ca tīsu attani cā''ti sabbattha majjhattavasena sīmāsambhedaṃ  katvā taṃ nimittaṃ āsevitabbaṃ bhāvetabbaṃ bahulīkātabbaṃ. tassevaṃ karoto  pathavīkasiṇe vuttanayeneva catutthajjhānaṃ uppajjati.</p>
              <p>[03] kiṃ ^a^M1.0311^ea^ panetaṃ pathavīkasiṇādīsu uppannatatiyajjhānassāpi uppajjatīti? nuppajjati.  kasmā? ārammaṇavisabhāgatāya. mettādīsu uppannatatiyajjhānasseva pana uppajjati, ārammaṇasabhāgatāyāti.  tato paraṃ pana vikubbanā ca ānisaṃsapaṭilābho ca mettāyaṃ vuttanayeneva veditabboti.</p>
              <p>[03] ayaṃ ^a^V1.0308^ea^ upekkhābhāvanāya vitthārakathā. </p>
            </h4>
          </h3>
          <h3>
            <h3n> pakiṇṇakakathā </h3n>
            <h4>
              <h4n> </h4n>
              <p>[03] 262^b^.^eb^ </p>
              <p>[21] brahmuttamena kathite, brahmavihāre ime iti viditvā. </p>
              <p>[22] bhiyyo etesu ayaṃ, pakiṇṇakakathāpi viññeyyā..</p>
              <p>[03] etāsu hi mettākaruṇāmuditāupekkhāsu ^b^atthato^eb^ tāva mejjatīti ^b^mettā,^eb^ siniyhatīti  attho. mitte vā bhavā, mittassa vā esā pavattītipi ^b^mettā^eb^. paradukkhe sati  sādhūnaṃ hadayakampanaṃ karotīti ^b^karuṇā^eb^. kiṇāti vā paradukkhaṃ hiṃsati vināsetīti  ^b^karuṇā^eb^. kiriyati vā dukkhitesu pharaṇavasena pasāriyatīti ^b^karuṇā^eb^. modanti  tāya taṃsamaṅgino, sayaṃ vā modati, modanamattameva vā tanti ^b^muditā^eb^. ``averā  hontū''tiādibyāpārappahānena majjhattabhāvūpagamanena ca upekkhatīti ^b^upekkhā^eb^. </p>
              <p>[03] 263^b^.^eb^ ^b^lakkhaṇādito^eb^ panettha hitākārappavattilakkhaṇā ^b^mettā,^eb^ hitūpasaṃhārarasā, āghātavinayapaccupaṭṭhānā,  sattānaṃ manāpabhāvadassanapadaṭṭhānā. byāpādūpasamo etissā sampatti, sinehasambhavo vipatti.  dukkhāpanayanākārappavattilakkhaṇā ^b^karuṇā,^eb^ paradukkhāsahanarasā, avihiṃsāpaccupaṭṭhānā,  dukkhābhibhūtānaṃ anāthabhāvadassanapadaṭṭhānā. vihiṃsūpasamo tassā sampatti, sokasambhavo  vipatti. pamodanalakkhaṇā ^b^muditā,^eb^ anissāyanarasā, arativighātapaccupaṭṭhānā, sattānaṃ  sampattidassanapadaṭṭhānā. arativūpasamo tassā sampatti, pahāsasambhavo vipatti. sattesu  majjhattākārappavattilakkhaṇā ^b^upekkhā,^eb^ sattesu samabhāvadassanarasā, paṭighānunayavūpasamapaccupaṭṭhānā,  ``kammassakā sattā, te kassa ^a^M1.0312^ea^ ruciyā sukhitā vā bhavissanti, dukkhato  vā muccissanti, pattasampattito vā na parihāyissantī''ti evaṃ pavattakammassakatādassanapadaṭṭhānā.  paṭighānunayavūpasamo tassā sampatti, gehasitāya aññāṇupekkhāya sambhavo vipatti. </p>
              <p>[03] 264^b^.^eb^ catunnampi panetesaṃ brahmavihārānaṃ vipassanāsukhañceva bhavasampatti  ca ^b^sādhāraṇappayojanaṃ^eb^ ^a^V1.0309^ea^.  byāpādādipaṭighāto ^b^āveṇikaṃ^eb^. byāpādapaṭighātappayojanā hettha mettā. vihiṃsāaratirāgapaṭighātappayojanā  itarā. vuttampi cetaṃ --</p>
              <p>[03] ``nissaraṇañhetaṃ, āvuso, byāpādassa yadidaṃ mettā cetovimutti. nissaraṇañhetaṃ,  āvuso, vihesāya yadidaṃ karuṇā cetovimutti. nissaraṇañhetaṃ, āvuso, aratiyā  yadidaṃ muditā cetovimutti. nissaraṇañhetaṃ, āvuso, rāgassa yadidaṃ upekkhā  cetovimuttī''ti (dī0 ni0 3.326; a0 ni0  6.13). </p>
              <p>[03] 265^b^.^eb^ ekekassa cettha āsannadūravasena ^b^dve dve paccatthikā. mettābrahmavihārassa^eb^  hi samīpacāro viya purisassa sapatto guṇadassanasabhāgatāya rāgo āsannapaccatthiko, so  lahuṃ otāraṃ labhati, tasmā tato suṭṭhu mettā rakkhitabbā. pabbatādigahananissito viya  purisassa sapatto sabhāgavisabhāgatāya byāpādo dūrapaccatthiko, tasmā tato nibbhayena mettāyitabbaṃ.  mettāyissati ca nāma, kopañca karissatīti aṭṭhānametaṃ.</p>
              <p>[03] ^b^karuṇābrahmavihārassa^eb^ ``cakkhuviññeyyānaṃ rūpānaṃ iṭṭhānaṃ kantānaṃ manāpānaṃ manoramānaṃ  lokāmisapaṭisaṃyuttānaṃ appaṭilābhaṃ vā appaṭilābhato samanupassato pubbe vā paṭiladdhapubbaṃ  atītaṃ niruddhaṃ vipariṇataṃ samanussarato uppajjati domanassaṃ, yaṃ evarūpaṃ domanassaṃ,  idaṃ vuccati gehasitaṃ domanassa''ntiādinā (ma0 ni0 3.307) nayena āgataṃ gehasitaṃ  domanassaṃ vipattidassanasabhāgatāya āsannapaccatthikaṃ. sabhāgavisabhāgatāya vihiṃsā dūrapaccatthikā  ^a^M1.0313^ea^. tasmā tato nibbhayena karuṇāyitabbaṃ. karuṇañca nāma karissati, pāṇiādīhi  ca viheṭhissatīti aṭṭhānametaṃ.</p>
              <p>[03] ^b^muditābrahmavihārassa^eb^ ``cakkhuviññeyyānaṃ rūpānaṃ iṭṭhānaṃ...pe0... lokāmisapaṭisaṃyuttānaṃ  paṭilābhaṃ vā paṭilābhato samanupassato pubbe vā paṭiladdhapubbaṃ atītaṃ niruddhaṃ vipariṇataṃ  samanussarato uppajjati somanassaṃ, yaṃ evarūpaṃ somanassaṃ, idaṃ vuccati gehasitaṃ somanassa''ntiādinā  (ma0 ni0 3.306) nayena āgataṃ gehasitaṃ somanassaṃ sampattidassanasabhāgatāya āsannapaccatthikaṃ,  sabhāgavisabhāgatāya arati dūrapaccatthikā. tasmā tato ^a^V1.0310^ea^ nibbhayena muditā bhāvetabbā.  mudito ca nāma bhavissati, pantasenāsanesu ca adhikusalesu dhammesu vā ukkaṇṭhissatīti  aṭṭhānametaṃ.</p>
              <p>[03] ^b^upekkhābrahmavihārassa^eb^ pana ``cakkhunā rūpaṃ disvā uppajjati upekkhā bālassa mūḷhassa  puthujjanassa anodhijinassa avipākajinassa anādīnavadassāvino assutavato puthujjanassa  yā evarūpā upekkhā, rūpaṃ sā nātivattati. tasmā sā upekkhā gehasitāti vuccatī''tiādinā  (ma0 ni0 3.308) nayena āgatā gehasitā aññāṇupekkhā dosaguṇāvicāraṇavasena sabhāgattā  āsannapaccatthikā. sabhāgavisabhāgatāya rāgapaṭighā dūrapaccatthikā. tasmā tato nibbhayena  upekkhitabbaṃ. upekkhissati ca nāma, rajjissati ca paṭihaññissati cāti aṭṭhānametaṃ. </p>
              <p>[03] 266^b^.^eb^ sabbesampi ca etesaṃ kattukāmatā chando ^b^ādi,^eb^ nīvaraṇādivikkhambhanaṃ ^b^majjhaṃ,^eb^  appanā ^b^pariyosānaṃ^eb^. paññattidhammavasena eko vā satto aneke vā sattā ^b^ārammaṇaṃ^eb^.  upacāre vā appanāya vā pattāya ārammaṇavaḍḍhanaṃ.</p>
              <p>[03] tatrāyaṃ vaḍḍhanakkamo, yathā hi kusalo kassako kasitabbaṭṭhānaṃ paricchinditvā kasati,  evaṃ paṭhamameva ekamāvāsaṃ paricchinditvā tattha sattesu imasmiṃ āvāse sattā averā  hontūtiādinā nayena mettā bhāvetabbā. tattha cittaṃ muduṃ kammaniyaṃ katvā  dve āvāsā paricchinditabbā. tato anukkamena tayo, cattāro, pañca, cha, satta, aṭṭha,  nava, dasa, ekā racchā, upaḍḍhagāmo, gāmo, janapado, rajjaṃ, ekā disāti evaṃ yāva ekaṃ  cakkavāḷaṃ, tato vā pana bhiyyo tattha tattha sattesu mettā ^a^M1.0314^ea^ bhāvetabbā.  tathā karuṇādayoti ayamettha ārammaṇavaḍḍhanakkamo. </p>
              <p>[03] 267^b^.^eb^ yathā pana kasiṇānaṃ nissando āruppā, samādhinissando nevasaññānāsaññāyatanaṃ,  vipassanānissando phalasamāpatti, samathavipassanānissando nirodhasamāpatti, evaṃ purimabrahmavihārattayanissando  ettha upekkhābrahmavihāro. yathā hi thambhe anussāpetvā tulāsaṅghāṭaṃ anāropetvā  na sakkā ākāse kūṭagopānasiyo ṭhapetuṃ, evaṃ purimesu tatiyajjhānaṃ vinā  na sakkā catutthaṃ bhāvetunti. </p>
              <p>[03] 268^b^.^eb^ ettha ^a^V1.0311^ea^ siyā, kasmā panetā mettākaruṇāmuditāupekkhā brahmavihārāti vuccanti?  kasmā ca catassova? ko ca etāsaṃ kamo, abhidhamme ca kasmā appamaññāti vuttāti?  vuccate, seṭṭhaṭṭhena tāva niddosabhāvena cettha brahmavihāratā veditabbā. sattesu sammāpaṭipattibhāvena  hi seṭṭhā ete vihārā. yathā ca brahmāno niddosacittā viharanti, evaṃ etehi sampayuttā  yogino brahmasamā hutvā viharantīti seṭṭhaṭṭhena niddosabhāvena ca brahmavihārāti vuccanti. </p>
              <p>[03] 269^b^.^eb^ kasmā ca catassovātiādi pañhassa pana idaṃ vissajjanaṃ. </p>
              <p>[21] visuddhimaggādivasā catasso, </p>
              <p>[27] hitādiākāravasā panāsaṃ. </p>
              <p>[26] kamo pavattanti ca appamāṇe, </p>
              <p>[22] tā gocare yena tadappamaññā..</p>
              <p>[03] etāsu hi yasmā mettā byāpādabahulassa, karuṇā vihesābahulassa, muditā aratibahulassa,  upekkhā rāgabahulassa visuddhimaggo. yasmā ca hitūpasaṃhārāhitāpanayanasampattimodanānābhogavasena  catubbidhoyeva sattesu manasikāro. yasmā ca yathā mātā daharagilānayobbanappattasakiccapasutesu  catūsu puttesu daharassa abhivuḍḍhikāmā hoti, gilānassa gelaññāpanayanakāmā, yobbanappattassa  yobbanasampattiyā ciraṭṭhitikāmā, sakakiccapasutassa kismiñci pariyāye abyāvaṭā  hoti, tathā appamaññāvihārikenāpi sabbasattesu mettādivasena bhavitabbaṃ. tasmā  ito visuddhimaggādivasā catassova appamaññā.</p>
              <p>[03] yasmā ^a^M1.0315^ea^ catassopetā bhāvetukāmena paṭhamaṃ hitākārappavattivasena sattesu  paṭipajjitabbaṃ, hitākārappavattilakkhaṇā ca mettā. tato evaṃ patthitahitānaṃ sattānaṃ  dukkhābhibhavaṃ disvā vā sutvā vā sambhāvetvā vā dukkhāpanayanākārappavattivasena,  dukkhāpanayanākārappavattilakkhaṇā ca karuṇā. athevaṃ patthitahitānaṃ patthitadukkhāpagamānañca  nesaṃ sampattiṃ disvā sampattipamodanavasena, pamodanalakkhaṇā ca muditā. tato paraṃ  pana kattabbābhāvato ajjhupekkhakattasaṅkhātena majjhattākārena paṭipajjitabbaṃ, majjhattākārappavattilakkhaṇā  ca upekkhā ^a^V1.0312^ea^. tasmā ito hitādiākāravasā panāsaṃ paṭhamaṃ mettā vuttā, atha karuṇā  muditā upekkhāti ayaṃ kamo veditabbo.</p>
              <p>[03] yasmā pana sabbāpetā appamāṇe gocare pavattanti. appamāṇā hi sattā etāsaṃ gocarabhūtā.  ekasattassāpi ca ettake padese mettādayo bhāvetabbāti evaṃ pamāṇaṃ agahetvā sakalapharaṇavaseneva  pavattāti. tena vuttaṃ -- </p>
              <p>[21] visuddhimaggādivasā catasso, </p>
              <p>[27] hitādiākāravasā panāsaṃ. </p>
              <p>[26] kamo pavattanti ca appamāṇe, </p>
              <p>[22] tā gocare yena tadappamaññāti.. </p>
              <p>[03] 270^b^.^eb^ evaṃ appamāṇagocaratāya ekalakkhaṇāsu cāpi etāsu purimā tisso tikacatukkajjhānikāva  honti. kasmā? somanassāvippayogato. kasmā panāyaṃ somanassena avippayogoti?  domanassasamuṭṭhitānaṃ byāpādādīnaṃ nissaraṇattā. pacchimā pana avasesaekajjhānikāva.  kasmā? upekkhāvedanāsampayogato. na hi sattesu majjhattākārappavattā brahmavihārupekkhā  upekkhāvedanaṃ vinā vattatīti. </p>
              <p>[03] 271^b^.^eb^ yo panevaṃ vadeyya ``yasmā bhagavatā aṭṭhakanipāte catūsupi appamaññāsu avisesena  vuttaṃ `tato tvaṃ bhikkhu imaṃ samādhiṃ savitakkampi savicāraṃ bhāveyyāsi, avitakkampi  vicāramattaṃ bhāveyyāsi, avitakkampi avicāraṃ bhāveyyāsi, sappītikampi bhāveyyāsi,  nippītikampi bhāveyyāsi, sātasahagatampi bhāveyyāsi, upekkhāsahagatampi bhāveyyāsī'ti  (a0 ni0  8.63), tasmā ^a^M1.0316^ea^ catasso appamaññā catukkapañcakajjhānikā''ti.  so māhevantissa vacanīyo. evañhi sati kāyānupassanādayopi catukkapañcakajjhānikā  siyuṃ, vedanādīsu ca paṭhamajjhānampi natthi, pageva dutiyādīni. tasmā byañjanacchāyāmattaṃ  gahetvā mā bhagavantaṃ abbhācikkhi, gambhīraṃ hi buddhavacanaṃ, taṃ ācariye payirupāsitvā  adhippāyato gahetabbaṃ. </p>
              <p>[03] 272^b^.^eb^ ayañhi ^a^V1.0313^ea^ tatrādhippāyo -- ``sādhu me, bhante, bhagavā saṃkhittena dhammaṃ desetu, yamahaṃ  bhagavato dhammaṃ sutvā eko vūpakaṭṭho appamatto ātāpī pahitatto vihareyya''nti evaṃ  āyācitadhammadesanaṃ kira taṃ bhikkhuṃ yasmā so pubbepi dhammaṃ sutvā tattheva vasati,  na samaṇadhammaṃ kātuṃ gacchati, tasmā naṃ bhagavā ``evameva panidhekacce moghapurisā mamaññeva  ajjhesanti, dhamme ca bhāsite mamaññeva anubandhitabbaṃ maññantī''ti apasādetvā puna  yasmā so arahattassa upanissayasampanno, tasmā naṃ ovadanto āha -- ``tasmātiha te bhikkhu  evaṃ sikkhitabbaṃ, ajjhattaṃ me cittaṃ ṭhitaṃ bhavissati susaṇṭhitaṃ, na cuppannā pāpakā  akusalā dhammā cittaṃ pariyādāya ṭhassantīti. evañhi te bhikkhu sikkhitabba''nti.</p>
              <p>[03] iminā panassa ovādena niyakajjhattavasena cittekaggatāmatto mūlasamādhi vutto. tato  ``ettakeneva santuṭṭhiṃ anāpajjitvā evaṃ so eva samādhi vaḍḍhetabbo''ti dassetuṃ  ``yato kho te bhikkhu ajjhattaṃ cittaṃ ṭhitaṃ hoti susaṇṭhitaṃ, na cuppannā pāpakā akusalā  dhammā cittaṃ pariyādāya tiṭṭhanti. tato te bhikkhu evaṃ sikkhitabbaṃ mettā me cetovimutti  bhāvitā bhavissati bahulīkatā yānikatā vatthukatā anuṭṭhitā paricitā susamāraddhāti.  evañhi te bhikkhu sikkhitabba''nti evamassa mettāvasena bhāvanaṃ vatvā puna ``yato kho  te bhikkhu ayaṃ samādhi evaṃ bhāvito hoti bahulīkato, tato tvaṃ bhikkhu imaṃ mūlasamādhiṃ  savitakkampi savicāraṃ bhāveyyāsi...pe0... upekkhāsahagatampi bhāveyyāsī''ti vuttaṃ.</p>
              <p>[03] tassattho -- yadā te bhikkhu ayaṃ mūlasamādhi evaṃ mettāvasena bhāvito hoti, tadā tvaṃ  tāvatakenāpi tuṭṭhiṃ anāpajjitvāva imaṃ mūlasamādhiṃ ^a^M1.0317^ea^ aññesupi ārammaṇesu  catukkapañcakajjhānāni pāpayamāno savitakkampi savicārantiādinā nayena bhāveyyāsīti.</p>
              <p>[03] evaṃ vatvā ca puna karuṇādiavasesabrahmavihārapubbaṅgamampissa aññesu ārammaṇesu catukkapañcakajjhānavasena  bhāvanaṃ kareyyāsīti dassento ``yato kho te bhikkhu ayaṃ samādhi evaṃ bhāvito hoti  bahulīkato. tato te bhikkhu evaṃ sikkhitabbaṃ karuṇā me cetovimuttī''tiādimāha.</p>
              <p>[03] evaṃ mettādipubbaṅgamaṃ catukkapañcakajjhānavasena bhāvanaṃ  dassetvā puna kāyānupassanādipubbaṅgamaṃ ^a^V1.0314^ea^  dassetuṃ ``yato kho te bhikkhu ayaṃ samādhi evaṃ bhāvito hoti bahulīkato, tato  te bhikkhu evaṃ sikkhitabbaṃ kāye kāyānupassī viharissāmī''ti ādiṃ vatvā  ``yato kho te bhikkhu ayaṃ samādhi evaṃ bhāvito bhavissati subhāvito, tato tvaṃ bhikkhu  yena yeneva gagghasi, phāsuññeva gagghasi, yattha yattheva ṭhassasi, phāsuññeva ṭhassasi, yattha  yattheva nisīdissasi, phāsuññeva nisīdissasi, yattha yattheva seyyaṃ kappessasi, phāsuññeva  seyyaṃ kappessasī''ti arahattanikūṭena desanaṃ samāpesi. tasmā tikacatukkajjhānikāva  mettādayo, upekkhā pana avasesaekajjhānikāvāti veditabbā. tatheva ca abhidhamme  (dha0 sa0 251 ādayo; vibha0 673 ādayo) vibhattāti. </p>
              <p>[03] 273^b^.^eb^ evaṃ tikacatukkajjhānavasena ceva avasesaekajjhānavasena ca dvidhā ṭhitānampi etāsaṃ  subhaparamādivasena aññamaññaṃ asadiso ānubhāvaviseso veditabbo. ^b^haliddavasanasuttasmiṃ^eb^  hi etā subhaparamādibhāvena visesetvā vuttā. yathāha -- ``subhaparamāhaṃ, bhikkhave,  mettaṃ cetovimuttiṃ vadāmi. ākāsānañcāyatanaparamāhaṃ, bhikkhave, karuṇaṃ cetovimuttiṃ  vadāmi. viññāṇañcāyatanaparamāhaṃ, bhikkhave, muditaṃ cetovimuttiṃ vadāmi. ākiñcaññāyatanaparamāhaṃ,  bhikkhave, upekkhaṃ cetovimuttiṃ vadāmī''ti (saṃ0 ni0  5.235).</p>
              <p>[03] kasmā ^a^M1.0318^ea^ panetā evaṃ vuttāti? tassa tassa upanissayattā. mettāvihārissa  hi sattā appaṭikkūlā honti. athassa appaṭikkūlaparicayā appaṭikkūlesu parisuddhavaṇṇesu  nīlādīsu cittaṃ upasaṃharato appakasireneva tattha cittaṃ pakkhandati. iti mettā  subhavimokkhassa upanissayo hoti, na tato paraṃ, tasmā ^b^subhaparamā^eb^ti vuttā.</p>
              <p>[03] karuṇāvihārissa pana daṇḍābhighātādirūpanimittaṃ pattadukkhaṃ samanupassantassa karuṇāya  pavattisambhavato rūpe ādīnavo parividito hoti. athassa parividitarūpādīnavattā pathavīkasiṇādīsu  aññataraṃ ugghāṭetvā rūpanissaraṇe ākāse cittaṃ upasaṃharato appakasireneva tattha cittaṃ  pakkhandati. iti karuṇā ākāsānañcāyatanassa upanissayo hoti, na tato paraṃ, tasmā  ^b^ākāsānañcāyatanaparamā^eb^ti vuttā. </p>
              <p>[01] muditāvihārissa pana tena tena pāmojjakāraṇena uppannapāmojjasattānaṃ viññāṇaṃ samanupassantassa  muditāya pavattisambhavato viññāṇaggahaṇaparicitaṃ cittaṃ  hoti. athassa anukkamādhigataṃ ^a^V1.0315^ea^  ākāsānañcāyatanaṃ atikkamma ākāsanimittagocare viññāṇe cittaṃ upasaṃharato appakasireneva  tattha cittaṃ pakkhandatīti muditā viññāṇañcāyatanassa upanissayo hoti, na tato paraṃ,  tasmā ^b^viññāṇañcāyatanaparamā^eb^ti vuttā. </p>
              <p>[01] upekkhāvihārissa pana ``sattā sukhitā vā hontu dukkhato vā vimuccantu, sampattasukhato  vā mā vimuccantū''ti ābhogābhāvato sukhadukkhādiparamatthagāhavimukhabhāvato avijjamānaggahaṇadukkhaṃ  cittaṃ hoti. athassa paramatthagāhato vimukhabhāvaparicitacittassa paramatthato avijjamānaggahaṇadukkhacittassa  ca anukkamādhigataṃ viññāṇañcāyatanaṃ samatikkamma sabhāvato avijjamāne paramatthabhūtassa  viññāṇassa abhāve cittaṃ upasaṃharato appakasireneva tattha cittaṃ pakkhandati. iti  upekkhā ākiñcaññāyatanassa upanissayo hoti, na tato paraṃ, tasmā ^b^ākiñcaññāyatanaparamā^eb^ti  vuttāti. </p>
              <p>[03] 274^b^.^eb^ evaṃ subhaparamādivasena etāsaṃ ānubhāvaṃ viditvā puna sabbāpetā ^b^dānādīnaṃ  sabbakalyāṇadhammānaṃ paripūrikā^eb^ti veditabbā. sattesu ^a^M1.0319^ea^ hi hitajjhāsayatāya  sattānaṃ dukkhāsahanatāya, pattasampattivisesānaṃ ciraṭṭhitikāmatāya, sabbasattesu ca pakkhapātābhāvena  samappavattacittā mahāsattā ``imassa dātabbaṃ, imassa na dātabba''nti vibhāgaṃ akatvā  sabbasattānaṃ sukhanidānaṃ dānaṃ denti. tesaṃ upaghātaṃ parivajjayantā sīlaṃ samādiyanti.  sīlaparipūraṇatthaṃ nekkhammaṃ bhajanti. sattānaṃ hitāhitesu asammohatthāya paññaṃ pariyodapenti.  sattānaṃ hitasukhatthāya niccaṃ vīriyamārabhanti. uttamavīriyavasena vīrabhāvaṃ pattāpi  ca sattānaṃ nānappakārakaṃ aparādhaṃ khamanti. ``idaṃ vo dassāma karissāmā''ti kataṃ  paṭiññaṃ na visaṃvādenti. tesaṃ hitasukhāya avicalādhiṭṭhānā honti. tesu avicalāya  mettāya pubbakārino honti. upekkhāya paccupakāraṃ nāsīsantīti evaṃ pāramiyo  pūretvā yāva dasabalacatuvesārajjachāsādhāraṇañāṇāṭṭhārasabuddhadhammappabhede sabbepi kalyāṇadhamme  paripūrentīti evaṃ dānādisabbakalyāṇadhammaparipūrikā etāva hontīti. </p>
              <p>[06] iti sādhujanapāmojjatthāya kate visuddhimagge </p>
              <p>[06] samādhibhāvanādhikāre </p>
              <p>[06] brahmavihāraniddeso nāma </p>
              <p>[06] navamo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 10. āruppaniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> paṭhamāruppavaṇṇanā </h3n>
            <h4>
              <h4n> </h4n>
              <p>[03] 275^b^.^eb^ brahmavihārānantaraṃ ^a^M1.0320^ea^ ^a^V1.0316^ea^ uddiṭṭhesu pana catūsu āruppesu ākāsānañcāyatanaṃ  tāva bhāvetukāmo ``dissante kho pana rūpādhikaraṇaṃ daṇḍādānasatthādānakalahaviggahavivādā,  natthi kho panetaṃ sabbaso āruppeti. so iti paṭisaṅkhāya rūpānaṃyeva nibbidāya virāgāya  nirodhāya paṭipanno hotī''ti (ma0 ni0 2.103) vacanato etesaṃ daṇḍādānādīnañceva  cakkhusotarogādīnañca ābādhasahassānaṃ vasena karajarūpe ādīnavaṃ disvā tassa samatikkamāya  ṭhapetvā paricchinnākāsakasiṇaṃ navasu pathavīkasiṇādīsu aññatarasmiṃ catutthajjhānaṃ  uppādeti. </p>
              <p>[01] tassa kiñcāpi rūpāvacaracatutthajjhānavasena karajarūpaṃ atikkantaṃ hoti, atha kho kasiṇarūpampi  yasmā tappaṭibhāgameva, tasmā tampi samatikkamitukāmo hoti. kathaṃ? yathā ahibhīruko  puriso araññe sappena anubaddho vegena palāyitvā palātaṭṭhāne lekhācittaṃ tālapaṇṇaṃ  vā valliṃ vā rajjuṃ vā phalitāya vā pana pathaviyā phalitantaraṃ disvā bhāyateva uttasateva,  neva naṃ dakkhitukāmo hoti. yathā ca anatthakārinā veripurisena saddhiṃ ekagāme  vasamāno puriso tena vadhabandhagehajhāpanādīhi upadduto aññaṃ gāmaṃ vasanatthāya gantvā  tatrāpi verinā samānarūpasaddasamudācāraṃ purisaṃ disvā bhāyateva uttasateva, neva naṃ dakkhitukāmo  hoti.</p>
              <p>[03] tatridaṃ opammasaṃsandanaṃ -- tesaṃ hi purisānaṃ ahinā verinā vā upaddutakālo viya  bhikkhuno ārammaṇavasena karajarūpasamaṅgikālo. tesaṃ vegena palāyanāññagāmagamanāni viya  bhikkhuno rūpāvacaracatutthajjhānavasena karajarūpasamatikkamanakālo. tesaṃ palātaṭṭhāne ca  aññagāme ^a^V1.0317^ea^ ca lekhācittatālapaṇṇādīni ceva verisadisaṃ purisañca disvā bhayasantāsādassanakāmatā  viya bhikkhuno kasiṇarūpampi tappaṭibhāgameva idanti sallakkhetvā tampi samatikkamitukāmatā.  sūkarābhihatasunakhapisācabhīrukādikāpi cettha upamā veditabbā. </p>
              <p>[03] 276^b^.^eb^ evaṃ ^a^M1.0321^ea^ so tasmā catutthajjhānassa ārammaṇabhūtā kasiṇarūpā nibbijja  pakkamitukāmo pañcahākārehi ciṇṇavasī hutvā paguṇarūpāvacaracatutthajjhānato vuṭṭhāya  tasmiṃ jhāne ``imaṃ mayā nibbiṇṇaṃ rūpaṃ ārammaṇaṃ karotī''ti ca, ``āsannasomanassapaccatthika''nti  ca, ``santavimokkhato oḷārika''nti ca ādīnavaṃ passati. aṅgoḷārikatā panettha  natthi. yatheva hetaṃ rūpaṃ duvaṅgikaṃ, evaṃ āruppānipīti. </p>
              <p>[01] so tattha evaṃ ādīnavaṃ disvā nikantiṃ pariyādāya ākāsānañcāyatanaṃ santato anantato  manasikaritvā cakkavāḷapariyantaṃ vā yattakaṃ icchati tattakaṃ vā kasiṇaṃ pattharitvā  tena phuṭṭhokāsaṃ ``ākāso ākāso''ti vā, ``ananto ākāso''ti vā manasikaronto  ugghāṭeti kasiṇaṃ. ugghāṭento hi neva kilañjaṃ viya saṃvelleti, na kapālato  pūvaṃ viya uddharati, kevalaṃ pana taṃ neva āvajjeti, na manasi karoti, na paccavekkhati,  anāvajjento amanasikaronto apaccavekkhanto ca aññadatthu tena phuṭṭhokāsaṃ ``ākāso  ākāso''ti manasikaronto kasiṇaṃ ugghāṭeti nāma. kasiṇampi ugghāṭiyamānaṃ  neva ubbaṭṭati na vivaṭṭati, kevalaṃ imassa amanasikārañca ``ākāso ākāso''ti manasikārañca  paṭicca ugghāṭitaṃ nāma hoti, kasiṇugghāṭimākāsamattaṃ paññāyati. kasiṇugghāṭimākāsanti  vā kasiṇaphuṭṭhokāsoti vā kasiṇavivittākāsanti vā sabbametaṃ ekameva. </p>
              <p>[01] so taṃ kasiṇugghāṭimākāsanimittaṃ ``ākāso ākāso''ti punappunaṃ āvajjeti,  takkāhataṃ vitakkāhataṃ karoti. tassevaṃ punappunaṃ āvajjayato takkāhataṃ vitakkāhataṃ  karoto nīvaraṇāni vikkhambhanti, sati santiṭṭhati, upacārena cittaṃ samādhiyati. so  taṃ nimittaṃ punappunaṃ āsevati, bhāveti, bahulīkaroti. tassevaṃ punappunaṃ āvajjayato  manasikaroto pathavīkasiṇādīsu rūpāvacaracittaṃ viya ākāse ākāsānañcāyatanacittaṃ  appeti. idhāpi hi purimabhāge ^a^V1.0318^ea^ tīṇi cattāri vā javanāni kāmāvacarāni upekkhāvedanāsampayuttāneva  honti. catutthaṃ pañcamaṃ vā arūpāvacaraṃ. sesaṃ pathavīkasiṇe vuttanayameva.</p>
              <p>[03] ayaṃ ^a^M1.0322^ea^ pana viseso, evaṃ uppanne arūpāvacaracitte so bhikkhu yathā nāma yānapputoḷi  kumbhimukhādīnaṃ aññataraṃ nīlapilotikāya vā pītalohitodātādīnaṃ vā aññatarāya  pilotikāya bandhitvā pekkhamāno puriso vātavegena vā aññena vā kenaci apanītāya  pilotikāya ākāsaṃyeva pekkhamāno tiṭṭheyya, evameva pubbe kasiṇamaṇḍalaṃ jhānacakkhunā  pekkhamāno viharitvā ``ākāso ākāso''ti iminā parikammamanasikārena sahasā  apanīte tasmiṃ nimitte ākāsaññeva pekkhamāno viharati. ettāvatā cesa ``sabbaso  rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā `ananto  ākāso'ti ākāsānañcāyatanaṃ upasampajja viharatī''ti vuccati (vibha0 508; dī0  ni0 2.129). </p>
              <p>[03] 277^b^.^eb^ tattha ^b^sabbaso^eb^ti sabbākārena, sabbāsaṃ vā anavasesānanti attho. ^b^rūpasaññāna^eb^nti  saññāsīsena vuttarūpāvacarajjhānānañceva tadārammaṇānañca. rūpāvacarajjhānampi hi ^b^rūpa^eb^nti  vuccati ``rūpī rūpāni passatī''tiādīsu (dī0 ni0 2.129), tassa ārammaṇampi ``bahiddhā  rūpāni passati suvaṇṇadubbaṇṇānī''tiādīsu (dī0 ni0 2.173), tasmā idha rūpe saññā  rūpasaññāti evaṃ saññāsīsena vuttarūpāvacarajjhānassetaṃ adhivacanaṃ. rūpaṃ saññā assāti  rūpasaññaṃ. rūpaṃ assa nāmanti vuttaṃ hoti. pathavīkasiṇādibhedassa tadārammaṇassa cetaṃ  adhivacananti veditabbaṃ. ^b^samatikkamā^eb^ti virāgā nirodhā ca. kiṃ vuttaṃ hoti?  etāsaṃ kusalavipākakiriyavasena pañcadasannaṃ jhānasaṅkhātānaṃ rūpasaññānaṃ, etesañca pathavīkasiṇādivasena  navannaṃ ārammaṇasaṅkhātānaṃ rūpasaññānaṃ sabbākārena anavasesānaṃ vā virāgā ca nirodhā  ca virāgahetuñceva nirodhahetuñca ākāsānañcāyatanaṃ upasampajja viharati. na hi sakkā  sabbaso anatikkantarūpasaññena etaṃ upasampajja viharitunti. </p>
              <p>[01] tattha yasmā ārammaṇe avirattassa saññāsamatikkamo na hoti, samatikkantāsu ca saññāsu  ārammaṇaṃ samatikkantameva hoti. tasmā ārammaṇasamatikkamaṃ avatvā ``tattha katamā  rūpasaññā ^a^V1.0319^ea^? rūpāvacarasamāpattiṃ samāpannassa vā upapannassa vā diṭṭhadhammasukhavihārissa vā  saññā sañjānanā sañjānitattaṃ ^a^M1.0323^ea^, imā vuccanti rūpasaññāyo. imā rūpasaññāyo  atikkanto hoti vītikkanto samatikkanto. tena vuccati sabbaso rūpasaññānaṃ samatikkamā''ti  (vibha0 602) evaṃ vibhaṅge saññānaṃyeva samatikkamo vutto. yasmā pana ārammaṇasamatikkamena  pattabbā etā samāpattiyo, na ekasmiññeva ārammaṇe paṭhamajjhānādīni viya. tasmā  ayaṃ ārammaṇasamatikkamavasenāpi atthavaṇṇanā katāti veditabbā. </p>
              <p>[03] 278^b^.^eb^ ^b^paṭighasaññānaṃ atthaṅgamā^eb^ti cakkhādīnaṃ vatthūnaṃ rūpādīnaṃ ārammaṇānañca  paṭighātena samuppannā saññā paṭighasaññā. rūpasaññādīnaṃ etamadhivacanaṃ. yathāha -- ``tattha  katamā paṭighasaññā? rūpasaññā saddasaññā gandhasaññā rasasaññā phoṭṭhabbasaññā, imā vuccanti  paṭighasaññāyo''ti (vibha0 603). tāsaṃ kusalavipākānaṃ pañcannaṃ, akusalavipākānaṃ  pañcannanti sabbaso dasannampi paṭighasaññānaṃ atthaṅgamā pahānā asamuppādā appavattiṃ  katvāti vuttaṃ hoti.</p>
              <p>[03] kāmañcetā paṭhamajjhānādīni samāpannassāpi na santi. na hi tasmiṃ samaye pañcadvāravasena  cittaṃ pavattati. evaṃ santepi aññattha pahīnānaṃ sukhadukkhānaṃ catutthajjhāne viya,  sakkāyadiṭṭhādīnaṃ tatiyamagge viya ca imasmiṃ jhāne ussāhajananatthaṃ imassa jhānassa pasaṃsāvasena  etāsamettha vacanaṃ veditabbaṃ. </p>
              <p>[01] atha vā kiñcāpi tā rūpāvacaraṃ samāpannassāpi na santi, atha kho na pahīnattā na santi.  na hi rūpavirāgāya rūpāvacarabhāvanā saṃvattati, rūpāyattā ca etāsaṃ pavatti. ayaṃ pana  bhāvanā rūpavirāgāya saṃvattati. tasmā tā ettha pahīnāti vattuṃ vaṭṭati. na kevalañca  vattuṃ, ekaṃseneva evaṃ dhāretumpi vaṭṭati. tāsañhi ito pubbe appahīnattāyeva paṭhamaṃ  jhānaṃ samāpannassa saddo ``kaṇṭako''ti (a0 ni0  10.72) vutto bhagavatā. idha ca  pahīnattāyeva arūpasamāpattīnaṃ āneñjatā (vibha0 226) santavimokkhatā (ma0 ni0 1.66)  ca vuttā. āḷāro ca kālāmo arūpasamāpanno pañcamattāni sakaṭasatāni nissāya nissāya  atikkamantāni neva addasa, na pana saddaṃ assosīti (dī0 ni0 2.192). </p>
              <p>[03] 279^b^.^eb^ ^b^nānattasaññānaṃ^eb^ ^a^M1.0324^ea^ ^a^V1.0320^ea^ ^b^amanasikārā^eb^ti nānatte vā gocare pavattānaṃ  saññānaṃ, nānattānaṃ vā saññānaṃ. yasmā hi etā ``tattha katamā nānattasaññā? asamāpannassa  manodhātusamaṅgissa vā manoviññāṇadhātusamaṅgissa vā saññā sañjānanā sañjānitattaṃ, imā  vuccanti nānattasaññāyo''ti evaṃ vibhaṅge (vibha0 604) vibhajitvā vuttā idha adhippetā  asamāpannassa manodhātumanoviññāṇadhātusaṅgahitā saññā rūpasaddādibhede nānatte nānāsabhāve  gocare pavattanti, yasmā cetā aṭṭha kāmāvacarakusalasaññā, dvādasākusalasaññā, ekādasa  kāmāvacarakusalavipākasaññā, dve akusalavipākasaññā, ekādasa kāmāvacarakiriyasaññāti  evaṃ catucattālīsampi saññā nānattā nānāsabhāvā aññamaññaṃ asadisā, tasmā nānattasaññāti  vuttā. tāsaṃ sabbaso nānattasaññānaṃ amanasikārā anāvajjanā asamannāhārā apaccavekkhaṇā.  yasmā tā nāvajjeti, na manasi karoti, na paccavekkhati, tasmāti vuttaṃ hoti.</p>
              <p>[03] yasmā cettha purimā rūpasaññā paṭighasaññā ca iminā jhānena nibbatte bhavepi na vijjanti.  pageva tasmiṃ bhave imaṃ jhānaṃ upasampajja viharaṇakāle, tasmā tāsaṃ ^b^samatikkamā atthaṅgamā^eb^ti  dvedhāpi abhāvoyeva vutto. nānattasaññāsu pana yasmā aṭṭha kāmāvacarakusalasaññā, nava  kiriyasaññā, dasākusalasaññāti imā sattavīsatisaññā iminā jhānena nibbatte bhave  vijjanti, tasmā tāsaṃ ^b^amanasikārā^eb^ti vuttanti veditabbaṃ. tatrāpi hi imaṃ jhānaṃ  upasampajja viharanto tāsaṃ amanasikārāyeva upasampajja viharati, tā pana manasikaronto  asamāpanno hotīti.</p>
              <p>[03] saṅkhepato cettha ^b^rūpasaññānaṃ samatikkamā^eb^ti iminā sabbarūpāvacaradhammānaṃ pahānaṃ vuttaṃ.  ^b^paṭighasaññānaṃ atthaṅgamā nānattasaññānaṃ amanasikārā^eb^ti iminā sabbesaṃ kāmāvacaracittacetasikānaṃ  pahānañca amanasikāro ca vuttoti veditabbo. </p>
              <p>[03] 280^b^.^eb^ ^b^ananto ākāso^eb^ti ettha nāssa uppādanto vā vayanto vā paññāyatīti ananto.  ākāsoti kasiṇugghāṭimākāso vuccati. manasikāravasenāpi cettha anantatā veditabbā.  teneva ^a^M1.0325^ea^ vibhaṅge vuttaṃ ``tasmiṃ ākāse cittaṃ ṭhapeti, saṇṭhapeti,  anantaṃ pharati, tena vuccati ananto ākāso''ti (vibha0 605).</p>
              <p>[03] ^b^ākāsānañcāyatanaṃ^eb^ ^a^V1.0321^ea^ ^b^upasampajja viharatī^eb^ti ettha pana nāssa antoti anantaṃ, ākāsaṃ  anantaṃ ākāsānantaṃ, ākāsānantameva ākāsānañcaṃ, taṃ ākāsānañcaṃ adhiṭṭhānaṭṭhena  āyatanamassa sasampayuttadhammassa jhānassa devānaṃ devāyatanamivāti ^b^ākāsānañcāyatanaṃ^eb^.</p>
              <p>[03] ^b^upasampajja viharatī^eb^ti tamākāsānañcāyatanaṃ patvā nipphādetvā tadanurūpena iriyāpathavihārena  viharatīti.</p>
              <p>[03] ayaṃ ākāsānañcāyatanakammaṭṭhāne vitthārakathā. </p>
            </h4>
          </h3>
          <h3>
            <h3n> viññāṇañcāyatanakathā </h3n>
            <h4>
              <h4n> </h4n>
              <p>[03] 281^b^.^eb^ viññāṇañcāyatanaṃ bhāvetukāmena pana pañcahākārehi ākāsānañcāyatanasamāpattiyaṃ  ciṇṇavasībhāvena ``āsannarūpāvacarajjhānapaccatthikā ayaṃ samāpatti, no ca viññāṇañcāyatanamiva  santā''ti ākāsānañcāyatane ādīnavaṃ disvā tattha nikantiṃ pariyādāya viññāṇañcāyatanaṃ  santato manasikaritvā taṃ ākāsaṃ pharitvā pavattaviññāṇaṃ ``viññāṇaṃ viññāṇa''nti  punappunaṃ āvajjitabbaṃ, manasikātabbaṃ, paccavekkhitabbaṃ, takkāhataṃ vitakkāhataṃ  kātabbaṃ. ``anantaṃ ananta''nti pana na manasikātabbaṃ.</p>
              <p>[03] tassevaṃ tasmiṃ nimitte punappunaṃ cittaṃ cārentassa nīvaraṇāni vikkhambhanti, sati santiṭṭhati,  upacārena cittaṃ samādhiyati. so taṃ nimittaṃ punappunaṃ āsevati, bhāveti, bahulīkaroti.  tassevaṃ karoto ākāse ākāsānañcāyatanaṃ viya ākāsaphuṭe viññāṇe viññāṇañcāyatanacittaṃ  appeti. appanānayo panettha vuttanayeneva veditabbo. ettāvatā cesa ``sabbaso ākāsānañcāyatanaṃ  samatikkamma anantaṃ viññāṇanti viññāṇañcāyatanaṃ upasampajja viharatī''ti (vibha0  508; dī0 ni0 2.129) vuccati. </p>
              <p>[03] 282^b^.^eb^ tattha ^b^sabbaso^eb^ti idaṃ vuttanayameva. ^b^ākāsānañcāyatanaṃ samatikkammā^eb^ti ettha  pana pubbe vuttanayena jhānampi ākāsānañcāyatanaṃ, ārammaṇampi ^a^M1.0326^ea^. ^b^ārammaṇampi^eb^  hi purimanayeneva ākāsānañcañca taṃ paṭhamassa āruppajjhānassa ārammaṇattā devānaṃ devāyatanaṃ  viya adhiṭṭhānaṭṭhena ^a^V1.0322^ea^ āyatanañcāti ^b^ākāsānañcāyatanaṃ^eb^. tathā ākāsānañcañca taṃ tassa  jhānassa sañjātihetuttā ``kambojā assānaṃ āyatana''ntiādīni viya sañjātidesaṭṭhena  āyatanañcātipi ^b^ākāsānañcāyatanaṃ^eb^. evametaṃ jhānañca ārammaṇañcāti ubhayampi appavattikaraṇena  ca amanasikaraṇena ca samatikkamitvāva yasmā idaṃ viññāṇañcāyatanaṃ upasampajja vihātabbaṃ,  tasmā ubhayampetaṃ ekajjhaṃ katvā ``ākāsānañcāyatanaṃ samatikkammā''ti idaṃ vuttanti  veditabbaṃ.</p>
              <p>[03] ^b^anantaṃ viññāṇa^eb^nti taṃyeva ananto ākāsoti evaṃ pharitvā pavattaviññāṇaṃ ``anantaṃ  viññāṇa''nti evaṃ manasikarontoti vuttaṃ hoti. manasikāravasena vā anantaṃ.  so hi tamākāsārammaṇaṃ viññāṇaṃ anavasesato manasikaronto ``ananta''nti manasi karoti.  yaṃ pana vibhaṅge vuttaṃ ``anantaṃ viññāṇanti, taṃyeva ākāsaṃ viññāṇena phuṭaṃ  manasi karoti, anantaṃ pharati, tena vuccati anantaṃ viññāṇa''nti (vibha0 610). </p>
              <p>[01] tattha ^b^viññāṇenā^eb^ti upayogatthe karaṇavacanaṃ veditabbaṃ. evañhi aṭṭhakathācariyā tassa  atthaṃ vaṇṇayanti, anantaṃ pharati taññeva ākāsaṃ phuṭaṃ viññāṇaṃ manasi karotīti  vuttaṃ hoti.</p>
              <p>[03] ^b^viññāṇañcāyatanaṃ upasampajja viharatī^eb^ti ettha pana nāssa antoti ^b^anantaṃ^eb^. anantameva  ^b^ānañcaṃ^eb^. viññāṇaṃ ānañcaṃ viññāṇānañcanti avatvā ^b^viññāṇañca^eb^nti vuttaṃ. ayañhettha  rūḷhīsaddo. taṃ viññāṇañcaṃ adhiṭṭhānaṭṭhena āyatanamassa sasampayuttadhammassa jhānassa devānaṃ  devāyatanamivāti viññāṇañcāyatanaṃ. sesaṃ purimasadisamevāti.</p>
              <p>[03] ayaṃ viññāṇañcāyatanakammaṭṭhāne vitthārakathā. </p>
            </h4>
          </h3>
          <h3>
            <h3n> ākiñcaññāyatanakathā </h3n>
            <h4>
              <h4n> </h4n>
              <p>[03] 283^b^.^eb^ ākiñcaññāyatanaṃ bhāvetukāmena pana pañcahākārehi viññāṇañcāyatanasamāpattiyaṃ  ciṇṇavasībhāvena ``āsannāakāsānañcāyatanapaccatthikā ayaṃ samāpatti, no ca ākiñcaññāyatanamiva  santā''ti viññāṇañcāyatane ^a^M1.0327^ea^ ādīnavaṃ disvā tattha  nikantiṃ pariyādāya ^a^V1.0323^ea^  ākiñcaññāyatanaṃ santato manasikaritvā tasseva viññāṇañcāyatanārammaṇabhūtassa ākāsānañcāyatanaviññāṇassa  abhāvo suññatā vivittākāro manasikātabbo. kathaṃ? taṃ viññāṇaṃ amanasikaritvā  ``natthi natthī''ti vā, ``suññaṃ suñña''nti vā, ``vivittaṃ vivitta''nti vā  punappunaṃ āvajjitabbaṃ, manasikātabbaṃ, paccavekkhitabbaṃ, takkāhataṃ vitakkāhataṃ  kātabbaṃ.</p>
              <p>[03] tassevaṃ tasmiṃ nimitte cittaṃ cārentassa nīvaraṇāni vikkhambhanti, sati santiṭṭhati, upacārena  cittaṃ samādhiyati. so taṃ nimittaṃ punappunaṃ āsevati, bhāveti, bahulīkaroti.  tassevaṃ karoto ākāse phuṭe mahaggataviññāṇe viññāṇañcāyatanaṃ viya tasseva ākāsaṃ  pharitvā pavattassa mahaggataviññāṇassa suññavivittanatthibhāve ākiñcaññāyatanacittaṃ appeti.  etthāpi ca appanānayo vuttanayeneva veditabbo.</p>
              <p>[03] ayaṃ pana viseso, tasmiṃ hi appanācitte uppanne so bhikkhu yathā nāma puriso maṇḍalamāḷādīsu  kenacideva karaṇīyena sannipatitaṃ bhikkhusaṅghaṃ disvā katthaci gantvā sannipātakiccāvasāneva  uṭṭhāya pakkantesu bhikkhūsu āgantvā dvāre ṭhatvā puna taṃ ṭhānaṃ olokento suññameva  passati, vivittameva passati. nāssa evaṃ hoti ``ettakā nāma bhikkhū kālaṅkatā vā  disāpakkantā vā''ti, atha kho suññamidaṃ vivittanti natthibhāvameva passati, evameva  pubbe ākāse pavattitaviññāṇaṃ viññāṇañcāyatanajjhānacakkhunā passanto viharitvā ``natthi  natthī''tiādinā parikammamanasikārena antarahite tasmiṃ viññāṇe tassa apagamasaṅkhātaṃ  abhāvameva passanto viharati. ettāvatā cesa ``sabbaso viññāṇañcāyatanaṃ samatikkamma  natthi kiñcīti ākiñcaññāyatanaṃ upasampajja viharatī''ti (vibha0 508; dī0 ni0  2.129) vuccati. </p>
              <p>[03] 284^b^.^eb^ idhāpi ^b^sabbaso^eb^ti idaṃ vuttanayameva. ^b^viññāṇañcāyatana^eb^nti etthāpi ca pubbe  vuttanayeneva jhānampi viññāṇañcāyatanaṃ ārammaṇampi. ^b^ārammaṇampi^eb^ hi purimanayeneva  viññāṇañcañca taṃ dutiyassa āruppajjhānassa ārammaṇattā devānaṃ devāyatanaṃ viya adhiṭṭhānaṭṭhena  āyatanañcāti ^b^viññāṇañcāyatanaṃ^eb^ ^a^M1.0328^ea^. tathā viññāṇañcañca taṃ tasseva jhānassa  sañjātihetuttā ``kambojā assānaṃ āyatana''ntiādīni viya sañjātidesaṭṭhena āyatanañcātipi  ^a^V1.0324^ea^ ^b^viññāṇañcāyatanaṃ^eb^. evametaṃ jhānañca ārammaṇañcāti ubhayampi appavattikaraṇena ca  amanasikaraṇena ca samatikkamitvāva yasmā idaṃ ākiñcaññāyatanaṃ upasampajja vihātabbaṃ,  tasmā ubhayampetaṃ ekajjhaṃ katvā viññāṇañcāyatanaṃ samatikkammāti idaṃ vuttanti  veditabbaṃ.</p>
              <p>[03] ^b^natthi kiñcī^eb^ti natthi natthi, suññaṃ suññaṃ, vivittaṃ vivittanti evaṃ manasikarontoti  vuttaṃ hoti. yampi vibhaṅge vuttaṃ ``natthi kiñcīti taññeva viññāṇaṃ abhāveti  vibhāveti antaradhāpeti natthi kiñcīti passati, tena vuccati natthi kiñcī''ti,  taṃ kiñcāpi khayato sammasanaṃ viya vuttaṃ, atha khvassa evameva attho daṭṭhabbo. tañhi  viññāṇaṃ anāvajjento amanasikaronto apaccavekkhanto kevalamassa natthibhāvaṃ suññabhāvaṃ  vivittabhāvameva manasikaronto abhāveti vibhāveti antaradhāpetīti vuccati, na aññathāti. </p>
              <p>[01] ^b^ākiñcaññāyatanaṃ upasampajja viharatī^eb^ti ettha pana nāssa kiñcananti ^b^akiñcanaṃ,^eb^  antamaso bhaṅgamattampi assa avasiṭṭhaṃ natthīti vuttaṃ hoti. akiñcanassa bhāvo ^b^ākiñcaññaṃ,^eb^  ākāsānañcāyatanaviññāṇāpagamassetaṃ adhivacanaṃ. taṃ ākiñcaññaṃ adhiṭṭhānaṭṭhena āyatanamassa  jhānassa devānaṃ devāyatanamivāti ^b^ākiñcaññāyatanaṃ^eb^. sesaṃ purimasadisamevāti.</p>
              <p>[03] ayaṃ ākiñcaññāyatanakammaṭṭhāne vitthārakathā. </p>
            </h4>
          </h3>
          <h3>
            <h3n> nevasaññānāsaññāyatanakathā </h3n>
            <h4>
              <h4n> </h4n>
              <p>[03] 285^b^.^eb^ nevasaññānāsaññāyatanaṃ bhāvetukāmena pana pañcahākārehi ākiñcaññāyatanasamāpattiyaṃ  ciṇṇavasībhāvena ``āsannaviññāṇañcāyatanapaccatthikā ayaṃ samāpatti, no ca nevasaññānāsaññāyatanaṃ  viya santā''ti vā ``saññā rogo, saññā gaṇḍo, saññā sallaṃ, etaṃ santaṃ, etaṃ paṇītaṃ  yadidaṃ nevasaññānāsaññā''ti vā evaṃ ākiñcaññāyatane ādīnavaṃ, upari ānisaṃsañca  disvā ākiñcaññāyatane nikantiṃ pariyādāya nevasaññānāsaññāyatanaṃ santato manasikaritvā  ``sāva abhāvaṃ ārammaṇaṃ katvā pavattitā ākiñcaññāyatanasamāpatti ^a^V1.0325^ea^ santā santā''ti  ^a^M1.0329^ea^ punappunaṃ āvajjitabbā, manasikātabbā, paccavekkhitabbā, takkāhatā  vitakkāhatā kātabbā. </p>
              <p>[01] tassevaṃ tasmiṃ nimitte punappunaṃ mānasaṃ cārentassa nīvaraṇāni vikkhambhanti, sati  santiṭṭhati, upacārena cittaṃ samādhiyati. so taṃ nimittaṃ punappunaṃ āsevati,  bhāveti, bahulīkaroti. tassevaṃ karoto viññāṇāpagame ākiñcaññāyatanaṃ viya  ākiñcaññāyatanasamāpattisaṅkhātesu catūsu khandhesu nevasaññānāsaññāyatanacittaṃ appeti.  appanānayo panettha vuttanayeneva veditabbo. ettāvatā cesa ``sabbaso ākiñcaññāyatanaṃ  samatikkamma nevasaññānāsaññāyatanaṃ upasampajja viharatī''ti (vibha0 508; dī0  ni0 2.129) vuccati. </p>
              <p>[03] 286^b^.^eb^ idhāpi ^b^sabbaso^eb^ti idaṃ vuttanayameva. ^b^ākiñcaññāyatanaṃ samatikkammā^eb^ti etthāpi  pubbe vuttanayeneva jhānampi ākiñcaññāyatanaṃ ārammaṇampi. ^b^ārammaṇampi^eb^ hi purimanayeneva  ākiñcaññañca taṃ tatiyassa āruppajjhānassa ārammaṇattā devānaṃ devāyatanaṃ viya adhiṭṭhānaṭṭhena  āyatanañcāti ^b^ākiñcaññāyatanaṃ^eb^. tathā ākiñcaññañca taṃ tasseva jhānassa sañjātihetuttā  kambojā assānaṃ āyatanantiādīni viya sañjātidesaṭṭhena āyatanañcātipi ^b^ākiñcaññāyatanaṃ^eb^.  evametaṃ jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva  yasmā idaṃ nevasaññānāsaññāyatanaṃ upasampajja vihātabbaṃ, tasmā ubhayampetaṃ ekajjhaṃ katvā  ākiñcaññāyatanaṃ samatikkammāti idaṃ vuttanti veditabbaṃ.</p>
              <p>[03] ^b^nevasaññānāsaññāyatana^eb^nti ettha pana yāya saññāya bhāvato taṃ nevasaññānāsaññāyatananti  vuccati. yathā paṭipannassa sā saññā hoti, taṃ tāva dassetuṃ vibhaṅge ``nevasaññīnāsaññī''ti  uddharitvā ``taññeva ākiñcaññāyatanaṃ santato manasi karoti, saṅkhārāvasesasamāpattiṃ  bhāveti, tena vuccati nevasaññīnāsaññī''ti (vibha0 619) vuttaṃ. tattha ^b^santato  manasi karotī^eb^ti ``santā vatāyaṃ samāpatti, yatra hi nāma natthibhāvampi ārammaṇaṃ  karitvā ṭhassatī''ti evaṃ santārammaṇatāya taṃ santāti manasi karoti. </p>
              <p>[01] santato ^a^M1.0330^ea^ ce manasi karoti, kathaṃ samatikkamo hotīti? asamāpajjitukāmatāya.  so hi ^a^V1.0326^ea^ kiñcāpi taṃ santato manasi karoti, atha khvassa ``ahametaṃ āvajjissāmi,  samāpajjissāmi, adhiṭṭhahissāmi, vuṭṭhahissāmi, paccavekkhissāmī''ti esa ābhogo  samannāhāro manasikāro na hoti. kasmā? ākiñcaññāyatanato nevasaññānāsaññāyatanassa  santatarapaṇītataratāya.</p>
              <p>[03] yathā hi rājā mahacca rājānubhāvena hatthikkhandhavaragato nagaravīthiyaṃ vicaranto dantakārādayo  sippike ekaṃ vatthaṃ daḷhaṃ nivāsetvā ekena sīsaṃ veṭhetvā dantacuṇṇādīhi samokiṇṇagatte  anekāni dantavikatiādīni sippāni karonte disvā ``aho vata re chekā ācariyā  īdisānipi nāma sippāni karissantī''ti evaṃ tesaṃ chekatāya tussati, na cassa  evaṃ hoti ``aho vatāhaṃ rajjaṃ pahāya evarūpo sippiko bhaveyya''nti. taṃ kissa hetu?  rajjasiriyā mahānisaṃsatāya. so sippino samatikkamitvāva gacchati. evameva esa  kiñcāpi taṃ samāpattiṃ santato manasi karoti, atha khvassa ``ahametaṃ samāpattiṃ āvajjissāmi,  samāpajjissāmi, adhiṭṭhahissāmi, vuṭṭhahissāmi, paccavekkhissāmī''ti neva esa ābhogo  samannāhāro manasikāro hoti.</p>
              <p>[03] so taṃ santato manasikaronto pubbe vuttanayena taṃ paramasukhumaṃ appanāppattaṃ saññaṃ pāpuṇāti,  yāya nevasaññīnāsaññī nāma hoti, saṅkhārāvasesasamāpattiṃ bhāvetīti vuccati. ^b^saṅkhārāvasesasamāpatti^eb^nti  accantasukhumabhāvappattasaṅkhāraṃ catutthāruppasamāpattiṃ. </p>
              <p>[03] 287^b^.^eb^ idāni yaṃ taṃ evamadhigatāya saññāya vasena nevasaññānāsaññāyatananti vuccati,  taṃ atthato dassetuṃ ``nevasaññānāsaññāyatananti nevasaññānāsaññāyatanaṃ samāpannassa  vā upapannassa vā diṭṭhadhammasukhavihārissa vā cittacetasikā dhammā''ti (vibha0 620)  vuttaṃ. tesu idha samāpannassa cittacetasikā dhammā adhippetā. vacanattho panettha oḷārikāya  saññāya abhāvato sukhumāya ca bhāvato nevassa sasampayuttadhammassa jhānassa saññā nāsaññanti  ^b^nevasaññānāsaññaṃ^eb^. nevasaññānāsaññañca taṃ ^a^M1.0331^ea^ manāyatanadhammāyatanapariyāpannattā  āyatanañcāti ^b^nevasaññānāsaññāyatanaṃ^eb^. atha vā yāyamettha saññā, sā paṭusaññākiccaṃ  kātuṃ asamatthatāya nevasaññā, saṅkhārāvasesasukhumabhāvena  vijjamānattā nāsaññāti ^b^nevasaññānāsaññā^eb^ ^a^V1.0327^ea^.  nevasaññānāsaññā ca sā sesadhammānaṃ adhiṭṭhānaṭṭhena āyatanañcāti ^b^nevasaññānāsaññāyatanaṃ^eb^. </p>
              <p>[01] na kevalañcettha saññāva edisī, atha kho vedanāpi nevavedanānāvedanā, cittampi nevacittaṃnācittaṃ,  phassopi nevaphassonāphasso. esa nayo sesasampayuttadhammesu. saññāsīsena panāyaṃ  desanā katāti veditabbā. pattamakkhanatelappabhutīhi ca upamāhi esa attho vibhāvetabbo.</p>
              <p>[03] sāmaṇero kira telena pattaṃ makkhetvā ṭhapesi, taṃ yāgupānakāle thero pattamāharāti  āha. so ``patte telamatthi, bhante''ti āha. tato ``āhara, sāmaṇera, telaṃ, nāḷiṃ  pūressāmī''ti vutte ``natthi, bhante, tela''nti āha. tattha yathā antovutthattā  yāguyā saddhiṃ akappiyaṭṭhena ``telamatthī''ti hoti. nāḷipūraṇādīnaṃ vasena ``natthī''ti  hoti. evaṃ sāpi saññā paṭusaññākiccaṃ kātuṃ asamatthatāya nevasaññā, saṅkhārāvasesasukhumabhāvena  vijjamānattā nāsaññā hoti.</p>
              <p>[03] kiṃ panettha saññākiccanti? ārammaṇasañjānanañceva vipassanāya ca visayabhāvaṃ upagantvā  nibbidājananaṃ. dahanakiccamiva hi sukhodake tejodhātu sañjānanakiccaṃ pesā paṭuṃ  kātuṃ na sakkoti. sesasamāpattīsu saññā viya vipassanāya visayabhāvaṃ upagantvā nibbidājananampi  kātuṃ na sakkoti. aññesu hi khandhesu akatābhiniveso bhikkhu nevasaññānāsaññāyatanakkhandhe  sammasitvā nibbidaṃ pattuṃ samattho nāma natthi apica āyasmā sāriputto. pakativipassako  pana mahāpañño sāriputtasadisova sakkuṇeyya. sopi ``evaṃ kirime dhammā ahutvā  sambhonti, hutvā paṭiventī''ti (ma0 ni0 3.95) evaṃ kalāpasammasanavaseneva, no  anupadadhammavipassanāvasena. evaṃ sukhumattaṃ gatā esā samāpatti.</p>
              <p>[03] yathā ^a^M1.0332^ea^ ca pattamakkhanatelūpamāya, evaṃ maggudakūpamāyapi ayamattho vibhāvetabbo.  maggappaṭipannassa kira therassa purato gacchanto sāmaṇero thokaṃ udakaṃ disvā ``udakaṃ,  bhante, upāhanā omuñcathā''ti āha. tato therena ``sace udakamatthi, āhara nhānasāṭikaṃ,  nhāyissāmā''ti vutte ``natthi, bhante''ti āha. tattha yathā upāhanatemanamattaṭṭhena  ``udakamatthī''ti ^a^V1.0328^ea^ hoti, nhāyanaṭṭhena ``natthī''ti hoti. evampi sā paṭusaññākiccaṃ  kātuṃ asamatthatāya nevasaññā, saṅkhārāvasesasukhumabhāvena vijjamānattā nāsaññā hoti.</p>
              <p>[03] na kevalañca etāheva, aññāhipi anurūpāhi upamāhi esa attho vibhāvetabbo. upasampajja  viharatīti idaṃ vuttanayamevāti.</p>
              <p>[03] ayaṃ nevasaññānāsaññāyatanakammaṭṭhāne vitthārakathā. </p>
            </h4>
          </h3>
          <h3>
            <h3n> pakiṇṇakakathā </h3n>
            <h4>
              <h4n> </h4n>
              <p>[03] 288^b^.^eb^ asadisarūpo nātho, āruppaṃ yaṃ catubbidhaṃ āha. </p>
              <p>[22] taṃ iti ñatvā tasmiṃ, pakiṇṇakakathāpi viññeyyā.. </p>
              <p>[03] 289^b^.^eb^ āruppasamāpattiyo hi -- </p>
              <p>[21] ārammaṇātikkamato, catassopi bhavantimā. </p>
              <p>[22] aṅgātikkamametāsaṃ, na icchanti vibhāvino..</p>
              <p>[03] etāsu hi rūpanimittātikkamato paṭhamā, ākāsātikkamato dutiyā, ākāse pavattitaviññāṇātikkamato  tatiyā. ākāse pavattitaviññāṇassa apagamātikkamato catutthīti sabbathā ārammaṇātikkamato  catassopi bhavantimā āruppasamāpattiyoti veditabbā. aṅgātikkamaṃ pana etāsaṃ na  icchanti paṇḍitā. na hi rūpāvacarasamāpattīsu viya etāsu aṅgātikkamo atthi. sabbāsupi  hi etāsu upekkhā, cittekaggatāti dve eva jhānaṅgāni honti. </p>
              <p>[03] 290^b^.^eb^ evaṃ santepi -- </p>
              <p>[21] suppaṇītatarā honti, pacchimā pacchimā idha. </p>
              <p>[22] upamā tattha viññeyyā, pāsādatalasāṭikā..</p>
              <p>[03] yathā ^a^M1.0333^ea^ ^a^V1.0329^ea^ hi catubhūmikassa pāsādassa heṭṭhimatale dibbanaccagītavāditasurabhigandhamālābhojanasayanacchādanādivasena  paṇītā pañcakāmaguṇā paccupaṭṭhitā assu. dutiye tato paṇītatarā. tatiye tato  paṇītatarā. catutthe sabbapaṇītatarā. tattha kiñcāpi tāni cattāripi pāsādatalāneva,  natthi nesaṃ pāsādatalabhāvena viseso. pañcakāmaguṇasamiddhavisesena pana heṭṭhimato heṭṭhimato  uparimaṃ uparimaṃ paṇītataraṃ hoti.</p>
              <p>[03] yathā ca ekāya itthiyā kantitathūlasaṇhasaṇhatarasaṇhatamasuttānaṃ catupalatipaladvipalaekapalasāṭikā  assu āyāmena ca vitthārena ca samappamāṇā. tattha kiñcāpi tā sāṭikā catassopi  āyāmato ca vitthārato ca samappamāṇā, natthi tāsaṃ pamāṇato viseso. sukhasamphassasukhumabhāvamahagghabhāvehi  pana purimāya purimāya pacchimā pacchimā paṇītatarā honti, evameva kiñcāpi catūsu  etāsu upekkhā, cittekaggatāti etāni dveyeva aṅgāni honti, atha kho bhāvanāvisesena  tesaṃ aṅgāni paṇītapaṇītatarabhāvena suppaṇītatarā honti pacchimā pacchimā idhāti veditabbā. </p>
              <p>[03] 291^b^.^eb^ evaṃ anupubbena paṇītapaṇītā cetā -- </p>
              <p>[21] asucimhi maṇḍape laggo, eko tannissito paro. </p>
              <p>[22] añño bahi anissāya, taṃ taṃ nissāya cāparo.. </p>
              <p>[21] ṭhito catūhi etehi, purisehi yathākkamaṃ. </p>
              <p>[22] samānatāya ñātabbā, catassopi vibhāvinā..</p>
              <p>[03] tatrāyamatthayojanā -- asucimhi kira dese eko maṇḍapo, atheko puriso āgantvā taṃ  asuciṃ jigucchamāno taṃ maṇḍapaṃ hatthehi ālambitvā tattha laggo laggito viya aṭṭhāsi.  athāparo āgantvā taṃ maṇḍape laggaṃ purisaṃ nissito. athañño āgantvā cintesi  ``yo esa maṇḍapalaggo, yo ca tannissito, ubhopete duṭṭhitā. dhuvo ^a^M1.0334^ea^  ca nesaṃ maṇḍapapapāte pāto, handāhaṃ bahiyeva tiṭṭhāmī''ti. so tannissitaṃ anissāya  bahiyeva aṭṭhāsi. athāparo āgantvā maṇḍapalaggassa ca tannissitassa ca akhemabhāvaṃ cintetvā  bahiṭṭhitañca suṭṭhitoti mantvā ^a^V1.0330^ea^ taṃ nissāya aṭṭhāsi. tattha asucimhi dese maṇḍapo viya  kasiṇugghāṭimākāsaṃ daṭṭhabbaṃ, asucijigucchāya maṇḍapalaggo puriso viya rūpanimittajigucchāya  ākāsārammaṇaṃ ākāsānañcāyatanaṃ, maṇḍapalaggaṃ purisaṃ nissito viya ākāsārammaṇaṃ  ākāsānañcāyatanaṃ ārabbha pavattaṃ viññāṇañcāyatanaṃ, tesaṃ dvinnampi akhemabhāvaṃ cintetvā  anissāya taṃ maṇḍapalaggaṃ bahiṭṭhito viya ākāsānañcāyatanaṃ ārammaṇaṃ akatvā tadabhāvārammaṇaṃ  ākiñcaññāyatanaṃ, maṇḍapalaggassa tannissitassa ca akhemataṃ cintetvā bahiṭṭhitañca suṭṭhitoti  mantvā taṃ nissāya ṭhito viya viññāṇābhāvasaṅkhāte bahipadese ṭhitaṃ ākiñcaññāyatanaṃ  ārabbha pavattaṃ nevasaññānāsaññāyatanaṃ daṭṭhabbaṃ. </p>
              <p>[03] 292^b^.^eb^ evaṃ pavattamānañca -- </p>
              <p>[21] ārammaṇaṃ karoteva, aññābhāvena taṃ idaṃ. </p>
              <p>[22] diṭṭhadosampi rājānaṃ, vuttihetu jano yathā..</p>
              <p>[03] idañhi nevasaññānāsaññāyatanaṃ ``āsannaviññāṇañcāyatanapaccatthikā ayaṃ samāpattī''ti  evaṃ diṭṭhadosampi taṃ ākiñcaññāyatanaṃ aññassa ārammaṇassa abhāvā ārammaṇaṃ karoteva.  yathā kiṃ? diṭṭhadosampi rājānaṃ vuttihetu yathā jano. yathā hi asaṃyataṃ pharusakāyavacīmanosamācāraṃ  kañci sabbadisampatiṃ rājānaṃ ``pharusasamācāro aya''nti evaṃ diṭṭhadosampi aññattha  vuttiṃ alabhamāno jano vuttihetu nissāya vattati, evaṃ diṭṭhadosampi taṃ ākiñcaññāyatanaṃ  aññaṃ ārammaṇaṃ alabhamānamidaṃ nevasaññānāsaññāyatanaṃ ārammaṇaṃ karoteva. </p>
              <p>[03] 293^b^.^eb^ evaṃ kurumānañca -- </p>
              <p>[21] āruḷho dīghanisseṇiṃ, yathā nisseṇibāhukaṃ. </p>
              <p>[22] pabbataggañca āruḷho, yathā pabbatamatthakaṃ.. </p>
              <p>[21] yathā ^a^M1.0335^ea^ ^a^V1.0331^ea^ vā girimārūḷho, attanoyeva jaṇṇukaṃ. </p>
              <p>[22] olubbhati tathevetaṃ, jhānamolubbha vattatīti.. </p>
              <p>[06] iti sādhujanapāmojjatthāya kate visuddhimagge </p>
              <p>[06] samādhibhāvanādhikāre </p>
              <p>[06] āruppaniddeso nāma </p>
              <p>[06] dasamo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 11. samādhiniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> āhārepaṭikkūlabhāvanā </h3n>
            <h4>
              <h4n> </h4n>
              <p>[03] 294^b^.^eb^ idāni ^a^M1.0336^ea^ ^a^V1.0332^ea^ āruppānantaraṃ ekā saññāti evaṃ uddiṭṭhāya āhāre paṭikkūlasaññāya  bhāvanāniddeso anuppatto. tattha ^b^āharatī^eb^ti āhāro. so catubbidho kabaḷīkārāhāro,  phassāhāro, manosañcetanāhāro, viññāṇāhāroti.</p>
              <p>[03] ko panettha kimāharatīti? kabaḷīkārāhāro ojaṭṭhamakaṃ rūpaṃ āharati. phassāhāro  tisso vedanā āharati. manosañcetanāhāro tīsu bhavesu paṭisandhiṃ āharati. viññāṇāhāro  paṭisandhikkhaṇe nāmarūpaṃ āharati.</p>
              <p>[03] tesu kabaḷīkārāhāre nikantibhayaṃ. phassāhāre upagamanabhayaṃ. manosañcetanāhāre  upapattibhayaṃ. viññāṇāhāre paṭisandhibhayaṃ. evaṃ sappaṭibhayesu ca tesu kabaḷīkārāhāro  ^b^puttamaṃsūpamena^eb^ (saṃ0 ni0  2.63) dīpetabbo. phassāhāro ^b^niccammagāvūpamena^eb^  (saṃ0 ni0  2.63). manosañcetanāhāro ^b^aṅgārakāsūpamena^eb^ (saṃ0 ni0  2.63).  viññāṇāhāro ^b^sattisatūpamenā^eb^ti (saṃ0 ni0  2.63). imesu pana catūsu āhāresu  asitapītakhāyitasāyitappabhedo ^b^kabaḷīkāro āhārova^eb^ imasmiṃ atthe ^b^āhāro^eb^ti  adhippeto. tasmiṃ āhāre paṭikkūlākāraggahaṇavasena uppannā saññā āhāre paṭikkūlasaññā.</p>
              <p>[03] taṃ āhāre paṭikkūlasaññaṃ bhāvetukāmena kammaṭṭhānaṃ uggahetvā uggahato ekapadampi  avirajjhantena rahogatena paṭisallīnena asitapītakhāyitasāyitappabhede kabaḷīkārāhāre  dasahākārehi paṭikkūlatā paccavekkhitabbā. seyyathidaṃ, gamanato, pariyesanato,  paribhogato, āsayato, nidhānato, aparipakkato, paripakkato, phalato, nissandato,  sammakkhanatoti. </p>
              <p>[03] 295^b^.^eb^ tattha ^a^V1.0333^ea^ ^b^gamanato^eb^ti evaṃ mahānubhāve nāma sāsane pabbajitena sakalarattiṃ buddhavacanasajjhāyaṃ  vā samaṇadhammaṃ vā katvā kālasseva vuṭṭhāya cetiyaṅgaṇabodhiyaṅgaṇavattaṃ katvā pānīyaṃ  paribhojanīyaṃ upaṭṭhapetvā pariveṇaṃ ^a^M1.0337^ea^ sammajjitvā sarīraṃ paṭijaggitvā  āsanamārūyha vīsatiṃsa vāre kammaṭṭhānaṃ manasikaritvā uṭṭhāya pattacīvaraṃ gahetvā nijanasambādhāni  pavivekasukhāni chāyūdakasampannāni sucīni sītalāni ramaṇīyabhūmibhāgāni tapovanāni  pahāya ariyaṃ vivekaratiṃ anapekkhitvā susānābhimukhena siṅgālena viya āhāratthāya gāmābhimukhena  gantabbaṃ.</p>
              <p>[03] evaṃ gacchatā ca mañcamhā vā pīṭhamhā vā otaraṇato paṭṭhāya pādarajagharagolikavaccādisamparikiṇṇaṃ  paccattharaṇaṃ akkamitabbaṃ hoti. tato appekadā mūsikajatukavaccādīhi upahatattā  antogabbhato paṭikkūlataraṃ pamukhaṃ daṭṭhabbaṃ hoti. tato ulūkapārāvatādivaccasammakkhitattā  uparimatalato paṭikkūlataraṃ heṭṭhimatalaṃ. tato kadāci kadāci vāteritehi purāṇatiṇapaṇṇehi  gilānasāmaṇerānaṃ muttakarīsakheḷasiṅghāṇikāhi vassakāle udakacikkhallādīhi ca saṃkiliṭṭhattā  heṭṭhimatalato paṭikkūlataraṃ pariveṇaṃ. pariveṇato paṭikkūlatarā vihāraracchā daṭṭhabbā  hoti.</p>
              <p>[03] anupubbena pana bodhiñca cetiyañca vanditvā vitakkamāḷake ṭhitena muttarāsisadisaṃ  cetiyaṃ morapiñchakalāpamanoharaṃ bodhiṃ devavimānasampattisassirīkaṃ senāsanañca anapaloketvā  evarūpaṃ nāma ramaṇīyaṃ padesaṃ piṭṭhito katvā āhārahetu gantabbaṃ bhavissatīti pakkamitvā  gāmamaggaṃ paṭipannena khāṇukaṇṭakamaggopi udakavegabhinnavisamamaggopi daṭṭhabbo hoti.</p>
              <p>[03] tato gaṇḍaṃ paṭicchādentena viya nivāsanaṃ nivāsetvā vaṇacoḷakaṃ bandhantena viya kāyabandhanaṃ  bandhitvā aṭṭhisaṅghātaṃ paṭicchādentena viya cīvaraṃ pārupitvā bhesajjakapālaṃ nīharantena  viya pattaṃ nīharitvā gāmadvārasamīpaṃ pāpuṇantena hatthikuṇapāssakuṇapagokuṇapamahiṃsakuṇapamanussakuṇapāhikuṇapakukkurakuṇapānipi  daṭṭhabbāni bhavanti. na kevalañca daṭṭhabbāni, gandhopi nesaṃ ghānaṃ paṭihanamāno adhivāsetabbo  hoti. tato gāmadvāre ṭhatvā caṇḍahatthiassādiparissayaparivajjanatthaṃ gāmaracchā oloketabbā  honti.</p>
              <p>[03] iccetaṃ ^a^M1.0338^ea^ ^a^V1.0334^ea^ paccattharaṇādianekakuṇapapariyosānaṃ paṭikkūlaṃ āhārahetu  akkamitabbañca daṭṭhabbañca ghāyitabbañca hoti. aho vata bho paṭikkūlo āhāroti evaṃ  gamanato paṭikkūlatā paccavekkhitabbā. </p>
              <p>[03] 296^b^.^eb^ kathaṃ ^b^pariyesanato^eb^? evaṃ gamanapaṭikkūlaṃ adhivāsetvāpi gāmaṃ paviṭṭhena saṅghāṭipārutena  kapaṇamanussena viya kapālahatthena gharapaṭipāṭiyā gāmavīthīsu caritabbaṃ hoti. yattha  vassakāle akkantākkantaṭṭhāne yāva piṇḍikamaṃsāpi udakacikkhalle pādā pavisanti,  ekena hatthena pattaṃ gahetabbaṃ hoti, ekena cīvaraṃ ukkhipitabbaṃ. gimhakāle  vātavegena samuṭṭhitehi paṃsutiṇarajehi okiṇṇasarīrena caritabbaṃ. taṃ taṃ gehadvāraṃ  patvā macchadhovanamaṃsadhovanataṇḍuladhovanakheḷasiṅghāṇikasunakhasūkaravaccādīhi sammissāni  kimikulākulāni nīlamakkhikaparikiṇṇāni oḷigallāni ceva candanikaṭṭhānāni ca  daṭṭhabbāni honti akkamitabbānipi. yato tā makkhikā uṭṭhahitvā saṅghāṭiyampi pattepi  sīsepi nilīyanti.</p>
              <p>[03] gharaṃ paviṭṭhassāpi keci denti, keci na denti. dadamānāpi ekacce hiyyo pakkabhattampi  purāṇakhajjakampi pūtikummāsapūpādīnipi dadanti. adadamānāpi kecideva ``aticchatha,  bhante''ti vadanti, keci pana apassamānā viya tuṇhī honti, keci aññena mukhaṃ  karonti, keci ``gaccha, re muṇḍakā''tiādīhi pharusavācāhi samudācaranti. evaṃ  kapaṇamanussena viya gāme piṇḍāya caritvā nikkhamitabbanti.</p>
              <p>[03] iccetaṃ gāmappavesanato paṭṭhāya yāva nikkhamanā udakacikkhallādipaṭikkūlaṃ āhārahetu  akkamitabbañceva daṭṭhabbañca adhivāsetabbañca hoti. aho vata bho paṭikkūlo āhāroti  evaṃ pariyesanato paṭikkūlatā paccavekkhitabbā. </p>
              <p>[03] 297^b^.^eb^ kathaṃ ^b^paribhogato^eb^? evaṃ pariyiṭṭhāhārena pana bahigāme phāsukaṭṭhāne sukhanisinnena  yāva tattha hatthaṃ na otāreti, tāva tathārūpaṃ garuṭṭhāniyaṃ bhikkhuṃ vā lajjimanussaṃ  vā disvā nimantetumpi sakkā hoti. bhuñjitukāmatāya panettha hatthe otāritamatte  ^a^V1.0335^ea^ ``gaṇhathā''ti vadantena ^a^M1.0339^ea^ lajjitabbaṃ hoti. hatthaṃ pana otāretvā maddantassa  pañcaṅgulianusārena sedo paggharamāno sukkhathaddhabhattampi temento muduṃ karoti. </p>
              <p>[01] atha tasmiṃ parimaddanamattenāpi sambhinnasobhe ālopaṃ katvā mukhe ṭhapite heṭṭhimadantā  udukkhalakiccaṃ sādhenti, uparimā musalakiccaṃ, jivhā hatthakiccaṃ. taṃ tattha suvānadoṇiyaṃ  suvānapiṇḍamiva dantamusalehi koṭṭetvā jivhāya samparivattiyamānaṃ jivhāgge tanupasannakheḷo  makkheti, vemajjhato paṭṭhāya bahalakheḷo makkheti, dantakaṭṭhena asampattaṭṭhāne dantagūthako  makkheti. so evaṃ vicuṇṇitamakkhito taṅkhaṇaññeva antarahitavaṇṇagandhasaṅkhāraviseso suvānadoṇiyaṃ  ṭhitasuvānavamathu viya paramajegucchabhāvaṃ upagacchati. evarūpopi samāno cakkhussa āpāthaṃ  atītattā ajjhoharitabbo hotīti evaṃ paribhogato paṭikkūlatā paccavekkhitabbā. </p>
              <p>[03] 298^b^.^eb^ kathaṃ ^b^āsayato^eb^? evaṃ paribhogaṃ upagato ca panesa anto pavisamāno yasmā buddhapaccekabuddhānampi  raññopi cakkavattissa pittasemhapubbalohitāsayesu catūsu aññataro āsayo hotiyeva.  mandapuññānaṃ pana cattāro āsayā honti. tasmā yassa pittāsayo adhiko hoti, tassa  bahalamadhukatelamakkhito viya paramajeguccho hoti. yassa semhāsayo adhiko hoti, tassa  nāgabalapaṇṇarasamakkhito viya. yassa pubbāsayo adhiko hoti, tassa pūtitakkamakkhito viya.  yassa lohitāsayo adhiko hoti, tassa rajanamakkhito viya paramajeguccho hotīti evaṃ āsayato  paṭikkūlatā paccavekkhitabbā. </p>
              <p>[03] 299^b^.^eb^ kathaṃ ^b^nidhānato^eb^? so imesu catūsu āsayesu aññatarena āsayena makkhito antoudaraṃ  pavisitvā neva suvaṇṇabhājane na maṇirajatādibhājanesu nidhānaṃ gacchati. sace pana dasavassikena  ajjhohariyati dasa vassāni adhotavaccakūpasadise okāse patiṭṭhahati. sace vīsa, tiṃsa,  cattālīsa, paññāsa, saṭṭhi, sattati, asīti, navutivassikena, sace vassasatikena ajjhohariyati.  vassasataṃ adhotavaccakūpasadise ^a^M1.0340^ea^ okāse patiṭṭhahatīti evaṃ nidhānato paṭikkūlatā  paccavekkhitabbā. </p>
              <p>[03] 300^b^.^eb^ kathaṃ ^b^aparipakkato^eb^? so panāyamāhāro evarūpe okāse nidhānamupagato yāva  aparipakko hoti, tāva tasmiññeva yathāvuttappakāre  paramandhakāratimise nānākuṇapagandhavāsitapavanavicarite ^a^V1.0336^ea^  atiduggandhajegucche padese yathā nāma nidāghe akālameghena abhivuṭṭhamhi caṇḍālagāmadvārāavāṭe  patitāni tiṇapaṇṇakilañjakhaṇḍāhikukkuramanussakuṇapādīni sūriyātapena santattāni  pheṇapupphuḷakācitāni tiṭṭhanti, evameva taṃdivasampi hiyyopi tato purime divasepi  ajjhohato sabbo ekato hutvā semhapaṭalapariyonaddho kāyaggisantāpakuthitakuthanasañjātapheṇapupphuḷakācito  paramajegucchabhāvaṃ upagantvā tiṭṭhatīti evaṃ aparipakkato paṭikkūlatā paccavekkhitabbā. </p>
              <p>[03] 301^b^.^eb^ kathaṃ ^b^paripakkato^eb^? so tattakāyagginā paripakko samāno na suvaṇṇarajatādidhātuyo  viya suvaṇṇarajatādibhāvaṃ upagacchati. pheṇapupphuḷake pana muñcanto saṇhakaraṇiyaṃ  pisitvā nāḷike pakkhittapaṇḍumattikā viya karīsabhāvaṃ upagantvā pakkāsayaṃ,  muttabhāvaṃ upagantvā muttavatthiñca pūretīti evaṃ paripakkato paṭikkūlatā paccavekkhitabbā. </p>
              <p>[03] 302^b^.^eb^ kathaṃ ^b^phalato^eb^? sammā paripaccamāno ca panāyaṃ kesalomanakhadantādīni nānākuṇapāni  nipphādeti asammāparipaccamāno daddukaṇḍukacchukuṭṭhakilāsasosakāsātisārappabhutīni  rogasatāni, idamassa phalanti evaṃ phalato paṭikkūlatā paccavekkhitabbā. </p>
              <p>[03] 303^b^.^eb^ kathaṃ ^b^nissandato^eb^? ajjhohariyamāno cesa ekena dvārena pavisitvā nissandamāno  akkhimhā akkhigūthako kaṇṇamhā kaṇṇagūthakotiādinā pakārena anekehi dvārehi  nissandati. ajjhoharaṇasamaye cesa mahāparivārenāpi ajjhohariyati. nissandanasamaye pana  uccārapassāvādibhāvaṃ upagato ekakeneva nīhariyati. paṭhamadivase ca ^a^M1.0341^ea^  naṃ paribhuñjanto haṭṭhapahaṭṭhopi hoti udaggudaggo pītisomanassajāto. dutiyadivase nissandento  pihitanāsiko hoti vikuṇitamukho jegucchī maṅkubhūto. paṭhamadivase ca naṃ ratto giddho  gadhito mucchitopi ajjhoharitvā dutiyadivase ekarattivāsena viratto aṭṭīyamāno harāyamāno  jigucchamāno nīharati. tenāhu porāṇā -- </p>
              <p>[21] ``annaṃ pānaṃ khādanīyaṃ, bhojanañca mahārahaṃ. </p>
              <p>[22] ekadvārena pavisitvā, navadvārehi sandati.. </p>
              <p>[21] ``annaṃ ^a^V1.0337^ea^ pānaṃ khādanīyaṃ, bhojanañca mahārahaṃ. </p>
              <p>[22] bhuñjati saparivāro, nikkhāmento nilīyati.. </p>
              <p>[21] ``annaṃ pānaṃ khādanīyaṃ, bhojanañca mahārahaṃ. </p>
              <p>[22] bhuñjati abhinandanto, nikkhāmento jigucchati.. </p>
              <p>[21] ``annaṃ pānaṃ khādanīyaṃ, bhojanañca mahārahaṃ. </p>
              <p>[22] ekarattiparivāsā, sabbaṃ bhavati pūtika''nti..</p>
              <p>[03] evaṃ nissandato paṭikkūlatā paccavekkhitabbā. </p>
              <p>[03] 304^b^.^eb^ kathaṃ ^b^sammakkhanato^eb^? paribhogakālepi cesa hatthaoṭṭhajivhātālūni sammakkheti.  tāni tena sammakkhitattā paṭikkūlāni honti, yāni dhotānipi gandhaharaṇatthaṃ punappunaṃ  dhovitabbāni honti. paribhutto samāno yathā nāma odane paccamāne thusakaṇakuṇḍakādīni  uttaritvā ukkhalimukhavaṭṭipidhāniyo makkhanti, evameva sakalasarīrānugatena kāyagginā  pheṇuddehakaṃ paccitvā uttaramāno dante dantamalabhāvena sammakkheti. jivhātāluppabhutīni  kheḷasemhādibhāvena, akkhikaṇṇanāsādhomaggādike akkhigūthakakaṇṇagūthakasiṅghāṇikāmuttakarīsādibhāvena  sammakkheti. yena sammakkhitāni imāni dvārāni divase divase dhoviyamānānipi neva  sucīni, na manoramāni honti. yesu ekaccaṃ dhovitvā hattho puna udakena dhovitabbo  hoti. ekaccaṃ dhovitvā dvattikkhattuṃ gomayenapi mattikāyapi gandhacuṇṇenapi dhovato  pāṭikulyatā vigacchatīti evaṃ sammakkhanato paṭikkūlatā paccavekkhitabbā. </p>
              <p>[03] 305^b^.^eb^ tassevaṃ ^a^M1.0342^ea^ dasahākārehi paṭikkūlataṃ paccavekkhato takkāhataṃ vitakkāhataṃ  karontassa paṭikkūlākāravasena kabaḷīkārāhāro pākaṭo hoti. so taṃ nimittaṃ  punappunaṃ āsevati bhāveti bahulīkaroti. tassevaṃ karoto nīvaraṇāni vikkhambhanti.  kabaḷīkārāhārassa sabhāvadhammatāya gambhīrattā appanaṃ appattena upacārasamādhinā cittaṃ  samādhiyati. paṭikkūlākāraggahaṇavasena panettha saññā pākaṭā hoti. tasmā imaṃ kammaṭṭhānaṃ  āhāre paṭikkūlasaññā icceva saṅkhaṃ gacchati. </p>
              <p>[01] imañca ^a^V1.0338^ea^ pana āhāre paṭikkūlasaññaṃ anuyuttassa bhikkhuno rasataṇhāya cittaṃ patilīyati  patikuṭati pativaṭṭati. so kantāranittharaṇatthiko viya puttamaṃsaṃ vigatamado āhāraṃ  āhāreti yāvadeva dukkhassa nittharaṇatthāya. athassa appakasireneva kabaḷīkārāhārapariññāmukhena  pañcakāmaguṇiko rāgo pariññaṃ gacchati. so pañcakāmaguṇapariññāmukhena rūpakkhandhaṃ  parijānāti. aparipakkādipaṭikkūlabhāvavasena cassa kāyagatāsatibhāvanāpi pāripūriṃ  gacchati, asubhasaññāya anulomapaṭipadaṃ paṭipanno hoti. imaṃ pana paṭipattiṃ nissāya diṭṭheva  dhamme amatapariyosānataṃ anabhisambhuṇanto sugatiparāyano hotīti.</p>
              <p>[03] ayaṃ āhāre paṭikkūlasaññābhāvanāya vitthārakathā. </p>
            </h4>
          </h3>
          <h3>
            <h3n> catudhātuvavatthānabhāvanā </h3n>
            <h4>
              <h4n> </h4n>
              <p>[03] 306^b^.^eb^ idāni āhāre paṭikkūlasaññānantaraṃ ^b^ekaṃ vavatthāna^eb^nti evaṃ uddiṭṭhassa catudhātuvavatthānassa  bhāvanāniddeso anuppatto. tattha ^b^vavatthāna^eb^nti sabhāvūpalakkhaṇavasena sanniṭṭhānaṃ, catunnaṃ  dhātūnaṃ vavatthānaṃ ^b^catudhātuvavatthānaṃ^eb^. dhātumanasikāro, dhātukammaṭṭhānaṃ, catudhātuvavatthānanti  atthato ekaṃ. tayidaṃ dvidhā āgataṃ saṅkhepato ca vitthārato ca. saṅkhepato mahāsatipaṭṭhāne  āgataṃ. vitthārato mahāhatthipadūpame rāhulovāde dhātuvibhaṅge ca. tañhi --</p>
              <p>[03] ``seyyathāpi, bhikkhave, dakkho goghātako vā goghātakantevāsī vā gāviṃ vadhitvā  catumahāpathe bilaso ^a^M1.0343^ea^ vibhajitvā nisinno assa, evameva kho, bhikkhave,  bhikkhu imameva kāyaṃ yathāṭhitaṃ yathāpaṇihitaṃ dhātuso paccavekkhati, atthi imasmiṃ kāye  pathavīdhātu āpodhātu tejodhātu vāyodhātū''ti --</p>
              <p>[03] evaṃ tikkhapaññassa dhātukammaṭṭhānikassa vasena ^b^mahāsatipaṭṭhāne^eb^ (dī0 ni0 2.378) saṅkhepato  āgataṃ.</p>
              <p>[03] tassattho -- yathā cheko goghātako vā tasseva vā bhattavetanabhato antevāsiko gāviṃ vadhitvā  vinivijjhitvā catasso disā gatānaṃ mahāpathānaṃ vemajjhaṭṭhānasaṅkhāte catumahāpathe koṭṭhāsaṃ  ^a^V1.0339^ea^ katvā nisinno assa, evameva bhikkhu catunnaṃ iriyāpathānaṃ yena kenaci ākārena  ṭhitattā yathāṭhitaṃ. yathāṭhitattāva yathāpaṇihitaṃ kāyaṃ atthi imasmiṃ kāye pathavīdhātu...pe0...  vāyodhātūti evaṃ dhātuso paccavekkhati.</p>
              <p>[03] kiṃ vuttaṃ hoti? yathā goghātakassa gāviṃ posentassapi āghātanaṃ āharantassapi āharitvā  tattha bandhitvā ṭhapentassapi vadhantassapi vadhitaṃ mataṃ passantassapi tāvadeva gāvītisaññā  na antaradhāyati, yāva naṃ padāletvā bilaso na vibhajati. vibhajitvā nisinnassa pana gāvīsaññā  antaradhāyati, maṃsasaññā pavattati. nāssa evaṃ hoti ``ahaṃ gāviṃ vikkiṇāmi, ime  gāviṃ harantī''ti. atha khvassa ``ahaṃ maṃsaṃ vikkiṇāmi, imepi maṃsaṃ haranti''cceva  hoti, evameva imassāpi bhikkhuno pubbe bālaputhujjanakāle gihibhūtassapi pabbajitassapi  tāvadeva sattoti vā posoti vā puggaloti vā saññā na antaradhāyati, yāva imameva  kāyaṃ yathāṭhitaṃ yathāpaṇihitaṃ ghanavinibbhogaṃ katvā dhātuso na paccavekkhati. dhātuso  paccavekkhato pana sattasaññā antaradhāyati, dhātuvaseneva cittaṃ santiṭṭhati. tenāha bhagavā  ``seyyathāpi, bhikkhave, dakkho goghātako vā...pe0... nisinno assa, evameva kho,  bhikkhave, bhikkhu...pe0... vāyodhātū''ti. </p>
              <p>[03] 307^b^.^eb^ ^b^mahāhatthipadūpame^eb^ (ma0 ni0 1.300 ādayo) pana -- ``katamā cāvuso, ajjhattikā  pathavīdhātu? yaṃ ajjhattaṃ paccattaṃ kakkhaḷaṃ kharigataṃ upādinnaṃ. seyyathidaṃ   ^a^M1.0344^ea^, kesā lomā...pe0... udariyaṃ karīsaṃ, yaṃ vā panaññampi kiñci  ajjhattaṃ paccattaṃ kakkhaḷaṃ kharigataṃ upādinnaṃ, ayaṃ vuccati, āvuso, ajjhattikā  pathavīdhātū''ti ca,</p>
              <p>[03] ``katamā cāvuso, ajjhattikā āpodhātu? yaṃ ajjhattaṃ paccattaṃ āpo āpogataṃ upādinnaṃ.  seyyathidaṃ, pittaṃ...pe0... muttaṃ, yaṃ vā panaññampi kiñci ajjhattaṃ paccattaṃ  āpo āpogataṃ upādinnaṃ, ayaṃ vuccatāvuso, ajjhattikā āpodhātū''ti ca,</p>
              <p>[03] ``katamā cāvuso, ajjhattikā tejodhātu? yaṃ ajjhattaṃ paccattaṃ tejo tejogataṃ upādinnaṃ.  seyyathidaṃ, yena ca santappati, yena ca jīrīyati, yena ca  pariḍayhati, yena ca asitapītakhāyitasāyitaṃ ^a^V1.0340^ea^  sammā pariṇāmaṃ gacchati, yaṃ vā panaññampi kiñci ajjhattaṃ paccattaṃ tejo tejogataṃ  upādinnaṃ, ayaṃ vuccatāvuso, ajjhattikā tejodhātū''ti ca,</p>
              <p>[03] ``katamā cāvuso, ajjhattikā vāyodhātu? yaṃ ajjhattaṃ paccattaṃ vāyo vāyogataṃ  upādinnaṃ. seyyathidaṃ, uddhaṅgamā vātā, adhogamā vātā, kucchisayā vātā, koṭṭhāsayā  vātā, aṅgamaṅgānusārino vātā, assāso passāso iti vā, yaṃ vā panaññampi kiñci  ajjhattaṃ paccattaṃ vāyo vāyogataṃ upādinnaṃ, ayaṃ vuccatāvuso, ajjhattikā vāyodhātū''ti  ca --</p>
              <p>[03] evaṃ nātitikkhapaññassa dhātukammaṭṭhānikassa vasena vitthārato āgataṃ. yathā cettha, evaṃ  rāhulovādadhātuvibhaṅgesupi.</p>
              <p>[03] tatrāyaṃ anuttānapadavaṇṇanā, ^b^ajjhattaṃ paccatta^eb^nti idaṃ tāva ubhayampi niyakassa adhivacanaṃ.  ^b^niyakaṃ^eb^ nāma attani jātaṃ sasantānapariyāpannanti attho. tayidaṃ yathā loke itthīsu  kathā adhitthīti vuccati, evaṃ attani pavattattā ^b^ajjhattaṃ,^eb^ attānaṃ paṭicca paṭicca pavattattā  ^b^paccatta^eb^ntipi vuccati. ^b^kakkhaḷa^eb^nti thaddhaṃ. ^b^kharigata^eb^nti pharusaṃ. tattha paṭhamaṃ  lakkhaṇavacanaṃ, dutiyaṃ ākāravacanaṃ, kakkhaḷalakkhaṇā hi pathavīdhātu, sā pharusākārā  hoti, tasmā kharigatanti ^a^M1.0345^ea^ vuttā. ^b^upādinna^eb^nti daḷhaṃ ādinnaṃ,  ahaṃ mamanti evaṃ daḷhaṃ ādinnaṃ, gahitaṃ parāmaṭṭhanti attho. ^b^seyyathida^eb^nti nipāto.  tassa taṃ katamanti ceti attho. tato taṃ dassento ``kesā lomā''tiādimāha. ettha  ca ^b^matthaluṅgaṃ pakkhipitvā^eb^ vīsatiyā ākārehi pathavīdhātu niddiṭṭhāti veditabbā.  yaṃ vā panaññampi kiñcīti avasesesu tīsu koṭṭhāsesu pathavīdhātu saṅgahitā.</p>
              <p>[03] vissandanabhāvena taṃ taṃ ṭhānaṃ appotīti ^b^āpo^eb^. kammasamuṭṭhānādivasena nānāvidhesu  āpesu gatanti ^b^āpogataṃ^eb^. kiṃ taṃ? āpodhātuyā ābandhanalakkhaṇaṃ.</p>
              <p>[03] tejanavasena ^b^tejo,^eb^ vuttanayeneva tejesu gatanti ^b^tejogataṃ^eb^. kiṃ taṃ? uṇhattalakkhaṇaṃ.  ^b^yena cā^eb^ti yena tejodhātugatena kupitena ayaṃ kāyo santappati, ekāhikajarādibhāvena  usumajāto hoti. ^b^yena ca jīrīyatī^eb^ti yena ayaṃ kāyo jīrati, indriyavekallataṃ  balaparikkhayaṃ ^a^V1.0341^ea^ valipalitādibhāvañca pāpuṇāti. ^b^yena ca pariḍayhatī^eb^ti yena kupitena  ayaṃ kāyo ḍayhati. so ca puggalo ``ḍayhāmi ḍayhāmī''ti kandanto satadhotasappigosīsacandanādilepañceva  tālavaṇṭavātañca paccāsīsati. ^b^yena ca asitapītakhāyitasāyitaṃ sammā pariṇāmaṃ gacchatī^eb^ti  yenetaṃ asitaṃ vā odanādi pītaṃ vā pānakādi khāyitaṃ vā piṭṭhakhajjakādi sāyitaṃ  vā ambapakkamadhuphāṇitādi sammā paripākaṃ gacchati, rasādibhāvena vivekaṃ gacchatīti  attho. ettha ca purimā tayo tejodhātusamuṭṭhānā. pacchimo kammasamuṭṭhānova.</p>
              <p>[03] vāyanavasena ^b^vāyo,^eb^ vuttanayeneva vāyesu gatanti ^b^vāyogataṃ^eb^. kiṃ taṃ? vitthambhanalakkhaṇaṃ.  ^b^uddhaṅgamā vātā^eb^ti uggārahikkādipavattakā uddhaṃ ārohaṇavātā. ^b^adhogamā vātā^eb^ti  uccārapassāvādinīharaṇakā adho orohaṇavātā. ^b^kucchisayā vātā^eb^ti antānaṃ  bahivātā. ^b^koṭṭhāsayā vātā^eb^ti antānaṃ antovātā. ^b^aṅgamaṅgānusārino vātā^eb^ti  dhamanijālānusārena sakalasarīre aṅgamaṅgāni anusaṭā samiñjanapasāraṇādinibbattakā vātā.  ^b^assāso^eb^ti antopavisananāsikavāto. ^b^passāso^eb^ti bahinikkhamananāsikavāto. ettha  ca purimā pañca catusamuṭṭhānā. assāsapassāsā ^a^M1.0346^ea^ cittasamuṭṭhānāva. sabbattha  ^b^yaṃ vā panaññampi kiñcī^eb^ti iminā padena avasesakoṭṭhāsesu āpodhātuādayo saṅgahitā.</p>
              <p>[03] iti vīsatiyā ākārehi pathavīdhātu, dvādasahi āpodhātu, catūhi tejodhātu, chahi  vāyodhātūti dvācattālīsāya ākārehi catasso dhātuyo vitthāritā hontīti ayaṃ  tāvettha pāḷivaṇṇanā. </p>
              <p>[03] 308^b^.^eb^ bhāvanānaye panettha tikkhapaññassa bhikkhuno kesā pathavīdhātu, lomā pathavīdhātūti  evaṃ vitthārato dhātupariggaho papañcato upaṭṭhāti. yaṃ thaddhalakkhaṇaṃ, ayaṃ pathavīdhātu.  yaṃ ābandhanalakkhaṇaṃ, ayaṃ āpodhātu. yaṃ paripācanalakkhaṇaṃ, ayaṃ tejodhātu. yaṃ  vitthambhanalakkhaṇaṃ, ayaṃ vāyodhātūti evaṃ manasikaroto panassa kammaṭṭhānaṃ pākaṭaṃ hoti.  nātitikkhapaññassa pana evaṃ manasikaroto andhakāraṃ avibhūtaṃ hoti. purimanayena vitthārato  manasikarontassa pākaṭaṃ hoti.</p>
              <p>[03] kathaṃ ^a^V1.0342^ea^? yathā dvīsu bhikkhūsu bahupeyyālaṃ tantiṃ sajjhāyantesu tikkhapañño bhikkhu sakiṃ  vā dvikkhattuṃ vā peyyālamukhaṃ vitthāretvā tato paraṃ ubhatokoṭivaseneva sajjhāyaṃ  karonto gacchati. tatra nātitikkhapañño evaṃ vattā hoti ``kiṃ sajjhāyo nāmesa oṭṭhapariyāhatamattaṃ  kātuṃ na deti, evaṃ sajjhāye kariyamāne kadā tanti paguṇā bhavissatī''ti. so  āgatāgataṃ peyyālamukhaṃ vitthāretvāva sajjhāyaṃ karoti. tamenaṃ itaro evamāha -- ``kiṃ  sajjhāyo nāmesa pariyosānaṃ gantuṃ na deti, evaṃ sajjhāye kariyamāne kadā tanti pariyosānaṃ  gamissatī''ti. evameva tikkhapaññassa kesādivasena vitthārato dhātupariggaho papañcato  upaṭṭhāti. yaṃ thaddhalakkhaṇaṃ, ayaṃ pathavīdhātūtiādinā nayena saṅkhepato manasikaroto kammaṭṭhānaṃ  pākaṭaṃ hoti. itarassa tathā manasikaroto andhakāraṃ avibhūtaṃ hoti. kesādivasena  vitthārato manasikarontassa pākaṭaṃ hoti.</p>
              <p>[03] tasmā imaṃ kammaṭṭhānaṃ bhāvetukāmena tikkhapaññena tāva rahogatena paṭisallīnena sakalampi  attano rūpakāyaṃ āvajjetvā yo imasmiṃ kāye thaddhabhāvo vā kharabhāvo vā, ayaṃ pathavīdhātu.  yo ābandhanabhāvo ^a^M1.0347^ea^ vā dravabhāvo vā, ayaṃ āpodhātu. yo paripācanabhāvo  vā uṇhabhāvo vā, ayaṃ tejodhātu. yo vitthambhanabhāvo vā samudīraṇabhāvo vā,  ayaṃ vāyodhātūti evaṃ saṃkhittena dhātuyo pariggahetvā punappunaṃ pathavīdhātu āpodhātūti  dhātumattato nissattato nijjīvato āvajjitabbaṃ manasikātabbaṃ paccavekkhitabbaṃ. tassevaṃ  vāyamamānassa nacireneva dhātuppabhedāvabhāsanapaññāpariggahito sabhāvadhammārammaṇattā appanaṃ  appatto upacāramatto samādhi uppajjati.</p>
              <p>[03] atha vā pana ye ime catunnaṃ mahābhūtānaṃ nissattabhāvadassanatthaṃ dhammasenāpatinā ``aṭṭhiñca  paṭicca nhāruñca paṭicca maṃsañca paṭicca cammañca paṭicca ākāso parivārito rūpantveva  saṅkhaṃ gacchatī''ti (ma0 ni0 1.306) cattāro koṭṭhāsā vuttā. tesu taṃ taṃ antarānusārinā  ñāṇahatthena vinibbhujitvā vinibbhujitvā yo etesu thaddhabhāvo vā kharabhāvo vā, ayaṃ  pathavīdhātūti purimanayeneva dhātuyo pariggahetvā punappunaṃ pathavīdhātu āpodhātūti  dhātumattato nissattato nijjīvato āvajjitabbaṃ manasikātabbaṃ paccavekkhitabbaṃ. tassevaṃ  vāyamamānassa nacireneva  dhātuppabhedāvabhāsanapaññāpariggahito sabhāvadhammārammaṇattā ^a^V1.0343^ea^ appanaṃ  appatto upacāramatto samādhi uppajjati. ayaṃ saṅkhepato āgate catudhātuvavatthāne bhāvanānayo. </p>
              <p>[03] 309^b^.^eb^ vitthārato āgate pana evaṃ veditabbo. idaṃ kammaṭṭhānaṃ bhāvetukāmena hi nātitikkhapaññena  yoginā ācariyasantike dvācattālīsāya ākārehi vitthārato dhātuyo uggaṇhitvā  vuttappakāre senāsane viharantena katasabbakiccena rahogatena paṭisallīnena sasambhārasaṅkhepato,  sasambhāravibhattito, salakkhaṇasaṅkhepato, salakkhaṇavibhattitoti evaṃ catūhākārehi kammaṭṭhānaṃ  bhāvetabbaṃ.</p>
              <p>[03] tattha kathaṃ ^b^sasambhārasaṅkhepato bhāveti^eb^? idha bhikkhu vīsatiyā koṭṭhāsesu thaddhākāraṃ  pathavīdhātūti vavatthapeti. dvādasasu koṭṭhāsesu yūsagataṃ udakasaṅkhātaṃ ābandhanākāraṃ  āpodhātūti vavatthapeti. catūsu koṭṭhāsesu paripācanakaṃ tejaṃ tejodhātūti vavatthapeti  ^a^M1.0348^ea^. chasu koṭṭhāsesu vitthambhanākāraṃ vāyodhātūti vavatthapeti. tassevaṃ  vavatthāpayatoyeva dhātuyo pākaṭā honti. tā punappunaṃ āvajjato manasikaroto vuttanayeneva  upacārasamādhi uppajjati. </p>
              <p>[03] 310^b^.^eb^ yassa pana evaṃ bhāvayato kammaṭṭhānaṃ na ijjhati, tena ^b^sasambhāravibhattito^eb^ bhāvetabbaṃ.  kathaṃ? tena hi bhikkhunā yaṃ taṃ kāyagatāsatikammaṭṭhānaniddese sattadhā uggahakosallaṃ  dasadhā manasikārakosallañca vuttaṃ. dvattiṃsākāre tāva taṃ sabbaṃ aparihāpetvā tacapañcakādīnaṃ  anulomapaṭilomato vacasā sajjhāyaṃ ādiṃkatvā sabbaṃ tattha vuttavidhānaṃ kātabbaṃ. ayameva  hi viseso, tattha vaṇṇasaṇṭhānadisokāsaparicchedavasena kesādayo manasikaritvāpi paṭikkūlavasena  cittaṃ ṭhapetabbaṃ, idha dhātuvasena. tasmā vaṇṇādivasena pañcadhā pañcadhā kesādayo manasikaritvā  avasāne evaṃ manasikāro pavattetabbo. </p>
              <p>[03] 311^b^.^eb^ ime ^b^kesā^eb^ nāma sīsakaṭāhapaliveṭhanacamme jātā. tattha yathāvammikamatthake  jātesu kuṇṭhatiṇesu na vammikamatthako jānāti mayi kuṇṭhatiṇāni jātānīti,  napi kuṇṭhatiṇāni jānanti mayaṃ vammikamatthake jātānīti, evameva na sīsakaṭāhapaliveṭhanacammaṃ  jānāti mayi kesā jātāti, napi kesā jānanti mayaṃ sīsakaṭāhaveṭhanacamme jātāti,  aññamaññaṃ ^a^V1.0344^ea^ ābhogapaccavekkhaṇarahitā ete dhammā. iti kesā nāma imasmiṃ sarīre pāṭiyekko  koṭṭhāso acetano abyākato suñño nissatto thaddho pathavīdhātūti. </p>
              <p>[03] 312^b^.^eb^ ^b^lomā^eb^ sarīraveṭhanacamme jātā. tattha yathā suññagāmaṭṭhāne jātesu dabbatiṇakesu  na suññagāmaṭṭhānaṃ jānāti mayi dabbatiṇakāni jātānīti, napi dabbatiṇakāni jānanti  mayaṃ suññagāmaṭṭhāne jātānīti, evameva na sarīraveṭhanacammaṃ jānāti mayi lomā jātāti.  napi lomā jānanti mayaṃ sarīraveṭhanacamme jātāti. aññamaññaṃ ābhogapaccavekkhaṇarahitā  ^a^M1.0349^ea^ ete dhammā. iti lomā nāma imasmiṃ sarīre pāṭiyekko koṭṭhāso  acetano abyākato suñño nissatto thaddho pathavīdhātūti. </p>
              <p>[03] 313^b^.^eb^ ^b^nakhā^eb^ aṅgulīnaṃ aggesu jātā. tattha yathā kumārakesu daṇḍakehi madhukaṭṭhike  vijjhitvā kīḷantesu na daṇḍakā jānanti amhesu madhukaṭṭhikā ṭhapitāti, napi madhukaṭṭhikā  jānanti mayaṃ daṇḍakesu ṭhapitāti, evameva na aṅguliyo jānanti amhākaṃ aggesu nakhā  jātāti. napi nakhā jānanti mayaṃ aṅgulīnaṃ aggesu jātāti. aññamaññaṃ ābhogapaccavekkhaṇarahitā  ete dhammā. iti nakhā nāma imasmiṃ sarīre pāṭiyekko koṭṭhāso acetano abyākato  suñño nissatto thaddho pathavīdhātūti. </p>
              <p>[03] 314^b^.^eb^ ^b^dantā^eb^ hanukaṭṭhikesu jātā. tattha yathā vaḍḍhakīhi pāsāṇaudukkhalakesu kenacideva  silesajātena bandhitvā ṭhapitathambhesu na udukkhalā jānanti amhesu thambhā ṭhitāti.  napi thambhā jānanti mayaṃ udukkhalesu ṭhitāti, evameva na hanukaṭṭhīni jānanti amhesu  dantā jātāti. napi dantā jānanti mayaṃ hanukaṭṭhīsu jātāti. aññamaññaṃ ābhogapaccavekkhaṇarahitā  ete dhammā. iti dantā nāma imasmiṃ sarīre pāṭiyekko koṭṭhāso acetano abyākato  suñño nissatto thaddho pathavīdhātūti. </p>
              <p>[03] 315^b^.^eb^ ^b^taco^eb^ sakalasarīraṃ pariyonandhitvā ṭhito. tattha yathā allagocammapariyonaddhāya  mahāvīṇāya na mahāvīṇā jānāti ahaṃ allagocammena pariyonaddhāti. napi allagocammaṃ  jānāti mayā mahāvīṇā pariyonaddhāti, evameva na sarīraṃ jānāti ahaṃ tacena pariyonaddhanti.  napi taco jānāti mayā sarīraṃ pariyonaddhanti. aññamaññaṃ ābhogapaccavekkhaṇarahitā ^a^V1.0345^ea^ ete  dhammā. iti taco nāma imasmiṃ sarīre pāṭiyekko koṭṭhāso acetano abyākato  suñño nissatto thaddho pathavīdhātūti. </p>
              <p>[03] 316^b^.^eb^ ^b^maṃsaṃ^eb^ aṭṭhisaṅghāṭaṃ anulimpitvā ṭhitaṃ. tattha yathā mahāmattikalittāya bhittiyā  na bhitti jānāti ahaṃ mahāmattikāya littāti. napi ^a^M1.0350^ea^ mahāmattikā  jānāti mayā bhitti littāti, evameva na aṭṭhisaṅghāṭo jānāti ahaṃ navapesisatappabhedena  maṃsena littoti. napi maṃsaṃ jānāti mayā aṭṭhisaṅghāṭo littoti. aññamaññaṃ ābhogapaccavekkhaṇarahitā  ete dhammā. iti maṃsaṃ nāma imasmiṃ sarīre pāṭiyekko koṭṭhāso acetano abyākato  suñño nissatto thaddho pathavīdhātūti. </p>
              <p>[03] 317^b^.^eb^ ^b^nhāru^eb^ sarīrabbhantare aṭṭhīni ābandhamānā ṭhitā. tattha yathā vallīhi vinaddhesu  kuṭṭadārūsu na kuṭṭadārūni jānanti mayaṃ vallīhi vinaddhānīti. napi valliyo jānanti  amhehi kuṭṭadārūni vinaddhānīti, evameva na aṭṭhīni jānanti mayaṃ nhārūhi ābaddhānīti.  napi nhārū jānanti amhehi aṭṭhīni ābaddhānīti. aññamaññaṃ ābhogapaccavekkhaṇarahitā  ete dhammā. iti nhāru nāma imasmiṃ sarīre pāṭiyekko koṭṭhāso acetano abyākato  suñño nissatto thaddho pathavīdhātūti. </p>
              <p>[03] 318^b^.^eb^ ^b^aṭṭhīsu^eb^ paṇhikaṭṭhi gopphakaṭṭhiṃ ukkhipitvā ṭhitaṃ. gopphakaṭṭhi jaṅghaṭṭhiṃ ukkhipitvā  ṭhitaṃ. jaṅghaṭṭhi ūruṭṭhiṃ ukkhipitvā ṭhitaṃ. ūruṭṭhi kaṭiṭṭhiṃ ukkhipitvā ṭhitaṃ. kaṭiṭṭhi  piṭṭhikaṇṭakaṃ ukkhipitvā ṭhitaṃ, piṭṭhikaṇṭako gīvaṭṭhiṃ ukkhipitvā ṭhito. gīvaṭṭhi  sīsaṭṭhiṃ ukkhipitvā ṭhitaṃ. sīsaṭṭhi gīvaṭṭhike patiṭṭhitaṃ. gīvaṭṭhi piṭṭhikaṇṭake patiṭṭhitaṃ.  piṭṭhikaṇṭako kaṭiṭṭhimhi patiṭṭhito. kaṭiṭṭhi ūruṭṭhike patiṭṭhitaṃ. ūruṭṭhi jaṅghaṭṭhike  patiṭṭhitaṃ. jaṅghaṭṭhi gopphakaṭṭhike patiṭṭhitaṃ. gopphakaṭṭhi paṇhikaṭṭhike patiṭṭhitaṃ.</p>
              <p>[03] tattha yathā iṭṭhakadārugomayādisañcayesu na heṭṭhimā heṭṭhimā jānanti mayaṃ uparime uparime  ukkhipitvā ṭhitāti. napi uparimā uparimā jānanti mayaṃ heṭṭhimesu heṭṭhimesu patiṭṭhitāti,  evameva na paṇhikaṭṭhi jānāti ahaṃ gopphakaṭṭhiṃ ukkhipitvā ṭhitanti. na gopphakaṭṭhi  jānāti ahaṃ jaṅghaṭṭhiṃ ukkhipitvā ṭhitanti. na jaṅghaṭṭhi jānāti ahaṃ  ūruṭṭhiṃ ukkhipitvā ^a^V1.0346^ea^  ṭhitanti. na ūruṭṭhi jānāti ahaṃ kaṭiṭṭhiṃ ukkhipitvā ṭhitanti. na kaṭiṭṭhi jānāti  ahaṃ piṭṭhikaṇṭakaṃ ukkhipitvā ṭhitanti. na piṭṭhikaṇṭako jānāti ahaṃ gīvaṭṭhiṃ ukkhipitvā  ṭhitanti. na gīvaṭṭhi jānāti ahaṃ sīsaṭṭhiṃ ukkhipitvā ṭhitanti. na sīsaṭṭhi jānāti  ahaṃ gīvaṭṭhimhi patiṭṭhitanti. na gīvaṭṭhi jānāti ahaṃ piṭṭhikaṇṭake ^a^M1.0351^ea^ patiṭṭhitanti.  na piṭṭhikaṇṭako jānāti ahaṃ kaṭiṭṭhimhi patiṭṭhitoti. na kaṭiṭṭhi jānāti ahaṃ ūruṭṭhimhi  patiṭṭhitanti. na ūruṭṭhi jānāti ahaṃ jaṅghaṭṭhimhi patiṭṭhitanti. na jaṅghaṭṭhi jānāti ahaṃ  gopphakaṭṭhimhi patiṭṭhitanti. na gopphakaṭṭhi jānāti ahaṃ paṇhikaṭṭhimhi patiṭṭhitanti.  aññamaññaṃ ābhogapaccavekkhaṇarahitā ete dhammā. iti aṭṭhi nāma imasmiṃ sarīre pāṭiyekko  koṭṭhāso acetano abyākato suñño nissatto thaddho pathavīdhātūti. </p>
              <p>[03] 319^b^.^eb^ ^b^aṭṭhimiñjaṃ^eb^ tesaṃ tesaṃ aṭṭhīnaṃ abbhantare ṭhitaṃ. tattha yathā veḷupabbādīnaṃ  anto pakkhittachinnavettaggādīsu na veḷupabbādīni jānanti amhesu vettaggādīni pakkhittānīti.  napi vettaggādīni jānanti mayaṃ veḷupabbādīsu ṭhitānīti, evameva na aṭṭhīni jānanti  amhākaṃ anto miñjaṃ ṭhitanti. nāpi miñjaṃ jānāti ahaṃ aṭṭhīnaṃ anto ṭhitanti.  aññamaññaṃ ābhogapaccavekkhaṇarahitā ete dhammā. iti aṭṭhimiñjaṃ nāma imasmiṃ sarīre pāṭiyekko  koṭṭhāso acetano abyākato suñño nissatto thaddho pathavīdhātūti. </p>
              <p>[03] 320^b^.^eb^ ^b^vakkaṃ^eb^ galavāṭakato nikkhantena ekamūlena thokaṃ gantvā dvidhā bhinnena thūlanhārunā  vinibaddhaṃ hutvā hadayamaṃsaṃ parikkhipitvā ṭhitaṃ. tattha yathā vaṇṭupanibaddhe ambaphaladvaye  na vaṇṭaṃ jānāti mayā ambaphaladvayaṃ upanibaddhanti. napi ambaphaladvayaṃ jānāti ahaṃ vaṇṭena  upanibaddhanti, evameva na thūlanhāru jānāti mayā vakkaṃ upanibaddhanti. napi vakkaṃ  jānāti ahaṃ thūlanhārunā upanibaddhanti. aññamaññaṃ ābhogapaccavekkhaṇarahitā ete dhammā.  iti vakkaṃ nāma imasmiṃ sarīre pāṭiyekko koṭṭhāso acetano abyākato suñño  nissatto thaddho pathavīdhātūti. </p>
              <p>[03] 321^b^.^eb^ ^b^hadayaṃ^eb^ sarīrabbhantare uraṭṭhipañjaramajjhaṃ nissāya ṭhitaṃ. tattha yathā jiṇṇasandamānikapañjaraṃ  nissāya ṭhapitāya maṃsapesiyā na sandamānikapañjarabbhantaraṃ jānāti maṃ nissāya maṃsapesi  ṭhitāti. napi maṃsapesi jānāti ahaṃ jiṇṇasandamānikapañjaraṃ nissāya ^a^V1.0347^ea^ ṭhitāti, evameva  na uraṭṭhipañjarabbhantaraṃ jānāti maṃ nissāya hadayaṃ ṭhitanti. napi hadayaṃ jānāti ahaṃ  uraṭṭhipañjaraṃ nissāya ṭhitanti. aññamaññaṃ ābhogapaccavekkhaṇarahitā ete ^a^M1.0352^ea^  dhammā. iti hadayaṃ nāma imasmiṃ sarīre pāṭiyekko koṭṭhāso acetano abyākato  suñño nissatto thaddho pathavīdhātūti. </p>
              <p>[03] 322^b^.^eb^ ^b^yakanaṃ^eb^ antosarīre dvinnaṃ thanānamabbhantare dakkhiṇapassaṃ nissāya ṭhitaṃ. tattha  yathā ukkhalikapālapassamhi lagge yamakamaṃsapiṇḍe na ukkhalikapālapassaṃ jānāti mayi  yamakamaṃsapiṇḍo laggoti. napi yamakamaṃsapiṇḍo jānāti ahaṃ ukkhalikapālapasse  laggoti, evameva na thanānamabbhantare dakkhiṇapassaṃ jānāti maṃ nissāya yakanaṃ ṭhitanti.  napi yakanaṃ jānāti ahaṃ thanānamabbhantare dakkhiṇapassaṃ nissāya ṭhitanti. aññamaññaṃ ābhogapaccavekkhaṇarahitā  ete dhammā. iti yakanaṃ nāma imasmiṃ sarīre pāṭiyekko koṭṭhāso acetano abyākato  suñño nissatto thaddho pathavīdhātūti. </p>
              <p>[03] 323^b^.^eb^ ^b^kilomakesu^eb^ paṭicchannakilomakaṃ hadayañca vakkañca parivāretvā ṭhitaṃ. appaṭicchannakilomakaṃ  sakalasarīre cammassa heṭṭhato maṃsaṃ pariyonandhitvā ṭhitaṃ. tattha yathā pilotikapaliveṭhite  maṃse na maṃsaṃ jānāti ahaṃ pilotikāya paliveṭhitanti. napi pilotikā jānāti  mayā maṃsaṃ paliveṭhitanti, evameva na vakkahadayāni sakalasarīre ca maṃsaṃ jānāti  ahaṃ kilomakena paṭicchannanti. napi kilomakaṃ jānāti mayā vakkahadayāni sakalasarīre  ca maṃsaṃ paṭicchannanti. aññamaññaṃ ābhogapaccavekkhaṇarahitā ete dhammā. iti kilomakaṃ  nāma imasmiṃ sarīre pāṭiyekko koṭṭhāso acetano abyākato suñño nissatto thaddho  pathavīdhātūti. </p>
              <p>[03] 324^b^.^eb^ ^b^pihakaṃ^eb^ hadayassa vāmapasse udarapaṭalassa matthakapassaṃ nissāya ṭhitaṃ. tattha yathā  koṭṭhamatthakapassaṃ nissāya ṭhitāya gomayapiṇḍiyā na koṭṭhamatthakapassaṃ jānāti gomayapiṇḍi  maṃ nissāya ṭhitāti. napi gomayapiṇḍi jānāti ahaṃ koṭṭhamatthakapassaṃ nissāya ṭhitāti,  evameva na udarapaṭalassa matthakapassaṃ jānāti pihakaṃ maṃ nissāya ṭhitanti. napi pihakaṃ  jānāti ahaṃ udarapaṭalassa matthakapassaṃ nissāya ṭhitanti.  aññamaññaṃ ābhogapaccavekkhaṇarahitā ^a^V1.0348^ea^  ete dhammā. iti pihakaṃ nāma imasmiṃ sarīre pāṭiyekko koṭṭhāso acetano abyākato  suñño nissatto thaddho pathavīdhātūti. </p>
              <p>[03] 325^b^.^eb^ ^b^papphāsaṃ^eb^ ^a^M1.0353^ea^ sarīrabbhantare dvinnaṃ thanānamantare hadayañca yakanañca upari  chādetvā olambantaṃ ṭhitaṃ. tattha yathā jiṇṇakoṭṭhabbhantare lambamāne sakuṇakulāvake  na jiṇṇakoṭṭhabbhantaraṃ jānāti mayi sakuṇakulāvako lambamāno ṭhitoti. napi sakuṇakulāvako  jānāti ahaṃ jiṇṇakoṭṭhabbhantare lambamāno ṭhitoti, evameva na taṃ sarīrabbhantaraṃ jānāti  mayi papphāsaṃ lambamānaṃ ṭhitanti. napi papphāsaṃ jānāti ahaṃ evarūpe sarīrabbhantare  lambamānaṃ ṭhitanti. aññamaññaṃ ābhogapaccavekkhaṇarahitā ete dhammā. iti papphāsaṃ nāma  imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti. </p>
              <p>[03] 326^b^.^eb^ ^b^antaṃ^eb^ galavāṭakakarīsamaggapariyante sarīrabbhantare ṭhitaṃ. tattha yathā lohitadoṇikāya  obhujitvā ṭhapite chinnasīsadhammanikaḷevare na lohitadoṇi jānāti mayi dhammanikaḷevaraṃ  ṭhitanti. napi dhammanikaḷevaraṃ jānāti ahaṃ lohitadoṇiyā ṭhitanti, evameva na sarīrabbhantaraṃ  jānāti mayi antaṃ ṭhitanti. napi antaṃ jānāti ahaṃ sarīrabbhantare ṭhitanti. aññamaññaṃ  ābhogapaccavekkhaṇarahitā ete dhammā. iti antaṃ nāma imasmiṃ sarīre pāṭiyekko  koṭṭhāso acetano abyākato suñño nissatto thaddho pathavīdhātūti. </p>
              <p>[03] 327^b^.^eb^ ^b^antaguṇaṃ^eb^ antantare ekavīsatiantabhoge bandhitvā ṭhitaṃ. tattha yathā pādapuñchanarajjumaṇḍalakaṃ  sibbetvā ṭhitesu rajjukesu na pādapuñchanarajjumaṇḍalakaṃ jānāti rajjukā maṃ sibbitvā  ṭhitāti. napi rajjukā jānanti mayaṃ pādapuñchanarajjumaṇḍalakaṃ sibbitvā ṭhitāti,  evameva na antaṃ jānāti antaguṇaṃ maṃ ābandhitvā ṭhitanti. napi antaguṇaṃ jānāti  ahaṃ antaṃ ābandhitvā ṭhitanti. aññamaññaṃ ābhogapaccavekkhaṇarahitā ete dhammā. iti  antaguṇaṃ nāma imasmiṃ sarīre pāṭiyekko koṭṭhāso acetano abyākato suñño nissatto  thaddho pathavīdhātūti. </p>
              <p>[03] 328^b^.^eb^ ^b^udariyaṃ^eb^ udare ṭhitaṃ asitapītakhāyitasāyitaṃ. tattha yathā suvānadoṇiyaṃ ṭhite  suvānavamathumhi na suvānadoṇi jānāti mayi suvānavamathu ṭhitoti. napi suvānavamathu  jānāti ^a^V1.0349^ea^ ahaṃ suvānadoṇiyaṃ ṭhitoti, evameva na udaraṃ jānāti mayi udariyaṃ ṭhitanti  ^a^M1.0354^ea^. napi udariyaṃ jānāti ahaṃ udare ṭhitanti. aññamaññaṃ ābhogapaccavekkhaṇarahitā  ete dhammā. iti udariyaṃ nāma imasmiṃ sarīre pāṭiyekko koṭṭhāso acetano abyākato  suñño nissatto thaddho pathavīdhātūti. </p>
              <p>[03] 329^b^.^eb^ ^b^karīsaṃ^eb^ pakkāsayasaṅkhāte aṭṭhaṅgulaveḷupabbasadise antapariyosāne ṭhitaṃ. tattha  yathā veḷupabbe omadditvā pakkhittāya saṇhapaṇḍumattikāya na veḷupabbaṃ jānāti mayi  paṇḍumattikā ṭhitāti. napi paṇḍumattikā jānāti ahaṃ veḷupabbe ṭhitāti, evameva  na pakkāsayo jānāti mayi karīsaṃ ṭhitanti. napi karīsaṃ jānāti ahaṃ pakkāsaye  ṭhitanti. aññamaññaṃ ābhogapaccavekkhaṇarahitā ete dhammā. iti karīsaṃ nāma imasmiṃ  sarīre pāṭiyekko koṭṭhāso acetano abyākato suñño nissatto thaddho pathavīdhātūti. </p>
              <p>[03] 330^b^.^eb^ ^b^matthaluṅgaṃ^eb^ sīsakaṭāhabbhantare ṭhitaṃ. tattha yathā purāṇalābukaṭāhe pakkhittāya  piṭṭhapiṇḍiyā na lābukaṭāhaṃ jānāti mayi piṭṭhapiṇḍi ṭhitāti. napi piṭṭhapiṇḍi jānāti  ahaṃ lābukaṭāhe ṭhitāti, evameva na sīsakaṭāhabbhantaraṃ jānāti mayi matthaluṅgaṃ ṭhitanti.  napi matthaluṅgaṃ jānāti ahaṃ sīsakaṭāhabbhantare ṭhitanti. aññamaññaṃ ābhogapaccavekkhaṇarahitā  ete dhammā. iti matthaluṅgaṃ nāma imasmiṃ sarīre pāṭiyekko koṭṭhāso acetano abyākato  suñño nissatto thaddho pathavīdhātūti. </p>
              <p>[03] 331^b^.^eb^ ^b^pittesu^eb^ abaddhapittaṃ jīvitindriyapaṭibaddhaṃ sakalasarīraṃ byāpetvā ṭhitaṃ.  baddhapittaṃ pittakosake ṭhitaṃ. tattha yathā pūvaṃ byāpetvā ṭhite tele na pūvaṃ  jānāti telaṃ maṃ byāpetvā ṭhitanti. napi telaṃ jānāti ahaṃ pūvaṃ byāpetvā  ṭhitanti, evameva na sarīraṃ jānāti abaddhapittaṃ maṃ byāpetvā ṭhitanti. napi abaddhapittaṃ  jānāti ahaṃ sarīraṃ byāpetvā ṭhitanti. yathā vassodakena puṇṇe kosātakikosake  na kosātakikosako jānāti mayi vassodakaṃ ṭhitanti. napi vassodakaṃ jānāti  ahaṃ kosātakikosake ṭhitanti, evameva na pittakosako jānāti mayi baddhapittaṃ  ṭhitanti. napi baddhapittaṃ jānāti ahaṃ pittakosake ṭhitanti. aññamaññaṃ ābhogapaccavekkhaṇarahitā  ete dhammā ^a^M1.0355^ea^. iti pittaṃ nāma imasmiṃ sarīre pāṭiyekko ^a^V1.0350^ea^ koṭṭhāso  acetano abyākato suñño nissatto yūsabhūto ābandhanākāro āpodhātūti. </p>
              <p>[03] 332^b^.^eb^ ^b^semhaṃ^eb^ ekapatthapūrappamāṇaṃ udarapaṭale ṭhitaṃ. tattha yathā upari sañjātapheṇapaṭalāya  candanikāya na candanikā jānāti mayi pheṇapaṭalaṃ ṭhitanti. napi pheṇapaṭalaṃ jānāti  ahaṃ candanikāya ṭhitanti, evameva na udarapaṭalaṃ jānāti mayi semhaṃ ṭhitanti. napi semhaṃ  jānāti ahaṃ udarapaṭale ṭhitanti. aññamaññaṃ ābhogapaccavekkhaṇarahitā ete dhammā. iti  semhaṃ nāma imasmiṃ sarīre pāṭiyekko koṭṭhāso acetano abyākato suñño nissatto  yūsabhūto ābandhanākāro āpodhātūti. </p>
              <p>[03] 333^b^.^eb^ ^b^pubbo^eb^ anibaddhokāso yattha yattheva khāṇukaṇṭakappaharaṇāggijālādīhi abhihate  sarīrappadese lohitaṃ saṇṭhahitvā paccati, gaṇḍapīḷakādayo vā uppajjanti, tattha tattha  tiṭṭhati. tattha yathā pharasuppahārādivasena paggharitaniyyāse rukkhe na rukkhassa pahārādippadesā  jānanti amhesu niyyāso ṭhitoti, napi niyyāso jānāti ahaṃ rukkhassa pahārādippadesesu  ṭhitoti, evameva na sarīrassa khāṇukaṇṭakādīhi abhihatappadesā jānanti amhesu pubbo  ṭhitoti. napi pubbo jānāti ahaṃ tesu padesesu ṭhitoti. aññamaññaṃ ābhogapaccavekkhaṇarahitā  ete dhammā. iti pubbo nāma imasmiṃ sarīre pāṭiyekko koṭṭhāso acetano abyākato  suñño nissatto yūsabhūto ābandhanākāro āpodhātūti. </p>
              <p>[03] 334^b^.^eb^ ^b^lohitesu^eb^ saṃsaraṇalohitaṃ pittaṃ viya sakalasarīraṃ byāpetvā ṭhitaṃ.  sannicitalohitaṃ yakanaṭṭhānassa heṭṭhābhāgaṃ pūretvā ekapatthapūramattaṃ vakkahadayayakanapapphāsāni  tementaṃ ṭhitaṃ. tattha saṃsaraṇalohite abaddhapittasadisova vinicchayo. itaraṃ pana yathā  jajjarakapāle ovaṭṭhe udake heṭṭhā leḍḍukhaṇḍādīni temayamāne na leḍḍukhaṇḍādīni jānanti  mayaṃ udakena temiyamānāti. napi udakaṃ jānāti ahaṃ ^a^M1.0356^ea^ leḍḍukhaṇḍādīni  tememīti, evameva na yakanassa heṭṭhābhāgaṭṭhānaṃ vakkādīni vā jānanti mayi lohitaṃ  ṭhitaṃ amhe vā temayamānaṃ ṭhitanti. napi lohitaṃ jānāti ahaṃ yakanassa heṭṭhābhāgaṃ  pūretvā vakkādīni temayamānaṃ ṭhitanti. aññamaññaṃ ābhogapaccavekkhaṇarahitā ete  dhammā. iti lohitaṃ nāma imasmiṃ sarīre ^a^V1.0351^ea^ pāṭiyekko koṭṭhāso acetano abyākato  suñño nissatto yūsabhūto ābandhanākāro āpodhātūti. </p>
              <p>[03] 335^b^.^eb^ ^b^sedo^eb^ aggisantāpādikālesu kesalomakūpavivarāni pūretvā tiṭṭhati ceva  paggharati ca. tattha yathā udakā abbūḷhamattesu bhisamuḷālakumudanāḷakalāpesu na bhisādikalāpavivarāni  jānanti amhehi udakaṃ paggharatīti. napi bhisādikalāpavivarehi paggharantaṃ udakaṃ jānāti  ahaṃ bhisādikalāpavivarehi paggharāmīti, evameva na kesalomakūpavivarāni jānanti  amhehi sedo paggharatīti. napi sedo jānāti ahaṃ kesalomakūpavivarehi paggharāmīti.  aññamaññaṃ ābhogapaccavekkhaṇarahitā ete dhammā. iti sedo nāma imasmiṃ sarīre pāṭiyekko  koṭṭhāso acetano abyākato suñño nissatto yūsabhūto ābandhanākāro āpodhātūti. </p>
              <p>[03] 336^b^.^eb^ ^b^medo^eb^ thūlassa sakalasarīraṃ pharitvā kisassa jaṅghamaṃsādīni nissāya ṭhito patthinnasineho.  tattha yathā haliddipilotikapaṭicchanne maṃsapuñje na maṃsapuñjo jānāti maṃ nissāya  haliddipilotikā ṭhitāti. napi haliddipilotikā jānāti ahaṃ maṃsapuñjaṃ nissāya  ṭhitāti, evameva na sakalasarīre jaṅghādīsu vā maṃsaṃ jānāti maṃ nissāya medo ṭhitoti.  napi medo jānāti ahaṃ sakalasarīre jaṅghādīsu vā maṃsaṃ nissāya ṭhitoti. aññamaññaṃ  ābhogapaccavekkhaṇarahitā ete dhammā. iti medo nāma imasmiṃ sarīre pāṭiyekko koṭṭhāso  acetano abyākato suñño nissatto patthinnayūso ābandhanākāro āpodhātūti. </p>
              <p>[03] 337^b^.^eb^ ^b^assu^eb^ ^a^M1.0357^ea^ yadā sañjāyati tadā akkhikūpake pūretvā tiṭṭhati vā  paggharati vā. tattha yathā udakapuṇṇesu taruṇatālaṭṭhikūpakesu na taruṇatālaṭṭhikūpakā  jānanti amhesu udakaṃ ṭhitanti. napi taruṇatālaṭṭhikūpakesu udakaṃ jānāti ahaṃ  taruṇatālaṭṭhikūpakesu ṭhitanti, evameva na akkhikūpakā jānanti amhesu assu ṭhitanti.  napi assu jānāti ahaṃ akkhikūpakesu ṭhitanti. aññamaññaṃ ābhogapaccavekkhaṇarahitā  ete dhammā. iti assu nāma imasmiṃ sarīre pāṭiyekko koṭṭhāso acetano abyākato  suñño nissatto yūsabhūto ābandhanākāro āpodhātūti. </p>
              <p>[03] 338^b^.^eb^ ^b^vasā^eb^ ^a^V1.0352^ea^ aggisantāpādikāle hatthatalahatthapiṭṭhipādatalapādapiṭṭhi nāsāpuṭanalāṭāṃsakūṭesu  ṭhitavilīnasneho. tattha yathā pakkhittatele ācāme na ācāmo jānāti maṃ telaṃ ajjhottharitvā  ṭhitanti. napi telaṃ jānāti ahaṃ ācāmaṃ ajjhottharitvā ṭhitanti, evameva na hatthatalādippadeso  jānāti maṃ vasā ajjhottharitvā ṭhitāti. napi vasā jānāti ahaṃ hatthatalādippadesaṃ  ajjhottharitvā ṭhitāti. aññamaññaṃ ābhogapaccavekkhaṇarahitā ete dhammā. iti vasā nāma  imasmiṃ sarīre pāṭiyekko koṭṭhāso acetano abyākato suñño nissatto yūsabhūto  ābandhanākāro āpodhātūti. </p>
              <p>[03] 339^b^.^eb^ ^b^kheḷo^eb^ tathārūpe kheḷuppattipaccaye sati ubhohi kapolapassehi orohitvā jivhātale  tiṭṭhati. tattha yathā abbocchinnaudakanissande nadītīrakūpake na kūpatalaṃ jānāti  mayi udakaṃ santiṭṭhatīti. napi udakaṃ jānāti ahaṃ kūpatale santiṭṭhāmīti, evameva  na jivhātalaṃ jānāti mayi ubhohi kapolapassehi orohitvā kheḷo ṭhitoti. napi  kheḷo jānāti ahaṃ ubhohi kapolapassehi orohitvā jivhātale ṭhitoti. aññamaññaṃ  ābhogapaccavekkhaṇarahitā ete dhammā. iti kheḷo nāma imasmiṃ sarīre pāṭiyekko  koṭṭhāso acetano abyākato suñño nissatto yūsabhūto ābandhanākāro āpodhātūti. </p>
              <p>[03] 340^b^.^eb^ ^b^siṅghāṇikā^eb^ ^a^M1.0358^ea^ yadā sañjāyati, tadā nāsāpuṭe pūretvā tiṭṭhati  vā paggharati vā. tattha yathā pūtidadhibharitāya sippikāya na sippikā jānāti mayi  pūtidadhi ṭhitanti. napi pūtidadhi jānāti ahaṃ sippikāya ṭhitanti, evameva na nāsāpuṭā  jānanti amhesu siṅghāṇikā ṭhitāti. napi siṅghāṇikā jānāti ahaṃ nāsāpuṭesu  ṭhitāti. aññamaññaṃ ābhogapaccavekkhaṇarahitā ete dhammā. iti siṅghāṇikā nāma imasmiṃ  sarīre pāṭiyekko koṭṭhāso acetano abyākato suñño nissatto yūsabhūto ābandhanākāro  āpodhātūti. </p>
              <p>[03] 341^b^.^eb^ ^b^lasikā^eb^ aṭṭhikasandhīnaṃ abbhañjanakiccaṃ sādhayamānā asītisatasandhīsu ṭhitā.  tattha yathā telabbhañjite akkhe na akkho jānāti maṃ telaṃ abbhañjitvā ṭhitanti. napi  telaṃ jānāti ahaṃ akkhaṃ abbhañjitvā ṭhitanti, evameva na asītisatasandhayo jānanti lasikā  amhe abbhañjitvā ṭhitāti. napi lasikā jānāti ahaṃ asītisatasandhayo abbhañjitvā  ṭhitāti. aññamaññaṃ ābhogapaccavekkhaṇarahitā ete dhammā. iti lasikā nāma ^a^V1.0353^ea^ imasmiṃ  sarīre pāṭiyekko koṭṭhāso acetano abyākato suñño nissatto yūsabhūto ābandhanākāro  āpodhātūti. </p>
              <p>[03] 342^b^.^eb^ ^b^muttaṃ^eb^ vatthissa abbhantare ṭhitaṃ. tattha yathā candanikāya pakkhitte amukhe ravaṇaghaṭe  na ravaṇaghaṭo jānāti mayi candanikāraso ṭhitoti. napi candanikāraso jānāti ahaṃ  ravaṇaghaṭe ṭhitoti, evameva na vatthi jānāti mayi muttaṃ ṭhitanti. napi muttaṃ  jānāti ahaṃ vatthimhi ṭhitanti. aññamaññaṃ ābhogapaccavekkhaṇarahitā ete dhammā. iti  muttaṃ nāma imasmiṃ sarīre pāṭiyekko koṭṭhāso acetano abyākato suñño nissatto  yūsabhūto ābandhanākāro āpodhātūti. </p>
              <p>[03] 343^b^.^eb^ evaṃ kesādīsu manasikāraṃ pavattetvā yena santappati, ayaṃ imasmiṃ sarīre pāṭiyekko  koṭṭhāso acetano abyākato suñño nissatto paripācanākāro tejodhātūti, yena  jīrīyati, yena ^a^M1.0359^ea^ pariḍayhati, yena asitapītakhāyitasāyitaṃ sammā pariṇāmaṃ  gacchati, ayaṃ imasmiṃ sarīre pāṭiyekko koṭṭhāso acetano abyākato suñño nissatto  paripācanākāro tejodhātūti evaṃ tejokoṭṭhāsesu manasikāro pavattetabbo. </p>
              <p>[03] 344^b^.^eb^ tato uddhaṅgame vāte uddhaṅgamavasena pariggahetvā adhogame adhogamavasena, kucchisaye  kucchisayavasena, koṭṭhāsaye koṭṭhāsayavasena, aṅgamaṅgānusārimhi aṅgamaṅgānusārivasena,  assāsapassāse assāsapassāsavasena pariggahetvā uddhaṅgamā vātā nāma imasmiṃ sarīre pāṭiyekko  koṭṭhāso acetano abyākato suñño nissatto vitthambhanākāro vāyodhātūti, adhogamā  vātā nāma, kucchisayā vātā nāma, koṭṭhāsayā vātā nāma, aṅgamaṅgānusārino vātā  nāma, assāsapassāsā vātā nāma imasmiṃ sarīre pāṭiyekko koṭṭhāso acetano abyākato  suñño nissatto vitthambhanākāro vāyodhātūti evaṃ vāyokoṭṭhāsesu manasikāro pavattetabbo.  tassevaṃ pavattamanasikārassa dhātuyo pākaṭā honti. tā punappunaṃ āvajjato manasikaroto  vuttanayeneva upacārasamādhi uppajjati. </p>
              <p>[03] 345^b^.^eb^ yassa pana evaṃ bhāvayato kammaṭṭhānaṃ na ijjhati, tena salakkhaṇasaṅkhepato bhāvetabbaṃ.  kathaṃ? vīsatiyā koṭṭhāsesu thaddhalakkhaṇaṃ pathavīdhātūti vavatthapetabbaṃ.  tattheva ābandhanalakkhaṇaṃ ^a^V1.0354^ea^  āpodhātūti. paripācanalakkhaṇaṃ tejodhātūti. vitthambhanalakkhaṇaṃ vāyodhātūti.</p>
              <p>[03] dvādasasu koṭṭhāsesu ābandhanalakkhaṇaṃ āpodhātūti vavatthapetabbaṃ. tattheva paripācanalakkhaṇaṃ  tejodhātūti. vitthambhanalakkhaṇaṃ vāyodhātūti. thaddhalakkhaṇaṃ pathavīdhātūti.</p>
              <p>[03] catūsu koṭṭhāsesu paripācanalakkhaṇaṃ tejodhātūti vavatthapetabbaṃ. tena avinibhuttaṃ  vitthambhanalakkhaṇaṃ vāyodhātūti. thaddhalakkhaṇaṃ pathavīdhātūti. ābandhanalakkhaṇaṃ āpodhātūti.</p>
              <p>[03] chasu ^a^M1.0360^ea^ koṭṭhāsesu vitthambhanalakkhaṇaṃ vāyodhātūti vavatthapetabbaṃ. tattheva  thaddhalakkhaṇaṃ pathavīdhātūti. ābandhanalakkhaṇaṃ āpodhātūti. paripācanalakkhaṇaṃ tejodhātūti.  tassevaṃ vavatthāpayato dhātuyo pākaṭā honti. tā punappunaṃ āvajjato manasikaroto  vuttanayeneva upacārasamādhi uppajjati. </p>
              <p>[03] 346^b^.^eb^ yassa pana evampi bhāvayato kammaṭṭhānaṃ na ijjhati, tena salakkhaṇavibhattito bhāvetabbaṃ.  kathaṃ? pubbe vuttanayeneva kesādayo pariggahetvā kesamhi thaddhalakkhaṇaṃ pathavīdhātūti  vavatthapetabbaṃ. tattheva ābandhanalakkhaṇaṃ āpodhātūti. paripācanalakkhaṇaṃ tejodhātūti.  vitthambhanalakkhaṇaṃ vāyodhātūti. evaṃ sabbakoṭṭhāsesu ekekasmiṃ koṭṭhāse catasso catasso  dhātuyo vavatthapetabbā. tassevaṃ vavatthāpayato dhātuyo pākaṭā honti. tā punappunaṃ  āvajjato manasikaroto vuttanayeneva upacārasamādhi uppajjati. </p>
              <p>[01] apica kho pana vacanatthato, kalāpato, cuṇṇato, lakkhaṇādito, samuṭṭhānato, nānattekattato,  vinibbhogāvinibbhogato, sabhāgavisabhāgato, ajjhattikabāhiravisesato, saṅgahato, paccayato,  asamannāhārato, paccayavibhāgatoti imehipi ākārehi dhātuyo manasikātabbā. </p>
              <p>[03] 347^b^.^eb^ tattha ^b^vacanatthato^eb^ manasikarontena patthaṭattā pathavī. appoti āpiyati appāyatīti  vā āpo. tejatīti tejo. vāyatīti vāyo. avisesena pana salakkhaṇadhāraṇato ^a^V1.0355^ea^ dukkhādānato  dukkhādhānato ca dhātūti. evaṃ visesasāmaññavasena vacanatthato manasikātabbā. </p>
              <p>[03] 348^b^.^eb^ ^b^kalāpato^eb^ti yā ayaṃ kesā lomātiādinā nayena vīsatiyā ākārehi pathavīdhātu,  pittaṃ semhanti ca ādinā nayena dvādasahākārehi āpodhātu niddiṭṭhā, tattha yasmā -- </p>
              <p>[21] vaṇṇo ^a^M1.0361^ea^ gandho raso ojā, catasso cāpi dhātuyo. </p>
              <p>[27] aṭṭhadhammasamodhānā, hoti kesāti sammuti. </p>
              <p>[22] tesaṃyeva vinibbhogā, natthi kesāti sammuti..</p>
              <p>[03] tasmā kesāpi aṭṭhadhammakalāpamattameva. tathā lomādayoti. yo panettha kammasamuṭṭhāno  koṭṭhāso, so jīvitindriyena ca bhāvena ca saddhiṃ dasadhammakalāpopi hoti. ussadavasena  pana pathavīdhātu āpodhātūti saṅkhaṃ gato. evaṃ kalāpato manasikātabbā. </p>
              <p>[03] 349^b^.^eb^ ^b^cuṇṇato^eb^ti imasmiṃ hi sarīre majjhimena pamāṇena pariggayhamānā paramāṇubhedasañcuṇṇā  sukhumarajabhūtā ^b^pathavīdhātu^eb^ doṇamattā siyā. sā tato upaḍḍhappamāṇāya āpodhātuyā  saṅgahitā, tejodhātuyā anupālitā vāyodhātuyā vitthambhitā na vikiriyati na viddhaṃsiyati,  avikiriyamānā aviddhaṃsiyamānā anekavidhaṃ itthipurisaliṅgādibhāvavikappaṃ upagacchati,  aṇuthūladīgharassathirakathinādibhāvañca pakāseti.</p>
              <p>[03] yūsagatā ābandhanākārabhūtā panettha ^b^āpodhātu^eb^ pathavīpatiṭṭhitā tejānupālitā vāyovitthambhitā  na paggharati na parissavati, apaggharamānā aparissavamānā pīṇitapīṇitabhāvaṃ dasseti.</p>
              <p>[03] asitapītādipācakā cettha usumākārabhūtā uṇhattalakkhaṇā ^b^tejodhātu^eb^ pathavīpatiṭṭhitā  āposaṅgahitā vāyovitthambhitā imaṃ kāyaṃ paripāceti, vaṇṇasampattiñcassa āvahati.  tāya ca pana paripācito ayaṃ kāyo na pūtibhāvaṃ dasseti.</p>
              <p>[03] aṅgamaṅgānusaṭā ^a^V1.0356^ea^ cettha samudīraṇavitthambhanalakkhaṇā ^b^vāyodhātu^eb^ pathavīpatiṭṭhitā āposaṅgahitā  tejānupālitā imaṃ kāyaṃ vitthambheti. tāya ca pana vitthambhito ayaṃ kāyo na  paripatati, ujukaṃ saṇṭhāti. aparāya vāyodhātuyā samabbhāhato gamanaṭṭhānanisajjāsayanairiyāpathesu  viññattiṃ dasseti, samiñjeti, sampasāreti, hatthapādaṃ lāḷeti. evametaṃ itthipurisādibhāvena  bālajanavañcanaṃ māyārūpasadisaṃ dhātuyantaṃ pavattatīti evaṃ cuṇṇato manasikātabbā. </p>
              <p>[03] 350^b^.^eb^ ^b^lakkhaṇādito^eb^ti ^a^M1.0362^ea^ pathavīdhātu kiṃ lakkhaṇā, kiṃ rasā, kiṃ paccupaṭṭhānāti  evaṃ catassopi dhātuyo āvajjetvā ^b^pathavīdhātu^eb^ kakkhaḷattalakkhaṇā, patiṭṭhānarasā, sampaṭicchanapaccupaṭṭhānā.  ^b^āpodhātu^eb^ paggharaṇalakkhaṇā, brūhanarasā, saṅgahapaccupaṭṭhānā. ^b^tejodhātu^eb^ uṇhattalakkhaṇā,  paripācanarasā, maddavānuppadānapaccupaṭṭhānā. ^b^vāyodhātu^eb^ vitthambhanalakkhaṇā, samudīraṇarasā.  abhinīhārapaccupaṭṭhānāti evaṃ lakkhaṇādito manasikātabbā. </p>
              <p>[03] 351^b^.^eb^ ^b^samuṭṭhānato^eb^ti ye ime pathavīdhātuādīnaṃ vitthārato dassanavasena kesādayo dvācattālīsa  koṭṭhāsā dassitā. tesu udariyaṃ karīsaṃ pubbo muttanti ime cattāro koṭṭhāsā  ^b^utusamuṭṭhānāva^eb^. assu sedo kheḷo siṅghāṇikāti ime cattāro ^b^utucittasamuṭṭhānā^eb^.  asitādiparipācako tejo ^b^kammasamuṭṭhānova^eb^. assāsapassāsā cittasamuṭṭhānāva. avasesā  sabbepi ^b^catusamuṭṭhānā^eb^ti evaṃ samuṭṭhānato manasikātabbā. </p>
              <p>[03] 352^b^.^eb^ ^b^nānattekattato^eb^ti sabbāsampi dhātūnaṃ salakkhaṇādito nānattaṃ. aññāneva hi  pathavīdhātuyā lakkhaṇarasapaccupaṭṭhānāni. aññāni āpodhātuādīnaṃ. evaṃ lakkhaṇādivasena  pana kammasamuṭṭhānādivasena ca nānattabhūtānampi etāsaṃ rūpamahābhūtadhātudhammāniccādivasena  ekattaṃ hoti. sabbāpi hi dhātuyo ruppanalakkhaṇaṃ anatītattā ^b^rūpāni^eb^. mahantapātubhāvādīhi  kāraṇehi ^b^mahābhūtāni^eb^.</p>
              <p>[03] ^b^mahantapātubhāvādīhī^eb^ti etā hi dhātuyo mahantapātubhāvato, mahābhūtasāmaññato, mahāparihārato,  mahāvikārato, mahattā bhūtattā cāti imehi kāraṇehi mahābhūtānīti vuccanti.</p>
              <p>[03] tattha ^a^V1.0357^ea^ ^b^mahantapātubhāvato^eb^ti etāni hi anupādinnasantānepi upādinnasantānepi mahantāni  pātubhūtāni. tesaṃ anupādinnasantāne -- </p>
              <p>[21] duve satasahassāni, cattāri nahutāni ca. </p>
              <p>[22] ettakaṃ bahalattena, saṅkhātāyaṃ vasundharāti.. -- </p>
              <p>[25] ādinā nayena mahantapātubhāvatā buddhānussatiniddese vuttāva.</p>
              <p>[03] upādinnasantānepi ^a^M1.0363^ea^ macchakacchapadevadānavādisarīravasena mahantāneva pātubhūtāni.  vuttañhetaṃ ``santi, bhikkhave, mahāsamudde yojanasatikāpi attabhāvā''tiādi.</p>
              <p>[03] ^b^mahābhūtasāmaññato^eb^ti etāni hi yathā māyākāro amaṇiṃyeva udakaṃ maṇiṃ katvā dasseti,  asuvaṇṇaṃyeva leḍḍuṃ suvaṇṇaṃ katvā dasseti.</p>
              <p>[03] yathā ca sayaṃ neva yakkho na yakkhī samāno yakkhabhāvampi yakkhibhāvampi dasseti, evameva  sayaṃ anīlāneva hutvā nīlaṃ upādārūpaṃ dassenti, apītāni alohitāni anodātāneva  hutvā odātaṃ upādārūpaṃ dassentīti māyākāramahābhūtasāmaññato mahābhūtāni.</p>
              <p>[03] yathā ca yakkhādīni mahābhūtāni yaṃ gaṇhanti, neva nesaṃ tassa anto na bahi ṭhānaṃ upalabbhati,  na ca taṃ nissāya na tiṭṭhanti, evameva tānipi neva aññamaññassa anto na bahi ṭhitāni  hutvā upalabbhanti, na ca aññamaññaṃ nissāya na tiṭṭhantīti acinteyyaṭṭhānatāya yakkhādimahābhūtasāmaññatopi  mahābhūtāni. yathā ca yakkhinīsaṅkhātāni mahābhūtāni manāpehi vaṇṇasaṇṭhānavikkhepehi  attano bhayānakabhāvaṃ paṭicchādetvā satte vañcenti, evameva etānipi itthipurisasarīrādīsu  manāpena chavivaṇṇena manāpena attano aṅgapaccaṅgasaṇṭhānena manāpena ca hatthapādaṅgulibhamukavikkhepena  attano kakkhaḷattādibhedaṃ sarasalakkhaṇaṃ paṭicchādetvā bālajanaṃ vañcenti, attano sabhāvaṃ  daṭṭhuṃ na dentīti vañcakattena yakkhinīmahābhūtasāmaññatopi mahābhūtāni.</p>
              <p>[03] ^b^mahāparihārato^eb^ti ^a^V1.0358^ea^ mahantehi paccayehi pariharitabbato. etāni hi divase divase upanetabbattā  mahantehi ghāsacchādanādīhi bhūtāni pavattānīti mahābhūtāni. mahāparihārāni vā  bhūtānītipi mahābhūtāni.</p>
              <p>[03] ^b^mahāvikārato^eb^ti etāni hi anupādinnānipi upādinnānipi mahāvikārāni honti.  tattha anupādinnānaṃ kappavuṭṭhāne vikāramahattaṃ pākaṭaṃ hoti. upādinnānaṃ dhātukkhobhakāle.  tathā hi -- </p>
              <p>[21] bhūmito ^a^M1.0364^ea^ vuṭṭhitā yāva, brahmalokā vidhāvati. </p>
              <p>[22] acci accimato loke, ḍayhamānamhi tejasā.. </p>
              <p>[21] koṭisatasahassekaṃ, cakkavāḷaṃ vilīyati. </p>
              <p>[22] kupitena yadā loko, salilena vinassati.. </p>
              <p>[21] koṭisatasahassekaṃ, cakkavāḷaṃ vikīrati. </p>
              <p>[22] vāyodhātuppakopena, yadā loko vinassati.. </p>
              <p>[21] patthaddho bhavati kāyo, daṭṭho kaṭṭhamukhena vā. </p>
              <p>[22] pathavīdhātuppakopena, hoti kaṭṭhamukheva so.. </p>
              <p>[21] pūtiyo bhavati kāyo, daṭṭho pūtimukhena vā. </p>
              <p>[22] āpodhātuppakopena, hoti pūtimukheva so.. </p>
              <p>[21] santatto bhavati kāyo, daṭṭho aggimukhena vā. </p>
              <p>[22] tejodhātuppakopena, hoti aggimukheva so.. </p>
              <p>[21] sañchinno bhavati kāyo, daṭṭho satthamukhena vā. </p>
              <p>[22] vāyodhātuppakopena, hoti satthamukheva so..</p>
              <p>[03] iti ^a^V1.0359^ea^ mahāvikārāni bhūtānīti mahābhūtāni.</p>
              <p>[03] ^b^mahattā bhūtattā cā^eb^ti etāni hi mahantāni mahatā vāyāmena pariggahetabbattā bhūtāni  vijjamānattāti mahattā bhūtattā ca mahābhūtāni.</p>
              <p>[03] evaṃ sabbāpetā dhātuyo mahantapātubhāvādīhi kāraṇehi mahābhūtāni.</p>
              <p>[03] salakkhaṇadhāraṇato pana dukkhādānato ca dukkhādhānato ca sabbāpi dhātulakkhaṇaṃ anatītattā ^b^dhātuyo^eb^.  salakkhaṇadhāraṇena ca attano khaṇānurūpadhāraṇena ca ^b^dhammā^eb^. khayaṭṭhena ^b^aniccā^eb^. bhayaṭṭhena  ^b^dukkhā^eb^. asārakaṭṭhena ^b^anattā^eb^. </p>
              <p>[01] iti sabbāsampi rūpamahābhūtadhātudhammāniccādivasena ekattanti evaṃ nānattekattato manasikātabbā. </p>
              <p>[03] 353^b^.^eb^ ^b^vinibbhogāvinibbhogato^eb^ti ^a^M1.0365^ea^ sahuppannāva etā ekekasmiṃ sabbapariyantime  suddhaṭṭhakādikalāpepi padesena avinibbhuttā. lakkhaṇena pana vinibbhuttāti evaṃ vinibbhogāvinibbhogato  manasikātabbā. </p>
              <p>[03] 354^b^.^eb^ ^b^sabhāgavisabhāgato^eb^ti evaṃ avinibbhuttāsu cāpi etāsu purimā dve garukattā  sabhāgā. tathā pacchimā lahukattā. purimā pana pacchimāhi pacchimā ca purimāhi  visabhāgāti evaṃ sabhāgavisabhāgato manasikātabbā. </p>
              <p>[03] 355^b^.^eb^ ^b^ajjhattikabāhiravisesato^eb^ti ajjhattikā dhātuyo viññāṇavatthuviññattīndriyānaṃ  nissayā honti, sairiyāpathā, catusamuṭṭhānā. bāhirā vuttaviparītappakārāti evaṃ  ajjhattikabāhiravisesato manasikātabbā. </p>
              <p>[03] 356^b^.^eb^ ^b^saṅgahato^eb^ti kammasamuṭṭhānā pathavīdhātu kammasamuṭṭhānāhi itarāhi ekasaṅgahā hoti  samuṭṭhānanānattābhāvato ^a^V1.0360^ea^. tathā cittādisamuṭṭhānā cittādisamuṭṭhānāhīti evaṃ saṅgahato  manasikātabbā. </p>
              <p>[03] 357^b^.^eb^ ^b^paccayato^eb^ti pathavīdhātu āposaṅgahitā tejoanupālitā vāyovitthambhitā tiṇṇaṃ  mahābhūtānaṃ patiṭṭhā hutvā paccayo hoti. āpodhātu pathavīpatiṭṭhitā tejoanupālitā  vāyovitthambhitā tiṇṇaṃ mahābhūtānaṃ ābandhanaṃ hutvā paccayo hoti. tejodhātu  pathavīpatiṭṭhitā āposaṅgahitā vāyovitthambhitā tiṇṇaṃ mahābhūtānaṃ paripācanaṃ hutvā  paccayo hoti. vāyodhātu pathavīpatiṭṭhitā āposaṅgahitā tejoparipācitā tiṇṇaṃ mahābhūtānaṃ  vitthambhanaṃ hutvā paccayo hotīti evaṃ paccayato manasikātabbā. </p>
              <p>[03] 358^b^.^eb^ ^b^asamannāhārato^eb^ti pathavīdhātu cettha ``ahaṃ pathavīdhātū''ti vā, ``tiṇṇaṃ mahābhūtānaṃ  patiṭṭhā hutvā paccayo homī''ti vā na jānāti. itarānipi tīṇi ``amhākaṃ pathavīdhātu  patiṭṭhā hutvā paccayo hotī''ti na jānanti. esa nayo sabbatthāti evaṃ asamannāhārato  manasikātabbā. </p>
              <p>[03] 359^b^.^eb^ ^b^paccayavibhāgato^eb^ti ^a^M1.0366^ea^ dhātūnaṃ hi kammaṃ, cittaṃ, āhāro, utūti  cattāro paccayā. tattha kammasamuṭṭhānānaṃ kammameva paccayo hoti, na cittādayo. cittādisamuṭṭhānānampi  cittādayova paccayā honti, na itare. kammasamuṭṭhānānañca kammaṃ janakapaccayo hoti,  sesānaṃ pariyāyato upanissayapaccayo hoti. cittasamuṭṭhānānaṃ cittaṃ janakapaccayo hoti,  sesānaṃ pacchājātapaccayo atthipaccayo avigatapaccayo ca. āhārasamuṭṭhānānaṃ āhāro  janakapaccayo hoti, sesānaṃ āhārapaccayo atthipaccayo avigatapaccayo ca. utusamuṭṭhānānaṃ  utu janakapaccayo hoti, sesānaṃ atthipaccayo avigatapaccayo ca. kammasamuṭṭhānaṃ mahābhūtaṃ  kammasamuṭṭhānānampi mahābhūtānaṃ paccayo hoti cittādisamuṭṭhānānampi. tathā cittasamuṭṭhānaṃ,  āhārasamuṭṭhānaṃ. utusamuṭṭhānaṃ mahābhūtaṃ utusamuṭṭhānānampi mahābhūtānaṃ paccayo hoti  kammādisamuṭṭhānānampi.</p>
              <p>[03] tattha kammasamuṭṭhānā pathavīdhātu kammasamuṭṭhānānaṃ itarāsaṃ sahajātāññamaññanissayātthiavigatavasena  ceva patiṭṭhāvasena ca paccayo hoti, na janakavasena.  itaresaṃ tisantatimahābhūtānaṃ ^a^V1.0361^ea^ nissayātthiavigatavasena  paccayo hoti, na patiṭṭhāvasena na janakavasena. āpodhātu cettha itarāsaṃ tiṇṇaṃ sahajātādivasena  ceva ābandhanavasena ca paccayo hoti, na janakavasena. itaresaṃ tisantatikānaṃ nissayātthiavigatapaccayavaseneva,  na ābandhanavasena na janakavasena. tejodhātupettha itarāsaṃ tiṇṇaṃ sahajātādivasena ceva  paripācanavasena ca paccayo hoti, na janakavasena. itaresaṃ tisantatikānaṃ nissayātthiavigatapaccayavaseneva,  na paripācanavasena, na janakavasena. vāyodhātupettha itarāsaṃ tiṇṇaṃ sahajātādivasena ceva  vitthambhanavasena ca paccayo hoti, na janakavasena. itaresaṃ tisantatikānaṃ nissayātthiavigatapaccayavaseneva,  na vitthambhanavasena, na janakavasena. cittāahārautusamuṭṭhānapathavīdhātuādīsupi eseva  nayo.</p>
              <p>[03] evaṃ sahajātādipaccayavasappavattāsu ca panetāsu dhātūsu -- </p>
              <p>[21] ekaṃ paṭicca tisso, catudhā tisso paṭicca eko ca. </p>
              <p>[22] dve dhātuyo paṭicca, dve chaddhā sampavattanti..</p>
              <p>[03] pathavīādīsu ^a^M1.0367^ea^ hi ekekaṃ paṭicca itarā tisso tissoti evaṃ ekaṃ  paṭicca tisso catudhā sampavattanti. tathā pathavīdhātuādīsu ekekā itarā tisso tisso  paṭiccāti evaṃ tisso paṭicca ekā catudhā sampavattati. purimā pana dve paṭicca pacchimā,  pacchimā ca dve paṭicca purimā, paṭhamatatiyā paṭicca dutiyacatutthā, dutiyacatutthā paṭicca  paṭhamatatiyā, paṭhamacatutthā paṭicca dutiyatatiyā, dutiyatatiyā paṭicca paṭhamacatutthāti evaṃ  dve dhātuyo paṭicca dve chadhā sampavattanti.</p>
              <p>[03] tāsu pathavīdhātu abhikkamapaṭikkamādikāle uppīḷanassa paccayo hoti. sāva āpodhātuyā  anugatā patiṭṭhāpanassa. pathavīdhātuyā pana anugatā āpodhātu avakkhepanassa. vāyodhātuyā  anugatā tejodhātu uddharaṇassa. tejodhātuyā anugatā vāyodhātu atiharaṇavītiharaṇānaṃ  paccayo hotīti evaṃ paccayavibhāgato manasikātabbā. </p>
              <p>[01] evaṃ vacanatthādivasena manasi karontassāpi hi ekekena mukhena dhātuyo pākaṭā honti.  tā ^a^V1.0362^ea^ punappunaṃ āvajjato manasikaroto vuttanayeneva upacārasamādhi uppajjati. svāyaṃ  catunnaṃ dhātūnaṃ vavatthāpakassa ñāṇassānubhāvena uppajjanato catudhātuvavatthānantveva saṅkhaṃ  gacchati. </p>
              <p>[03] 360^b^.^eb^ idañca pana catudhātuvavatthānaṃ anuyutto bhikkhu suññataṃ avagāhati, sattasaññaṃ  samugghāteti. so sattasaññāya samūhatattā vāḷamigayakkharakkhasādivikappaṃ anāvajjamāno  bhayabheravasaho hoti, aratiratisaho, na iṭṭhāniṭṭhesu ugghātanigghātaṃ pāpuṇāti. mahāpañño  ca pana hoti amatapariyosāno vā sugatiparāyano vāti. </p>
              <p>[21] evaṃ mahānubhāvaṃ, yogivarasahassa kīḷitaṃ etaṃ. </p>
              <p>[22] catudhātuvavatthānaṃ, niccaṃ sevetha medhāvīti..</p>
              <p>[03] ayaṃ catudhātuvavatthānassa bhāvanāniddeso. </p>
              <p>[03] 361^b^.^eb^ ettāvatā ca yaṃ samādhissa vitthāraṃ bhāvanānayañca dassetuṃ ``ko samādhi, kenaṭṭhena  samādhī''tiādinā nayena pañhākammaṃ kataṃ, tattha ``kathaṃ ^a^M1.0368^ea^ bhāvetabbo''ti  imassa padassa sabbappakārato atthavaṇṇanā samattā hoti.</p>
              <p>[03] duvidhoyeva hayaṃ idha adhippeto upacārasamādhi ceva appanāsamādhi ca. tattha dasasu kammaṭṭhānesu,  appanāpubbabhāgacittesu ca ekaggatā ^b^upacārasamādhi^eb^. avasesakammaṭṭhānesu cittekaggatā  ^b^appanāsamādhi^eb^. so duvidhopi tesaṃ kammaṭṭhānānaṃ bhāvitattā bhāvito hoti.  tena vuttaṃ ``kathaṃ bhāvetabboti imassa padassa sabbappakārato atthavaṇṇanā samattā''ti. </p>
            </h4>
          </h3>
          <h3>
            <h3n> samādhiānisaṃsakathā </h3n>
            <h4>
              <h4n> </h4n>
              <p>[03] 362^b^.^eb^ yaṃ pana vuttaṃ ``samādhibhāvanāya ko ānisaṃso''ti, tattha diṭṭhadhammasukhavihārādipañcavidho  samādhibhāvanāya ānisaṃso. tathā hi ye arahanto khīṇāsavā samāpajjitvā ekaggacittā  sukhaṃ divasaṃ viharissāmāti samādhiṃ bhāventi, tesaṃ appanāsamādhibhāvanā ^b^diṭṭhadhammasukhavihārānisaṃsā^eb^  hoti. tenāha bhagavā ``na kho panete, cunda, ariyassa ^a^V1.0363^ea^ vinaye sallekhā vuccanti.  diṭṭhadhammasukhavihārā ete ariyassa vinaye vuccantī''ti (ma0 ni0 1.82).</p>
              <p>[03] sekkhaputhujjanānaṃ samāpattito vuṭṭhāya samāhitena cittena vipassissāmāti bhāvayataṃ vipassanāya  padaṭṭhānattā appanāsamādhibhāvanāpi sambādhe okāsādhigamanayena upacārasamādhibhāvanāpi  ^b^vipassanānisaṃsā^eb^ hoti. tenāha bhagavā ``samādhiṃ, bhikkhave, bhāvetha. samāhito,  bhikkhave, bhikkhu yathābhūtaṃ pajānātī''ti (saṃ0 ni0  3.5).</p>
              <p>[03] ye pana aṭṭha samāpattiyo nibbattetvā abhiññāpādakaṃ jhānaṃ samāpajjitvā samāpattito vuṭṭhāya  ekopi hutvā bahudhā hotīti vuttanayā abhiññāyo patthento nibbattenti, tesaṃ  sati sati āyatane abhiññāpadaṭṭhānattā appanāsamādhibhāvanā ^b^abhiññānisaṃsā^eb^ hoti. tenāha  bhagavā -- ``so yassa yassa abhiññāsacchikaraṇīyassa dhammassa ^a^M1.0369^ea^ cittaṃ abhininnāmeti  abhiññāsacchikiriyāya, tatra tatreva sakkhibhabbataṃ pāpuṇāti sati sati āyatane''ti (ma0  ni0 3.158; a0 ni0  3.102).</p>
              <p>[03] ye aparihīnajjhānā brahmaloke nibbattissāmāti brahmalokūpapattiṃ patthentā apatthayamānā  vāpi puthujjanā samādhito na parihāyanti, tesaṃ bhavavisesāvahattā appanāsamādhibhāvanā  ^b^bhavavisesānisaṃsā^eb^ hoti. tenāha bhagavā -- ``paṭhamaṃ jhānaṃ parittaṃ bhāvetvā kattha  upapajjanti. brahmapārisajjānaṃ devānaṃ sahabyataṃ upapajjantī''tiādi (vibha0 1024).</p>
              <p>[03] upacārasamādhibhāvanāpi pana kāmāvacarasugatibhavavisesaṃ āvahatiyeva.</p>
              <p>[03] ye pana ariyā aṭṭha samāpattiyo nibbattetvā nirodhasamāpattiṃ samāpajjitvā satta divasāni  acittā hutvā diṭṭheva dhamme nirodhaṃ nibbānaṃ patvā sukhaṃ viharissāmāti samādhiṃ  bhāventi, tesaṃ appanāsamādhibhāvanā ^b^nirodhānisaṃsā^eb^ hoti. tenāha -- ``soḷasahi  ñāṇacariyāhi navahi samādhicariyāhi vasībhāvatā paññā nirodhasamāpattiyā ñāṇa''nti  (paṭi0 ma0 1.34).</p>
              <p>[03] evamayaṃ ^a^V1.0364^ea^ diṭṭhadhammasukhavihārādi pañcavidho samādhibhāvanāya ānisaṃso -- </p>
              <p>[21] ``tasmā nekānisaṃsamhi, kilesamalasodhane. </p>
              <p>[22] samādhibhāvanāyoge, nappamajjeyya paṇḍito''ti.. </p>
              <p>[03] 363^b^.^eb^ ettāvatā ca ``sīle patiṭṭhāya naro sapañño''ti imissā gāthāya sīlasamādhipaññāmukhena  desite visuddhimagge ^b^samādhipi^eb^ paridīpito hoti. </p>
              <p>[06] iti sādhujanapāmojjatthāya kate visuddhimagge </p>
              <p>[06] samādhiniddeso nāma </p>
              <p>[06] ekādasamo paricchedo. </p>
              <p>[03] 364^b^.^eb^ paṭhamo ^a^M1.0370^ea^ sīlaniddeso. dutiyo dhutaṅganiddeso;. tatiyo kammaṭṭhānaggahaṇaniddeso.  catuttho pathavīkasiṇaniddeso. pañcamo sesakasiṇaniddeso. chaṭṭho asubhaniddeso. sattamo  chānussatiniddeso. aṭṭhamo sesānussatiniddeso. navamo brahmavihāraniddeso. dasamo  āruppaniddeso. paṭikkūlasaññādhātuvavatthānadvayaniddeso ekādasamoti. </p>
              <p>[06] visuddhimaggassa paṭhamo bhāgo niṭṭhito.</p>
              <p>[03] </p>
            </h4>
          </h3>
        </h2>
      </h1>
    </h0>
  </ha>
</body>
