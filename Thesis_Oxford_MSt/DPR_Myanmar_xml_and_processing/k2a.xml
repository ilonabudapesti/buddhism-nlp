<?xml version="1.0"?>
<body>
  <p>[06].. namo tassa bhagavato arahato sammāsambuddhassa.. </p>
  <h>[19] khuddakanikāye </h>
  <ha>
    <han> dhammapada-aṭṭhakathā </han>
    <h0>
      <h0n> </h0n>
      <h1>
        <h1n> (paṭhamo bhāgo) </h1n>
        <h2>
          <h2n> ganthārambhakathā </h2n>
          <h3>
            <h3n> </h3n>
            <h4>
              <h4n> </h4n>
              <p>[40] 1^b^.^eb^ </p>
              <p>[21] mahāmohatamonaddhe ^a^V1.0001^ea^ ^a^M1.0001^ea^ ^a^P1.0001^ea^, loke lokantadassinā. </p>
              <p>[22] yena saddhammapajjoto, jālito jalitiddhinā.. </p>
              <p>[40] 2^b^.^eb^ </p>
              <p>[21] tassa pāde namassitvā, sambuddhassa sirīmato. </p>
              <p>[22] saddhammañcassa pūjetvā, katvā saṅghassa cañjaliṃ.. </p>
              <p>[40] 3^b^.^eb^ </p>
              <p>[21] taṃ taṃ kāraṇamāgamma, dhammādhammesu kovido. </p>
              <p>[22] sampattasaddhammapado, satthā ^b^dhammapadaṃ^eb^ subhaṃ.. </p>
              <p>[40] 4^b^.^eb^ </p>
              <p>[21] desesi ^a^V1.0002^ea^ karuṇāvega-samussāhitamānaso. </p>
              <p>[22] yaṃ ve devamanussānaṃ, pītipāmojjavaḍḍhanaṃ.. </p>
              <p>[40] 5^b^.^eb^ </p>
              <p>[21] paramparābhatā tassa, nipuṇā ^b^atthavaṇṇanā^eb^. </p>
              <p>[22] yā tambapaṇṇidīpamhi, dīpabhāsāya saṇṭhitā.. </p>
              <p>[40] 6^b^.^eb^ </p>
              <p>[21] na sādhayati sesānaṃ, sattānaṃ hitasampadaṃ. </p>
              <p>[22] appeva nāma sādheyya, sabbalokassa sā hitaṃ.. </p>
              <p>[40] 7^b^.^eb^ </p>
              <p>[21] iti āsīsamānena, dantena samacārinā. </p>
              <p>[22] ^b^kumārakassapenā^eb^haṃ, therena thiracetasā.. </p>
              <p>[40] 8 ^b^.^eb^ </p>
              <p>[21] saddhammaṭṭhitikāmena ^a^P1.0002^ea^, sakkaccaṃ abhiyācito. </p>
              <p>[22] taṃ bhāsaṃ ativitthāra-gatañca vacanakkamaṃ.. </p>
              <p>[40] 9 ^b^.^eb^ </p>
              <p>[21] pahāyāropayitvāna ^a^M1.0002^ea^, tantibhāsaṃ manoramaṃ. </p>
              <p>[22] gāthānaṃ byañjanapadaṃ, yaṃ tattha na vibhāvitaṃ.. </p>
              <p>[40] 10^b^.^eb^ </p>
              <p>[21] kevalaṃ taṃ vibhāvetvā, sesaṃ tameva atthato. </p>
              <p>[27] bhāsantarena bhāsissaṃ, āvahanto vibhāvinaṃ. </p>
              <p>[22] manaso pītipāmojjaṃ, atthadhammūpanissitanti.. </p>
            </h4>
          </h3>
        </h2>
        <h2>
          <h2n> 1. yamakavaggo </h2n>
          <h3>
            <h3n> 1. cakkhupālattheravatthu </h3n>
            <h4>
              <h4n> </h4n>
              <p>[40] 1^b^.^eb^ </p>
              <p>[21] ^b^``manopubbaṅgamā^eb^ ^a^V1.0003^ea^ ^a^P1.0003^ea^ ^b^dhammā,  manoseṭṭhā manomayā.^eb^ </p>
              <p>[27] ^b^manasā ce paduṭṭhena, bhāsati vā karoti vā.^eb^ </p>
              <p>[22] ^b^tato naṃ dukkhamanveti, cakkaṃva vahato pada''nti..  --^eb^ </p>
              <p>[25] ayaṃ dhammadesanā kattha bhāsitāti? sāvatthiyaṃ. kaṃ  ārabbhāti? cakkhupālattheraṃ.</p>
              <p>[03] sāvatthiyaṃ kira mahāsuvaṇṇo nāma kuṭumbiko ahosi aḍḍho  mahaddhano mahābhogo aputtako. so ekadivasaṃ nhānatitthaṃ nhatvā  natvā āgacchanto antarāmagge sampannapattasākhaṃ ekaṃ vanappatiṃ disvā  ``ayaṃ mahesakkhāya devatāya pariggahito bhavissatī''ti tassa  heṭṭhābhāgaṃ sodhāpetvā pākāraparikkhepaṃ kārāpetvā vālukaṃ okirāpetvā  dhajapaṭākaṃ ussāpetvā vanappatiṃ alaṅkaritvā añjaliṃ karitvā ``sace  puttaṃ vā dhītaraṃ vā labheyyaṃ, tumhākaṃ mahāsakkāraṃ karissāmī''ti  patthanaṃ katvā pakkāmi.</p>
              <p>[03] athassa na cirasseva bhariyāya kucchiyaṃ gabbho patiṭṭhāsi. sā  ^a^P1.0004^ea^ gabbhassa patiṭṭhitabhāvaṃ ñatvā tassa ārocesi. so  tassā gabbhassa parihāramadāsi. sā dasamāsaccayena puttaṃ vijāyi.  taṃ nāmaggahaṇadivase ^a^M1.0003^ea^ seṭṭhi attanā pālitaṃ vanappatiṃ nissāya laddhattā  tassa ^b^pālo^eb^ti nāmaṃ akāsi. sā aparabhāge aññampi puttaṃ  labhi. tassa ^b^cūḷapālo^eb^ti nāmaṃ katvā itarassa  ^b^mahāpālo^eb^ti nāmaṃ akāsi. te vayappatte gharabandhanena bandhiṃsu.  aparabhāge mātāpitaro kālamakaṃsu. sabbampi vibhavaṃ itareyeva  vicāriṃsu.</p>
              <p>[03] tasmiṃ samaye satthā pavattitavaradhammacakko anupubbenāgantvā  anāthapiṇḍikena mahāseṭṭhinā catupaṇṇāsakoṭidhanaṃ vissajjetvā kārite  jetavanamahāvihāre viharati mahājanaṃ saggamagge ca mokkhamagge ca  patiṭṭhāpayamāno. tathāgato hi mātipakkhato asītiyā,  pitipakkhato ^a^V1.0004^ea^ asītiyāti dveasītiñātikulasahassehi kārite  nigrodhamahāvihāre ekameva vassāvāsaṃ vasi, anāthapiṇḍikena kārite  jetavanamahāvihāre ekūnavīsativassāni, visākhāya  sattavīsatikoṭidhanapariccāgena kārite pubbārāme chabbassānīti dvinnaṃ  kulānaṃ guṇamahattataṃ paṭicca sāvatthiṃ nissāya pañcavīsativassāni  vassāvāsaṃ vasi. anāthapiṇḍikopi visākhāpi mahāupāsikā  nibaddhaṃ divasassa dve vāre tathāgatassa upaṭṭhānaṃ gacchanti, gacchantā ca  ``daharasāmaṇerā no hatthe olokessantī''ti tucchahatthā na gatapubbā.  purebhattaṃ gacchantā khādanīyabhojanīyādīni ^a^P1.0005^ea^  gahetvāva gacchanti, pacchābhattaṃ gacchantā pañca bhesajjāni aṭṭha ca  pānāni. nivesanesu pana tesaṃ dvinnaṃ dvinnaṃ bhikkhusahassānaṃ niccaṃ  paññattāsanāneva honti. annapānabhesajjesu yo yaṃ icchati, tassa taṃ  yathicchitameva sampajjati. tesu anāthapiṇḍikena ekadivasampi  satthā pañhaṃ na pucchitapubbo. so kira ``tathāgato buddhasukhumālo  khattiyasukhumālo, `bahūpakāro me, gahapatī'ti mayhaṃ dhammaṃ desento  kilameyyā''ti satthari adhimattasinehena pañhaṃ na pucchati. satthā  pana tasmiṃ nisinnamatteyeva ``ayaṃ seṭṭhi maṃ arakkhitabbaṭṭhāne  rakkhati. ahañhi kappasatasahassādhikāni cattāri asaṅkhyeyyāni  alaṅkatapaṭiyattaṃ attano sīsaṃ chinditvā akkhīni uppāṭetvā  hadayamaṃsaṃ uppāṭetvā pāṇasamaṃ puttadāraṃ pariccajitvā pāramiyo pūrento  paresaṃ dhammadesanatthameva pūresiṃ. esa maṃ arakkhitabbaṭṭhāne  rakkhatī''ti ekaṃ dhammadesanaṃ kathetiyeva.</p>
              <p>[03] tadā ^a^M1.0004^ea^ sāvatthiyaṃ satta manussakoṭiyo vasanti. tesu satthu  dhammakathaṃ sutvā pañcakoṭimattā manussā ariyasāvakā jātā,  dvekoṭimattā manussā puthujjanā. tesu ariyasāvakānaṃ dveyeva kiccāni  ahesuṃ -- purebhattaṃ dānaṃ denti, pacchābhattaṃ gandhamālādihatthā  vatthabhesajjapānakādīni gāhāpetvā dhammassavanatthāya gacchanti.  athekadivasaṃ mahāpālo ariyasāvake gandhamālādihatthe ^a^P1.0006^ea^  vihāraṃ gacchante disvā ``ayaṃ mahājano kuhiṃ gacchatī''ti pucchitvā  ``dhammassavanāyā''ti sutvā ``ahampi gamissāmī''ti gantvā  satthāraṃ vanditvā parisapariyante nisīdi.</p>
              <p>[03] buddhā ca nāma dhammaṃ desentā saraṇasīlapabbajjādīnaṃ upanissayaṃ  oloketvā ajjhāsayavasena dhammaṃ desenti, tasmā taṃ divasaṃ satthā  tassa upanissayaṃ oloketvā dhammaṃ desento anupubbikathaṃ kathesi.  seyyathidaṃ -- dānakathaṃ, sīlakathaṃ, saggakathaṃ, kāmānaṃ ādīnavaṃ,  okāraṃ saṃkilesaṃ, nekkhamme ānisaṃsaṃ pakāsesi. taṃ sutvā  mahāpālo kuṭumbiko cintesi -- ``paralokaṃ gacchantaṃ puttadhītaro vā  bhātaro vā bhogā vā nānugacchanti, sarīrampi attanā ^a^V1.0005^ea^ saddhiṃ na  gacchati, kiṃ me gharāvāsena pabbajissāmī''ti. so  desanāpariyosāne satthāraṃ upasaṅkamitvā pabbajjaṃ yāci. atha naṃ  satthā -- ``atthi te koci āpucchitabbayuttako ñātī''ti āha.  ``kaniṭṭhabhātā me atthi, bhante''ti. ``tena hi taṃ āpucchāhī''ti.  so ``sādhū''ti sampaṭicchitvā satthāraṃ vanditvā gehaṃ gantvā  kaniṭṭhaṃ pakkosāpetvā -- ``tāta, yaṃ mayhaṃ imasmiṃ gehe  saviññāṇakampi aviññāṇakampi dhanaṃ kiñci atthi, sabbaṃ taṃ tava  bhāro, paṭipajjāhi na''nti. ``tumhe pana kiṃ karissathā''ti āha.  ``ahaṃ satthu santike pabbajissāmī''ti. ``kiṃ kathesi  bhātika, tvaṃ me mātari matāya mātā viya, pitari mate pitā viya  laddho, gehe te mahāvibhavo, sakkā gehaṃ ajjhāvasanteheva puññāni kātuṃ  ^a^P1.0007^ea^, mā evaṃ karitthā''ti. ``tāta, ahaṃ satthu  dhammadesanaṃ sutvā gharāvāse vasituṃ na sakkomi. satthārā hi  atisaṇhasukhumaṃ tilakkhaṇaṃ āropetvā ādimajjhapariyosānakalyāṇo  dhammo desito, na sakkā so agāramajjhe vasantena pūretuṃ  ^a^M1.0005^ea^, pabbajissāmi, tātā''ti. ``bhātika, taruṇāyeva tāvattha,  mahallakakāle pabbajissathā''ti. ``tāta, mahallakassa hi attano  hatthapādāpi anassavā honti, na attano vase vattanti, kimaṅgaṃ pana  ñātakā, svāhaṃ tava kathaṃ na karomi, samaṇapaṭipattiṃyeva pūressāmi''. </p>
              <p>[21] ``jarājajjaritā honti, hatthapādā anassavā. </p>
              <p>[22] yassa so vihatatthāmo, kathaṃ dhammaṃ carissati''.. -- </p>
              <p>[25] pabbajissāmevāhaṃ, tātāti tassa viravantasseva satthu  santikaṃ gantvā pabbajjaṃ yācitvā laddhapabbajjūpasampado  ācariyupajjhāyānaṃ santike pañca vassāni vasitvā vuṭṭhavasso  pavāretvā satthāramupasaṅkamitvā vanditvā pucchi -- ``bhante, imasmiṃ  sāsane kati dhurānī''ti? ``ganthadhuraṃ, vipassanādhuranti dveyeva  dhurāni bhikkhū''ti. ``katamaṃ pana, bhante, ganthadhuraṃ, katamaṃ  vipassanādhura''nti? ``attano paññānurūpena ekaṃ vā dve vā  nikāye sakalaṃ vā pana tepiṭakaṃ buddhavacanaṃ uggaṇhitvā tassa dhāraṇaṃ,  kathanaṃ, vācananti ^a^P1.0008^ea^ idaṃ ^b^ganthadhuraṃ^eb^ nāma,  sallahukavuttino pana pantasenāsanābhiratassa attabhāve khayavayaṃ paṭṭhapetvā  sātaccakiriyavasena vipassanaṃ vaḍḍhetvā arahattaggahaṇanti idaṃ  ^b^vipassanādhuraṃ^eb^ nāmā''ti. ``bhante, ahaṃ mahallakakāle  pabbajito ganthadhuraṃ pūretuṃ na sakkhissāmi, vipassanādhuraṃ pana  pūressāmi, kammaṭṭhānaṃ me kathethā''ti. athassa satthā yāva arahattaṃ  kammaṭṭhānaṃ kathesi.</p>
              <p>[03] so satthāraṃ vanditvā attanā sahagāmino bhikkhū pariyesanto  saṭṭhi bhikkhū labhitvā tehi ^a^V1.0006^ea^ saddhiṃ nikkhamitvā vīsayojanasatamaggaṃ  gantvā ekaṃ mahantaṃ paccantagāmaṃ patvā tattha saparivāro piṇḍāya  pāvisi. manussā vattasampanne bhikkhū disvāva pasannacittā  āsanāni paññāpetvā nisīdāpetvā paṇītenāhārena parivisitvā,  ``bhante, kuhiṃ ayyā gacchantī''ti pucchitvā ``yathāphāsukaṭṭhānaṃ  upāsakā''ti vutte paṇḍitā manussā ``vassāvāsaṃ senāsanaṃ  pariyesanti bhadantā''ti ñatvā, ``bhante, sace ayyā imaṃ temāsaṃ idha  vaseyyuṃ, mayaṃ saraṇesu patiṭṭhāya sīlāni gaṇheyyāmā''ti āhaṃsu.  tepi ``mayaṃ imāni kulāni nissāya bhavanissaraṇaṃ karissāmā''ti  adhivāsesuṃ.</p>
              <p>[03] manussā ^a^M1.0006^ea^ tesaṃ paṭiññaṃ gahetvā vihāraṃ paṭijaggitvā  rattiṭṭhānadivāṭṭhānāni sampādetvā adaṃsu. te nibaddhaṃ tameva gāmaṃ  piṇḍāya pavisanti. atha ne eko vejjo upasaṅkamitvā, ``bhante,  bahūnaṃ vasanaṭṭhāne aphāsukampi nāma hoti, tasmiṃ uppanne mayhaṃ  katheyyātha, bhesajjaṃ karissāmī''ti pavāresi. thero  vassūpanāyikadivase te bhikkhū āmantetvā pucchi, ``āvuso  ^a^P1.0009^ea^, imaṃ temāsaṃ katihi iriyāpathehi vītināmessathā''ti?  ``catūhi, bhante''ti. ``kiṃ panetaṃ, āvuso, patirūpaṃ, nanu  appamattehi bhavitabbaṃ''? ``mayañhi dharamānakassa buddhassa santikā  kammaṭṭhānaṃ gahetvā āgatā, buddhā ca nāma na sakkā pamādena ārādhetuṃ,  kalyāṇajjhāsayena te vo ārādhetabbā. pamattassa ca nāma cattāro  apāyā sakagehasadisā, appamattā hothāvuso''ti. ``kiṃ tumhe pana,  bhante''ti? ``ahaṃ tīhi iriyāpathehi vītināmessāmi, piṭṭhiṃ na  pasāressāmi, āvuso''ti. ``sādhu, bhante, appamattā hothā''ti.</p>
              <p>[03] atha therassa niddaṃ anokkamantassa paṭhamamāse atikkante  majjhimamāse sampatte akkhirogo uppajji. chiddaghaṭato udakadhārā  viya akkhīhi assudhārā paggharanti. so sabbarattiṃ samaṇadhammaṃ  katvā aruṇuggamane gabbhaṃ pavisitvā nisīdi. bhikkhū  bhikkhācāravelāya therassa santikaṃ gantvā, ``bhikkhācāravelā,  bhante''ti āhaṃsu. ``tena hi, āvuso, gaṇhatha pattacīvara''nti.  attano pattacīvaraṃ gāhāpetvā nikkhami. bhikkhū tassa akkhīhi  assūni paggharante disvā, ``kimetaṃ, bhante''ti pucchiṃsu.  ``akkhīni me, āvuso, vātā vijjhantī''ti. ``nanu, bhante,  vejjena pavāritamhā, tassa kathemā''ti. ``sādhāvuso''ti ^a^P1.0010^ea^  te vejjassa kathayiṃsu. so telaṃ pacitvā pesesi. thero  nāsāya telaṃ āsiñcanto nisinnakova āsiñcitvā antogāmaṃ  pāvisi. vejjo taṃ disvā āha -- ``bhante, ayyassa kira  akkhīni vāto vijjhatī''ti? ``āma, upāsakā''ti. ``bhante,  mayā telaṃ pacitvā pesitaṃ, nāsāya vo telaṃ āsitta''nti?  ``āma, upāsakā''ti. ``idāni ^a^V1.0007^ea^ kīdisa''nti? ``rujjateva  upāsakā''ti. vejjo ``mayā ekavāreneva vūpasamanasamatthaṃ telaṃ  pahitaṃ, kiṃ nu kho rogo na vūpasanto''ti cintetvā, ``bhante,  nisīditvā vo telaṃ āsittaṃ, nipajjitvā''ti pucchi. thero tuṇhī  ahosi, punappunaṃ pucchiyamānopi na kathesi. so ``vihāraṃ gantvā  therassa ^a^M1.0007^ea^ vasanaṭṭhānaṃ olokessāmī''ti cintetvā -- ``tena hi, bhante,  gacchathā''ti theraṃ vissajjetvā vihāraṃ gantvā therassa vasanaṭṭhānaṃ  olokento caṅkamananisīdanaṭṭhānameva disvā sayanaṭṭhānaṃ adisvā,  ``bhante, nisinnehi vo āsittaṃ, nipannehī''ti pucchi. thero tuṇhī  ahosi. ``mā, bhante, evaṃ karittha, samaṇadhammo nāma sarīraṃ  yāpentena sakkā kātuṃ, nipajjitvā āsiñcathā''ti punappunaṃ yāci.  ``gaccha tvaṃ tāvāvuso, mantetvā jānissāmī''ti vejjaṃ uyyojesi.  therassa ca tattha neva ñātī, na sālohitā atthi, tena saddhiṃ  manteyya? karajakāyena pana saddhiṃ mantento ^a^P1.0011^ea^  ``vadehi tāva, āvuso pālita, tvaṃ kiṃ akkhīni olokessasi,  udāhu buddhasāsanaṃ? anamataggasmiñhi saṃsāravaṭṭe tava akkhikāṇassa  gaṇanā nāma natthi, anekāni pana buddhasatāni buddhasahassāni  atītāni. tesu te ekabuddhopi na pariciṇṇo, idāni imaṃ  antovassaṃ tayo māse na nipajjissāmīti temāsaṃ nibaddhavīriyaṃ  karissāmi. tasmā te cakkhūni nassantu vā bhijjantu vā,  buddhasāsanameva dhārehi, mā cakkhūnī''ti bhūtakāyaṃ ovadanto imā  gāthāyo abhāsi -- </p>
              <p>[21] ``cakkhūni hāyantu mamāyitāni, </p>
              <p>[27] sotāni hāyantu tatheva kāyo. </p>
              <p>[26] sabbampidaṃ hāyatu dehanissitaṃ, </p>
              <p>[22] kiṃ kāraṇā pālita tvaṃ pamajjasi.. </p>
              <p>[21] ``cakkhūni jīrantu mamāyitāni, </p>
              <p>[27] sotāni jīrantu tatheva kāyo. </p>
              <p>[26] sabbampidaṃ jīratu dehanissitaṃ, </p>
              <p>[22] kiṃ kāraṇā pālita tvaṃ pamajjasi.. </p>
              <p>[21] ``cakkhūni bhijjantu mamāyitāni, </p>
              <p>[27] sotāni bhijjantu tatheva kāyo. </p>
              <p>[26] sabbampidaṃ ^a^V1.0008^ea^ bhijjatu dehanissitaṃ, </p>
              <p>[22] kiṃ kāraṇā pālita tvaṃ pamajjasī''ti..</p>
              <p>[03] evaṃ ^a^M1.0008^ea^ ^a^P1.0012^ea^ tīhi gāthāhi attano ovādaṃ datvā  nisinnakova natthukammaṃ katvā gāmaṃ piṇḍāya pāvisi. vejjo taṃ  disvā ``kiṃ, bhante, natthukammaṃ kata''nti pucchi. ``āma,  upāsakā''ti. ``kīdisaṃ, bhante''ti? ``rujjateva upāsakā''ti.  ``nisīditvā vo, bhante, natthukammaṃ kataṃ, nipajjitvā''ti. thero  tuṇhī ahosi, punappunaṃ pucchiyamānopi na kiñci kathesi. atha  naṃ vejjo, ``bhante, tumhe sappāyaṃ na karotha, ajjato paṭṭhāya  `asukena me telaṃ pakka'nti mā vadittha, ahampi `mayā vo telaṃ  pakka'nti na vakkhāmī''ti āha. so vejjena paccakkhāto vihāraṃ  gantvā tvaṃ vejjenāpi paccakkhātosi, iriyāpathaṃ mā vissajji  samaṇāti. </p>
              <p>[21] ``paṭikkhitto tikicchāya, vejjenāpi vivajjito. </p>
              <p>[22] niyato maccurājassa, kiṃ pālita pamajjasī''ti.. -- </p>
              <p>[25] imāya gāthāya attānaṃ ovaditvā samaṇadhammaṃ akāsi.  athassa majjhimayāme atikkante apubbaṃ acarimaṃ akkhīni ceva  kilesā ca bhijjiṃsu. so sukkhavipassako arahā hutvā gabbhaṃ  pavisitvā nisīdi.</p>
              <p>[03] bhikkhū bhikkhācāravelāya āgantvā ``bhikkhācārakālo,  bhante''ti āhaṃsu. ``kālo, āvuso''ti? ``āma, bhante''ti.  ``tena hi gacchathā''ti. ``kiṃ tumhe pana, bhante''ti?  ``akkhīni me, āvuso, parihīnānī''ti. te tassa akkhīni  oloketvā assupuṇṇanettā hutvā, ``bhante, mā cintayittha, mayaṃ  ^a^P1.0013^ea^ vo paṭijaggissāmā''ti theraṃ samassāsetvā  kattabbayuttakaṃ vattapaṭivattaṃ katvā gāmaṃ piṇḍāya pavisiṃsu. manussā  theraṃ adisvā, ``bhante, amhākaṃ ayyo kuhi''nti pucchitvā taṃ  pavattiṃ sutvā yāguṃ pesetvā sayaṃ piṇḍapātamādāya gantvā theraṃ vanditvā  pādamūle parivattamānā roditvā, ``bhante, mayaṃ vo paṭijaggissāma,  tumhe mā cintayitthā''ti samassāsetvā pakkamiṃsu.</p>
              <p>[03] tato paṭṭhāya nibaddhaṃ yāgubhattaṃ vihārameva pesenti. theropi itare  saṭṭhi bhikkhū nirantaraṃ ovadati. te tassovāde ṭhatvā upakaṭṭhāya  pavāraṇāya sabbeva saha paṭisambhidāhi arahattaṃ pāpuṇiṃsu ^a^V1.0009^ea^. te  vuṭṭhavassā ca pana satthāraṃ daṭṭhukāmā hutvā theramāhaṃsu, ``bhante, satthāraṃ  daṭṭhukāmamhā''ti ^a^M1.0009^ea^. thero tesaṃ vacanaṃ sutvā cintesi -- ``ahaṃ  dubbalo, antarāmagge ca amanussapariggahitā aṭavī atthi, mayi  etehi saddhiṃ gacchante sabbe kilamissanti, bhikkhampi labhituṃ na  sakkhissanti, ime puretarameva pesessāmī''ti. atha ne āha --  ``āvuso, tumhe purato gacchathā''ti. ``tumhe pana bhante''ti?  ``ahaṃ dubbalo, antarāmagge ca amanussapariggahitā aṭavī atthi,  mayi tumhehi saddhiṃ gacchante sabbe kilamissatha, tumhe purato  gacchathā''ti. ``mā, bhante, evaṃ karittha, mayaṃ tumhehi saddhiṃyeva  gamissāmā''ti. ``mā vo, āvuso, evaṃ ruccittha, evaṃ sante  mayhaṃ aphāsukaṃ bhavissati, mayhaṃ kaniṭṭho pana tumhe disvā  pucchissati, athassa mama cakkhūnaṃ ^a^P1.0014^ea^ parihīnabhāvaṃ  āroceyyātha, so mayhaṃ santikaṃ kañcideva pahiṇissati, tena saddhiṃ  āgacchissāmi, tumhe mama vacanena dasabalañca asītimahāthere ca  vandathā''ti te uyyojesi.</p>
              <p>[03] te theraṃ khamāpetvā antogāmaṃ pavisiṃsu. manussā te disvā  nisīdāpetvā bhikkhaṃ datvā ``kiṃ, bhante, ayyānaṃ gamanākāro  paññāyatī''ti? ``āma, upāsakā, satthāraṃ daṭṭhukāmamhā''ti. te  punappunaṃ yācitvā tesaṃ gamanachandameva ñatvā anugantvā paridevitvā  nivattiṃsu. tepi anupubbena jetavanaṃ gantvā satthārañca  asītimahāthere ca therassa vacanena vanditvā punadivase yattha therassa  kaniṭṭho vasati, taṃ vīthiṃ piṇḍāya pavisiṃsu. kuṭumbiko te  sañjānitvā nisīdāpetvā katapaṭisanthāro ``bhātikatthero me, bhante,  kuhi''nti pucchi. athassa te taṃ pavattiṃ ārocesuṃ. so taṃ sutvāva  tesaṃ pādamūle parivattento roditvā pucchi -- ``idāni, bhante, kiṃ  kātabba''nti? ``thero ito kassaci āgamanaṃ paccāsīsati, tassa  gatakāle tena saddhiṃ āgamissatī''ti. ``ayaṃ me, bhante,  bhāgineyyo pālito nāma, etaṃ pesethā''ti. ``evaṃ pesetuṃ na sakkā,  magge paripantho atthi, taṃ pabbājetvā pesetuṃ vaṭṭatī''ti. ``evaṃ  katvā pesetha, bhante''ti. atha naṃ pabbājetvā aḍḍhamāsamattaṃ  pattacīvaraggahaṇādīni sikkhāpetvā maggaṃ ācikkhitvā pahiṇiṃsu.</p>
              <p>[03] so anupubbena taṃ gāmaṃ patvā gāmadvāre ekaṃ mahallakaṃ disvā,  ``imaṃ gāmaṃ nissāya koci āraññako vihāro atthī''ti pucchi.  ``atthi, bhante''ti. ``ko nāma tattha vasatī''ti?  ``pālitatthero nāma, bhante''ti. ``maggaṃ me ācikkhathā''ti.  ``kosi tvaṃ, bhante''ti? ``therassa bhāgineyyomhī''ti. atha   ^a^M1.0010^ea^ naṃ gahetvā vihāraṃ ^a^P1.0015^ea^ nesi. so theraṃ vanditvā  aḍḍhamāsamattaṃ vattapaṭivattaṃ katvā theraṃ sammā paṭijaggitvā, ``bhante,  mātulakuṭumbiko me tumhākaṃ ^a^V1.0010^ea^ āgamanaṃ paccāsīsati, etha, gacchāmā''ti  āha. ``tena hi imaṃ me yaṭṭhikoṭiṃ gaṇhāhī''ti. so yaṭṭhikoṭiṃ  gahetvā therena saddhiṃ antogāmaṃ pāvisi. manussā theraṃ nisīdāpetvā  ``kiṃ, bhante, gamanākāro vo paññāyatī''ti pucchiṃsu. ``āma,  upāsakā, gantvā satthāraṃ vandissāmī''ti. te nānappakārena  yācitvā alabhantā theraṃ uyyojetvā upaḍḍhapathaṃ gantvā roditvā  nivattiṃsu. sāmaṇero theraṃ yaṭṭhikoṭiyā ādāya gacchanto  antarāmagge aṭaviyaṃ kaṭṭhanagaraṃ nāma therena upanissāya vuṭṭhapubbaṃ gāmaṃ  sampāpuṇi, so gāmato nikkhamitvā araññe gītaṃ gāyitvā dārūni  uddharantiyā ekissā itthiyā gītasaddaṃ sutvā sare nimittaṃ gaṇhi.  itthisaddo viya hi añño saddo purisānaṃ sakalasarīraṃ pharitvā ṭhātuṃ  samattho nāma natthi. tenāha bhagavā -- </p>
              <p>[02] ``nāhaṃ, bhikkhave, aññaṃ ekasaddampi samanupassāmi, yaṃ  evaṃ purisassa cittaṃ pariyādāya tiṭṭhati, yathayidaṃ, bhikkhave,  itthisaddo''ti (a0 ni0  1.2).</p>
              <p>[03] sāmaṇero tattha nimittaṃ gahetvā yaṭṭhikoṭiṃ vissajjetvā  ``tiṭṭhatha tāva, bhante, kiccaṃ me atthī''ti tassā santikaṃ ^a^P1.0016^ea^  gato. sā taṃ disvā tuṇhī ahosi. so tāya saddhiṃ  sīlavipattiṃ pāpuṇi. thero cintesi -- ``idāneva eko gītasaddo  suyyittha. so ca kho itthiyā saddo chijji, sāmaṇeropi  cirāyati, so tāya saddhiṃ sīlavipattiṃ patto bhavissatī''ti.  sopi attano kiccaṃ niṭṭhāpetvā āgantvā ``gacchāma, bhante''ti āha.  atha naṃ thero pucchi -- ``pāpojātosi sāmaṇerā''ti. so  tuṇhī hutvā therena punappunaṃ puṭṭhopi na kiñci kathesi. atha naṃ  thero āha -- ``tādisena pāpena mama yaṭṭhikoṭiggahaṇakiccaṃ  natthī''ti. so saṃvegappatto kāsāyāni apanetvā gihiniyāmena  paridahitvā, ``bhante, ahaṃ pubbe sāmaṇero, idāni panamhi gihī  jāto, pabbajantopi ca svāhaṃ na saddhāya pabbajito,  maggaparipanthabhayena pabbajito, etha gacchāmā''ti āha. ``āvuso,  gihipāpopi samaṇapāpopi pāpoyeva, tvaṃ samaṇabhāve ṭhatvāpi sīlamattaṃ  pūretuṃ nāsakkhi, gihī hutvā kiṃ ^a^M1.0011^ea^ nāma kalyāṇaṃ karissasi,  tādisena pāpena mama yaṭṭhikoṭiggahaṇakiccaṃ natthī''ti āha.  ``bhante, amanussupaddavo maggo, tumhe ca andhā apariṇāyakā, kathaṃ  idha vasissathā''ti? atha naṃ thero, ``āvuso, tvaṃ mā evaṃ  cintayi, idheva me nipajjitvā marantassāpi aparāparaṃ  parivattantassāpi tayā saddhiṃ gamanaṃ nāma natthī''ti vatvā imā gāthā  abhāsi -- </p>
              <p>[21] ``handāhaṃ ^a^V1.0011^ea^ hatacakkhusmi, kantāraddhānamāgato. </p>
              <p>[22] seyyamāno na gacchāmi, natthi bāle sahāyatā.. </p>
              <p>[21] ``handāhaṃ ^a^P1.0017^ea^ hatacakkhusmi,  kantāraddhānamāgato. </p>
              <p>[22] marissāmi no gamissāmi, natthi bāle sahāyatā''ti..</p>
              <p>[03] taṃ sutvā itaro saṃvegajāto ``bhāriyaṃ vata me sāhasikaṃ  ananucchavikaṃ kammaṃ kata''nti bāhā paggayha kandanto vanasaṇḍaṃ  pakkhanditvā tathā pakkantova ahosi. therassāpi sīlatejena  saṭṭhiyojanāyāmaṃ paññāsayojanavitthataṃ pannarasayojanabahalaṃ  jayasumanapupphavaṇṇaṃ nisīdanuṭṭhahanakālesu onamanunnamanapakatikaṃ  sakkassa devarañño paṇḍukambalasilāsanaṃ uṇhākāraṃ dassesi. sakko  ``ko nu kho maṃ ṭhānā cāvetukāmo''ti olokento dibbena  cakkhunā theraṃ addasa. tenāhu porāṇā -- </p>
              <p>[21] ``sahassanetto devindo, dibbacakkhuṃ visodhayi. </p>
              <p>[22] pāpagarahī ayaṃ pālo, ājīvaṃ parisodhayi.. </p>
              <p>[21] ``sahassanetto devindo, dibbacakkhuṃ visodhayi. </p>
              <p>[22] dhammagaruko ayaṃ pālo, nisinno sāsane rato''ti..</p>
              <p>[03] athassa etadahosi -- ``sacāhaṃ evarūpassa pāpagarahino  dhammagarukassa ayyassa santikaṃ na gamissāmi, muddhā me sattadhā  phaleyya, gamissāmi tassa santika''nti. tato -- </p>
              <p>[21] ``sahassanetto devindo, devarajjasirindharo. </p>
              <p>[22] taṅkhaṇena āgantvāna, cakkhupālamupāgami''.. -- </p>
              <p>[25] upagantvā ^a^P1.0018^ea^ ca pana therassa avidūre  padasaddamakāsi. atha naṃ thero pucchi -- ``ko eso''ti?  ``ahaṃ, bhante, addhiko''ti. ``kuhiṃ yāsi upāsakā''ti   ^a^M1.0012^ea^? ``sāvatthiyaṃ, bhante''ti. ``yāhi, āvuso''ti. ``ayyo pana,  bhante, kuhiṃ gamissatī''ti? ``ahampi tattheva gamissāmī''ti.  ``tena hi ekatova gacchāma, bhante''ti. ``ahaṃ, āvuso, dubbalo,  mayā saddhiṃ gacchantassa tava papañco bhavissatī''ti. ``mayhaṃ  accāyikaṃ natthi, ahampi ayyena ^a^V1.0012^ea^ saddhiṃ gacchanto dasasu  puññakiriyavatthūsu ekaṃ labhissāmi, ekatova gacchāma, bhante''ti.  thero ``eso sappuriso bhavissatī''ti cintetvā -- ``tena hi  saddhiṃ gamissāmi, yaṭṭhikoṭiṃ gaṇha upāsakā''ti āha. sakko tathā  katvā pathaviṃ saṅkhipanto sāyanhasamaye jetavanaṃ sampāpesi. thero  saṅkhapaṇavādisaddaṃ sutvā ``kattheso saddo''ti pucchi.  ``sāvatthiyaṃ, bhante''ti? ``pubbe mayaṃ gamanakāle cirena  gamimhā''ti. ``ahaṃ ujumaggaṃ jānāmi, bhante''ti. tasmiṃ khaṇe  thero ``nāyaṃ manusso, devatā bhavissatī''ti sallakkhesi. </p>
              <p>[21] ``sahassanetto devindo, devarajjasirindharo. </p>
              <p>[22] saṅkhipitvāna taṃ maggaṃ, khippaṃ sāvatthimāgamī''ti..</p>
              <p>[03] so theraṃ netvā therassevatthāya kaniṭṭhakuṭumbikena kāritaṃ ^a^P1.0019^ea^  paṇṇasālaṃ netvā phalake nisīdāpetvā piyasahāyakavaṇṇena  tassa santikaṃ gantvā, ``samma, cūḷapālā''ti pakkosi. ``kiṃ,  sammā''ti? ``therassāgatabhāvaṃ jānāsī''ti? ``na jānāmi, kiṃ  pana thero āgato''ti? ``āma, samma, idāni ahaṃ vihāraṃ gantvā  theraṃ tayā kāritapaṇṇasālāya nisinnakaṃ disvā āgatomhī''ti vatvā  pakkāmi. kuṭumbikopi vihāraṃ gantvā theraṃ disvā pādamūle  parivattanto roditvā ``idaṃ disvā ahaṃ, bhante, tumhākaṃ pabbajituṃ  nādāsi''ntiādīni vatvā dve dāsadārake bhujisse katvā therassa  santike pabbājetvā ``antogāmato yāgubhattādīni āharitvā theraṃ  upaṭṭhahathā''ti paṭiyādesi. sāmaṇerā vattapaṭivattaṃ katvā theraṃ  upaṭṭhahiṃsu.</p>
              <p>[03] athekadivasaṃ disāvāsino bhikkhū ``satthāraṃ passissāmā''ti  jetavanaṃ āgantvā tathāgataṃ vanditvā asītimahāthere ca, vanditvā  vihāracārikaṃ carantā cakkhupālattherassa vasanaṭṭhānaṃ patvā ``idampi  passissāmā''ti sāyaṃ ^a^M1.0013^ea^ tadabhimukhā ahesuṃ. tasmiṃ khaṇe mahāmegho  uṭṭhahi. te ``idāni atisāyanho, megho ca uṭṭhito, pātova gantvā  passissāmā''ti nivattiṃsu. devo paṭhamayāmaṃ vassitvā majjhimayāme  vigato. thero āraddhavīriyo āciṇṇacaṅkamano, tasmā pacchimayāme  caṅkamanaṃ otari. tadā ca pana navavuṭṭhāya bhūmiyā bahū indagopakā  ^a^P1.0020^ea^ uṭṭhahiṃsu. te there caṅkamante yebhuyyena vipajjiṃsu.  antevāsikā therassa caṅkamanaṭṭhānaṃ kālasseva na sammajjiṃsu. itare  bhikkhū ``therassa vasanaṭṭhānaṃ passissāmā''ti āgantvā caṅkamane  matapāṇake disvā ``ko imasmiṃ caṅkamatī''ti pucchiṃsu.  ``amhākaṃ upajjhāyo, bhante''ti. te ujjhāyiṃsu ``passathāvuso,  samaṇassa kammaṃ, sacakkhukakāle nipajjitvā niddāyanto ^a^V1.0013^ea^ kiñci  akatvā idāni cakkhuvikalakāle `caṅkamāmī'ti ettake pāṇake  māresi `atthaṃ karissāmī'ti anatthaṃ karotī''ti.</p>
              <p>[03] atha kho te gantvā tathāgatassa ārocesuṃ, ``bhante,  cakkhupālatthero `caṅkamāmī'ti bahū pāṇake māresī''ti. ``kiṃ pana  so tumhehi mārento diṭṭho''ti? ``na diṭṭho, bhante''ti. ``yatheva  tumhe taṃ na passatha, tatheva sopi te pāṇe na passati. khīṇāsavānaṃ  maraṇacetanā nāma natthi, bhikkhave''ti. ``bhante, arahattassa  upanissaye sati kasmā andho jāto''ti? ``attano  katakammavasena, bhikkhave''ti. ``kiṃ pana, bhante, tena kata''nti?  tena hi, bhikkhave, suṇātha -- </p>
              <p>[01] atīte bārāṇasiyaṃ kāsiraññe rajjaṃ kārente eko vejjo  gāmanigamesu caritvā vejjakammaṃ karonto ekaṃ cakkhudubbalaṃ itthiṃ  disvā pucchi -- ``kiṃ te aphāsuka''nti? ``akkhīhi na  passāmī''ti. ``bhesajjaṃ te karissāmī''ti? ``karohi,  sāmī''ti. ``kiṃ me dassasī''ti? ``sace me akkhīni  pākatikāni kātuṃ sakkhissasi, ahaṃ te saddhiṃ puttadhītāhi dāsī  bhavissāmī''ti. so ``sādhū''ti bhesajjaṃ saṃvidahi, ekabhesajjeneva  akkhīni pākatikāni ahesuṃ. sā ^a^P1.0021^ea^ cintesi --  ``ahametassa saputtadhītā dāsī bhavissāmī''ti paṭijāniṃ, ``na  kho pana maṃ saṇhena sammācārena samudācarissati, vañcessāmi  na''nti. sā vejjenāgantvā ``kīdisaṃ, bhadde''ti puṭṭhā ``pubbe me  akkhīni thokaṃ rujjiṃsu, idāni pana atirekataraṃ rujjantī''ti āha.  vejjo ``ayaṃ maṃ vañcetvā kiñci adātukāmā, na me etāya  dinnāya ^a^M1.0014^ea^ bhatiyā attho, idāneva naṃ andhaṃ karissāmī''ti cintetvā  gehaṃ gantvā bhariyāya etamatthaṃ ācikkhi. sā tuṇhī ahosi.  so ekaṃ bhesajjaṃ yojetvā tassā santikaṃ gantvā ``bhadde, imaṃ bhesajjaṃ  añjehī''ti añjāpesi. athassā dve akkhīni dīpasikhā viya  vijjhāyiṃsu. so vejjo cakkhupālo ahosi.</p>
              <p>[03] bhikkhave, tadā mama puttena katakammaṃ pacchato pacchato anubandhi.  pāpakammañhi nāmetaṃ dhuraṃ vahato balibaddassa padaṃ cakkaṃ viya  anugacchatīti idaṃ vatthuṃ kathetvā anusandhiṃ ghaṭetvā patiṭṭhāpitamattikaṃ  sāsanaṃ rājamuddāya lañchanto viya dhammarājā imaṃ gāthamāha -- </p>
              <p>[03] 1^b^.^eb^ </p>
              <p>[21] ``manopubbaṅgamā ^a^V1.0014^ea^ dhammā, manoseṭṭhā manomayā. </p>
              <p>[27] manasā ce paduṭṭhena, bhāsati vā karoti vā. </p>
              <p>[22] tato naṃ dukkhamanveti, cakkaṃva vahato pada''nti..</p>
              <p>[03] tattha ^b^mano^eb^ti kāmāvacarakusalādibhedaṃ sabbampi  catubhūmikacittaṃ. imasmiṃ pana pade tadā tassa vejjassa  uppannacittavasena niyamiyamānaṃ vavatthāpiyamānaṃ ^a^P1.0022^ea^  paricchijjiyamānaṃ domanassasahagataṃ paṭighasampayuttacittameva labbhati.  ^b^pubbaṅgamā^eb^ti tena paṭhamagāminā hutvā samannāgatā.  ^b^dhammā^eb^ti guṇadesanāpariyattinissattanijjīvavasena cattāro dhammā  nāma. tesu -- </p>
              <p>[21] ``na hi dhammo adhammo ca, ubho samavipākino. </p>
              <p>[22] adhammo nirayaṃ neti, dhammo pāpeti suggati''nti..  (theragā0 304; jā0 1.15.386) -- </p>
              <p>[25] ayaṃ guṇadhammo nāma. ``dhammaṃ vo, bhikkhave,  desessāmi ādikalyāṇa''nti (ma0 ni0 3.420) ayaṃ  desanādhammo nāma. ``idha pana, bhikkhave, ekacce kulaputtā dhammaṃ  pariyāpuṇanti suttaṃ geyya''nti (ma0 ni0 1.239) ayaṃ  pariyattidhammo nāma. ``tasmiṃ kho pana samaye dhammā honti,  khandhā hontī''ti (dha0 sa0 121) ayaṃ nissattadhammo nāma,  nijjīvadhammotipi eso eva. tesu imasmiṃ ṭhāne  nissattanijjīvadhammo adhippeto. so atthato tayo arūpino  khandhā vedanākkhandho saññākkhandho saṅkhārakkhandhoti. ete hi  mano pubbaṅgamo etesanti ^b^manopubbaṅgamā^eb^ nāma.</p>
              <p>[03] kathaṃ ^a^M1.0015^ea^ panetehi saddhiṃ ekavatthuko ekārammaṇo apubbaṃ acarimaṃ  ekakkhaṇe uppajjamāno mano pubbaṅgamo nāma hotīti?  uppādapaccayaṭṭhena. yathā hi bahūsu ekato gāmaghātādīni kammāni  karontesu ``ko etesaṃ pubbaṅgamo''ti vutte yo nesaṃ paccayo hoti,  yaṃ nissāya te taṃ kammaṃ karonti, so datto vā mitto vā tesaṃ  pubbaṅgamoti vuccati, evaṃsampadamidaṃ ^a^P1.0023^ea^ veditabbaṃ.  iti uppādapaccayaṭṭhena mano pubbaṅgamo etesanti manopubbaṅgamā. na  hi te mane anuppajjante uppajjituṃ sakkonti, mano pana ekaccesu  cetasikesu anupajjantesupi uppajjatiyeva. adhipativasena pana mano  seṭṭho etesanti ^b^manoseṭṭho^eb^. yathā hi corādīnaṃ corajeṭṭhakādayo  adhipatino seṭṭhā. tathā tesampi mano adhipati manova seṭṭhā.  yathā pana dāruādīhi ^a^V1.0015^ea^ nipphannāni tāni tāni bhaṇḍāni  dārumayādīni nāma honti, tathā tepi manato nipphannattā  ^b^manomayā^eb^ nāma.</p>
              <p>[03] ^b^paduṭṭhenā^eb^ti āgantukehi abhijjhādīhi dosehi paduṭṭhena.  pakatimano hi bhavaṅgacittaṃ, taṃ apaduṭṭhaṃ. yathā hi pasannaṃ udakaṃ  āgantukehi nīlādīhi upakkiliṭṭhaṃ nīlodakādibhedaṃ hoti, na ca navaṃ  udakaṃ, nāpi purimaṃ pasannaudakameva, tathā tampi āgantukehi  abhijjhādīhi dosehi paduṭṭhaṃ hoti, na ca navaṃ cittaṃ, nāpi purimaṃ  bhavaṅgacittameva, tenāha bhagavā -- ``pabhassaramidaṃ, bhikkhave, cittaṃ,  tañca kho āgantukehi upakkilesehi upakkiliṭṭha''nti (a0 ni0   1.49). evaṃ ^b^manasā ce paduṭṭhena, bhāsati vā karoti vā^eb^  so bhāsamāno catubbidhaṃ vacīduccaritameva bhāsati, karonto tividhaṃ  kāyaduccaritameva karoti, abhāsanto akaronto tāya abhijjhādīhi  paduṭṭhamānasatāya tividhaṃ manoduccaritaṃ pūreti. evamassa dasa  akusalakammapathā pāripūriṃ gacchanti.</p>
              <p>[03] ^b^tato naṃ dukkhamanvetī^eb^ti ^a^P1.0024^ea^ tato  tividhaduccaritato taṃ puggalaṃ dukkhaṃ anveti, duccaritānubhāvena catūsu  apāyesu, manussesu vā tamattabhāvaṃ gacchantaṃ kāyavatthukampi itarampīti  iminā pariyāyena kāyikacetasikaṃ vipākadukkhaṃ anugacchati. yathā  kiṃ? ^b^cakkaṃva vahato pada^eb^nti dhure yuttassa dhuraṃ vahato  balibaddassa padaṃ cakkaṃ viya. yathā hi so ekampi divasaṃ dvepi  pañcapi dasapi aḍḍhamāsampi māsampi vahanto cakkaṃ nivattetuṃ jahituṃ  na sakkoti ^a^M1.0016^ea^, atha khvassa purato abhikkamantassa yugaṃ gīvaṃ bādhati,  pacchato paṭikkamantassa cakkaṃ ūrumaṃsaṃ paṭihanati. imehi dvīhi  ākārehi bādhantaṃ cakkaṃ tassa padānupadikaṃ hoti; tatheva manasā  paduṭṭhena tīṇi duccaritāni pūretvā ṭhitaṃ puggalaṃ nirayādīsu tattha  tattha gatagataṭṭhāne duccaritamūlakaṃ kāyikampi cetasikampi  dukkhamanubandhatīti.</p>
              <p>[03] gāthāpariyosāne tiṃsasahassā bhikkhū saha paṭisambhidāhi  arahattaṃ pāpuṇiṃsu. sampattaparibhāyapi desanā sātthikā saphalā  ahosīti. </p>
              <p>[06] cakkhupālattheravatthu paṭhamaṃ </p>
            </h4>
          </h3>
          <h3>
            <h3n> 2. maṭṭhakuṇḍalīvatthu </h3n>
            <h4>
              <h4n> </h4n>
              <p>[40] 2^b^.^eb^ ^b^manopubbaṅgamā^eb^ ^a^V1.0016^ea^ ^b^dhammā^eb^ti dutiyagāthāpi  ^a^P1.0025^ea^ sāvatthiyaṃyeva maṭṭhakuṇḍaliṃ ārabbha bhāsitā.</p>
              <p>[03] sāvatthiyaṃ kira adinnapubbako nāma brāhmaṇo ahosi. tena  kassaci kiñci na dinnapubbaṃ, tena taṃ ``adinnapubbako''tveva  sañjāniṃsu. tassa ekaputtako ahosi piyo manāpo. athassa  pilandhanaṃ kāretukāmo ``sace suvaṇṇakāre kāressāmi, bhattavetanaṃ  dātabbaṃ bhavissatī''ti sayameva suvaṇṇaṃ koṭṭetvā maṭṭhāni kuṇḍalāni  katvā adāsi. tenassa putto ^b^maṭṭhakuṇḍalī^eb^tveva paññāyittha.  tassa soḷasavassikakāle paṇḍurogo udapādi. tassa mātā puttaṃ  oloketvā, ``brāhmaṇa, puttassa te rogo uppanno, tikicchāpehi  na''nti āha. ``bhoti sace vejjaṃ ānessāmi, bhattavetanaṃ dātabbaṃ  bhavissati; kiṃ tvaṃ mama dhanacchedaṃ na olokessasī''ti? ``atha  naṃ kiṃ karissasi, brāhmaṇā''ti? ``yathā me dhanacchedo na hoti,  tathā karissāmī''ti. so vejjānaṃ santikaṃ gantvā ``asukarogassa  nāma tumhe kiṃ bhesajjaṃ karothā''ti pucchi. athassa te yaṃ vā taṃ vā  rukkhatacādiṃ ācikkhanti. so tamāharitvā puttassa bhesajjaṃ karoti.  taṃ karontassevassa rogo balavā ahosi, atekicchabhāvaṃ upāgami.  brāhmaṇo ^a^M1.0017^ea^ tassa dubbalabhāvaṃ ñatvā ekaṃ vejjaṃ pakkosi. so taṃ  oloketvāva ``amhākaṃ ekaṃ kiccaṃ atthi, aññaṃ vejjaṃ pakkositvā  tikicchāpehī''ti taṃ ^a^P1.0026^ea^ pahāya nikkhami. brāhmaṇo  tassa maraṇasamayaṃ ñatvā ``imassa dassanatthāya āgatā antogehe  sāpateyyaṃ passissanti, bahi naṃ karissāmī''ti puttaṃ nīharitvā  bahiāḷinde nipajjāpesi.</p>
              <p>[03] taṃ divasaṃ bhagavā balavapaccūsasamaye mahākaruṇāsamāpattito vuṭṭhāya  pubbabuddhesu katādhikārānaṃ ussannakusalamūlānaṃ veneyyabandhavānaṃ  dassanatthaṃ buddhacakkhunā lokaṃ volokento dasasahassacakkavāḷesu  ñāṇajālaṃ patthari. maṭṭhakuṇḍalī bahiāḷinde nipannākāreneva tassa  anto paññāyi. satthā taṃ disvā tassa antogehā nīharitvā tattha  nipajjāpitabhāvaṃ ñatvā ``atthi nu kho mayhaṃ ettha gatapaccayena  attho''ti upadhārento idaṃ addasa -- ayaṃ māṇavo mayi cittaṃ  pasādetvā kālaṃ katvā tāvatiṃsadevaloke tiṃsayojanike kanakavimāne  nibbattissati, accharāsahassaparivāro bhavissati, brāhmaṇopi taṃ  jhāpetvā rodanto āḷāhane vicarissati. devaputto tigāvutappamāṇaṃ  saṭṭhisakaṭabhārālaṅkārapaṭimaṇḍitaṃ accharāsahassaparivāraṃ attabhāvaṃ  oloketvā ``kena nu kho kammena mayā ayaṃ sirisampatti  laddhā''ti oloketvā mayi ^a^V1.0017^ea^ cittappasādena laddhabhāvaṃ ñatvā ``ayaṃ  brāhmaṇo dhanacchedabhayena mama bhesajjamakatvā idāni āḷāhanaṃ gantvā  rodati, vippakārappattaṃ naṃ karissāmī''ti pitari rodante  maṭṭhakuṇḍalivaṇṇena āgantvā āḷāhanassāvidūre ^a^P1.0027^ea^  nipajjitvā rodissati. atha naṃ brāhmaṇo ``kosi tva''nti  pucchissati. ``ahaṃ te putto maṭṭhakuṇḍalī''ti ācikkhissati.  ``kuhiṃ nibbattosī''ti? ``tāvasiṃsabhavane''ti. ``kiṃ kammaṃ  katvā''ti vutte mayi cittappasādena nibbattabhāvaṃ ācikkhissati.  brāhmaṇo ``tumhesu cittaṃ pasādetvā sagge nibbatto nāma atthī''ti  maṃ pucchissati. athassāhaṃ ``ettakāni satāni vā sahassāni vā  satasahassāni vāti na sakkā gaṇanā paricchinditu''nti vatvā  dhammapade gāthaṃ bhāsissāmi. gāthāpariyosāne caturāsītiyā  pāṇasahassānaṃ dhammābhisamayo bhavissati, maṭṭha kuṇḍalī sotāpanno  bhavissati. tathā adinnapubbako brāhmaṇo. iti ^a^M1.0018^ea^ imaṃ kulaputtaṃ  nissāya mahādhammābhisamayo bhavissatīti disvā punadivase  katasarīrapaṭijaggano mahābhikkhusaṅghaparivuto sāvatthiṃ piṇḍāya  pavisitvā anupubbena brāhmaṇassa gehadvāraṃ gato.</p>
              <p>[03] tasmiṃ khaṇe maṭṭhakuṇḍalī antogehābhimukho nipanno hoti.  athassa satthā attano apassanabhāvaṃ ñatvā ekaṃ rasmiṃ vissajjesi.  māṇavo ``kiṃ obhāso nāmeso''ti parivattetvā nipannova satthāraṃ  disvā, ``andhabālapitaraṃ nissāya evarūpaṃ buddhaṃ upasaṅkamitvā  kāyaveyyāvaṭikaṃ vā kātuṃ dānaṃ vā dātuṃ dhammaṃ vā sotuṃ nālatthaṃ,  idāni me hatthāpi anadhipateyyā, aññaṃ kattabbaṃ natthī''ti manameva  pasādesi. satthā ``alaṃ ettakena cittappasādena imassā''ti  pakkāmi. so tathāgate cakkhupathaṃ vijahanteyeva ^a^P1.0028^ea^  pasannamano kālaṃ katvā suttappabuddho viya devaloke tiṃsayojanike  kanakavimāne nibbatti.</p>
              <p>[03] brāhmaṇopissa sarīraṃ jhāpetvā āḷāhane rodanaparāyaṇo ahosi,  devasikaṃ āḷāhanaṃ gantvā rodati -- ``kahaṃ ekaputtaka, kahaṃ  ekaputtakā''ti. devaputtopi attano sampattiṃ oloketvā, ``kena me  kammena laddhā''ti upadhārento ``satthari manopasādenā''ti ñatvā  ``ayaṃ brāhmaṇo mama aphāsukakāle bhesajjamakāretvā idāni āḷāhanaṃ  gantvā rodati, vippakārappattameva naṃ kātuṃ vaṭṭatī''ti  maṭṭhakuṇḍalivaṇṇena āgantvā āḷāhanassāvidūre bāhā paggayha rodanto  aṭṭhāsi. brāhmaṇo taṃ disvā ``ahaṃ tāva puttasokena rodāmi, esa  kimatthaṃ rodati, pucchissāmi na''nti pucchanto imaṃ gāthamāha -- </p>
              <p>[21] ``alaṅkato ^a^V1.0018^ea^ maṭṭhakuṇḍalī, </p>
              <p>[27] māladhārī haricandanussado. </p>
              <p>[26] bāhā paggayha kandasi, </p>
              <p>[22] vanamajjhe kiṃ dukkhito tuva''nti.. (vi0 va0  1207; pe0 va0 186).</p>
              <p>[03] so ^a^M1.0019^ea^ māṇavo āha -- </p>
              <p>[21] ``sovaṇṇamayo pabhassaro, </p>
              <p>[27] uppanno rathapañjaro mama. </p>
              <p>[26] tassa cakkayugaṃ na vindāmi, </p>
              <p>[22] tena dukkhena jahāmi jīvita''nti.. (va0 1208;  pe0 va0 187).</p>
              <p>[03] atha ^a^P1.0029^ea^ naṃ brāhmaṇo āha -- </p>
              <p>[21] ``sovaṇṇamayaṃ maṇimayaṃ, </p>
              <p>[27] lohitakamayaṃ atha rūpiyamayaṃ. </p>
              <p>[26] ācikkha me bhadda māṇava, </p>
              <p>[22] cakkayugaṃ paṭipādayāmi te''ti.. (vi0 va0 1209;  pe0 va0 188).</p>
              <p>[03] taṃ sutvā māṇavo ``ayaṃ brāhmaṇo puttassa bhesajjamakatvā  puttapatirūpakaṃ maṃ disvā rodanto `suvaṇṇādimayaṃ rathacakkaṃ karomī'ti  vadati, hotu niggaṇhissāmi na''nti cintetvā ``kīva mahantaṃ me  cakkayugaṃ karissasī''ti vatvā ``yāva mahantaṃ ākaṅkhasi, tāva  mahantaṃ karissāmī''ti vutte ``candimasūriyehi me attho, te me  dehī''ti yācanto āha -- </p>
              <p>[21] ``so māṇavo tassa pāvadi, </p>
              <p>[27] candasūriyā ubhayettha dissare. </p>
              <p>[26] sovaṇṇamayo ^a^V1.0019^ea^ ratho mama, </p>
              <p>[22] tena cakkayugena sobhatī''ti.. (vi0 va0 1210; pe0  va0 189).</p>
              <p>[03] atha naṃ brāhmaṇo āha -- </p>
              <p>[21] ``bālo kho tvaṃ asi māṇava, </p>
              <p>[27] yo tvaṃ patthayase apatthiyaṃ. </p>
              <p>[26] maññāmi tuvaṃ marissasi, </p>
              <p>[22] na hi tvaṃ lacchasi candasūriye''ti.. (vi0 va0  1211; pe0 va0 190).</p>
              <p>[03] atha ^a^M1.0020^ea^ naṃ māṇavo āha -- </p>
              <p>[01] ``kiṃ pana paññāyamānassatthāya rodanto bālo hoti,  udāhu apaññāyamānassatthāyā''ti vatvā -- </p>
              <p>[21] ``gamanāgamanampi ^a^P1.0030^ea^ dissati, </p>
              <p>[27] vaṇṇadhātu ubhayattha vīthiyā. </p>
              <p>[26] peto kālakato na dissati, </p>
              <p>[22] ko nidha kandataṃ bālyataro''ti.. (vi0 va0 1212;  pe0 va0 191).</p>
              <p>[03] taṃ sutvā brāhmaṇo ``yuttaṃ esa vadatī''ti sallakkhetvā -- </p>
              <p>[21] ``saccaṃ kho vadesi māṇava, </p>
              <p>[27] ahameva kandataṃ bālyataro. </p>
              <p>[26] candaṃ viya dārako rudaṃ, </p>
              <p>[22] petaṃ kālakatābhipatthayi''nti.. (vi0 va0 1213;  pe0 va0 192) -- </p>
              <p>[25] vatvā ^a^V1.0020^ea^ tassa kathāya nissoko hutvā māṇavassa thutiṃ  karonto imā gāthā abhāsi -- </p>
              <p>[21] ``ādittaṃ vata maṃ santaṃ, ghatasittaṃva pāvakaṃ. </p>
              <p>[22] vārinā viya osiñcaṃ, sabbaṃ nibbāpaye daraṃ.. </p>
              <p>[21] ``abbahī vata me sallaṃ, sokaṃ hadayanissitaṃ. </p>
              <p>[22] yo me sokaparetassa, puttasokaṃ apānudi.. </p>
              <p>[21] ``svāhaṃ abbūḷhasallosmi, sītibhūtosmi nibbuto. </p>
              <p>[22] na socāmi na rodāmi, tava sutvāna māṇavā''ti..  (vi0 va0 1214-1216; pe0 va0 193-195).</p>
              <p>[03] atha ^a^P1.0031^ea^ naṃ ``ko nāma tva''nti pucchanto -- </p>
              <p>[21] ``devatānusi gandhabbo, adu sakko purindado. </p>
              <p>[22] ko vā tvaṃ kassa vā putto, kathaṃ jānemu taṃ maya''nti..  (vi0 va0 1217; pe0 va0 196) -- </p>
              <p>[25] āha. athassa māṇavo -- </p>
              <p>[21] ``yañca kandasi yañca rodasi, </p>
              <p>[27] puttaṃ āḷāhane sayaṃ dahitvā. </p>
              <p>[26] svāhaṃ kusalaṃ karitvā kammaṃ, </p>
              <p>[22] tidasānaṃ sahabyataṃ gato''ti.. (vi0 va0 1218;  pe0 va0 197) -- </p>
              <p>[25] ācikkhi ^a^M1.0021^ea^. atha naṃ brāhmaṇo āha -- </p>
              <p>[21] ``appaṃ vā bahuṃ vā nāddasāma, </p>
              <p>[27] dānaṃ dadantassa sake agāre. </p>
              <p>[26] uposathakammaṃ ^a^V1.0021^ea^ vā tādisaṃ, </p>
              <p>[22] kena kammena gatosi devaloka''nti.. (vi0 va0  1219; pe0 va0 198).</p>
              <p>[03] māṇavo āha -- </p>
              <p>[21] ``ābādhikohaṃ dukkhito gilāno, </p>
              <p>[27] ātūrarūpomhi sake nivesane. </p>
              <p>[26] buddhaṃ vigatarajaṃ vitiṇṇakaṅkhaṃ, </p>
              <p>[22] addakkhiṃ sugataṃ anomapaññaṃ.. </p>
              <p>[21] ``svāhaṃ muditadhano pasannacitto, </p>
              <p>[27] añjaliṃ akariṃ tathāgatassa. </p>
              <p>[26] tāhaṃ kusalaṃ karitvāna kammaṃ, </p>
              <p>[22] tidasānaṃ sahabyataṃ gato''ti.. (vi0 va0  1220-1221; pe0 va0 199-200). </p>
              <p>[01] tasmiṃ ^a^P1.0032^ea^ kathenteyeva brāhmaṇassa  sakalasarīraṃ pītiyā paripūri. so taṃ pītiṃ pavedento -- </p>
              <p>[21] ``acchariyaṃ vata abbhutaṃ vata, </p>
              <p>[27] añjalikammassa ayamīdiso vipāko. </p>
              <p>[26] ahampi pamuditamano pasannacitto, </p>
              <p>[22] ajjeva buddhaṃ saraṇaṃ vajāmī''ti.. (vi0 va0 1222;  pe0 va0 201) -- </p>
              <p>[25] āha. atha naṃ māṇavo -- </p>
              <p>[21] ``ajjeva buddhaṃ saraṇaṃ vajāhi, </p>
              <p>[27] dhammañca saṅghañca pasannacitto. </p>
              <p>[26] tatheva ^a^V1.0022^ea^ sikkhāpadāni pañca, </p>
              <p>[22] akhaṇḍaphullāni samādiyassu.. </p>
              <p>[21] pāṇātipātā viramassu khippaṃ, </p>
              <p>[27] loke adinnaṃ parivajjayassu. </p>
              <p>[26] amajjapo mā ca musā bhaṇāhi, </p>
              <p>[22] sakena dārena ca hohi tuṭṭho''ti.. (vi0 va0  1223-1224; pe0 va0 202-203) -- </p>
              <p>[25] āha ^a^M1.0022^ea^. so ``sādhū''ti sampaṭicchitvā imā gāthā  abhāsi -- </p>
              <p>[21] ``atthakāmosi me yakkha, hitakāmosi devate. </p>
              <p>[22] karomi tuyhaṃ vacanaṃ, tvaṃsi ācariyo mama.. </p>
              <p>[21] ``upemi saraṇaṃ buddhaṃ, dhammañcāpi anuttaraṃ. </p>
              <p>[22] saṅghañca naradevassa, gacchāmi saraṇaṃ ahaṃ.. </p>
              <p>[21] ``pāṇātipātā viramāmi khippaṃ, </p>
              <p>[27] loke adinnaṃ parivajjayāmi. </p>
              <p>[26] amajjapo no ca musā bhaṇāmi, </p>
              <p>[22] sakena dārena ca homi tuṭṭho''ti.. (vi0 va0  1225-1227; pe0 va0 204-206).</p>
              <p>[03] atha ^a^P1.0033^ea^ naṃ devaputto, ``brāhmaṇa, te gehe bahuṃ dhanaṃ  atthi, satthāraṃ upasaṅkamitvā dānaṃ dehi, dhammaṃ suṇāhi, pañhaṃ  pucchāhī''ti vatvā tattheva antaradhāyi.</p>
              <p>[03] brāhmaṇopi gehaṃ gantvā brāhmaṇiṃ āmantetvā, ``bhadde, ahaṃ ajja  samaṇaṃ gotamaṃ nimantetvā pañhaṃ pucchissāmi, sakkāraṃ karohī''ti  vatvā vihāraṃ gantvā satthāraṃ neva abhivādetvā na paṭisanthāraṃ katvā  ekamantaṃ ṭhito, ``bho gotama, adhivāsehi ajjatanāya bhattaṃ saddhiṃ  bhikkhusaṅghenā''ti āha. satthā adhivāsesi. so satthu  adhivāsanaṃ viditvā vegenāgantvā ^a^V1.0023^ea^ sake nivesane paṇītaṃ khādanīyaṃ  bhojanīyañca paṭiyādāpesi. satthā bhikkhusaṅghaparivuto tassa gehaṃ  gantvā paññattāsane nisīdi. brāhmaṇo sakkaccaṃ parivisi, mahājano  sannipati. micchādiṭṭhikena kira tathāgate nimantite dve janakāyā  sannipatanti micchādiṭṭhikā ``ajja samaṇaṃ gotamaṃ pañhaṃ pucchanāya  viheṭhiyamānaṃ passissāmā''ti sannipatanti, sammādiṭṭhikā ``ajja  buddhavisayaṃ buddhalīḷaṃ passissāmā''ti sannipatanti. atha kho  brāhmaṇo katabhattakiccaṃ tathāgatamupasaṅkamitvā nīcāsane nisinno pañhaṃ  pucchi -- ``bho gotama, tumhākaṃ dānaṃ adatvā pūjaṃ akatvā dhammaṃ  asutvā uposathavāsaṃ avasitvā kevalaṃ manopasādamatteneva sagge  nibbattā nāma hontī''ti? ``brāhmaṇa, kasmā maṃ pucchasi, nanu te  puttena maṭṭhakuṇḍalinā mayi manaṃ pasādetvā ^a^M1.0023^ea^ attano sagge nibbattabhāvo  kathito''ti? ``kadā, bho gotamā''ti? nanu tvaṃ ajja susānaṃ  gantvā kandanto avidūre bāhā paggayha kandantaṃ ekaṃ māṇavaṃ disvā  ``alaṅkato maṭṭhakuṇḍalī, māladhārī ^a^P1.0034^ea^  haricandanussado''ti dvīhi janehi kathitakathaṃ pakāsento sabbaṃ  maṭṭhakuṇḍalivatthuṃ kathesi. tenevetaṃ buddhabhāsitaṃ nāma jātaṃ.</p>
              <p>[03] taṃ kathetvā ca pana ``na kho, brāhmaṇa, ekasataṃ vā na dvesataṃ,  atha kho mayi manaṃ pasādetvā sagge nibbattānaṃ gaṇanā nāma  natthī''ti āha. atha mahājano na nibbematiko hoti, athassa  anibbematikabhāvaṃ viditvā satthā ``maṭṭhakuṇḍalidevaputto vimāneneva  saddhiṃ āgacchatū''ti adhiṭṭhāsi. so tigāvutappamāṇeneva  dibbābharaṇapaṭimaṇḍitena attabhāvena āgantvā vimānato oruyha  satthāraṃ vanditvā ekamantaṃ aṭṭhāsi. atha naṃ satthā ``tvaṃ imaṃ  sampattiṃ kiṃ kammaṃ katvā paṭilabhī''ti pucchanto -- </p>
              <p>[21] ``abhikkantena vaṇṇena, yā tvaṃ tiṭṭhasi devate. </p>
              <p>[27] obhāsentī disā sabbā, osadhī viya tārakā. </p>
              <p>[22] pucchāmi taṃ deva mahānubhāva, manussabhūto kimakāsi  puñña''nti.. -- </p>
              <p>[25] gāthamāha. ``devaputto ayaṃ me, bhante, sampatti tumhesu  cittaṃ pasādetvā laddhā''ti. ``mayi cittaṃ pasādetvā laddhā te''ti?  ``āma, bhante''ti. mahājano devaputtaṃ oloketvā ``acchariyā  vata, bho, buddhaguṇā, adinnapubbakabrāhmaṇassa nāma putto aññaṃ ^a^P1.0035^ea^  kiñci puññaṃ akatvā satthari cittaṃ pasādetvā evarūpaṃ  sampattiṃ paṭilabhī''ti tuṭṭhiṃ pavedesi. </p>
              <p>[25] atha ^a^V1.0024^ea^ nesaṃ kusalākusalakammakaraṇe manova pubbaṅgamo, manova  seṭṭho. pasannena hi manena kataṃ kammaṃ devalokaṃ manussalokaṃ gacchantaṃ  puggalaṃ chāyāva na vijahatīti idaṃ vatthuṃ kathetvā anusandhiṃ ghaṭetvā  patiṭṭhāpitamattikaṃ sāsanaṃ rājamuddāya lañchanto viya dhammarājā imaṃ  gāthamāha -- </p>
              <p>[03] 2^b^.^eb^ ``manopubbaṅgamā dhammā, manoseṭṭhā manomayā. </p>
              <p>[27] manasā ce pasannena, bhāsati vā karoti vā. </p>
              <p>[22] tato naṃ sukhamanveti, chāyāva anapāyinī''ti..</p>
              <p>[03] tattha ^a^M1.0024^ea^ kiñcāpi ^b^mano^eb^ti avisesena sabbampi  catubhūmikacittaṃ vuccati, imasmiṃ pana pade niyamiyamānaṃ  vavatthāpiyamānaṃ paricchijjiyamānaṃ aṭṭhavidhaṃ kāmāvacarakusalacittaṃ  labbhati. vatthuvasena panāhariyamānaṃ tatopi somanassasahagataṃ  ñāṇasampayuttacittameva labbhati. ^b^pubbaṅgamā^eb^ti tena paṭhamagāminā  hutvā samannāgatā. ^b^dhammā^eb^ti vedanādayo tayo khandhā. ete  hi uppādapaccayaṭṭhena somanassasampayuttamano pubbaṅgamo etesanti  ^b^manopubbaṅgamā^eb^ nāma. yathā hi bahūsu ekato hutvā  mahābhikkhusaṅghassa cīvaradānādīni vā uḷārapūjādhammassavanādīni  vā mālāgandhasakkārakaraṇādīni vā puññāni karontesu ``ko etesaṃ  pubbaṅgamo''ti vutte yo tesaṃ paccayo hoti, yaṃ nissāya te tāni  puññāni karonti, so tisso vā phusso vā tesaṃ pubbaṅgamoti  vuccati, evaṃsampadamidaṃ veditabbaṃ. iti uppādapaccayaṭṭhena mano  pubbaṅgamo etesanti ^a^P1.0036^ea^ manopubbaṅgamā. na hi te  mane anuppajjante uppajjituṃ sakkonti, mano pana ekaccesu cetasikesu  anuppajjantesupi uppajjatiyeva. evaṃ adhipativasena pana mano seṭṭho  etesanti ^b^manoseṭṭhā^eb^. yathā hi gaṇādīnaṃ adhipati puriso  gaṇaseṭṭho seṇiseṭṭhoti vuccati, tathā tesampi manova seṭṭho. yathā  pana suvaṇṇādīhi nipphāditāni bhaṇḍāni suvaṇṇamayādīni nāma  honti, tathā etepi manato nipphannattā ^b^manomayā^eb^ nāma.</p>
              <p>[03] ^b^pasannenā^eb^ti anabhijjhādīhi guṇehi pasannena. ^b^bhāsati  vā karoti vā^eb^ti evarūpena manena bhāsanto catubbidhaṃ  vacīsucaritameva bhāsati, karonto tividhaṃ kāyasucaritameva karoti,  abhāsanto akaronto tāya anabhijjhādīhi pasannamānasatāya tividhaṃ  manosucaritaṃ pūreti. evamassa dasa kusalakammapathā pāripūriṃ  gacchanti.</p>
              <p>[03] ^b^tato naṃ sukhamanvetī^eb^ti tato tividhasucaritato naṃ puggalaṃ  sukha manveti. idha tebhūmikampi ^a^V1.0025^ea^ kusalaṃ adhippetaṃ, tasmā  tebhūmikasucaritānubhāvena sugatibhave nibbattaṃ puggalaṃ, duggatiyaṃ vā  sukhānubhavanaṭṭhāne ṭhitaṃ kāyavatthukampi itaravatthukampi avatthukampīti  kāyikacetasikaṃ vipākasukhaṃ anugacchati, na vijahatīti attho  veditabbo. yathā kiṃ? ^b^chāyāva anapāyinī^eb^ti yathā hi  chāyā nāma sarīrappaṭibaddhā sarīre gacchante gacchati, tiṭṭhante tiṭṭhati  ^a^P1.0037^ea^, nisīdante nisīdati, na sakkoti, ``saṇhena vā  pharusena ^a^M1.0025^ea^ vā nivattāhī''ti vatvā vā pothetvā vā nivattāpetuṃ.  kasmā? sarīrappaṭibaddhattā. evameva imesaṃ dasannaṃ kusalakammapathānaṃ  āciṇṇasamāciṇṇakusalamūlikaṃ kāmāvacarādibhedaṃ kāyikacetasikasukhaṃ  gatagataṭṭhāne anapāyinī chāyā viya hutvā na vijahatīti.</p>
              <p>[03] gāthāpariyosāne caturāsītiyā pāṇasahassānaṃ dhammābhisamayo  ahosi, maṭṭhakuṇḍalidevaputto sotāpattiphale patiṭṭhahi, tathā  adinnapubbako brāhmaṇo. so tāvamahantaṃ vibhavaṃ buddhasāsane  vippakirīti. </p>
              <p>[06] maṭṭhakuṇḍalīvatthu dutiyaṃ. </p>
            </h4>
          </h3>
          <h3>
            <h3n> 3. tissattheravatthu</h3n>
            <h4>
              <h4n> </h4n>
              <p>[03] ^b^akkocchi ma^eb^nti imaṃ dhammadesanaṃ satthā jetavane viharanto  tissattheraṃ ārabbha kathesi.</p>
              <p>[03] so kirāyasmā tissatthero bhagavato pitucchāputto ahosi,  mahallakakāle pabbajitvā buddhānaṃ uppannalābhasakkāraṃ paribhuñjanto  thūlasarīro ākoṭitapaccākoṭitehi cīvarehi nivāsetvā yebhuyyena  vihāramajjhe upaṭṭhānasālāyaṃ nisīdati. tathāgataṃ dassanatthāya  āgatā āgantukabhikkhū taṃ disvā ``eko mahāthero bhavissatī''ti  saññāya tassa santikaṃ gantvā vattaṃ āpucchanti, pādasambāhanādīni  āpucchanti. so tuṇhī ahosi. atha naṃ eko daharabhikkhu  ``kativassā tumhe''ti pucchitvā ``vassaṃ natthi, mahallakakāle  pabbajitā maya''nti vutte, ``āvuso, dubbinīta, mahallaka ^a^P1.0038^ea^,  attano pamāṇaṃ na jānāsi, ettake mahāthere disvā  sāmīcikammamattampi na karosi, vatte āpucchiyamāne tuṇhī hosi,  kukkuccamattampi te natthī''ti accharaṃ pahari. so khattiyamānaṃ  janetvā ``tumhe kassa santikaṃ āgatā''ti pucchitvā ``satthu  santika''nti vutte ``maṃ pana `ko eso'ti sallakkhetha, mūlameva vo  chindissāmī''ti vatvā rudanto dukkhī dummano satthu santikaṃ  agamāsi ^a^V1.0026^ea^. atha naṃ satthā ``kiṃ nu tvaṃ tissa dukkhī dummano  assumukho rodamāno āgatosī''ti pucchi. tepi bhikkhū ``esa  gantvā kiñci āloḷaṃ kareyyā''ti teneva ^a^M1.0026^ea^ saddhiṃ gantvā satthāraṃ  vanditvā ekamantaṃ nisīdiṃsu. so satthārā pucchito ``ime maṃ,  bhante, bhikkhū akkosantī''ti āha. ``kahaṃ pana tvaṃ  nisinnosī''ti? ``vihāramajjhe upaṭṭhānasālāyaṃ, bhante''ti.  ``ime te bhikkhū āgacchantā diṭṭhā''ti? ``āma, diṭṭhā, bhante''ti.  ``kiṃ uṭṭhāya te paccuggamanaṃ kata''nti? ``na kataṃ, bhante''ti.  ``parikkhāraggahaṇaṃ āpucchita''nti? ``nāpucchitaṃ, bhante''ti.  ``vattaṃ vā pānīyaṃ vā āpucchita''nti. ``nāpucchitaṃ bhante''ti?  ``āsanaṃ nīharitvā abhivādetvā pādasambāhanaṃ kata''nti? ``na  kataṃ, bhante''ti. ``tissa mahallakabhikkhūnaṃ sabbaṃ etaṃ vattaṃ kātabbaṃ,  etaṃ vattaṃ akarontena vihāramajjhe nisīdituṃ na vaṭṭati, taveva doso,  ete bhikkhū khamāpehī''ti? ``ete maṃ, bhante, akkosiṃsu ^a^P1.0039^ea^,  nāhaṃ ete khamāpemī''ti. ``tissa mā evaṃ kari, taveva  doso, khamāpehi ne''ti? ``na khamāpemi, bhante''ti. atha satthā  ``dubbaco esa, bhante''ti bhikkhūhi vutte ``na, bhikkhave, idāneva  dubbaco esa, pubbepi esa dubbacoyevā''ti vatvā ``idāni tāvassa,  bhante, dubbacabhāvo amhehi ñāto, atīte esa kiṃ akāsī''ti vutte  ``tena hi, bhikkhave, suṇāthā''ti vatvā atītamāhari.</p>
              <p>[03] atīte bārāṇasiyaṃ bārāṇasiraññe rajjaṃ kārente devilo nāma  tāpaso aṭṭha māse himavante vasitvā loṇambilasevanatthāya cattāro  māse nagaramupanissāya vasitukāmo himavantato āgantvā nagaradvāre  dārake disvā pucchi -- ``imaṃ nagaraṃ sampattapabbajitā kattha  vasantī''ti? ``kumbhakārasālāyaṃ, bhante''ti. tāpaso  kumbhakārasālaṃ gantvā dvāre ṭhatvā ``sace te bhaggava agaru, vaseyyāma  ekarattiṃ sālāya''nti āha. kumbhakāro ``mayhaṃ rattiṃ sālāyaṃ  kiccaṃ natthi, mahatī sālā, yathāsukhaṃ vasatha, bhante''ti sālaṃ  niyyādesi. tasmiṃ pavisitvā nisinne aparopi nārado nāma  tāpaso himavantato āgantvā kumbhakāraṃ ekarattivāsaṃ yāci.  kumbhakāro ``paṭhamaṃ āgato iminā saddhiṃ ekato vasitukāmo bhaveyya  vā no vā, attānaṃ parimocessāmī''ti ^a^P1.0040^ea^ cintetvā  ``sace, bhante, paṭhamaṃ upagato rocessati, tassa ruciyā vasathā''ti  āha. so tamupasaṅkamitvā ``sace te, ācariya agaru, mayañcettha  ekarattiṃ vaseyyāmā''ti yāci. ``mahatī sālā, pavisitvā  ^a^M1.0027^ea^ ekamante vasāhī''ti vutte pavisitvā puretaraṃ paviṭṭhassa devilassa  aparabhāge nisīdi. ubhopi sāraṇīyakathaṃ kathetvā nipajjiṃsu. </p>
              <p>[01] sayanakāle ^a^V1.0027^ea^ nārado devilassa nipajjanaṭṭhānañca dvārañca  sallakkhetvā nipajji. so pana devilo nipajjamāno attano  nipajjanaṭṭhāne anipajjitvā dvāramajjhe tiriyaṃ nipajji. nārado rattiṃ  nikkhamanto tassa jaṭāsu akkami. ``ko maṃ akkamī''ti ca vutte,  ``ācariya, aha''nti āha. ``kūṭajaṭila, araññato āgantvā  mama jaṭāsu akkamasī''ti. ``ācariya, tumhākaṃ idha nipannabhāvaṃ na  jānāmi, khamatha me''ti vatvā tassa kandantasseva bahi nikkhami.  itaro ``ayaṃ pavisantopi maṃ akkameyyā''ti parivattetvā pādaṭṭhāne  sīsaṃ katvā nipajji. nāradopi pavisanto ``paṭhamaṃpāhaṃ ācariye  aparajjhiṃ, idānissa pādapassena pavisissāmī''ti cintetvā  āgacchanto gīvāya akkami. ``ko eso''ti ca vutte ``ahaṃ,  ācariyā''ti vatvā ``kūṭajaṭila, paṭhamaṃ mama jaṭāsu akkamitvā  idāni gīvāya akkamasi, abhisapissāmi ta''nti vutte, ``ācariya,  mayhaṃ doso natthi, ahaṃ tumhākaṃ evaṃ nipannabhāvaṃ na jānāmi,  `paṭhamampi me aparaddhaṃ, idāni pādapassena ^a^P1.0041^ea^  pavisissāmī'ti paviṭṭhomhi, khamatha me''ti āha. ``kūṭajaṭila,  abhisapissāmi ta''nti. ``mā evaṃ karittha ācariyā''ti. so  tassa vacanaṃ anādiyitvā -- </p>
              <p>[21] ``sahassaraṃsī satatejo, sūriyo tamavinodano. </p>
              <p>[22] pātodayante sūriye, muddhā te phalatu sattadhā''ti.. -- </p>
              <p>[25] taṃ abhisapi eva. nārado, ``ācariya, mayhaṃ doso  natthīti mama vadantasseva tumhe abhisapatha, yassa doso atthi, tassa  muddhā phalatu, mā niddosassā''ti vatvā -- </p>
              <p>[21] ``sahassaraṃsī satatejo, sūriyo tamavinodano. </p>
              <p>[22] pātodayante sūriye, muddhā te phalatu sattadhā''ti.. -- </p>
              <p>[25] abhisapi. so pana mahānubhāvo atīte cattālīsa,  anāgate cattālīsāti asītikappe anussarati. tasmā ``kassa nu  kho upari abhisapo patissatī''ti upadhārento ``ācariyassā''ti  ñatvā tasmiṃ anukampaṃ paṭicca iddhibalena aruṇuggamanaṃ nivāreti.</p>
              <p>[03] nāgarā ^a^M1.0028^ea^ aruṇe anuggacchante rājadvāraṃ gantvā, ``deva, tayi rajjaṃ  kārente aruṇo na uṭṭhahati, aruṇaṃ no uṭṭhāpehī''ti kandiṃsu. rājā  attano kāyakammādīni olokento kiñci ayuttaṃ adisvā ``kiṃ  nu kho kāraṇa''nti cintetvā ``pabbajitānaṃ vivādena bhavitabba''nti  ^a^V1.0028^ea^ parisaṅkamāno ``kacci imasmiṃ nagare pabbajitā atthī''ti pucchi.  ``hiyyo sāyaṃ kumbhakārasālāyaṃ āgatā atthi devā''ti vutte  taṃkhaṇaññeva rājā ^a^P1.0042^ea^ ukkāhi dhāriyamānāhi tattha  gantvā nāradaṃ vanditvā ekamantaṃ nisinno āha -- </p>
              <p>[21] ``kammantā nappavattanti, jambudīpassa nārada. </p>
              <p>[22] kena loko tamobhūto, taṃ me akkhāhi pucchito''ti..</p>
              <p>[03] nārado sabbaṃ taṃ pavattiṃ ācikkhitvā iminā kāraṇena ahaṃ  iminā abhisapito, athāhaṃ ``mayhaṃ doso natthi, yassa doso  atthi, tasseva upari abhisapo patatū''ti vatvā abhisapiṃ.  abhisapitvā ca pana ``kassa nu kho upari abhisapo patissatī''ti  upadhārento ``sūriyuggamanavelāya ācariyassa muddhā sattadhā  phalissatī''ti disvā etasmiṃ anukampaṃ paṭicca aruṇassa uggamanaṃ na  demīti. ``kathaṃ pana assa, bhante, antarāyo na bhaveyyā''ti.  ``sace maṃ khamāpeyya, na bhaveyyā''ti. ``tena hi khamāpehī''ti  vutte ``eso, mahārāja, maṃ jaṭāsu ca gīvāya ca akkami, nāhaṃ etaṃ  kūṭajaṭilaṃ khamāpemī''ti. ``khamāpehi, bhante, mā evaṃ  karitthā''ti. ``na khamāpemī''ti. ``muddhā te sattadhā  phalissatī''ti vuttepi na khamāpetiyeva. atha naṃ rājā ``na tvaṃ  attano ruciyā khamāpessasī''ti hatthapādakucchigīvāsu gāhāpetvā  nāradassa pādamūle onamāpesi. nāradopi ``uṭṭhehi, ācariya,  khamāmi te''ti vatvā, ``mahārāja, nāyaṃ yathāmanena khamāpeti,  nagarassa avidūre ^a^P1.0043^ea^ eko saro atthi, tattha naṃ sīse  mattikāpiṇḍaṃ katvā galappamāṇe udake ṭhapāpehī''ti āha. rājā  tathā kāresi. nārado devilaṃ āmantetvā, ``ācariya, mayā  iddhiyā vissaṭṭhāya sūriyasantāpe uṭṭhahante udake nimujjitvā aññena  ṭhānena uttaritvā gaccheyyāsī''ti āha. ``tassa sūriyaraṃsīhi  saṃphuṭṭhamattova mattikāpiṇḍo sattadhā phali, so nimujjitvā aññena  ṭhānena palāyī''ti.</p>
              <p>[03] satthā imaṃ dhammadesanaṃ āharitvā ``tadā, bhikkhave, rājā  ānando ahosi, devilo tisso, nārado ahamevāti evaṃ tadāpesa  dubbacoyevā''ti ^a^M1.0029^ea^ vatvā tissattheraṃ āmantetvā, ``tissa, bhikkhuno  nāma `asukenāhaṃ akkuṭṭho, asukena pahaṭo, asukena jito, asuko  kho me bhaṇḍaṃ ahāsī'ti cintentassa veraṃ nāma na vūpasammati, evaṃ  pana anupanayhantasseva upasammatī''ti vatvā imā gāthā abhāsi -- </p>
              <p>[03] 3^b^.^eb^ </p>
              <p>[21] ``akkocchi ^a^V1.0029^ea^ maṃ avadhi maṃ, ajini maṃ ahāsi me. </p>
              <p>[22] ye ca taṃ upanayhanti, veraṃ tesaṃ na sammati.. </p>
              <p>[03] 4^b^.^eb^ </p>
              <p>[21] ``akkocchi maṃ avadhi maṃ, ajini maṃ ahāsi me. </p>
              <p>[22] ye ca taṃ nupanayhanti, veraṃ tesūpasammatī''ti..</p>
              <p>[03] tattha ^b^akkocchī^eb^ti akkosi. ^b^avadhī^eb^ti pahari.  ^b^ajinī^eb^ti ^a^P1.0044^ea^ kūṭasakkhiotāraṇena vā  vādapaṭivādena vā karaṇuttariyakaraṇena vā ajesi. ^b^ahāsi  me^eb^ti mama santakaṃ pattādīsu kiñcideva avahari. ^b^ye ca  ta^eb^nti ye keci devatā vā manussā vā gahaṭṭhā vā pabbajitā vā taṃ  ``akkocchi ma''ntiādivatthukaṃ kodhaṃ sakaṭadhuraṃ viya naddhinā  pūtimacchādīni viya ca kusādīhi punappunaṃ veṭhetvā upanayhanti, tesaṃ  sakiṃ uppannaṃ veraṃ ^b^na sammatī^eb^ti vūpasammati. ^b^ye ca taṃ  nupanayhantī^eb^ti asatiyā amanasikāravasena vā  kammapaccavekkhaṇādivasena vā ye taṃ akkosādivatthukaṃ kodhaṃ tayāpi  koci niddoso purimabhave akkuṭṭho bhavissati, pahaṭo bhavissati,  kūṭasakkhiṃ otāretvā jito bhavissati, kassaci te pasayha kiñci  acchinnaṃ bhavissati, tasmā niddoso hutvāpi akkosādīni  pāpuṇāsīti evaṃ na upanayhanti. tesu pamādena uppannampi veraṃ  iminā anupanayhanena nirindhano viya jātavedo vūpasammatīti.</p>
              <p>[03] desanāpariyosāne satasahassabhikkhū sotāpattiphalādīni ^a^P1.0045^ea^  pāpuṇiṃsu. dhammadesanā mahājanassa sātthikā ahosi.  dubbacopi subbacoyeva jātoti. </p>
              <p>[06] tissattheravatthu tatiyaṃ. </p>
            </h4>
          </h3>
          <h3>
            <h3n> 4. kāḷayakkhinīvatthu</h3n>
            <h4>
              <h4n> </h4n>
              <p>[03] ^b^na hi verenā^eb^ti imaṃ dhammadesanaṃ satthā jetavane viharanto  aññataraṃ vañjhitthiṃ ārabbha kathesi.</p>
              <p>[03] eko ^a^M1.0030^ea^ kira kuṭumbikaputto pitari kālakate khette ca ghare ca  sabbakammāni attanāva karonto mātaraṃ paṭijaggi. athassa mātā  ``kumārikaṃ te, tāta, ānessāmī''ti āha. ``amma ^a^V1.0030^ea^, mā evaṃ  vadetha, ahaṃ yāvajīvaṃ tumhe paṭijaggissāmī''ti. ``tāta, khette ca  ghare ca kiccaṃ tvameva karosi, tena mayhaṃ cittasukhaṃ nāma na hoti,  ānessāmī''ti. so punappunaṃ paṭikkhipitvā tuṇhī ahosi. sā  ekaṃ kulaṃ gantukāmā gehā nikkhami. atha naṃ putto ``kataraṃ kulaṃ  gacchathā''ti pucchitvā ``asukakulaṃ nāmā''ti vutte tattha gamanaṃ  paṭisedhetvā attano abhirucitaṃ kulaṃ ācikkhi. sā tattha gantvā  kumārikaṃ vāretvā divasaṃ vavatthapetvā taṃ ānetvā tassa ghare akāsi.  sā vañjhā ahosi. atha naṃ mātā, putta, tvaṃ attano ruciyā  kumārikaṃ āṇāpesi, sā idāni vañjhā jātā, aputtakañca nāma kulaṃ  vinassati ^a^P1.0046^ea^, paveṇī na ghaṭīyati, tena aññaṃ te  kumārikaṃ ānemīti. tena ``alaṃ, ammā''ti vuccamānāpi punappunaṃ  kathesi. vañjhitthī taṃ kathaṃ sutvā ``puttā nāma mātāpitūnaṃ vacanaṃ  atikkamituṃ na sakkonti, idāni aññaṃ vijāyiniṃ itthiṃ ānetvā maṃ  dāsibhogena bhuñjissati. yaṃnūnāhaṃ sayameva ekaṃ kumārikaṃ  āneyya''nti cintetvā ekaṃ kulaṃ gantvā tassatthāya kumārikaṃ vāretvā  ``kiṃ nāmetaṃ, amma, vadesī''ti tehi paṭikkhittā ``ahaṃ vañjhā,  aputtakaṃ nāma kulaṃ vinassati, tumhākaṃ pana dhītā puttaṃ vā dhītaraṃ vā  labhitvā kuṭumbikassa sāminī bhavissati, mayhaṃ sāmikassa naṃ  dethā''ti yācitvā sampaṭicchāpetvā ānetvā sāmikassa ghare akāsi.</p>
              <p>[03] athassā etadahosi -- ``sacāyaṃ puttaṃ vā dhītaraṃ vā  labhissati, ayameva kuṭumbassa sāminī bhavissati. yathā dārakaṃ  na labhati, tatheva naṃ kātuṃ vaṭṭatī''ti. atha naṃ sā āha --  ``amma, yadā te kucchiyaṃ gabbho patiṭṭhāti, atha me  āroceyyāsī''ti. sā ``sādhū''ti paṭissuṇitvā gabbhe patiṭṭhite  tassā ārocesi. itarissā pana sā sayameva niccaṃ yāgubhattaṃ deti,  athassā ^a^P1.0047^ea^ āhāreneva saddhiṃ gabbhapātanabhesajjamadāsi,  gabbho pati. dutiyampi gabbhe patiṭṭhite ārocesi ^a^M1.0031^ea^, itarā dutiyampi  tatheva pātesi. atha naṃ paṭivissakitthiyo pucchiṃsu -- ``kacci te  sapatti antarāyaṃ karotī''ti? sā tamatthaṃ ārocetvā ``andhabāle,  kasmā evamakāsi, ayaṃ tava issariyabhayena gabbhassa pātanabhesajjaṃ  yojetvā deti, tena te gabbho patati, mā puna evamakatthā''ti vuttā  tatiyavāre na kathesi. atha sā itarissā udaraṃ disvā ``kasmā  mayhaṃ gabbhassa patiṭṭhitabhāvaṃ na kathesī''ti vatvā ``tvaṃ maṃ ānetvā  vañcetvā dve vāre gabbhaṃ pātesi, kimatthaṃ tuyhaṃ kathemī''ti vutte  ``naṭṭhā dānimhī''ti cintetvā tassā pamādaṃ olokentī pariṇate  gabbhe okāsaṃ labhitvā bhesajjaṃ yojetvā adāsi. gabbho pariṇatattā  patituṃ asakkonto tiriyaṃ nipati, kharā vedanā uppajji,  jīvitasaṃsayaṃ pāpuṇi. sā ``nāsitamhi tayā, tvameva maṃ ānetvā  tvameva tayopi vāre ^a^V1.0031^ea^ dārake nāsesi, idāni ahampi nassāmi, ito  dāni cutā yakkhinī hutvā tava dārake khādituṃ samatthā hutvā  nibbatteyya''nti patthanaṃ paṭṭhapetvā kālaṃ katvā tasmiṃyeva ^a^P1.0048^ea^  gehe majjārī hutvā nibbatti. itarampi sāmiko gahetvā  ``tayā me kulūpacchedo kato''ti kapparajaṇṇukādīhi supothitaṃ  pothesi. sā tenevābādhena kālaṃ katvā tattheva kukkuṭī hutvā  nibbattā.</p>
              <p>[03] kukkuṭī na cirasseva aṇḍāni vijāyi, majjārī āgantvā tāni  aṇḍāni khādi. dutiyampi tatiyampi khādiyeva. kukkuṭī cintesi  -- ``tayo vāre mama aṇḍāni khāditvā idāni mampi  khāditukāmāsī''ti. ``ito cutā saputtakaṃ taṃ khādituṃ  labheyya''nti patthanaṃ katvā tato cutā araññe dīpinī hutvā nibbatti.  itarā migī hutvā nibbatti. tassā vijātakāle dīpinī  āgantvā tayo vāre puttake khādi. migī maraṇakāle ``ayaṃ me  tikkhattuṃ puttake khāditvā idāni mampi khādissati, ito dāni  cutā etaṃ saputtakaṃ khādituṃ labheyya''nti patthanaṃ katvā ito cutā  yakkhinī hutvā nibbatti. dīpinīpi tatheva tato cutā sāvatthiyaṃ  kuladhītā hutvā nibbatti, sā vuddhippattā dvāragāmake patikulaṃ  agamāsi, aparabhāge ca puttaṃ vijāyi. yakkhinīpi tassā  piyasahāyikāvaṇṇena āgantvā ``kuhiṃ me sahāyikā''ti  ``antogabbhe vijātā''ti vutte ``puttaṃ nu kho vijātā, udāhu  dhītaranti passissāmi na''nti gabbhaṃ pavisitvā passantī viya  dārakaṃ gahetvā ^a^M1.0032^ea^ khāditvā gatā. puna dutiyavārepi tatheva khādi.  tatiyavāre itarā garubhārā hutvā sāmikaṃ āmantetvā, ``sāmi,  imasmiṃ ṭhāne ekā yakkhinī mama dve putte khāditvā gatā, idāni  ^a^P1.0049^ea^ mama kulagehaṃ gantvā vijāyissāmī''ti kulagehaṃ  gantvā vijāyi.</p>
              <p>[03] tadā sā yakkhinī udakavāraṃ gatā hoti. vessavaṇassa hi  yakkhiniyo vārena anotattadahato sīsaparamparāya udakamāharanti.  tā catumāsaccayenapi pañcamāsaccayenapi muccanti. aparā  yakkhiniyo kilantakāyā jīvitakkhayampi pāpuṇanti. sā pana  udakavārato muttamattāva vegena taṃ gharaṃ gantvā ``kuhiṃ me  sahāyikā''ti pucchi. ``kuhiṃ naṃ passissasi, tassā imasmiṃ  ṭhāne jātajātadārake yakkhinī āgantvā khādati, tasmā kulagehaṃ  gatā''ti. sā ``yattha vā tattha vā gacchatu, na me muccissatī''ti  veravegasamussāhitamānasā nagarābhimukhī pakkhandi. itarāpi  nāmaggahaṇadivase naṃ dārakaṃ nhāpetvā nāmaṃ katvā, ``sāmi, idāni  sakagharaṃ gacchāmā''ti puttamādāya sāmikena saddhiṃ vihāramajjhe  gatamaggena gacchantī puttaṃ sāmikassa datvā vihārapokkharaṇiyā  nhātvā sāmike nhāyante ^a^V1.0032^ea^ uttaritvā puttassa thaññaṃ pāyamānā ṭhitā  yakkhiniṃ āgacchantiṃ disvā sañjānitvā, ``sāmi, vegena ehi,  ayaṃ sā yakkhinī, vegena ehi, ayaṃ sā yakkhinī''ti uccāsaddaṃ  katvā yāva tassa āgamanaṃ ^a^P1.0050^ea^ saṇṭhātuṃ asakkontī  nivattetvā antovihārābhimukhī pakkhandi.</p>
              <p>[03] tasmiṃ samaye satthā parisamajjhe dhammaṃ desesi. sā puttaṃ  tathāgatassa pādapiṭṭhe nipajjāpetvā ``tumhākaṃ mayā esa dinno,  puttassa me jīvitaṃ dethā''ti āha. dvārakoṭṭhake adhivattho sumanadevo  nāma yakkhiniyā anto pavisituṃ nādāsi. satthā ānandattheraṃ  āmantetvā ``gaccha, ānanda, taṃ yakkhiniṃ pakkosāhī''ti āha.  thero pakkosi. itarā ``ayaṃ, bhante, āgacchatī''ti āha. satthā  ``etu, mā saddamakāsī''ti vatvā taṃ āgantvā ṭhitaṃ ``kasmā evaṃ  karosi, sace tumhe mādisassa buddhassa sammukhībhāvaṃ nāgamissatha,  ahinakulānaṃ viya acchaphandanānaṃ viya kākolūkānaṃ viya ca  kappaṭṭhitikaṃ vo veraṃ abhavissa ^a^M1.0033^ea^, kasmā veraṃ paṭiveraṃ karotha. verañhi  averena upasammati, no verenā''ti vatvā imaṃ gāthamāha -- </p>
              <p>[03] 5^b^.^eb^ </p>
              <p>[21] ``na hi verena verāni, sammantīdha kudācanaṃ. </p>
              <p>[22] averena ca sammanti, esa dhammo sanantano''ti..</p>
              <p>[03] tattha ^b^na hi verenā^eb^ti yathā hi kheḷasiṅghāṇikādīhi  asucīhi makkhitaṃ ṭhānaṃ teheva asucīhi dhovantā suddhaṃ ^a^P1.0051^ea^  niggandhaṃ kātuṃ na sakkonti, atha kho taṃ ṭhānaṃ  bhiyyosomattāya asuddhatarañceva duggandhatarañca hoti; evameva  akkosantaṃ paccakkosanto paharantaṃ paṭipaharanto verena veraṃ vūpasametuṃ na  sakkoti, atha kho bhiyyo bhiyyo verameva karoti. iti verāni  nāma verena kismiñci kāle na sammanti, atha kho vaḍḍhantiyeva.  ^b^averena ca sammantī^eb^ti yathā pana tāni kheḷādīni asucīni  vippasannena udakena dhoviyamānāni nassanti, taṃ ṭhānaṃ suddhaṃ hoti  sugandhaṃ; evameva averena khantimettodakena yoniso manasikārena  paccavekkhaṇena verāni vūpasammanti paṭippassambhanti abhāvaṃ gacchanti.  ^b^esa dhammo sanantano^eb^ti esa averena verūpasamanasaṅkhāto  porāṇako dhammo; sabbesaṃ buddhapaccekabuddhakhīṇāsavānaṃ gatamaggoti.</p>
              <p>[03] gāthāpariyosāne yakkhinī sotāpattiphale patiṭṭhahi.  sampattaparisāyapi dhammadesanā sātthikā ahosi.</p>
              <p>[03] satthā ^a^V1.0033^ea^ taṃ itthiṃ āha -- ``etissā tava puttaṃ dehī''ti.  ``bhāyāmi, bhante''ti. ``mā bhāyi, natthi te etaṃ nissāya  paripantho''ti āha. sā tassā puttamadāsi. sā taṃ cumbitvā  āliṅgetvā puna mātuyeva datvā rodituṃ ārabhi. atha naṃ satthā  ``kimeta''nti pucchi. ``bhante, ahaṃ pubbe yathā vā tathā vā  jīvikaṃ kappentīpi kucchipūraṃ nālatthaṃ, idāni kathaṃ jīvissāmī''ti.  atha naṃ satthā ``mā cintayī''ti samassāsetvā taṃ itthimāha --  ``imaṃ netvā ^a^P1.0052^ea^ attano gehe nivāsāpetvā  aggayāgubhattehi paṭijaggāhī''ti. sā taṃ netvā piṭṭhivaṃse patiṭṭhāpetvā  aggayāgubhattehi paṭijaggi, tassā vīhipaharaṇakāle musalaggena muddhaṃ  paharantaṃ viya upaṭṭhāsi. sā sahāyikaṃ āmantetvā ``imasmiṃ ṭhāne  vasituṃ na sakkomi, aññattha maṃ patiṭṭhāpehī''ti vatvā musalasālāya  udakacāṭiyaṃ uddhane nibbakose saṅkārakūṭe gāmadvāre cāti etesu  ṭhānesu ^a^M1.0034^ea^ patiṭṭhāpitāpi idha me musalena sīsaṃ bhindantaṃ viya upaṭṭhāti,  idha dārakā ucchiṭṭhodakaṃ otārenti, idha sunakhā nipajjanti, idha  dārakā asuciṃ karonti, idha kacavaraṃ chaḍḍenti, idha gāmadārakā  lakkhayoggaṃ karontīti sabbāni tāni paṭikkhipi. atha naṃ  bahigāme vivittokāse patiṭṭhāpetvā tattha tassā aggayāgubhattādīni  haritvā paṭijaggi. sā yakkhinī evaṃ cintesi -- ``ayaṃ me  sahāyikā idāni bahūpakārā, handāhaṃ kiñci paṭiguṇaṃ karomī''ti.  sā ``imasmiṃ saṃvacchare subbuṭṭhikā bhavissati, thalaṭṭhāne sassaṃ  karohi, imasmiṃ saṃvacchare dubbuṭṭhikā bhavissati, ninnaṭṭhāneyeva sassaṃ  karohī''ti sahāyikāya āroceti. sesajanehi katasassaṃ  atiudakena vā anodakena vā nassati, tassā ativiya sampajjati.  atha naṃ sesajanā, ``amma, tayā katasassaṃ neva accodakena, na  anudakena nassati, subbuṭṭhidubbuṭṭhibhāvaṃ ñatvā kammaṃ karosi, kiṃ nu  kho eta''nti pucchiṃsu. ``amhākaṃ sahāyikā yakkhinī  subbuṭṭhidubbuṭṭhibhāvaṃ ^a^P1.0053^ea^ ācikkhati, mayaṃ tassā vacanena  thalesu ninnesu sassāni karoma, tena no sampajjati. kiṃ na  passatha? nibaddhaṃ amhākaṃ gehato yāgubhattādīni hariyamānāni, tāni  etissā harīyanti, tumhepi etissā aggayāgubhattādīni haratha,  tumhākampi kammante olokessatī''ti. athassā sakalanagaravāsino  sakkāraṃ kariṃsu. sāpi tato paṭṭhāya sabbesaṃ kammante olokentī  lābhaggappattā ahosi mahāparivārā. sā aparabhāge aṭṭha  salākabhattāni paṭṭhapesi. tāni yāvajjakālā dīyantiyevāti. </p>
              <p>[06] kāḷayakkhinīvatthu catutthaṃ. </p>
            </h4>
          </h3>
          <h3>
            <h3n> 5. kosambakavatthu</h3n>
            <h4>
              <h4n> </h4n>
              <p>[03] ^b^pare^eb^ ^a^V1.0034^ea^ ^b^ca na vijānantī^eb^ti imaṃ dhammadesanaṃ satthā jetavane  viharanto kosambake bhikkhū ārabbha kathesi.</p>
              <p>[03] kosambiyañhi ghositārāme pañcasatapañcasataparivārā dve bhikkhū  vihariṃsu vinayadharo ca dhammakathiko ca. tesu dhammakathiko  ekadivasaṃ ^a^M1.0035^ea^ sarīravalañjaṃ katvā udakakoṭṭhake ācamanaudakāvasesaṃ bhājane  ṭhapetvāva nikkhami. pacchā vinayadharo tattha ^a^P1.0054^ea^  paviṭṭho taṃ udakaṃ disvā nikkhamitvā itaraṃ pucchi, ``āvuso, tayā  udakaṃ ṭhapita''nti? ``āma, āvuso''ti. ``kiṃ panettha  āpattibhāvaṃ na jānāsī''ti? ``āma, na jānāmī''ti.  ``hoti, āvuso, ettha āpattī''ti. ``tena hi paṭikarissāmi  na''nti. ``sace pana te, āvuso, asañcicca assatiyā kataṃ,  natthi āpattī''ti. so tassā āpattiyā anāpattidiṭṭhi ahosi.  vinayadharopi attano nissitakānaṃ ``ayaṃ dhammakathiko āpattiṃ  āpajjamānopi na jānātī''ti ārocesi. te tassa nissitake  disvā ``tumhākaṃ upajjhāyo āpattiṃ āpajjitvāpi āpattibhāvaṃ na  jānātī''ti āhaṃsu. te gantvā attano upajjhāyassa ārocesuṃ.  so evamāha -- ``ayaṃ vinayadharo pubbe anāpattīti vatvā idāni  āpattīti vadati, musāvādī eso''ti. te gantvā ``tumhākaṃ  upajjhāyo musāvādī''ti āhaṃsu. te evaṃ aññamaññaṃ kalahaṃ  vaḍḍhayiṃsu. kato vinayadharo okāsaṃ labhitvā dhammakathikassa  āpattiyā adassane ukkhepanīyakammamakāsi. tato paṭṭhāya tesaṃ  paccayadāyakā upaṭṭhākāpi dve koṭṭhāsā ahesuṃ, ovādapaṭiggāhakā  bhikkhuniyopi ārakkhadevatāpi tāsaṃ sandiṭṭhasambhattā  ākāsaṭṭhadevatāpīti yāva brahmalokā sabbepi puthujjanā dve pakkhā  ahesuṃ. cātumahārājikaṃ ādiṃ katvā yāva akaniṭṭhabhāvanā pana  ekaninnādaṃ kolāhalaṃ agamāsi.</p>
              <p>[03] atheko aññataro bhikkhu tathāgatamupasaṅkamitvā ukkhepakānaṃ  vinayadharāntevāsikānaṃ ``dhammikenevāyaṃ vinayakammena ukkhitto''ti  laddhiñca, ukkhittānuvattakānaṃ ^a^P1.0055^ea^  dhammakathikāntevāsikānaṃ pana ``adhammikeneva kammena ukkhitto''ti  laddhiñca, ukkhepakehi vāriyamānānampi ca tesaṃ taṃ anuparivāretvā  vicaraṇabhāvañca ārocesi bhagavā ``samaggā kira hontū''ti dve vāre  pesetvā ``na icchanti, bhante, samaggā bhavitu''nti sutvā tatiyavāre  ``bhinno bhikkhusaṅgho, bhinno bhikkhusaṅgho''ti tesaṃ santikaṃ  gantvā ukkhepakānaṃ ukkhepane, itaresañca āpattiyā adassane  ādīnavaṃ kathetvā puna tesaṃ tattheva ^a^M1.0036^ea^ ekasīmāyaṃ uposathādīni  ^a^V1.0035^ea^ anujānitvā bhattaggādīsu bhaṇḍanajātānaṃ ``āsanantarikāya  nisīditabba''nti (mahāva0 456) bhattagge vattaṃ paññāpetvā  ``idānipi bhaṇḍanajātāva viharantī''ti sutvā tattha gantvā ``alaṃ,  bhikkhave, mā bhaṇḍana''ntiādīni vatvā, ``bhikkhave,  bhaṇḍanakalahaviggahavivādā nāmete anatthakārakā. kalahaṃ nissāya hi  laṭukikāpi sakuṇikā hatthināgaṃ jīvitakkhayaṃ pāpesī''ti  ^b^laṭukikajātakaṃ^eb^ (jā0 1.5.39 ādayo) kathetvā, ``bhikkhave,  samaggā hotha, mā vivadatha. vivādaṃ nissāya hi anekasatasahassā  vaṭṭakāpi jīvitakkhayaṃ pattā''ti ^b^vaṭṭakajātakaṃ^eb^ (jā0  1.1.118) kathesi. evampi tesu bhagavato vacanaṃ anādiyantesu  aññatarena dhammavādinā tathāgatassa vihesaṃ anicchantena ``āgametu,  bhante bhagavā, dhammasāmi, appossukko, bhante bhagavā,  diṭṭhadhammasukhavihāramanuyutto ^a^P1.0056^ea^ viharatu, mayameva tena  bhaṇḍanena kalahena viggahena vivādena paññāyissāmā''ti (mahāva0  457; ma0 ni0 3.236) vutte atītaṃ āhari --</p>
              <p>[03] bhūtapubbaṃ, bhikkhave, bārāṇasiyaṃ brahmadatto nāma kāsirājā  ahosi. brahmadattena dīghītissa kosalarañño rajjaṃ acchinditvā  aññātakavesena vasantassa pituno māritabhāvañceva dīghāvukumārena  attano jīvite dinne tato paṭṭhāya tesaṃ samaggabhāvañca kathetvā  ``tesañhi nāma, bhikkhave, rājūnaṃ ādinnadaṇḍānaṃ ādinnasatthānaṃ  evarūpaṃ khantisoraccaṃ bhavissati. idha kho taṃ, bhikkhave, sobhetha,  yaṃ tumhe evaṃ svākhāte dhammavinaye pabbajitā samānā khamā ca  bhaveyyātha soratā cā''ti ovaditvāpi neva te samagge kātuṃ  asakkhi. so tāya ākiṇṇavihāratāya ukkaṇṭhito ``ahaṃ kho  idāni ākiṇṇo dukkhaṃ viharāmi, ime ca bhikkhū mama vacanaṃ na  karonti. yaṃnūnāhaṃ ekakova gaṇamhā vūpakaṭṭho vihareyya''nti  cintetvā kosambiyaṃ piṇḍāya caritvā anapaloketvā bhikkhusaṅghaṃ  ekakova attano pattacīvaramādāya bālakaloṇakagāmaṃ gantvā tattha  bhaguttherassa ekacārikavattaṃ kathetvā pācinavaṃsamigadāye tiṇṇaṃ  kulaputtānaṃ sāmaggiyānisaṃsaṃ kathetvā yena ^a^M1.0037^ea^ pālileyyakaṃ ^a^P1.0057^ea^  atthi, tadavasari. tatra sudaṃ bhagavā pālileyyakaṃ  upanissāya rakkhitavanasaṇḍe bhaddasālamūle pālileyyakena hatthinā  upaṭṭhiyamāno phāsukaṃ vassāvāsaṃ vasi.</p>
              <p>[03] kosambivāsinopi kho upāsakā vihāraṃ gantvā satthāraṃ  apassantā ``kuhiṃ, bhante, satthā''ti pucchitvā  ``pālileyyakavanasaṇḍaṃ gato''ti. ``kiṃ kāraṇā''ti? ``amhe  samagge kātuṃ vāyami, mayaṃ pana na samaggā ahumhā''ti. ``kiṃ,  bhante, tumhe satthu santike pabbajitvā tasmiṃ sāmaggiṃ karonte  samaggā nāhuvatthā''ti? ``evamāvuso''ti. ``manussā ime   ^a^V1.0036^ea^ satthu santike pabbajitvā tasmiṃ sāmaggiṃ karontepi samaggā na jātā,  mayaṃ ime nissāya satthāraṃ daṭṭhuṃ na labhimhā, imesaṃ neva āsanaṃ  dassāma, na abhivādanādīni karissāmā''ti tato paṭṭhāya tesaṃ  sāmīcimattampi na kariṃsu. te appāhāratāya sussamānā  katipāheneva ujukā hutvā aññamaññaṃ accayaṃ desetvā khamāpetvā  ``upāsakā mayaṃ samaggā jātā, tumhepi no purimasadisā hothā''ti  āhaṃsu. ``khamāpito pana vo, bhante, satthā''ti. ``na  khamāpito, āvuso''ti. ``tena hi satthāraṃ khamāpetha, satthu  khamāpitakāle mayampi tumhākaṃ purimasadisā bhavissāmā''ti. te  antovassabhāvena satthu santikaṃ gantuṃ avisahantā dukkhena taṃ  antovassaṃ vītināmesuṃ. satthā pana tena hatthinā upaṭṭhiyamāno  sukhaṃ vasi. sopi hi hatthināgo gaṇaṃ pahāya phāsuvihāratthāyeva  ^a^P1.0058^ea^ taṃ vanasaṇḍaṃ pāvisi.</p>
              <p>[03] yathāha -- ``ahaṃ kho ākiṇṇo viharāmi hatthīhi hatthīnīhi  hatthikalabhehi hatthicchāpehi, chinnaggāni ceva tiṇāni khādāmi,  obhaggobhaggañca me sākhābhaṅgaṃ khādanti, āvilāni ca pānīyāni  pivāmi, ogāhā cassa me uttiṇṇassa hatthiniyo kāyaṃ  upanighaṃsantiyo gacchanti, yaṃnūnāhaṃ ekova gaṇamhā vūpakaṭṭho  vihareyya''nti (mahāva0 467; udā0 35). atha kho so  hatthināgo yūthā apakkamma yena pālileyyakaṃ rakkhitavanasaṇḍaṃ  bhaddasālamūlaṃ, yena bhagavā tenupasaṅkami, upasaṅkamitvā pana bhagavantaṃ  vanditvā olokento aññaṃ kiñci adisvā bhaddasālamūlaṃ pādeneva  paharanto tacchetvā soṇḍāya sākhaṃ gahetvā sammajji. tato paṭṭhāya  soṇḍāya ^a^M1.0038^ea^ ghaṭaṃ gahetvā pānīyaṃ paribhojanīyaṃ upaṭṭhāpeti, uṇhodakena  atthe sati uṇhodakaṃ paṭiyādeti. kathaṃ? hatthena kaṭṭhāni ghaṃsitvā  aggiṃ sampādeti, tattha dārūni pakkhipanto aggiṃ jāletvā tattha  pāsāṇe pakkhipitvā pacitvā dārudaṇḍakena pavaṭṭetvā paricchinnāya  khuddakasoṇḍikāya khipati, tato hatthaṃ otāretvā udakassa tattabhāvaṃ  jānitvā gantvā satthāraṃ vandati. satthā ``udakaṃ te tāpitaṃ  pālileyyakā''ti vatvā tattha gantvā nhāyati ^a^P1.0059^ea^.  athassa nānāvidhāni phalāni āharitvā deti. yadā pana satthā  gāmaṃ piṇḍāya pavisati, tadā satthu pattacīvaramādāya kumbhe patiṭṭhapetvā  satthārā saddhiṃyeva gacchati. satthā gāmūpacāraṃ patvā ``pālileyyaka  ito paṭṭhāya tayā gantuṃ na sakkā, āhāra me pattacīvara''nti  āharāpetvā gāmaṃ piṇḍāya pāvisi. sopi yāva satthu nikkhamanā  tattheva ṭhatvā āgamanakāle paccuggamanaṃ katvā purimanayeneva pattacīvaraṃ  gahetvā vasanaṭṭhāne otāretvā vattaṃ dassetvā sākhāya bījati, rattiṃ  vāḷamigaparipanthanivāraṇatthaṃ mahantaṃ daṇḍaṃ soṇḍāya gahetvā ``satthāraṃ  rakkhissāmī''ti yāva aruṇuggamanā vanasaṇḍassa antarantarena  vicarati, tato ^a^V1.0037^ea^ paṭṭhāyayeva kira so vanasaṇḍo  pālileyyakarakkhitavanasaṇḍo nāma jāto. aruṇe uggate  mukhodakadānaṃ ādiṃ katvā tenevūpāyena sabbavattāni karoti.</p>
              <p>[03] atheko makkaṭo taṃ hatthiṃ uṭṭhāya samuṭṭhāya divase divase  tathāgatassa ābhisamācārikaṃ karontaṃ disvā ``ahampi kiñcideva  karissāmī''ti vicaranto ekadivasaṃ nimmakkhikaṃ daṇḍakamadhuṃ disvā  daṇḍakaṃ bhañjitvā daṇḍakeneva saddhiṃ madhupaṭalaṃ satthu santikaṃ āharitvā  kadalipattaṃ chinditvā tattha ṭhapetvā adāsi ^a^P1.0060^ea^.  satthā gaṇhi. makkaṭo ``karissati nu kho paribhogaṃ na  karissatī''ti olokento gahetvā nisinnaṃ disvā ``kiṃ nu  kho''ti cintetvā daṇḍakoṭiyaṃ gahetvā parivattetvā upadhārento  aṇḍakāni disvā tāni saṇikaṃ apanetvā puna adāsi. satthā  paribhogamakāsi. so tuṭṭhamānaso taṃ taṃ sākhaṃ gahetvā naccantova  aṭṭhāsi. athassa gahitasākhāpi akkantasākhāpi bhijjiṃsu. so  ekasmiṃ khāṇumatthake patitvā niviṭṭhagatto satthari pasanneneva cittena  ^a^M1.0039^ea^ kālaṃ katvā tāvatiṃsabhavane tiṃsayojanike kanakavimāne nibbatti,  accharāsahassaparivāro makkaṭadevaputto nāma ahosi.</p>
              <p>[03] tathāgatassa tattha hatthināgena upaṭṭhiyamānassa vasanabhāvo  sakalajambudīpe pākaṭo ahosi. sāvatthinagarato ``anāthapiṇḍiko  visākhā ca mahāupāsikā''tievamādīni mahākulāni ānandattherassa  sāsanaṃ pahiṇiṃsu ``satthāraṃ no, bhante, dassethā''ti.  disāvāsinopi pañcasatā bhikkhū vuṭṭhavassā ānandattheraṃ upasaṅkamitvā  ``cirassutā no, āvuso ānanda, bhagavato sammukhā dhammī kathā,  sādhu mayaṃ, āvuso ānanda, labheyyāma bhagavato sammukhā dhammiṃ kathaṃ  savanāyā''ti yāciṃsu. thero te bhikkhū ādāya tattha gantvā  ``temāsaṃ ekavihārino tathāgatassa santikaṃ ettakehi bhikkhūhi  saddhiṃ upasaṅkamituṃ ^a^P1.0061^ea^ ayutta''nti cintetvā te bhikkhū  bahi ṭhapetvā ekakova satthāraṃ upasaṅkami. pālileyyako taṃ disvā  daṇḍamādāya pakkhandi. satthā oloketvā apehi ``apehi  pālileyyaka, mā nivārayi, buddhupaṭṭhāko eso''ti āha. so tattheva  daṇḍaṃ chaḍḍetvā pattacīvarapaṭiggahaṇaṃ āpucchi. thero nādāsi. nāgo  ``sace uggahitavatto bhavissati, satthu nisīdanapāsāṇaphalake attano  parikkhāraṃ na ṭhapessatī''ti cintesi. thero pattacīvaraṃ bhūmiyaṃ  ṭhapesi. vattasampannā hi garūnaṃ āsane vā sayane vā attano  parikkhāraṃ na ṭhapenti.</p>
              <p>[03] thero satthāraṃ upasaṅkamitvā vanditvā ekamantaṃ nisīdi.  satthā ``ānanda, ekova āgatosī''ti pucchitvā pañcasatehi  bhikkhūhi saddhiṃ āgatabhāvaṃ sutvā ``kahaṃ panete''ti vatvā ^a^V1.0038^ea^ ``tumhākaṃ  cittaṃ ajānanto bahi ṭhapetvā āgatomhī''ti vutte ``pakkosāhi  ne''ti āha. thero tathā akāsi. te bhikkhū āgantvā satthāraṃ  vanditvā ekamantaṃ nisīdiṃsu. satthā tehi saddhiṃ paṭisanthāraṃ katvā  tehi bhikkhūhi, ``bhante bhagavā, hi buddhasukhumālo ceva  khattiyasukhumālo ca, tumhehi temāsaṃ ekakehi tiṭṭhantehi nisīdantehi  ca dukkaraṃ kataṃ, vattapaṭivattakārakopi mukhodakādidāyakopi nāhosi  maññe''ti vutte, ``bhikkhave, pālileyyakahatthinā mama sabbakiccāni  katāni. evarūpañhi sahāyaṃ labhantena ^a^M1.0040^ea^ ekatova vasituṃ yuttaṃ,  alabhantassa ekacārikabhāvova ^a^P1.0062^ea^ seyyo''ti vatvā  imā nāgavagge tisso gāthā abhāsi -- </p>
              <p>[21] ``sace labhetha nipakaṃ sahāyaṃ, </p>
              <p>[27] saddhiṃcaraṃ sādhuvihāri dhīraṃ. </p>
              <p>[26] abhibhuyya sabbāni parissayāni, </p>
              <p>[22] careyya tenattamano satīmā.. </p>
              <p>[21] ``no ce labhetha nipakaṃ sahāyaṃ, </p>
              <p>[27] saddhiṃcaraṃ sādhuvihāri dhīraṃ. </p>
              <p>[26] rājāva raṭṭhaṃ vijitaṃ pahāya, </p>
              <p>[22] eko care mātaṅgaraññeva nāgo.. </p>
              <p>[21] ``ekassa caritaṃ seyyo, </p>
              <p>[27] natthi bāle sahāyatā. </p>
              <p>[26] eko care na ca pāpāni kayirā, </p>
              <p>[22] appossukko mātaṅgaraññeva nāgo''ti.. (mahāva0  464; ma0 ni0 3.237; dha0 pa0 328-330; su0 ni0  45-46). </p>
              <p>[01] gāthāpariyosāne pañcasatāpi te bhikkhū arahatte  patiṭṭhahiṃsu. ānandattheropi anāthapiṇḍikādīhi pesitasāsanaṃ  ārocetvā, ``bhante, anāthapiṇḍikappamukhā te pañca  ariyasāvakakoṭiyo tumhākaṃ āgamanaṃ paccāsīsantī''ti āha.  satthā ``tena hi gaṇhāhi pattacīvara''nti pattacīvaraṃ gāhāpetvā  nikkhami. nāgo gantvā gatamagge tiriyaṃ aṭṭhāsi. ``kiṃ  karoti, bhante, nāgo''ti? ``tumhākaṃ, bhikkhave, bhikkhaṃ dātuṃ  paccāsīsati, dīgharattaṃ kho panāyaṃ ^a^V1.0039^ea^ mayhaṃ upakārako, nāssa cittaṃ  kopetuṃ vaṭṭati, nivattatha, bhikkhave''ti satthā bhikkhū gahetvā ^a^P1.0063^ea^  nivatti. hatthīpi vanasaṇḍaṃ pavisitvā  panasakadaliphalādīni nānāphalāni saṃharitvā rāsiṃ katvā punadivase  bhikkhūnaṃ adāsi. pañcasatā bhikkhū sabbāni khepetuṃ nāsakkhiṃsu.  bhattakiccapariyosāne satthā pattacīvaraṃ gāhetvā nikkhami. nāgo  bhikkhūnaṃ antarantarena gantvā satthu purato tiriyaṃ aṭṭhāsi. ``kiṃ  karoti, bhante, nāgo''ti? ``ayañhi bhikkhave, tumhe pesetvā maṃ  nivattetukāmo''ti. atha naṃ satthā ``pālileyyaka, idaṃ pana   ^a^M1.0041^ea^ mama anivattagamanaṃ, tava iminā attabhāvena jhānaṃ vā vipassanaṃ vā  maggaphalaṃ vā natthi, tiṭṭha tva''nti āha. taṃ sutvā nāgo mukhe  soṇḍaṃ pakkhipitvā rodanto pacchato pacchato agamāsi. so hi  satthāraṃ nivattetuṃ labhanto teneva niyāmena yāvajīvaṃ paṭijaggeyya,  satthā pana taṃ gāmūpacāraṃ patvā ``pālileyyaka ito paṭṭhāya tava  abhūmi, manussāvāso saparipantho, tiṭṭha tva''nti āha. so  rodamāno tattheva ṭhatvā satthari cakkhupathaṃ vijahante hadayena phalitena  kālaṃ katvā satthari pasādena tāvatiṃsabhavane tiṃsayojanike  kanakavimāne accharāsahassamajjhe nibbatti, pālileyyakadevaputtoyevassa  nāmaṃ ahosi.</p>
              <p>[03] satthāpi anupubbena jetavanaṃ agamāsi. kosambakā bhikkhū  ^a^P1.0064^ea^ ``satthā kira sāvatthiṃ āgato''ti sutvā satthāraṃ  khamāpetuṃ tattha agamaṃsu. kosalarājā ``te kira kosambakā  bhaṇḍanakārakā bhikkhū āgacchantī''ti sutvā satthāraṃ upasaṅkamitvā  ``ahaṃ, bhante, tesaṃ mama vijitaṃ pavisituṃ na dassāmī''ti āha.  ``mahārāja, sīlavantā ete bhikkhū, kevalaṃ aññamaññaṃ vivādena mama  vacanaṃ na gaṇhiṃsu, idāni maṃ khamāpetuṃ āgacchanti, āgacchantu  mahārājā''ti. anāthapiṇḍikopi ``ahaṃ, bhante, tesaṃ vihāraṃ  pavisituṃ na dassāmī''ti vatvā tatheva bhagavatā paṭikkhitto tuṇhī  ahosi. sāvatthiyaṃ anuppattānaṃ pana tesaṃ bhagavā ekamante vivittaṃ  kārāpetvā senāsanaṃ dāpesi. aññe bhikkhū tehi saddhiṃ neva ekato  nisīdanti, na tiṭṭhanti, āgatāgatā satthāraṃ pucchanti --  ``katamete, bhante, bhaṇḍanakārakā kosambakā bhikkhū''ti? satthā  ``ete''ti dasseti. ``ete kira te, ete kira te''ti  āgatāgatehi aṅgulikā dassiyamānā lajjāya sīsaṃ ukkhipituṃ  asakkontā bhagavato pādamūle nipajjitvā bhagavantaṃ khamāpesuṃ. satthā  ``bhāriyaṃ vo, bhikkhave, kataṃ, tumhe hi nāma mādisassa buddhassa  santike pabbajitvā mayi sāmaggiṃ karonte mama vacanaṃ na karittha,  porāṇakapaṇḍitāpi vajjhappattānaṃ mātāpitūnaṃ ovādaṃ ^a^P1.0065^ea^  sutvā tesu jīvitā voropiyamānesupi taṃ anatikkamitvā pacchā dvīsu  raṭṭhesu rajjaṃ kārayiṃsū''ti vatvā punadeva ^a^M1.0042^ea^ ^b^kosambikajātakaṃ^eb^ (jā0  1.9.10 ādayo) kathetvā ``evaṃ, bhikkhave, dīghāvukumāro  mātāpitūsu ^a^V1.0040^ea^ jīvitā voropiyamānesupi tesaṃ ovādaṃ anatikkamitvā  pacchā brahmadattassa dhītaraṃ labhitvā dvīsu kāsikosalaraṭṭhesu rajjaṃ  kāresi, tumhehi pana mama vacanaṃ akarontehi bhāriyaṃ kata''nti vatvā  imaṃ gāthamāha -- </p>
              <p>[03] 6^b^.^eb^ </p>
              <p>[21] ``pare ca na vijānanti, mayamettha yamāmase. </p>
              <p>[22] ye ca tattha vijānanti, tato sammanti medhagā''ti..</p>
              <p>[03] tattha ^b^pare^eb^ti paṇḍite ṭhapetvā tato aññe bhaṇḍanakārakā pare  nāma. te tattha saṅghamajjhe kolāhalaṃ karontā ``mayaṃ yamāmase  uparamāma vinassāma satataṃ samitaṃ maccusantikaṃ gacchāmā''ti na  vijānanti. ^b^ye ca tattha vijānantī^eb^ti ye tattha paṇḍitā  ``mayaṃ maccusantikaṃ gacchāmā''ti vijānanti. ^b^tato sammanti  medhagā^eb^ti evañhi te jānantā yonisomanasikāraṃ uppādetvā  medhagānaṃ kalahānaṃ vūpasamāya paṭipajjanti. atha nesaṃ tāya  paṭipattiyā te medhagā sammantīti. atha vā ^b^pare cā^eb^ti pubbe  mayā ``mā, bhikkhave, bhaṇḍana''ntiādīni vatvā ovadiyamānāpi  mama ovādassa apaṭiggahaṇena atikkamanena amāmakā ^a^P1.0066^ea^  pare nāma. ``mayaṃ chandādivasena micchāgāhaṃ gahetvā ettha  saṅghamajjhe yamāmase bhaṇḍanādīnaṃ vuddhiyā vāyamāmā''ti na  vijānanti. idāni pana yoniso paccavekkhamānā tattha tumhākaṃ  antare ye ca paṇḍitapurisā ``pubbe mayaṃ chandādivasena vāyamantā  ayoniso paṭipannā''ti vijānanti, tato tesaṃ santikā te  paṇḍitapurise nissāya ime dāni kalahasaṅkhātā medhagā sammantīti  ayamettha atthoti.</p>
              <p>[03] gāthāpariyosāne sampattabhikkhū sotāpattiphalādīsu patiṭṭhahiṃsūti. </p>
              <p>[06] kosambakavatthu pañcamaṃ. </p>
            </h4>
          </h3>
          <h3>
            <h3n> 6. mahākāḷattheravatthu</h3n>
            <h4>
              <h4n> </h4n>
              <p>[03] ^b^subhānupassi^eb^nti imaṃ dhammadesanaṃ satthā setabyanagaraṃ  upanissāya siṃsapāvane viharanto cūḷakāḷamahākāḷe ārabbha kathesi.</p>
              <p>[03] setabyanagaravāsino ^a^M1.0043^ea^ hi cūḷakāḷo, majjhimakāḷo, mahākāḷoti  tayo bhātaro kuṭumbikā ^a^V1.0041^ea^. tesu jeṭṭhakaniṭṭhā disāsu vicaritvā  pañcahi sakaṭasatehi bhaṇḍaṃ āharanti, majjhimakāḷo ābhataṃ  vikkiṇāti. athekasmiṃ samaye te ubhopi bhātaro ^a^P1.0067^ea^  pañcahi sakaṭasatehi nānābhaṇḍaṃ gahetvā sāvatthiṃ gantvā sāvatthiyā ca  jetavanassa ca antare sakaṭāni mocayiṃsu. tesu mahākāḷo  sāyanhasamaye mālāgandhādihatthe sāvatthivāsino ariyasāvake  dhammassavanāya gacchante disvā ``kuhiṃ ime gacchantī''ti pucchitvā  tamatthaṃ sutvā ``ahampi gamissāmī''ti cintetvā kaniṭṭhaṃ  āmantetvā, ``tāta, tesu sakaṭesu appamatto hohi, ahaṃ dhammaṃ sotuṃ  gacchāmī''ti vatvā gantvā tathāgataṃ vanditvā parisapariyante nisīdi.  satthā taṃ disvā tassa ajjhāsayavasena anupubbiṃ kathaṃ kathento  ^b^dukkhakkhandhasuttā^eb^divasena (ma0 ni0 1.163 ādayo)  anekapariyāyena kāmānaṃ ādīnavaṃ okāraṃ saṃkilesañca kathesi. taṃ  sutvā mahākāḷo ``sabbaṃ kira pahāya gantabbaṃ, paralokaṃ gacchantaṃ neva  bhogā, na ñātakā ca anugacchanti, kiṃ me gharāvāsena  pabbajissāmī''ti cintetvā mahājane satthāraṃ vanditvā pakkante  satthāraṃ pabbajjaṃ yācitvā satthārā ``natthi te koci  apaloketabbo''ti vutte, ``kaniṭṭho me, bhante, atthī''ti vatvā tena  hi ``apalokehi na''nti vutte, ``sādhu, bhante''ti vatvā gantvā  kaniṭṭhaṃ pakkosāpetvā, ``tāta, imaṃ sabbaṃ sāpateyyaṃ paṭipajjāhī''ti  āha. ``tumhe ^a^P1.0068^ea^ pana kiṃ karissatha bhātikā''ti?  ``ahaṃ satthu santike pabbajissāmī''ti. so taṃ nānappakārehi  yācitvā nivattetuṃ asakkonto ``sādhu, sāmi, yathā ajjhāsayaṃ  karothā''ti āha. mahākāḷo gantvā satthu santike pabbaji.  ``ahaṃ bhātikaṃ gahetvāva uppabbajissāmī''ti cūḷakāḷopi pabbaji.  aparabhāge mahākāḷo upasampadaṃ labhitvā satthāraṃ upasaṅkamitvā sāsane  dhurāni pucchitvā satthārā dvīsu dhuresu kathitesu ``ahaṃ, bhante,  mahallakakāle pabbajitattā ganthadhuraṃ pūretuṃ na sakkhissāmi,  vipassanādhuraṃ pana pūressāmī''ti yāva arahattā kammaṭṭhānaṃ kathāpetvā  sosānikadhutaṅgaṃ samādāya paṭhamayāmātikkante sabbesu niddaṃ okkantesu  susānaṃ gantvā paccūsakāle sabbesu anuṭṭhitesuyeva vihāraṃ āgacchati.</p>
              <p>[03] athekā ^a^M1.0044^ea^ susānagopikā kālī nāma chavaḍāhikā therassa ṭhitaṭṭhānaṃ  nisinnaṭṭhānaṃ caṅkamitaṭṭhānañca disvā ``ko nu kho idhāgacchati,  pariggaṇhissāmi na''nti pariggaṇhituṃ asakkontī ekadivasaṃ  susānakuṭikāyameva dīpaṃ jāletvā puttadhītaro ādāya gantvā ekamante  nilīyamānā majjhimayāme theraṃ āgacchantaṃ disvā gantvā vanditvā,  ``ayyo, no, bhante, imasmiṃ ṭhāne viharatī''ti āha. ``āma,  upāsike''ti. ``bhante, susāne viharantehi ^a^P1.0069^ea^ nāma  vattaṃ uggaṇhituṃ vaṭṭatī''ti. thero ``kiṃ pana mayaṃ tayā kathitavatte  vattissāmā''ti avatvā ``kiṃ kātuṃ vaṭṭati upāsike''ti āha.  ``bhante, sosānikehi nāma ^a^V1.0042^ea^ susāne vasanabhāvo susānagopakānañca  vihāre mahātherassa ca gāmabhojakassa ca kathetuṃ vaṭṭatī''ti. ``thero  kiṃ kāraṇā''ti? ``katakammā corā dhanasāmikehi padānupadaṃ  anubaddhā susāne bhaṇḍakaṃ chaḍḍetvā palāyanti, atha manussā  sosānikānaṃ paripanthaṃ karonti, etesaṃ pana kathite `mayaṃ imassa  bhaddantassa ettakaṃ nāma kālaṃ ettha vasanabhāvaṃ jānāma, acoro  eso'ti upaddavaṃ nivārenti. tasmā etesaṃ kathetuṃ vaṭṭatī''ti.</p>
              <p>[03] ``thero aññaṃ kiṃ kātabba''nti? ``bhante, susāne vasantena  nāma ayyena macchamaṃsatilapiṭṭhatelaguḷādīni vajjetabbāni, divā na  niddāyitabbaṃ, kusītena na bhavitabbaṃ, āraddhavīriyena bhavitabbaṃ,  asaṭhena amāyāvinā hutvā kalyāṇajjhāsayena bhavitabbaṃ, sāyaṃ sabbesu  suttesu vihārato āgantabbaṃ, paccūsakāle sabbesu anuṭṭhitesuyeva vihāraṃ  gantabbaṃ. sace, bhante, ayyo imasmiṃ ṭhāne evaṃ viharanto  pabbajitakiccaṃ matthakaṃ pāpetuṃ sakkhissati, sace matasarīraṃ ānetvā  chaḍḍenti, ahaṃ kambalakūṭāgāraṃ āropetvā gandhamālādīhi sakkāraṃ katvā  sarīrakiccaṃ karissāmi. no ce sakkhissati, citakaṃ āropetvā  aggiṃ jāletvā saṅkunā ākaḍḍhitvā bahi ^a^P1.0070^ea^  khipitvā pharasunā koṭṭetvā khaṇḍākhaṇḍikaṃ chinditvā aggimhi  pakkhipitvā jhāpessāmī''ti āha. atha naṃ thero ``sādhu bhadde,  ekaṃ pana rūpārammaṇaṃ disvā mayhaṃ katheyyāsī''ti āha. sā  ``sādhū''ti paccassosi. thero yathājjhāsayena susāne samaṇadhammaṃ  karoti. cūḷakāḷatthero ^a^M1.0045^ea^ pana uṭṭhāya samuṭṭhāya gharāvāsaṃ cinteti,  puttadāraṃ anussarati. ``bhātiko me atibhāriyaṃ kammaṃ karotī''ti  cinteti.</p>
              <p>[03] athekā kuladhītā taṃmuhuttasamuṭṭhitena byādhinā sāyanhasamaye  amilātā akilantā kālamakāsi. tamenaṃ ñātakādayo  dārutelādīhi saddhiṃ sāyaṃ susānaṃ netvā susānagopikāya ``imaṃ  jhāpehī''ti bhatiṃ datvā niyyādetvā pakkamiṃsu. sā tassā pārutavatthaṃ  apanetvā taṃmuhuttamataṃ pīṇitapīṇitaṃ suvaṇṇavaṇṇaṃ sarīraṃ disvā,  ``imaṃ ayyassa dassetuṃ patirūpaṃ ārammaṇa''nti cintetvā gantvā theraṃ  vanditvā, ``bhante, evarūpaṃ nāma ārammaṇaṃ atthi, oloketha  ayyā''ti āha. thero ``sādhū''ti vatvā pārupanaṃ nīharāpetvā  pādatalato yāva kesaggā oloketvā ``atipīṇitametaṃ ^a^P1.0071^ea^  rūpaṃ suvaṇṇavaṇṇaṃ aggimhi naṃ pakkhipitvā mahājālāhi  gahitamattakāle mayhaṃ āroceyyāsī''ti vatvā sakaṭṭhānameva gantvā  nisīdi. sā tathā katvā therassa ārocesi. thero gantvā  olokesi. jālāya pahaṭapahaṭaṭṭhānaṃ kabaragāviyā viya sarīravaṇṇaṃ  ahosi, pādā namitvā olambiṃsu, hatthā paṭikuṭiṃsu, ūrunalāṭaṃ  niccammaṃ ahosi ^a^V1.0043^ea^. thero ``idaṃ sarīraṃ idāneva olokentānaṃ  apariyantakaraṃ hutvā idāneva khayaṃ pattaṃ vayaṃ patta''nti rattiṭṭhānaṃ  gantvā nisīditvā khayavayaṃ sampassamāno -- </p>
              <p>[21] ``aniccā vata saṅkhārā, uppādavayadhammino. </p>
              <p>[22] uppajjitvā nirujjhanti, tesaṃ vūpasamo sukho''ti..  (dī0 ni0 2.221, 272; saṃ0 ni0  1.186;  2.143;  jā0 1.1.95) -- </p>
              <p>[25] gāthaṃ vatvā vipassanaṃ vaḍḍhetvā saha paṭisambhidāhi  arahattaṃ pāpuṇi.</p>
              <p>[03] tasmiṃ arahattaṃ patte satthā bhikkhusaṅghaparivuto cārikaṃ caramāno  setabyaṃ gantvā siṃsapāvanaṃ pāvisi. cūḷakāḷassa bhariyāyo  ``satthā kira anuppatto siṃsapāvana''nti sutvā ``amhākaṃ sāmikaṃ  gaṇhissāmā''ti pesetvā satthāraṃ nimantāpesuṃ. buddhānaṃ pana  apariciṇṇaṭṭhāne āsanapaññattiṃ ācikkhantena ekena bhikkhunā  paṭhamataraṃ gantuṃ vaṭṭati. buddhānañhi majjhimaṭṭhāne āsanaṃ paññāpetvā  tassa dakkhiṇato ^a^P1.0072^ea^ sāriputtattherassa, vāmato  ^a^M1.0046^ea^ mahāmoggallānattherassa, tato paṭṭhāya ubhosu passesu bhikkhusaṅghassa  āsanaṃ paññāpetabbaṃ hoti. tasmā mahākāḷatthero cīvarapārupanaṭṭhāne  ṭhatvā, ``cūḷakāḷa, tvaṃ purato gantvā āsanapaññattiṃ ācikkhā''ti  cūḷakāḷaṃ pesesi. tassa diṭṭhakālato paṭṭhāya gehajanā tena saddhiṃ  parihāsaṃ karontā nīcāsanāni saṅghattherassa koṭiyaṃ attharanti,  uccāsanāni saṅghanavakassa koṭiyaṃ. itaro ``mā evaṃ karotha,  nīcāsanāni upari mā paññāpetha, uccāsanāni upari paññāpetha,  nīcāsanāni heṭṭhā''ti āha. itthiyo tassa vacanaṃ asuṇantiyo  viya ``tvaṃ kiṃ karonto vicarasi, kiṃ tava āsanāni paññāpetuṃ na  vaṭṭati, tvaṃ kaṃ āpucchitvā pabbajito, kena pabbajitosi, kasmā  idhāgatosī''ti vatvā nivāsanapārupanaṃ acchinditvā setakāni  nivāsetvā sīse ca mālācumbuṭakaṃ ṭhapetvā, ``gaccha satthāraṃ ānehi,  mayaṃ āsanāni paññāpessāmā''ti pahiṇiṃsu. na ciraṃ bhikkhubhāve  ṭhatvā avassikova uppabbajitattā lajjituṃ na jānāti, tasmā so  tena ākappena nirāsaṅkova gantvā satthāraṃ vanditvā buddhappamukhaṃ  bhikkhusaṅghaṃ ādāya āgato. bhikkhusaṅghassa pana bhattakiccāvasāne  mahākāḷassa bhariyāyo ``imāhi attano sāmiko gahito, mayampi  amhākaṃ sāmikaṃ gaṇhissāmā''ti ^a^P1.0073^ea^ cintetvā  punadivase satthāraṃ nimantayiṃsu. tadā pana āsanapaññāpanatthaṃ añño  bhikkhu agamāsi. tā tasmiṃ khaṇe okāsaṃ alabhitvā buddhappamukhaṃ  bhikkhusaṅghaṃ nisīdāpetvā bhikkhaṃ adaṃsu. cūḷakāḷassa pana dve  bhariyāyo, majjhimakāḷassa ^a^V1.0044^ea^ catasso, mahākāḷassa pana aṭṭha.  bhikkhūpi bhattakiccaṃ kātukāmā nisīditvā bhattakiccamakaṃsu, bahi  gantukāmā uṭṭhāya agamaṃsu. satthā pana nisīditvā bhattakiccaṃ kari.  tassa bhattakiccapariyosāne tā itthiyo, ``bhante, mahākāḷo  amhākaṃ anumodanaṃ katvā āgacchissati, tumhe purato gacchathā''ti  vadiṃsu. satthā ``sādhū''ti vatvā purato agamāsi. gāmadvāraṃ  patvā bhikkhū ujjhāyiṃsu ``kiṃ nāmetaṃ satthārā kataṃ, ñatvā nu kho  kataṃ, udāhu ajānitvā. hiyyo cūḷakāḷassa purato gatattā  pabbajjantarāyo jāto, ajja aññassa purato gatattā antarāyo  nāhosi. idāni mahākāḷaṃ ṭhapetvā āgato, sīlavā kho pana  bhikkhu ācārasampanno, karissati nu kho tassa pabbajjantarāya''nti.  satthā tesaṃ vacanaṃ sutvā nivattitvā ṭhito ``kiṃ kathetha,  bhikkhave''ti pucchi ^a^M1.0047^ea^. te tamatthaṃ ārocesuṃ. ``kiṃ pana tumhe,  bhikkhave, cūḷakāḷaṃ viya mahākāḷaṃ sallakkhethā''ti? ``āma,  bhante''. tassa hi dve pajāpatiyo, imassa aṭṭha. ``aṭṭhahi  parikkhipitvā gahito kiṃ karissati, bhante''ti? satthā ``mā,  bhikkhave, evaṃ avacuttha, cūḷakāḷo uṭṭhāya samuṭṭhāya subhārammaṇabahulo  viharati, papāte ṭhito dubbalarukkhasadiso. mayhaṃ pana putto  mahākāḷo ^a^P1.0074^ea^ asubhānupassī viharati, ghanaselapabbato  viya acalo''ti vatvā imā gāthā abhāsi -- </p>
              <p>[03] 7^b^.^eb^ </p>
              <p>[21] ``subhānupassiṃ viharantaṃ, indriyesu asaṃvutaṃ. </p>
              <p>[27] bhojanamhi cāmattaññuṃ, kusītaṃ hīnavīriyaṃ. </p>
              <p>[22] taṃ ve pasahati māro, vāto rukkhaṃva dubbalaṃ.. </p>
              <p>[03] 8^b^.^eb^ </p>
              <p>[21] ``asubhānupassiṃ viharantaṃ, indriyesu susaṃvutaṃ. </p>
              <p>[27] bhojanamhi ca mattaññuṃ, saddhaṃ āraddhavīriyaṃ. </p>
              <p>[22] taṃ ve nappasahatī māro, vāto selaṃva pabbata''nti..</p>
              <p>[03] tattha ^b^subhānupassiṃ viharanta^eb^nti sutaṃ anupassantaṃ,  iṭṭhārammaṇe mānasaṃ vissajjetvā viharantanti attho. yo hi puggalo  nimittaggāhaṃ anubyañjanaggāhaṃ gaṇhanto ``nakhā sobhanā''ti gaṇhāti,  ``aṅguliyo sobhanā''ti gaṇhāti, ``hatthapādā, jaṅghā, ūru,  kaṭi, udaraṃ, thanā, gīvā, oṭṭhā, dantā, mukhaṃ, nāsā, akkhīni,  kaṇṇā, bhamukā, nalāṭaṃ, kesā, sobhanā''ti gaṇhāti, ``kesā,  lomā, nakhā, dantā, taco, sobhanā''ti ^a^P1.0075^ea^ gaṇhāti,  vaṇṇo subho, saṇṭhānaṃ subhanti, ayaṃ subhānupassī nāma. evaṃ taṃ  subhānupassiṃ viharantaṃ. ^b^indriyesū^eb^ti ^a^V1.0045^ea^ cakkhādīsu chasu  indriyesu. ^b^asaṃvuta^eb^nti cakkhudvārādīni arakkhantaṃ.  pariyesanamattā paṭiggahaṇamattā paribhogamattāti imissā mattāya  ajānanato ^b^bhojanamhi cāmattaññuṃ^eb^. apica paccavekkhaṇamattā  vissajjanamattāti imissāpi mattāya ajānanato amattaññuṃ, idaṃ  bhojanaṃ dhammikaṃ, idaṃ adhammikantipi ajānantaṃ.  kāmacchandabyāpādavihiṃsāvitakkavasitāya ^b^kusītaṃ.  hīnavīriya^eb^nti nibbīriyaṃ catūsu iriyāpathesu vīriyakaraṇarahitaṃ.  ^b^pasahatī^eb^ti abhibhavati ajjhottharati. ^b^vāto rukkhaṃva  dubbala^eb^nti balavavāto chinnapapāte jātaṃ dubbalarukkhaṃ viya. yathā  hi so vāto tassa dubbalarukkhassa pupphaphalapallavādīnipi pāteti,  khuddakasākhāpi bhañjati, mahāsākhāpi ^a^M1.0048^ea^ bhañjati, samūlakampi taṃ rukkhaṃ  uppāṭetvā uddhaṃmūlaṃ adhosākhaṃ katvā gacchati, evameva evarūpaṃ puggalaṃ  anto uppanno kilesamāro pasahati, balavavāto dubbalarukkhassa  ^a^P1.0076^ea^ pupphaphalapallavādipātanaṃ viya  khuddānukhuddakāpattiāpajjanampi karoti, khuddakasākhābhañjanaṃ viya  nissaggiyādiāpattiāpajjanampi karoti, mahāsākhābhañjanaṃ viya  terasasaṅghādisesāpattiāpajjanampi karoti, uppāṭetvā uddhaṃ, mūlakaṃ  heṭṭhāsākhaṃ katvā pātanaṃ viya pārājikāpattiāpajjanampi karoti,  svākkhātasāsanā nīharitvā katipāheneva gihibhāvaṃ pāpetīti evaṃ  evarūpaṃ puggalaṃ kilesamāro attano vase vattetīti attho.</p>
              <p>[03] ^b^asubhānupassi^eb^nti dasasu asubhesu aññataraṃ asubhaṃ passantaṃ  paṭikūlamanasikāre yuttaṃ kese asubhato passantaṃ lome nakhe dante tacaṃ  vaṇṇaṃ saṇṭhānaṃ asubhato passantaṃ. ^b^indriyesū^eb^ti chasu indriyesu.  ^b^susaṃvuta^eb^nti nimittādiggāharahitaṃ pihitadvāraṃ.  amattaññutāpaṭikkhepena ^b^bhojanamhi ca mattaññuṃ. saddha^eb^nti  kammassa ceva phalassa ca saddahanalakkhaṇāya lokikāya saddhāya ceva  tīsu vatthūsu aveccappasādasaṅkhātāya lokuttarasaddhāya ca samannāgataṃ.  ^b^āraddhavīriya^eb^nti paggahitavīriyaṃ paripuṇṇavīriyaṃ. ^b^taṃ  ve^eb^ti evarūpaṃ taṃ puggalaṃ yathā dubbalavāto saṇikaṃ paharanto  ekagghanaṃ selaṃ cāletuṃ na sakkoti, tathā ^a^P1.0077^ea^ abbhantare  uppajjamānopi dubbalakilesamāro nappasahati, khobhetuṃ vā cāletuṃ vā  na sakkotīti attho.</p>
              <p>[03] tāpi kho tassa purāṇadutiyikāyo theraṃ parivāretvā ``tvaṃ kaṃ  āpucchitvā pabbajito, idāni gihī bhavissasi na  bhavissasī''tiādīni vatvā kāsāvaṃ nīharitukāmā ahesuṃ. thero  tāsaṃ ākāraṃ sallakkhetvā nisinnāsanā vuṭṭhāya iddhiyā uppattitvā  kūṭāgārakaṇṇikaṃ dvidhā bhinditvā ākāsenāgantvā satthari gāthā  pariyosāpenteyeva satthu suvaṇṇavaṇṇaṃ sarīraṃ abhitthavanto ākāsato  otaritvā tathāgatassa pāde vandi.</p>
              <p>[03] gāthāpariyosāne ^a^V1.0046^ea^ sampattabhikkhū sotāpattiphalādīsu patiṭṭhahiṃsūti. </p>
              <p>[06] mahākāḷattheravatthu chaṭṭhaṃ. </p>
            </h4>
          </h3>
          <h3>
            <h3n> 7. devadattavatthu</h3n>
            <h4>
              <h4n> </h4n>
              <p>[03] ^b^anikkasāvo^eb^ti ^a^M1.0049^ea^ imaṃ dhammadesanaṃ satthā jetavane viharanto  rājagahe devadattassa kāsāvalābhaṃ ārabbha kathesi.</p>
              <p>[03] ekasmiñhi samaye dve aggasāvakā pañcasate pañcasate attano  attano parivāre ādāya satthāraṃ āpucchitvā vanditvā jetavanato  rājagahaṃ agamaṃsu. rājagahavāsino dvepi tayopi bahūpi ekato hutvā  āgantukadānaṃ adaṃsu. athekadivasaṃ āyasmā sāriputto anumodanaṃ  karonto ^a^P1.0078^ea^ ``upāsakā eko sayaṃ dānaṃ deti, paraṃ  na samādapeti, so nibbattanibbattaṭṭhāne bhogasampadaṃ labhati, no  parivārasampadaṃ. eko sayaṃ na deti, paraṃ samādapeti, so  nibbattanibbattaṭṭhāne parivārasampadaṃ labhati, no bhogasampadaṃ. eko  sayampi na deti, parampi na samādapeti, so nibbattanibbattaṭṭhāne  kañjikamattampi kucchipūraṃ na labhati, anātho hoti nippaccayo.  eko sayampi deti, parampi samādapeti, so nibbattanibbattaṭṭhāne  attabhāvasatepi attabhāvasahassepi attabhāvasatasahassepi bhogasampadañceva  parivārasampadañca labhatī''ti evaṃ dhammaṃ desesi.</p>
              <p>[03] tameko paṇḍitapuriso dhammaṃ sutvā ``acchariyā vata bho,  abbhutā vata bho dhammadesanā, sukāraṇaṃ kathitaṃ, mayā imāsaṃ dvinnaṃ  sampattīnaṃ nipphādakaṃ kammaṃ kātuṃ vaṭṭatī''ti cintetvā -- ``bhante,  sve mayhaṃ bhikkhaṃ gaṇhathā''ti theraṃ nimantesi. ``kittakehi te  bhikkhūhi attho upāsakā''ti. ``kittakā pana vo, bhante,  parivārā''ti? ``sahassamattā upāsakā''ti. ``sabbehi saddhiṃyeva  sve bhikkhaṃ gaṇhatha, bhante''ti. ``thero adhivāsesi''. upāsako  nagaravīthiyaṃ caranto -- ``ammā, tātā, mayā bhikkhusahassaṃ  nimantitaṃ, tumhe kittakānaṃ bhikkhūnaṃ bhikkhaṃ dātuṃ sakkhissatha, tumhe  kittakāna''nti samādapesi. manussā attano attano  pahonakaniyāmena ^a^P1.0079^ea^ -- ``mayaṃ dasannaṃ dassāma, mayaṃ  vīsatiyā, mayaṃ satassā''ti āhaṃsu. upāsako -- ``tena hi  ekasmiṃ ṭhāne samāgamaṃ katvā ekatova parivisissāma ^a^V1.0047^ea^, sabbe  tilataṇḍulasappimadhuphāṇitādīni samāharathā''ti ekasmiṃ ṭhāne  samāharāpesi.</p>
              <p>[03] athassa ^a^M1.0050^ea^ eko kuṭumbiko satasahassagghanikaṃ gandhakāsāvavatthaṃ  datvā -- ``sace te dānavattaṃ nappahoti, idaṃ vissajjetvā yaṃ ūnaṃ, taṃ  pūreyyāsi. sace pahoti, yassicchasi, tassa bhikkhuno  dadeyyāsī''ti āha. tadā tassa sabbaṃ dānavattaṃ pahosi, kiñci  ūnaṃ nāma nāhosi. so manusse pucchi -- ``idaṃ, ayyā, kāsāvaṃ  ekena kuṭumbikena evaṃ nāma vatvā dinnaṃ atirekaṃ jātaṃ, kassa naṃ  demā''ti. ekacce ``sāriputtattherassā''ti āhaṃsu. ekacce ``thero  sassapākasamaye āgantvā gamanasīlo, devadatto amhākaṃ  maṅgalāmaṅgalesu sahāyo udakamaṇiko viya niccaṃ patiṭṭhito, tassa taṃ  demā''ti āhaṃsu. sambahulikāya kathāyapi ``devadattassa  dātabba''nti vattāro bahutarā ahesuṃ, atha naṃ devadattassa adaṃsu. so  taṃ chinditvā sibbitvā rajitvā nivāsetvā pārupitvā vicarati.  taṃ disvā manussā ``nayidaṃ devadattassa anucchavikaṃ,  sāriputtattherassa anucchavikaṃ. devadatto attano ananucchavikaṃ  nivāsetvā pārupitvā vicaratī''ti vadiṃsu. atheko ^a^P1.0080^ea^  disāvāsiko bhikkhu rājagahā sāvatthiṃ gantvā satthāraṃ  vanditvā katapaṭisanthāro satthārā dvinnaṃ aggasāvakānaṃ phāsuvihāraṃ  pucchito ādito paṭṭhāya sabbaṃ taṃ pavattiṃ ārocesi. satthā ``na  kho bhikkhu idāneveso attano ananucchavikaṃ vatthaṃ dhāreti, pubbepi  dhāresiyevā''ti vatvā atītaṃ āhari --</p>
              <p>[03] atīte bārāṇasiyaṃ brahmadatte rajjaṃ kārente bārāṇasivāsī eko  hatthimārako hatthiṃ māretvā māretvā dante ca nakhe ca antāni ca  ghanamaṃsañca āharitvā vikkiṇanto jīvitaṃ kappeti. athekasmiṃ  araññe anekasahassā hatthino gocaraṃ gahetvā gacchantā paccekabuddhe  disvā tato paṭṭhāya gacchamānā gamanāgamanakāle jaṇṇukehi nipatitvā  vanditvā pakkamanti. ekadivasañhi hatthimārako taṃ kiriyaṃ disvā  -- ``ahaṃ ime kicchena māremi, ime ca gamanāgamanakāle paccekabuddhe  vandanti, kiṃ nu kho disvā vandantī''ti cintento --  ``kāsāva''nti sallakkhetvā, ``mayāpi idāni kāsāvaṃ laddhuṃ  vaṭṭatī''ti cintetvā ekassa paccekabuddhassa jātassaraṃ oruyha  nhāyantassa tīre ṭhapitesu kāsāvesu cīvaraṃ thenetvā ^a^M1.0051^ea^ tesaṃ hatthīnaṃ  gamanāgamanamagge sattiṃ gahetvā sasīsaṃ pārupitvā nisīdati.  hatthino taṃ disvā -- ``paccekabuddho''ti saññāya vanditvā pakkamanti.  so tesaṃ sabbapacchato gacchantaṃ sattiyā paharitvā māretvā  dantādīni gahetvā sesaṃ bhūmiyaṃ ^a^P1.0081^ea^ nikhaṇitvā  gacchati. aparabhāge bodhisatto ^a^V1.0048^ea^ hatthiyoniyaṃ paṭisandhiṃ gahetvā  hatthijeṭṭhako yūthapati ahosi. tadāpi so tatheva karoti.  mahāpuriso attano parisāya parihāniṃ ñatvā, ``kuhiṃ ime hatthī  gatā, mandā jātā''ti pucchitvā, ``na jānāma, sāmī''ti vutte,  ``kuhiñci gacchantā maṃ anāpucchitvā na gamissanti, paripanthena  bhavitabba''nti vatvā, ``ekasmiṃ ṭhāne kāsāvaṃ pārupitvā nisinnassa  santikā paripanthena bhavitabba''nti parisaṅkitvā, ``taṃ pariggaṇhituṃ  vaṭṭatī''ti sabbe hatthī purato pesetvā sayaṃ pacchato vilambamāno  āgacchati. so sesahatthīsu vanditvā gatesu mahāpurisaṃ āgacchantaṃ  disvā cīvaraṃ saṃharitvā sattiṃ vissajji. mahāpuriso satiṃ  uppaṭṭhapetvā āgacchanto pacchato paṭikkamitvā sattiṃ vivajjesi. atha  naṃ ``iminā ime hatthī nāsitā''ti gaṇhituṃ pakkhandi. itaro  ekaṃ rukkhaṃ purato katvā nilīyi. atha ``naṃ rukkhena saddhiṃ  soṇḍāya parikkhipitvā gahetvā bhūmiyaṃ pothessāmī''ti tena  nīharitvā dassitaṃ kāsāvaṃ disvā -- ``sacāhaṃ imasmiṃ  dubbhissāmi, anekasahassesu me buddhapaccekabuddhakhīṇāsavesu lajjā nāma  bhinnā bhavissatī''ti adhivāsetvā -- ``tayā me ettakā ñātakā  nāsitā''ti pucchi. ``āma, sāmī''ti. ``kasmā evaṃ  bhāriyakammamakāsi, attano ananucchavikaṃ vītarāgānaṃ anucchavikaṃ  vatthaṃ paridahitvā evarūpaṃ kammaṃ karontena bhāriyaṃ tayā kata''nti.  evañca pana vatvā uttaripi naṃ niggaṇhanto ``anikkasāvo ^a^P1.0082^ea^  kāsāvaṃ...pe0... sa ve kāsāvamarahatī''ti gāthaṃ vatvā --  ``ayuttaṃ te kata''nti vatvā taṃ vissajjesi.</p>
              <p>[03] satthā imaṃ dhammadesanaṃ āharitvā, ``tadā hatthimārako devadatto  ahosi, tassa niggāhako hatthināgo ahamevā''ti jātakaṃ  samodhānetvā, ``na, bhikkhave, idāneva, pubbepi devadatto attano  ananucchavikaṃ vatthaṃ dhāresiyevā''ti vatvā imā gāthā abhāsi -- </p>
              <p>[03] 9^b^.^eb^ </p>
              <p>[21] ``anikkasāvo ^a^M1.0052^ea^ kāsāvaṃ, yo vatthaṃ paridahissati. </p>
              <p>[22] apeto damasaccena, na so kāsāvamarahati.. </p>
              <p>[03] 10^b^.^eb^ </p>
              <p>[21] ``yo ca vantakasāvassa, sīlesu susamāhito. </p>
              <p>[22] upeto damasaccena, sa ve kāsāvamarahatī''ti..</p>
              <p>[03] ^b^chaddantajātakenā^eb^pi (jā0 1.16.122-123) ca  ayamattho dīpetabbo.</p>
              <p>[03] tattha ^a^V1.0049^ea^ ^b^anikkasāvo^eb^ti rāgādīhi kasāvehi sakasāvo.  ^b^paridahissatī^eb^ti nivāsanapārupanāttharaṇavasena paribhuñjissati.  paridhassatītipi pāṭho. ^b^apeto damasaccenā^eb^ti indriyadamena ceva  paramatthasaccapakkhikena vacīsaccena ca apeto, viyutto pariccatthoti  attho. ^b^na so^eb^ti so evarūpo puggalo kāsāvaṃ paridahituṃ  nārahati. ^b^vantakasāvassā^eb^ti catūhi maggehi vantakasāvo  chaḍḍitakasāvo pahīnakasāvo assa. ^b^sīlesū^eb^ti  catupārisuddhisīlesu. ^b^susamāhito^eb^ti suṭṭhu samāhito suṭṭhito.  ^b^upeto^eb^ti indriyadamena ceva vuttappakārena ca saccena upagato.  ^b^sa ve^eb^ti so evarūpo puggalo taṃ gandhakāsāvavatthaṃ arahatīti.</p>
              <p>[03] gāthāpariyosāne ^a^P1.0083^ea^ so disāvāsiko bhikkhu  sotāpanno ahosi, aññepi bahū sotāpattiphalādīni pāpuṇiṃsu.  desanā mahājanassa sātthikā ahosīti. </p>
              <p>[06] devadattavatthu sattamaṃ. </p>
            </h4>
          </h3>
          <h3>
            <h3n> 8. sāriputtattheravatthu</h3n>
            <h4>
              <h4n> </h4n>
              <p>[03] ^b^asāre sāramatino^eb^ti imaṃ dhammadesanaṃ satthā veḷuvane  viharanto aggasāvakehi niveditaṃ sañcayassa anāgamanaṃ ārabbha  kathesi.</p>
              <p>[03] tatrāyaṃ anupubbikathā -- amhākañhi satthā ito  kappasatasahassādhikānaṃ catunnaṃ asaṅkhyeyyānaṃ matthake amaravatiyā  nāma nagare sumedho nāma brāhmaṇakumāro hutvā sabbasippesu nipphattiṃ  patvā mātāpitūnaṃ ^a^M1.0053^ea^ accayena anekakoṭisaṅkhyaṃ dhanaṃ pariccajitvā  isipabbajjaṃ pabbajitvā himavante vasanto jhānābhiññā nibbattetvā  ākāsena gacchanto dīpaṅkaradasabalassa sudassanavihārato  rammavatīnagaraṃ pavisanatthāya maggaṃ sodhayamānaṃ janaṃ disvā sayampi  ekaṃ padesaṃ gahetvā maggaṃ sodheti. tasmiṃ asodhiteyeva āgatassa  satthuno attānaṃ setuṃ katvā kalale ajinacammaṃ attharitvā ``satthā  sasāvakasaṅgho kalalaṃ anakkamitvā maṃ akkamanto gacchatū''ti nipanno.  satthārā taṃ disvāva ``buddhaṅkuro esa, anāgate  kappasatasahassādhikānaṃ catunnaṃ ^a^P1.0084^ea^ asaṅkhyeyyānaṃ  pariyosāne gotamo nāma buddho bhavissatī''ti byākato. tassa  satthuno aparabhāge ``koṇḍañño maṅgalo sumano revato sobhito  anomadassī padumo nārado padumuttaro sumedho sujāto piyadassī  atthadassī dhammadassī siddhattho tisso phusso vipassī sikhī  vessabhū kakusandho koṇāgamano kassapo''ti lokaṃ obhāsetvā  uppannānaṃ imesampi tevīsatiyā ^a^V1.0050^ea^ buddhānaṃ santike laddhabyākaraṇo,  ``dasa pāramiyo, dasa upapāramiyo, dasa paramatthapāramiyo''ti  samattiṃsa pāramiyo pūretvā vessantarattabhāve ṭhito pathavikampanāni  mahādānāni datvā puttadāraṃ pariccajitvā āyupariyosāne tusitapure  nibbattitvā tattha yāvatāyukaṃ ṭhatvā dasa sahassacakkavāḷadevatāhi  sannipatitvā -- </p>
              <p>[21] ``kālo deva mahāvīra, uppajja mātukucchiyaṃ. </p>
              <p>[22] sadevakaṃ tārayanto, bujjhassu amataṃ pada''nti.. (bu0  vaṃ0 1.67) -- </p>
              <p>[25] vutte -- </p>
              <p>[21] ``kālaṃ desañca dīpañca, kulaṃ mātarameva ca. </p>
              <p>[22] ime pañca viloketvā, uppajjati mahāyaso''ti.. -- </p>
              <p>[25] pañca mahāvilokanāni viloketvā tato cuto  sakyarājakule paṭisandhiṃ gahetvā dasamāsaccayena mātukucchito vijāyi.  soḷasavassakāle tattha mahāsampattiyā parihariyamāno anukkamena  bhadrayobbanaṃ patvā tiṇṇaṃ utūnaṃ anucchavikesu tīsu pāsādesu  devalokasiriṃ ^a^M1.0054^ea^ viya rajjasiriṃ anubhavanto uyyānakīḷāya gamanasamaye  anukkamena jiṇṇabyādhimatasaṅkhāte tayo ^a^P1.0085^ea^ devadūte  disvā sañjātasaṃvego nivattitvā catutthavāre pabbajitaṃ disvā,  ``sādhu pabbajjā''ti pabbajjāya ruciṃ uppādetvā uyyānaṃ gantvā tattha  divasaṃ khepetvā maṅgalapokkharaṇītīre nisinno kappakavesaṃ gahetvā  āgatena vissakammena devaputtena alaṅkatapaṭiyatto rāhulakumārassa  jātasāsanaṃ sutvā puttasinehassa balavabhāvaṃ ñatvā, ``yāva idaṃ  bandhanaṃ na vaḍḍhati, tāvadeva naṃ chindissāmī''ti cintetvā sāyaṃ  nagaraṃ pavisanto -- </p>
              <p>[21] ``nibbutā nūna sā mātā, nibbuto nūna so pitā. </p>
              <p>[22] nibbutā nūna sā nārī, yassāyaṃ īdiso patī''ti..  -- </p>
              <p>[25] kisāgotamiyā nāma pitucchādhītāya bhāsitaṃ imaṃ gāthaṃ  sutvā, ``ahaṃ imāya nibbutapadaṃ sāvito''ti muttāhāraṃ omuñcitvā  tassā pesetvā attano bhavanaṃ pavisitvā sirisayane nisinno  niddopagatānaṃ nāṭakitthīnaṃ vippakāraṃ disvā nibbinnahadayo channaṃ  uṭṭhāpetvā kaṇḍakaṃ āharāpetvā taṃ āruyha channasahāyo  dasasahassacakkavāḷadevatāhi parivuto mahābhinikkhamanaṃ nikkhamitvā  ^a^V1.0051^ea^ anomānadītīre pabbajitvā anukkamena rājagahaṃ gantvā tattha piṇḍāya  caritvā paṇḍavapabbatapabbhāre nisinno magadharaññā rajjena  nimantiyamāno taṃ paṭikkhipitvā sabbaññutaṃ patvā attano vijitaṃ  āgamanatthāya tena gahitapaṭiñño āḷārañca udakañca upasaṅkamitvā  tesaṃ santike adhigatavisesaṃ analaṅkaritvā chabbassāni mahāpadhānaṃ  padahitvā visākhapuṇṇamadivase ^a^P1.0086^ea^ pātova sujātāya  dinnapāyasaṃ paribhuñjitvā nerañjarāya nadiyā suvaṇṇapātiṃ pavāhetvā  nerañjarāya nadiyā tīre mahāvanasaṇḍe nānāsamāpattīhi divasabhāgaṃ  vītināmetvā sāyanhasamaye sottiyena dinnaṃ tiṇaṃ gahetvā kāḷena  nāgarājena abhitthutaguṇo bodhimaṇḍaṃ āruyha tiṇāni santharitvā  ``na tāvimaṃ pallaṅkaṃ bhindissāmi, yāva me anupādāya ^a^M1.0055^ea^ āsavehi  cittaṃ na muccissatī''ti paṭiññaṃ katvā puratthābhimukho nisīditvā  sūriye anatthaṅgamiteyeva mārabalaṃ vidhamitvā paṭhamayāme  pubbenivāsañāṇaṃ, majjhimayāme cutūpapātañāṇaṃ patvā pacchimayāmāvasāne  paccayākāre ñāṇaṃ otāretvā aruṇuggamane  dasabalacatuvesārajjādisabbaguṇapaṭimaṇḍitaṃ sabbaññutaññāṇaṃ  paṭivijjhitvā sattasattāhaṃ bodhimaṇḍe vītināmetvā aṭṭhame sattāhe  ajapālanigrodhamūle nisinno dhammagambhīratāpaccavekkhaṇena appossukkataṃ  āpajjamāno dasasahassacakkavāḷamahābrahmaparivārena sahampatibrahmunā  āyācitadhammadesano buddhacakkhunā lokaṃ voloketvā brahmuno ajjhesanaṃ  adhivāsetvā, ``kassa nu kho ahaṃ paṭhamaṃ dhammaṃ deseyya''nti  olokento āḷārudakānaṃ kālakatabhāvaṃ ñatvā pañcavaggiyānaṃ  bhikkhūnaṃ bahūpakārataṃ anussaritvā uṭṭhāyāsanā kāsipuraṃ ^a^P1.0087^ea^  gacchanto antarāmagge upakena saddhiṃ mantetvā  āsāḷhipuṇṇamadivase isipatane migadāye pañcavaggiyānaṃ vasanaṭṭhānaṃ  patvā te ananucchavikena samudācārena samudācarante saññāpetvā  aññātakoṇḍaññappamukhe aṭṭhārasa brahmakoṭiyo amatapānaṃ pāyento  dhammacakkaṃ pavattetvā pavattitavaradhammacakko pañcamiyaṃ pakkhassa sabbepi  te bhikkhū arahatte patiṭṭhāpetvā taṃ divasameva yasakulaputtassa  upanissayasampattiṃ disvā taṃ rattibhāge nibbinditvā gehaṃ pahāya  nikkhantaṃ disvā, ``ehi yasā''ti pakkositvā tasmiṃyeva rattibhāge  sotāpattiphalaṃ pāpetvā punadivase arahattaṃ pāpetvā aparepi tassa  sahāyake catupaṇṇāsa jane ehibhikkhupabbajjāya pabbājetvā arahattaṃ  pāpesi.</p>
              <p>[03] evaṃ loke ekasaṭṭhiyā arahantesu jātesu vuṭṭhavasso pavāretvā,  ``caratha, bhikkhave, cārika''nti saṭṭhi bhikkhū disāsu pesetvā sayaṃ  uruvelaṃ gacchanto antarāmagge kappāsikavanasaṇḍe tiṃsa jane  bhaddavaggiyakumāre vinesi. tesu sabbapacchimako sotāpanno  sabbuttamo anāgāmī ahosi. te sabbepi ehibhikkhubhāveneva  pabbājetvā disāsu pesetvā sayaṃ ^a^V1.0052^ea^ uruvelaṃ gantvā aḍḍhuḍḍhāni  pāṭihāriyasahassāni dassetvā uruvelakassapādayo ^a^P1.0088^ea^  sahassajaṭilaparivāre tebhātikajaṭile vinetvā ehibhikkhubhāveneva  pabbājetvā gayāsīse ^a^M1.0056^ea^ nisīdāpetvā ^b^ādittapariyāyadesanāya^eb^  (mahāva0 54; saṃ0 ni0  4.28) arahatte patiṭṭhāpetvā tena  arahantasahassena parivuto ``bimbisārarañño dinnaṃ paṭiññaṃ  mocessāmī''ti rājagahanagarūpacāre laṭṭhivanuyyānaṃ gantvā, ``satthā  kira āgato''ti sutvā dvādasanahutehi brāhmaṇagahapatikehi saddhiṃ  āgatassa rañño madhuradhammakathaṃ kathento rājānaṃ ekādasahi nahutehi  saddhiṃ sotāpattiphale patiṭṭhāpetvā ekanahutaṃ saraṇesu patiṭṭhāpetvā  punadivase sakkena devarājena māṇavakavaṇṇaṃ gahetvā abhitthutaguṇo  rājagahanagaraṃ pavisitvā rājanivesane katabhattakicco veḷuvanārāmaṃ  paṭiggahetvā tattheva vāsaṃ kappesi. tattha naṃ sāriputtamoggallānā  upasaṅkamiṃsu.</p>
              <p>[03] tatrāyaṃ anupubbikathā -- anuppanneyeva hi buddhe rājagahato  avidūre upatissagāmo kolitagāmoti dve brāhmaṇagāmā ahesuṃ. tesu  upatissagāme sāriyā nāma brāhmaṇiyā gabbhassa patiṭṭhitadivaseyeva  kolitagāme moggaliyā nāma brāhmaṇiyāpi gabbho patiṭṭhāsi. tāni  kira dvepi kulāni yāva sattamā kulaparivaṭṭā  ābaddhapaṭibaddhasahāyakāneva ahesuṃ, tāsaṃ dvinnampi ekadivasameva  gabbhaparihāraṃ adaṃsu. tā ubhopi dasamāsacceyena putte vijāyiṃsu.  nāmaggahaṇadivase sāriyā brāhmaṇiyā puttassa upatissagāmake  jeṭṭhakulassa puttattā ^b^upatisso^eb^ti nāmaṃ kariṃsu ^a^P1.0089^ea^,  itarassa kolitagāme jeṭṭhakulassa puttattā ^b^kolito^eb^ti nāmaṃ  kariṃsu. te ubhopi vuḍḍhimanvāya sabbasippānaṃ pāraṃ agamaṃsu.  upatissamāṇavassa kīḷanatthāya nadiṃ vā uyyānaṃ vā gamanakāle pañca  suvaṇṇasivikasatāni parivārāni honti, kolitamāṇavassa pañca  ājaññayuttarathasatāni. dvepi janā pañcapañcamāṇavakasataparivārā  honti. rājagahe ca anusaṃvaccharaṃ giraggasamajjo nāma ahosi.  tesaṃ dvinnampi ekaṭṭhāneyeva mañcaṃ bandhanti. dvepi ekato nisīditvā  samajjaṃ passantā hasitabbaṭṭhāne hasanti, saṃvegaṭṭhāne saṃvejenti, dāyaṃ  dātuṃ yuttaṭṭhāne dāyaṃ denti. tesaṃ imināva niyāmena ekadivasaṃ  samajjaṃ passantānaṃ paripākagatattā ñāṇassa purimadivasesu viya  hasitabbaṭṭhāne hāso vā saṃvegaṭṭhāne saṃvego vā dātuṃ yuttaṭṭhāne dānaṃ vā  nāhosi ^a^M1.0057^ea^. dvepi pana janā evaṃ cintayiṃsu -- ``kimettha  oloketabbaṃ atthi, sabbepime appatte vassasate appaṇṇattikabhāvaṃ  gamissanti, amhehi pana ekaṃ mokkhadhammaṃ pariyesituṃ vaṭṭatī''ti  ārammaṇaṃ gahetvā nisīdiṃsu. tato kolito upatissaṃ āha --  ``samma upatissa, na tvaṃ aññesu divasesu viya haṭṭhapahaṭṭho, idāni  anattamanadhātukosi, kiṃ te sallakkhita''nti? ``samma kolita,  etesaṃ volokane sāro natthi ^a^V1.0053^ea^ ^a^P1.0090^ea^, niratthakametaṃ, attano  mokkhadhammaṃ gavesituṃ vaṭṭatī''ti idaṃ cintayanto nisinnomhi. tvaṃ  pana kasmā anattamanosīti? sopi tatheva āha. athassa attanā  saddhiṃ ekajjhāsayataṃ ñatvā upatisso āha -- ``amhākaṃ ubhinnampi  sucintikaṃ, mokkhadhammaṃ pana gavesantehi ekā pabbajjā laddhuṃ vaṭṭati.  kassa santike pabbajāmā''ti?</p>
              <p>[03] tena kho pana samayena sañcayo nāma paribbājako rājagahe  paṭivasati mahatiyā paribbājakaparisāya saddhiṃ. te ``tassa  santike pabbajissāmā''ti pañcamāṇavakasatāni ``sivikāyo ca  rathe ca gahetvā gacchathā''ti uyyojetvā ekāya sivikāya ekena  rathena gantvā sañcayassa santike pabbajiṃsu. tesaṃ pabbajitakālato  paṭṭhāya sañcayo atirekalābhaggayasaggappatto ahosi. te katipāheneva  sabbaṃ sañcayassa samayaṃ parimadditvā, ``ācariya, tumhākaṃ  jānanasamayo ettakova, udāhu uttarimpi atthī''ti pucchiṃsu.  ``ettakova sabbaṃ tumhehi ñāta''nti vutte cintayiṃsu -- ``evaṃ sati  imassa santike brahmacariyavāso niratthako, mayaṃ yaṃ mokkhadhammaṃ  gavesituṃ nikkhantā, so imassa santike uppādetuṃ na sakkā, mahā  kho pana jambudīpo, gāmanigamarājadhāniyo carantā addhā  mokkhadhammadesakaṃ kañci ācariyaṃ labhissāmā''ti. tato paṭṭhāya,  ``yattha yattha paṇḍitā samaṇabrāhmaṇā atthī''ti vadanti, tattha tattha  gantvā sākacchaṃ karonti. tehi puṭṭhaṃ pañhaṃ aññe kathetuṃ ^a^P1.0091^ea^  na sakkonti, te pana tesaṃ pañhaṃ vissajjenti. evaṃ  sakalajambudīpaṃ pariggaṇhitvā nivattitvā sakaṭṭhānameva āgantvā,  ``samma kolita, amhesu yo paṭhamaṃ amataṃ adhigacchati, so itarassa  ārocetū''ti katikaṃ akaṃsuṃ.</p>
              <p>[03] evaṃ tesu katikaṃ katvā viharantesu satthā vuttānukkamena rājagahaṃ  patvā veḷuvanaṃ paṭiggahetvā veḷuvane viharati. tadā ``caratha,  bhikkhave, cārikaṃ ^a^M1.0058^ea^ bahujanahitāyā''ti ratanattayaguṇapakāsanatthaṃ  uyyojitānaṃ ekasaṭṭhiyā arahantānaṃ antare pañcavaggiyānaṃ abbhantaro  assajitthero paṭinivattitvā rājagahaṃ āgato, punadivase pātova  pattacīvaramādāya rājagahaṃ piṇḍāya pāvisi. tasmiṃ samaye  upatissaparibbājakopi pātova bhattakiccaṃ katvā paribbājakārāmaṃ  gacchanto theraṃ disvā cintesi -- ``mayā evarūpo pabbajito nāma  na diṭṭhapubboyeva, ye loke arahanto vā arahattamaggaṃ vā samāpannā,  ayaṃ tesaṃ bhikkhūnaṃ aññataro, yaṃnūnāhaṃ imaṃ bhikkhuṃ upasaṅkamitvā  puccheyyaṃ -- `kaṃsi tvaṃ, āvuso, uddissa pabbajito, ko vā te  satthā, kassa vā tvaṃ dhammaṃ rocesī'''ti? athassa etadahosi --  ``akālo kho imaṃ bhikkhuṃ pañhaṃ pucchituṃ, antaragharaṃ paviṭṭho  piṇḍāya carati, yaṃnūnāhaṃ imaṃ ^a^V1.0054^ea^ bhikkhuṃ piṭṭhito piṭṭhito anubandheyyaṃ,  atthikehi upaññātaṃ magga''nti. so theraṃ laddhapiṇḍapātaṃ aññataraṃ  okāsaṃ gacchantaṃ disvā nisīditukāmatañcassa ñatvā attano  ^a^P1.0092^ea^ paribbājakapīṭhakaṃ paññāpetvā adāsi, so  bhattakiccapariyosānepissa attano kuṇḍikāya udakaṃ adāsi.</p>
              <p>[03] evaṃ ācariyavattaṃ katvā katabhattakiccena therena saddhiṃ  madhurapaṭisanthāraṃ katvā evamāha -- ``vippasannāni kho pana te,  āvuso, indriyāni, parisuddho chavivaṇṇo pariyodāto, kaṃsi tvaṃ,  āvuso, uddissa pabbajito, ko vā te satthā, kassa vā tvaṃ dhammaṃ  rocesī''ti pucchi. thero cintesi -- ``ime paribbājakā nāma  sāsanassa paṭipakkhabhūtā, imassa sāsanassa gambhīrataṃ  dassessāmī''ti. attano navakabhāvaṃ dassento āha -- ``ahaṃ kho,  āvuso, navo acirapabbajito, adhunāgato imaṃ dhammavinayaṃ, na  tāvāhaṃ sakkhissāmi vitthārena dhammaṃ desetu''nti. paribbājako --  ``ahaṃ upatisso nāma, tvaṃ yathāsattiyā appaṃ vā bahuṃ vā vada, etaṃ  nayasatena nayasahassena paṭivijjhituṃ mayhaṃ bhāro''ti cintetvā āha  -- </p>
              <p>[21] ``appaṃ vā bahuṃ vā bhāsassu, atthaṃyeva me brūhi. </p>
              <p>[22] attheneva me attho, kiṃ kāhasi byañjanaṃ bahu''nti..  (mahāva0 60).</p>
              <p>[03] evaṃ ^a^M1.0059^ea^ vutte thero -- ``ye dhammā hetuppabhavā''ti (mahāva0 60;  apa0 thera 1.1.286) gāthamāha. paribbājako paṭhamapadadvayameva  sutvā sahassanayapaṭimaṇḍite sotāpattiphale patiṭṭhahi, itaraṃ padadvayaṃ  ^a^P1.0093^ea^ sotāpannakāle niṭṭhāpesi. so sotāpanno hutvā  uparivisese appavattante ``bhavissati ettha kāraṇa''nti sallakkhetvā  theraṃ āha -- ``bhante, mā upari dhammadesanaṃ vaḍḍhayittha, ettakameva  hotu, kuhiṃ amhākaṃ satthā vasatī''ti? ``veḷuvane, āvuso''ti.  ``tena hi, bhante, tumhe purato yātha, mayhaṃ eko sahāyako atthi,  amhehi ca aññamaññaṃ katikā katā `amhesu yo amataṃ paṭhamaṃ  adhigacchati, so itarassa ārocetū'ti. ahaṃ taṃ paṭiññaṃ mocetvā  sahāyakaṃ gahetvā tumhākaṃ gatamaggeneva satthu santikaṃ āgamissāmīti  pañcapatiṭṭhitena therassa pādesu nipatitvā tikkhattuṃ padakkhiṇaṃ katvā  theraṃ uyyojetvā paribbājakārāmābhimukho agamāsi''.</p>
              <p>[03] atha kho kolitaparibbājako taṃ dūratova āgacchantaṃ disvā,  ``ajja mayhaṃ sahāyakassa ^a^V1.0055^ea^ mukhavaṇṇo na aññadivasesu viya, addhā  tena amataṃ adhigataṃ bhavissatī''ti amatādhigamaṃ pucchi. sopissa  ``āmāvuso, amataṃ adhigata''nti paṭijānitvā tameva gāthaṃ abhāsi.  gāthāpariyosāne kolito sotāpattiphale patiṭṭhahitvā āha --  ``kuhiṃ kira, samma, amhākaṃ satthā vasatī''ti? ``veḷuvane kira,  samma, evaṃ no ācariyena assajittherena kathita''nti. ``tena hi,  samma, āyāma, satthāraṃ passissāmā''ti. sāriputtatthero ca nāmesa  sadāpi ācariyapūjakova, tasmā sahāyaṃ evamāha -- ``samma, amhehi  adhigataṃ amataṃ amhākaṃ ācariyassa sañcayaparibbājakassāpi  kathessāma, bujjhamāno ^a^P1.0094^ea^ paṭivijjhissati,  appaṭivijjhanto amhākaṃ saddahitvā satthu, santikaṃ gamissati,  buddhānaṃ desanaṃ sutvā maggaphalapaṭivedhaṃ karissatī''ti. tato dvepi  janā sañcayassa santikaṃ agamaṃsu.</p>
              <p>[03] sañcayo te disvāva -- ``kiṃ, tātā, koci vo  amatamaggadesako laddho''ti pucchi. ``āma, ācariya, laddho,  buddho loke uppanno, dhammo loke uppanno, saṅgho loke uppanno,  tumhe tucche asāre vicaratha, tasmā etha, satthu santikaṃ  gamissāmā''ti. ``gacchatha tumhe, nāhaṃ sakkhissāmī''ti   ^a^M1.0060^ea^. ``kiṃ kāraṇāhi''? ``ahaṃ mahājanassa ācariyo hutvā vicariṃ,  vicarantassa me antevāsikavāso cāṭiyā udañcanabhāvappatti viya  hoti, na sakkhissāmahaṃ antevāsikavāsaṃ vasitu''nti. ``mā evaṃ  karittha, ācariyā''ti. ``hotu, tātā, gacchatha tumhe, nāhaṃ  sakkhissāmī''ti. ācariya, loke buddhassa uppannakālato paṭṭhāya  mahājano gandhamālādihattho gantvā tameva pūjessati, mayampi tattheva  gamissāma. ``tumhe kiṃ karissathā''ti? ``tātā, kiṃ nu kho  imasmiṃ loke dandhā bahū, udāhu paṇḍitā''ti. ``dandhā, ācariya,  bahū, paṇḍitā ca nāma katipayā eva hontī''ti. ``tena hi,  tātā, paṇḍitā paṇḍitassa samaṇassa gotamassa santikaṃ gamissanti,  dandhā dandhassa mama santikaṃ āgamissanti ^a^P1.0095^ea^,  gacchatha tumhe, nāhaṃ gamissāmī''ti. te ``paññāyissatha tumhe,  ācariyā''ti pakkamiṃsu. tesu gacchantesu sañcayassa parisā bhijji,  tasmiṃ khaṇe ārāmo tuccho ahosi. so tucchaṃ ārāmaṃ disvā  uṇhaṃ lohitaṃ chaḍḍesi. tehipi saddhiṃ gacchantesu pañcasu  paribbājakasatesu sañcayassa aḍḍhateyyasatāni nivattiṃsu, atha kho te  attano antevāsikehi aḍḍhateyyehi paribbājakasatehi saddhiṃ veḷuvanaṃ  agamaṃsu.</p>
              <p>[03] satthā catuparisamajjhe nisinno dhammaṃ desento te dūratova  disvā bhikkhū āmantesi -- ``ete, bhikkhave, dve sahāyakā  āgacchanti kolito ca upatisso ca, etaṃ me sāvakayugaṃ bhavissati  aggaṃ bhaddayuga''nti. te satthāraṃ vanditvā ekamantaṃ nisīdiṃsu,  nisīditvā ca pana ^a^V1.0056^ea^ bhagavantaṃ etadavocuṃ -- ``labheyyāma mayaṃ, bhante,  bhagavato santike pabbajjaṃ, labheyyāma upasampada''nti. ``etha,  bhikkhavo''ti bhagavā avoca -- ``svākkhāto dhammo, caratha  brahmacariyaṃ sammā dukkhassa antakiriyāyā''ti. sabbepi  iddhimayapattacīvaradharā saṭṭhivassikattherā viya ahesuṃ.</p>
              <p>[03] atha nesaṃ parisāya caritavasena satthā dhammadesanaṃ vaḍḍhesi.  ṭhapetvā dve aggasāvake avasesā arahattaṃ pāpuṇiṃsu, aggasāvakānaṃ pana  uparimaggattayakiccaṃ na niṭṭhāsi. kiṃ kāraṇā?  sāvakapāramiñāṇassa mahantatāya. athāyasmā mahāmoggallāno  pabbajitadivasato ^a^M1.0061^ea^ ^a^P1.0096^ea^ sattame divase magadharaṭṭhe  kallavālagāmakaṃ upanissāya viharanto thinamiddhe okkamante satthārā  saṃvejito thinamiddhaṃ vinodetvā tathāgatena dinnaṃ dhātukammaṭṭhānaṃ  suṇantova uparimaggattayakiccaṃ niṭṭhāpetvā sāvakapāramiñāṇassa matthakaṃ  patto. sāriputtattheropi pabbajitadivasato aḍḍhamāsaṃ atikkamitvā  satthārā saddhiṃ tameva rājagahaṃ upanissāya sūkarakhataleṇe viharanto  attano bhāgineyyassa dīghanakhaparibbājakassa vedanāpariggahasuttante  desiyamāne suttānusārena ñāṇaṃ pesetvā parassa vaḍḍhitabhattaṃ  paribhuñjanto viya sāvakapāramiñāṇassa matthakaṃ patto. nanu cāyasmā  mahāpañño, atha kasmā mahāmoggallānato ciratarena sāvakapāramiñāṇaṃ  pāpuṇīti? parikammamahantatāya. yathā hi duggatamanussā yattha  katthaci gantukāmā khippameva nikkhamanti, rājūnaṃ pana  hatthivāhanakappanādiṃ mahantaṃ parikammaṃ laddhuṃ vaṭṭati, evaṃsampadamidaṃ  veditabbaṃ.</p>
              <p>[03] taṃ divasaññeva pana satthā vaḍḍhamānakacchāyāya veḷuvane  sāvakasannipātaṃ katvā dvinnaṃ therānaṃ aggasāvakaṭṭhānaṃ datvā pātimokkhaṃ  uddisi. bhikkhū ujjhāyiṃsu -- ``satthā mukholokanena bhikkhaṃ  deti, aggasāvakaṭṭhānaṃ dadantena nāma paṭhamaṃ pabbajitānaṃ pañcavaggiyānaṃ  dātuṃ vaṭṭati, ete anolokentena yasatherappamukhānaṃ  pañcapaṇṇāsabhikkhūnaṃ dātuṃ vaṭṭati, ete anolokentena bhaddavaggiyānaṃ  ^a^P1.0097^ea^ tiṃsajanānaṃ, ete anolokentena uruvelakassapādīnaṃ  tebhātikānaṃ, ete pana ettake mahāthere pahāya sabbapacchā pabbajitānaṃ  aggasāvakaṭṭhānaṃ dadantena mukhaṃ oloketvā dinna''nti. satthā,  ``kiṃ kathetha, bhikkhave''ti pucchitvā, ``idaṃ nāmā''ti vutte  ``nāhaṃ, bhikkhave, mukhaṃ oloketvā bhikkhaṃ demi, etesaṃ pana attanā  attanā patthitapatthitameva demi. aññātakoṇḍañño hi ekasmiṃ sasse  nava vāre aggasassadānaṃ dadanto aggasāvakaṭṭhānaṃ patthetvā nādāsi,  aggadhammaṃ pana arahattaṃ sabbapaṭhamaṃ paṭivijjhituṃ patthetvā adāsī''ti.  ``kadā pana bhagavā''ti? ``suṇissatha, bhikkhave''ti.  ``āma, bhante''ti, bhagavā atītaṃ āhari --</p>
              <p>[03] bhikkhave ^a^V1.0057^ea^, ito ekanavutikappe vipassī nāma bhagavā loke  udapādi. tadā mahākāḷo cūḷakāḷoti dvebhātikā kuṭumbikā mahantaṃ  sālikkhettaṃ ^a^M1.0062^ea^ vapāpesuṃ. athekadivasaṃ cūḷakāḷo sālikkhettaṃ gantvā  ekaṃ sāligabbhaṃ phāletvā khādi, taṃ atimadhuraṃ ahosi. so  buddhappamukhassa saṅghassa sāligabbhadānaṃ dātukāmo hutvā jeṭṭhabhātikaṃ  upasaṅkamitvā, ``bhātika, sāligabbhaṃ phāletvā buddhānaṃ anucchavikaṃ  katvā pacāpetvā dānaṃ demā''ti āha. ``kiṃ vadesi, tāta,  sāligabbhaṃ phāletvā dānaṃ nāma neva atīte bhūtapubbaṃ, na anāgatepi  bhavissati, mā sassaṃ nāsayī''ti; vuttopi so punappunaṃ yāciyeva  ^a^P1.0098^ea^. atha naṃ bhātā, ``tena hi sālikkhettaṃ dve  koṭṭhāse katvā mama koṭṭhāsaṃ anāmasitvā attano koṭṭhāse khette yaṃ  icchasi, taṃ karohī''ti āha. so ``sādhū''ti khettaṃ vibhajitvā  bahū manusse hatthakammaṃ yācitvā sāligabbhaṃ phāletvā nirudakena  khīrena pacāpetvā sappimadhusakkharādīhi yojetvā buddhappamukhassa  bhikkhusaṅghassa dānaṃ datvā bhattakiccapariyosāne -- ``idaṃ, bhante,  mama aggadānaṃ aggadhammassa sabbapaṭhamaṃ paṭivedhāya saṃvattatū''ti āha.  satthā ``evaṃ hotū''ti anumodanamakāsi.</p>
              <p>[03] so khettaṃ gantvā olokento sakalakkhettaṃ kaṇṇikabaddhehi viya  sālisīsehi sañchannaṃ disvā pañcavidhapītiṃ paṭilabhitvā, ``lābhā  vata me''ti cintetvā puthukakāle puthukaggaṃ nāma adāsi, gāmavāsīhi  saddhiṃ aggasassadānaṃ nāma adāsi, lāyane lāyanaggaṃ, veṇikaraṇe  veṇaggaṃ, kalāpādīsu kalāpaggaṃ, khalaggaṃ, khalabhaṇḍaggaṃ, koṭṭhagganti.  evaṃ ekasasse nava vāre aggadānaṃ adāsi. tassa sabbavāresu  gahitagahitaṭṭhānaṃ paripūri, sassaṃ atirekaṃ uṭṭhānasampannaṃ ahosi.  dhammo hi nāmesa attānaṃ rakkhantaṃ rakkhati. tenāha bhagavā -- </p>
              <p>[21] ``dhammo ^a^P1.0099^ea^ have rakkhati dhammacāriṃ, </p>
              <p>[27] dhammo suciṇṇo sukhamāvahāti. </p>
              <p>[26] esānisaṃso dhamme suciṇṇe, </p>
              <p>[22] na duggatiṃ gacchati dhammacārī''ti.. (theragā0 303;  jā0 1.10.102) -- </p>
              <p>[25] ``evamesa ^a^M1.0063^ea^ vipassīsammāsambuddhakāle aggadhammaṃ paṭhamaṃ  paṭivijjhituṃ patthento nava vāre aggadānāni adāsi. ito  satasahassakappamatthake pana haṃsavatīnagare padumuttarasambuddhakālepi sattāhaṃ  mahādānaṃ datvā tassa bhagavato pādamūle nipajjitvā aggadhammassa  paṭhamaṃ paṭivijjhanatthameva ^a^V1.0058^ea^ patthanaṃ ṭhapesi. iti iminā patthitameva  mayā dinnaṃ, nāhaṃ, bhikkhave, mukhaṃ oloketvā demī''ti.</p>
              <p>[03] ``yasakulaputtappamukhā pañcapaññāsa janā kiṃ kammaṃ kariṃsu,  bhante''ti? ``etepi ekassa buddhassa santike arahattaṃ patthentā bahuṃ  puññakammaṃ katvā aparabhāge anuppanne buddhe sahāyakā hutvā  vaggabandhanena puññāni karontā anāthamatasarīrāni paṭijaggantā  vicariṃsu. te ekadivasaṃ sagabbhaṃ itthiṃ kālakataṃ disvā,  `jhāpessāmā'ti susānaṃ hariṃsu. tesu pañca jane `tumhe jhāpethā'ti  susāne ṭhapetvā sesā gāmaṃ paviṭṭhā. yasadārako taṃ matasarīraṃ sūlehi  vijjhitvā parivattetvā parivattetvā jhāpento asubhasaññaṃ paṭilabhi,  itaresampi catunnaṃ janānaṃ -- `passatha, bho, imaṃ sarīraṃ tattha tattha  viddhaṃsitacammaṃ, kabaragorūpaṃ viya asuciṃ duggandhaṃ paṭikūla'nti  ^a^P1.0100^ea^ dassesi. tepi tattha asubhasaññaṃ paṭilabhiṃsu.  te pañcapi janā gāmaṃ gantvā sesasahāyakānaṃ kathayiṃsu. yaso pana  dārako gehaṃ gantvā mātāpitūnañca bhariyāya ca kathesi. te sabbepi  asubhaṃ bhāvayiṃsu. idametesaṃ pubbakammaṃ. teneva yasassa itthāgāre  susānasaññā uppajji, tāya ca upanissayasampattiyā sabbesampi  visesādhigamo nibbatti. evaṃ imepi attanā patthitameva labhiṃsu.  nāhaṃ mukhaṃ oloketvā dammī''ti.</p>
              <p>[03] ``bhaddavaggiyasahāyakā pana kiṃ kammaṃ kariṃsu, bhante''ti?  ``etepi pubbabuddhānaṃ santike arahattaṃ patthetvā puññāni katvā  aparabhāge anuppanne buddhe tiṃsa dhuttā hutvā tuṇḍilovādaṃ sutvā  saṭṭhivassasahassāni pañca sīlāni rakkhiṃsu. evaṃ imepi attanā  patthitameva labhiṃsu. nāhaṃ mukhaṃ oloketvā dammī''ti.</p>
              <p>[03] ``uruvelakassapādayo pana kiṃ kammaṃ kariṃsu, bhante''ti?  ``tepi arahattameva patthetvā puññāni kariṃsu. ito hi dvenavutikappe  tisso ^a^M1.0064^ea^ phussoti dve buddhā uppajjiṃsu. phussabuddhassa mahindo nāma  rājā pitā ahosi. tasmiṃ pana sambodhiṃ patte rañño kaniṭṭhaputto  paṭhamāggasāvako purohitaputto dutiyāggasāvako ahosi. rājā  satthu santikaṃ gantvā -- `jeṭṭhaputto me buddho, kaniṭṭhaputto  paṭhamāggasāvako, purohitaputto dutiyāggasāvako'ti te oloketvā,  `mameva buddho, mameva dhammo, mameva saṅgho, namo tassa bhagavato  arahato sammāsambuddhassā'ti tikkhattuṃ udānaṃ udānetvā satthu pādamūle  nipajjitvā ^a^P1.0101^ea^, `bhante, idāni me  navutivassasahassaparimāṇassa āyuno koṭiyaṃ nisīditvā  niddāyanakālo viya aññesaṃ gehadvāraṃ agantvā yāvāhaṃ jīvāmi, tāva  me cattāro paccaye adhivāsethā'ti ^a^V1.0059^ea^ paṭiññaṃ gahetvā nibaddhaṃ buddhupaṭṭhānaṃ  karoti. rañño pana aparepi tato puttā ahesuṃ. tesu jeṭṭhassa pañca  yodhasatāni parivārāni, majjhimassa tīṇi, kaniṭṭhassa dve. te  `mayampi bhātikaṃ bhojessāmā'ti pitaraṃ okāsaṃ yācitvā alabhamānā  punappunaṃ yācantāpi alabhitvā paccante kupite tassa vūpasamanatthāya  pesitā paccantaṃ vūpasametvā pitu santikaṃ āgamiṃsu. atha ne pitā  āliṅgitvā sīse cumbitvā, `varaṃ vo, tātā, dammī'ti āha.</p>
              <p>[03] ``te `sādhu devā'ti varaṃ gahitakaṃ katvā puna katipāhaccayena  pitarā `gaṇhatha, tātā, vara'nti vuttā, ``deva, amhākaṃ aññena  kenaci attho natthi, ito paṭṭhāya mayaṃ bhātikaṃ bhojessāma, imaṃ no  varaṃ dehī''ti āhaṃsu. `na demi, tātā'ti. `niccakālaṃ adento  satta saṃvaccharāni detha, devā'ti. `na demi, tātā'ti. `tena hi  cha pañca cattāri tīṇi dve ekaṃ saṃvaccharaṃ detha, devā'ti. `na demi,  tātā'ti. `tena hi, deva, satta māse dethā'ti. `cha māse pañca  māse cattāro māse tayo māse detha, devā'ti. `na demi, tātā'ti.  `hotu, deva, ekekassa no ekekaṃ māsaṃ katvā tayo māse dethā'ti.  `sādhu, tātā, tena hi tayo māse bhojethā'ti āha. te tuṭṭhā  rājānaṃ vanditvā sakaṭṭhānameva gatā. tesaṃ pana tiṇṇampi ekova  koṭṭhāgāriko, ekova āyuttako, tassa dvādasanahutā purisaparivārā.  te te pakkosāpetvā ^a^P1.0102^ea^, `mayaṃ imaṃ temāsaṃ dasa  sīlāni gahetvā dve kāsāvāni ^a^M1.0065^ea^ nivāsetvā satthārā sahavāsaṃ  vasissāma, tumhe ettakaṃ nāma dānavattaṃ gahetvā devasikaṃ  navutisahassānaṃ bhikkhūnaṃ yodhasahassassa ca sabbaṃ khādanīyabhojanīyaṃ  pavatteyyātha. mayañhi ito paṭṭhāya na kiñci vakkhāmā'ti vadiṃsu.</p>
              <p>[03] ``te tayopi janā parivārasahassaṃ gahetvā dasa sīlāni  samādāya kāsāyavatthāni nivāsetvā vihāreyeva vasiṃsu.  koṭṭhāgāriko ca āyuttako ca ekato hutvā tiṇṇaṃ bhātikānaṃ  koṭṭhāgārehi vārena vārena dānavattaṃ gahetvā dānaṃ denti, kammakārānaṃ  pana puttā yāgubhattādīnaṃ atthāya rodanti. te tesaṃ bhikkhusaṅghe  anāgateyeva yāgubhattādīni denti. bhikkhusaṅghassa bhattakiccāvasāne  kiñci atirekaṃ na bhūtapubbaṃ. te `aparabhāge dārakānaṃ demā'ti  attanāpi gahetvā khādiṃsu. manuññaṃ āhāraṃ disvā adhivāsetuṃ  nāsakkhiṃsu. te pana caturāsītisahassā ahesuṃ. te saṅghassa  dinnadānavattaṃ khāditvā kāyassa bhedā paraṃ maraṇā pettivisaye  nibbattiṃsu. tebhātikā pana purisasahassena saddhiṃ kālaṃ katvā  devaloke nibbattitvā devalokā manussalokaṃ, manussalokā devalokaṃ  saṃsarantā dvenavutikappe khepesuṃ. `evaṃ ^a^V1.0060^ea^ te tayo bhātaro arahattaṃ  patthentā tadā kalyāṇakammaṃ kariṃsu. te attanā patthitameva labhiṃsu.  nāhaṃ mukhaṃ oloketvā dammī'''ti.</p>
              <p>[03] tadā pana ^a^P1.0103^ea^ tesaṃ āyuttako bimbisāro rājā  ahosi, koṭṭhāgāriko visākho upāsako. tayo rājakumārā tayo  jaṭilā ahesuṃ. tesaṃ kammakārā tadā petesu nibbattitvā  sugatiduggativasena saṃsarantā imasmiṃ kappe cattāri buddhantarāni  petalokeyeva nibbattiṃsu. te imasmiṃ kappe sabbapaṭhamaṃ uppannaṃ  cattālīsavassasahassāyukaṃ kakusandhaṃ bhagavantaṃ upasaṅkamitvā,  ``amhākaṃ āhāraṃ labhanakālaṃ ācikkhathā''ti pucchiṃsu. so  ``mama tāva kāle na labhissatha, mama pacchato mahāpathaviyā  yojanamattaṃ abhiruḷhāya koṇāgamano nāma buddho uppajjissati, taṃ  puccheyyāthā''ti āha. te tattakaṃ kālaṃ khepetvā tasmiṃ uppanne taṃ  pucchiṃsu. sopi ``mama kāle na labhissatha, mama pacchato  mahāpathaviyā yojanamattaṃ abhiruḷhāya kassapo nāma ^a^M1.0066^ea^ buddho  uppajjissati, taṃ puccheyyāthā''ti āha. te tattakaṃ kālaṃ khepetvā  tasmiṃ uppanne taṃ pucchiṃsu. sopi ``mama kāle na labhissatha, mama  pana pacchato mahāpathaviyā yojanamattaṃ abhiruḷhāya gotamo nāma  buddho uppajjissati, tadā tumhākaṃ ñātako bimbisāro nāma rājā  bhavissati, so satthu dānaṃ datvā tumhākaṃ pattiṃ pāpessati, tadā  labhissathā''ti āha. tesaṃ ekaṃ buddhantaraṃ svedivasasadisaṃ ahosi.  te tathāgate uppanne bimbisāraraññā paṭhamadivasaṃ dāne dinne pattiṃ  alabhitvā rattibhāge bheravasaddaṃ katvā rañño attānaṃ dassayiṃsu. so  punadivase veḷuvanaṃ gantvā tathāgatassa ^a^P1.0104^ea^ taṃ pavattiṃ  ārocesi.</p>
              <p>[03] satthā, ``mahārāja, ito dvenavutikappamatthake phussabuddhakāle ete  tava ñātakā, bhikkhusaṅghassa dinnadānavattaṃ khāditvā petaloke  nibbattitvā saṃsarantā kakusandhādayo buddhe pucchitvā tehi  idañcidañca vuttā ettakaṃ kālaṃ tava dānaṃ paccāsīsamānā hiyyo tayā  dāne dinne pattiṃ alabhamānā evamakaṃsū''ti āha. ``kiṃ pana,  bhante, idānipi dinne labhissantī''ti? ``āma, mahārājā''ti.  rājā buddhappamukhaṃ bhikkhusaṅghaṃ nimantetvā punadivase mahādānaṃ datvā,  ``bhante, ito tesaṃ petānaṃ dibbānnapānaṃ sampajjatū''ti pattiṃ adāsi,  tesaṃ tatheva nibbatti. punadivase naggā hutvā attānaṃ dassesuṃ.  rājā ``ajja, bhante, naggā hutvā attānaṃ dassesu''nti ārocesi.  ``vatthāni te na dinnāni, mahārājā''ti. rājāpi punadivase  buddhappamukhassa bhikkhusaṅghassa cīvaradānaṃ datvā, ``ito tesaṃ petānaṃ  dibbavatthāni hontū''ti pāpesi. taṅkhaṇaññeva tesaṃ dibbavatthāni  uppajjiṃsu. te petattabhāvaṃ ^a^V1.0061^ea^ vijahitvā dibbattabhāve saṇṭhahiṃsu. satthā  anumodanaṃ karonto ``tirokuṭṭesu tiṭṭhantī''tiādinā (khu0 pā0  7.1; pe0 va0 14) tirokuṭṭānumodanaṃ akāsi. anumodanāvasāne  caturāsītiyā pāṇasahassānaṃ dhammābhisamayo ahosi. iti satthā  tebhātikajaṭilānaṃ vatthuṃ kathetvā imampi dhammadesanaṃ āhari.</p>
              <p>[03] aggasāvakā pana, ``bhante, kiṃ kariṃsū''ti?  ``aggasāvakabhāvāya patthanaṃ kariṃsu''. ito kappasatasahassādhikassa  hi kappānaṃ asaṅkhyeyyassa matthake sāriputto brāhmaṇamahāsālakule  nibbatti, nāmena saradamāṇavo ^a^M1.0067^ea^ nāma ahosi. moggallāno  gahapatimahāsālakule ^a^P1.0105^ea^ nibbatti, nāmena  sirivaḍḍhanakuṭumbiko nāma ahosi. te ubhopi sahapaṃsukīḷakā  sahāyakā ahesuṃ. tesu saradamāṇavo pitu accayena kusalantakaṃ  mahādhanaṃ paṭipajjitvā ekadivasaṃ rahogato cintesi -- ``ahaṃ  idhalokattabhāvameva jānāmi, no paralokattabhāvaṃ. jātasattānañca  maraṇaṃ nāma dhuvaṃ, mayā ekaṃ pabbajjaṃ pabbajitvā mokkhadhammagavesanaṃ  kātuṃ vaṭṭatī''ti. so sahāyakaṃ upasaṅkamitvā āha -- ``samma  sirivaḍḍhana, ahaṃ pabbajitvā mokkhadhammaṃ gavesissāmi, tvaṃ mayā  saddhiṃ pabbajituṃ sakkhissasi, na sakkhissasī''ti? ``na  sakkhissāmi, samma, tvaṃyeva pabbajāhī''ti. so cintesi --  ``paralokaṃ gacchanto sahāye vā ñātimitte vā gahetvā gato nāma  natthi, attanā kataṃ attanova hotī''ti. tato ratanakoṭṭhāgāraṃ  vivarāpetvā kapaṇaddhikavaṇibbakayācakānaṃ mahādānaṃ datvā pabbatapādaṃ  pavisitvā isipabbajjaṃ pabbaji. tassa eko dve tayoti evaṃ  anupabbajjaṃ pabbajitā catusattatisahassamattā jaṭilā ahesuṃ. so  pañca abhiññā, aṭṭha ca samāpattiyo nibbattetvā tesaṃ jaṭilānaṃ  kasiṇaparikammaṃ ācikkhi. tepi sabbe pañca abhiññā aṭṭha ca  samāpattiyo nibbattesuṃ.</p>
              <p>[03] tena samayena anomadassī nāma sammāsambuddho loke udapādi.  nagaraṃ candavatī nāma ahosi, pitā yasavā nāma khattiyo, mātā  yasodharā nāma devī, bodhi ajjunarukkho, nisabho ca anomo ca dve  aggasāvakā, varuṇo nāma upaṭṭhāko, sundarā ca sumanā ca dve  aggasāvikā ahesuṃ. āyu vassasatasahassaṃ ahosi, sarīraṃ  aṭṭhapaññāsahatthubbedhaṃ ^a^P1.0106^ea^, sarīrappabhā dvādasayojanaṃ  phari, bhikkhusatasahassaparivāro ahosi. so ekadivasaṃ paccūsakāle  mahākaruṇāsamāpattito vuṭṭhāya lokaṃ volokento saradatāpasaṃ disvā,  ``ajja mayhaṃ saradatāpasassaṃ santikaṃ gatapaccayena dhammadesanā ca  mahatī bhavissati, so ca aggasāvakaṭṭhānaṃ patthessati, tassa sahāyako  sirivaḍḍhanakuṭumbiko dutiyasāvakaṭṭhānaṃ, desanāpariyosāne ^a^V1.0062^ea^ cassa  parivārā catusattatisahassamattā jaṭilā arahattaṃ pāpuṇissanti, mayā  tattha gantuṃ vaṭṭatī''ti attano pattacīvaramādāya aññaṃ kañci  anāmantetvā sīho viya ekacaro hutvā saradatāpasassa ^a^M1.0068^ea^ antevāsikesu  phalāphalatthāya gatesu ``buddhabhāvaṃ me jānātū''ti adhiṭṭhahitvā  passantasseva saradatāpasassa ākāsato otaritvā pathaviyaṃ patiṭṭhāsi.  saradatāpaso buddhānubhāvañceva sarīranipphattiñcassa disvā  lakkhaṇamante sammasitvā ``imehi lakkhaṇehi samannāgato nāma  agāramajjhe vasanto rājā hoti cakkavattī, pabbajanto loke  vivaṭṭacchado sabbaññubuddho hoti. ayaṃ puriso nissaṃsayaṃ buddho''ti  jānitvā paccuggamanaṃ katvā pañcapatiṭṭhitena vanditvā aggāsanaṃ  paññāpetvā adāsi. nisīdi bhagavā paññatte aggāsane.  saradatāpasopi attano anucchavikaṃ āsanaṃ gahetvā ekamantaṃ nisīdi.</p>
              <p>[03] tasmiṃ samaye catusattatisahassajaṭilā paṇītapaṇītāni  ojavantāni phalāphalāni gahetvā ācariyassa santikaṃ sampattā  buddhānañceva ācariyassa ca nisinnāsanaṃ oloketvā āhaṃsu --  ``ācariya ^a^P1.0107^ea^, mayaṃ `imasmiṃ loke tumhehi  mahantataro natthī'ti vicarāma, ayaṃ pana puriso tumhehi mahantataro  maññe''ti? ``tātā, kiṃ vadetha, sāsapena saddhiṃ  aṭṭhasaṭṭhiyojanasatasahassubbedhaṃ sineruṃ samaṃ kātuṃ icchatha, sabbaññubuddhena  saddhiṃ mamaṃ upamaṃ mā karittha puttakā''ti. atha te tāpasā,  ``sacāyaṃ ittarasatto abhavissa, amhākaṃ ācariyo na evarūpaṃ upamaṃ  āharissa, yāva mahā vatāyaṃ puriso''ti sabbeva pādesu nipatitvā  sirasā vandiṃsu. atha ne ācariyo āha -- ``tātā, amhākaṃ  buddhānaṃ anucchaviko deyyadhammo natthi, satthā ca bhikkhācāravelāyaṃ  idhāgato, mayaṃ yathāsatti yathābalaṃ deyyadhammaṃ dassāma, tumhe yaṃ yaṃ  paṇītaṃ phalāphalaṃ, taṃ taṃ āharathā''ti āharāpetvā hatthe dhovitvā sayaṃ  tathāgatassa patte patiṭṭhāpesi. satthārā phalāphale paṭiggahitamatte  devatā dibbojaṃ pakkhipiṃsu. so tāpaso udakampi sayameva  parissāvetvā adāsi. tato bhattakiccaṃ katvā nisinne satthari sabbe  antevāsike pakkositvā satthu santike sāraṇīyakathaṃ kathento  nisīdi. satthā ``dve aggasāvakā bhikkhusaṅghena saddhiṃ  āgacchantū''ti cintesi. te satthu cittaṃ ñatvā  satasahassakhīṇāsavaparivārā āgantvā satthāraṃ vanditvā ekamantaṃ  aṭṭhaṃsu.</p>
              <p>[03] tato ^a^M1.0069^ea^ saradatāpaso ^a^P1.0108^ea^ antevāsike āmantesi  -- ``tātā, buddhānaṃ nisinnāsanampi nīcaṃ, samaṇasatasahassānampi  āsanaṃ natthi, ajja tumhehi uḷāraṃ buddhasakkāraṃ kātuṃ vaṭṭati,  pabbatapādato vaṇṇagandhasampannāni pupphāni āharathā''ti. kathanakālo  papañco viya hoti, iddhimato ^a^V1.0063^ea^ pana iddhivisayo acinteyyoti  muhuttamatteneva te tāpasā vaṇṇagandhasampannāni pupphāni āharitvā  buddhānaṃ yojanappamāṇaṃ pupphāsanaṃ paññāpesuṃ. ubhinnaṃ aggasāvakānaṃ  tigāvutaṃ, sesabhikkhūnaṃ aḍḍhayojanikādibhedaṃ, saṅghanavakassa  usabhamattaṃ ahosi. ``kathaṃ ekasmiṃ assamapade tāva mahantāni  āsanāni paññattānī''ti na cintetabbaṃ. iddhivisayo hesa. evaṃ  paññattesu āsanesu saradatāpaso tathāgatassa purato añjaliṃ paggayha  ṭhito, ``bhante, mayhaṃ dīgharattaṃ hitāya sukhāya imaṃ pupphāsanaṃ  abhiruhathā''ti āha. tena vuttaṃ -- </p>
              <p>[21] ``nānāpupphañca gandhañca, sampādetvāna ekato. </p>
              <p>[22] pupphāsanaṃ paññāpetvā, idaṃ vacanamabravi.. </p>
              <p>[21] ``idaṃ me āsanaṃ vīra, paññattaṃ tavanucchaviṃ. </p>
              <p>[22] mama cittaṃ pasādento, nisīda pupphamāsane.. </p>
              <p>[21] ``sattarattindivaṃ buddho, nisīdi pupphamāsane. </p>
              <p>[22] mama cittaṃ pasādetvā, hāsayitvā sadevake''ti..</p>
              <p>[03] evaṃ nisinne satthari dve aggasāvakā sesabhikkhū ca ^a^P1.0109^ea^  attano attano pattāsane nisīdiṃsu. saradatāpaso mahantaṃ  pupphacchattaṃ gahetvā tathāgatassa matthake dhārento aṭṭhāsi. satthā  ``jaṭilānaṃ ayaṃ sakkāro mahapphalo hotū''ti nirodhasamāpattiṃ  samāpajji. satthu samāpattiṃ samāpannabhāvaṃ ñatvā dve aggasāvakāpi  sesabhikkhūpi samāpattiṃ samāpajjiṃsu. tathāgate sattāhaṃ  nirodhasamāpattiṃ samāpajjitvā nisinne antevāsikā bhikkhācārakāle  sampatte vanamūlaphalāphalaṃ paribhuñjitvā sesakāle buddhānaṃ añjaliṃ  paggayha tiṭṭhanti. saradatāpaso pana bhikkhācārampi agantvā  pupphacchattaṃ dhārayamānova sattāhaṃ pītisukhena vītināmesi. satthā  nirodhato vuṭṭhāya dakkhiṇapasse nisinnaṃ paṭhamāggasāvakaṃ nisabhattheraṃ  āmantesi -- ``nisabha, sakkārakārakānaṃ ^a^M1.0070^ea^ tāpasānaṃ pupphāsanānumodanaṃ  karohī''ti. thero cakkavattirañño santikā paṭiladdhamahālābho  mahāyodho viya tuṭṭhamānaso sāvakapāramiñāṇe ṭhatvā pupphāsanānumodanaṃ  ārabhi. tassa desanāvasāne dutiyasāvakaṃ āmantesi -- ``tvampi  bhikkhu dhammaṃ desehī''ti. anomatthero tepiṭakaṃ buddhavacanaṃ  sammasitvā dhammaṃ kathesi. dvinnaṃ aggasāvakānaṃ desanāya ekassāpi  abhisamayo nāhosi. atha satthā aparimāṇe buddhavisaye ṭhatvā  dhammadesanaṃ ārabhi. desanāpariyosāne ṭhapetvā saradatāpasaṃ sabbepi  catusattatisahassajaṭilā arahattaṃ pāpuṇiṃsu ^a^V1.0064^ea^, satthā ``etha,  bhikkhavo''ti hatthaṃ pasāresi. tesaṃ tāvadeva kesamassūni  antaradhāyiṃsu, aṭṭhaparikkhārā kāye paṭimukkāva ahesuṃ.</p>
              <p>[03] saradatāpaso ``kasmā arahattaṃ na patto''ti? vikkhittacittattā.  so kira buddhānaṃ dutiyāsane ^a^P1.0110^ea^ nisīditvā  sāvakapāramiñāṇe ṭhatvā dhammaṃ desayato aggasāvakassa dhammadesanaṃ  sotuṃ āraddhakālato paṭṭhāya, ``aho vatāhampi anāgate  uppajjanakabuddhassa sāsane iminā sāvakena paṭiladdhadhuraṃ labheyya''nti  cittaṃ uppādesi. so tena parivitakkena maggaphalapaṭivedhaṃ kātuṃ  nāsakkhi. tathāgataṃ pana vanditvā sammukhe ṭhatvā āha -- ``bhante,  tumhākaṃ anantarāsane nisinno bhikkhu tumhākaṃ sāsane ko nāma  hotī''ti? ``mayā pavattitaṃ dhammacakkaṃ anupavattento  sāvakapāramiñāṇassa koṭippatto soḷasa paññā paṭivijjhitvā ṭhito  mayhaṃ sāsane aggasāvako nisabho nāma eso''ti. ``bhante, yvāyaṃ  mayā sattāhaṃ pupphacchattaṃ dhārentena sakkāro kato, ahaṃ imassa phalena  aññaṃ sakkattaṃ vā brahmattaṃ vā na patthemi, anāgate pana ayaṃ  nisabhatthero viya ekassa buddhassa aggasāvako bhaveyya''nti patthanaṃ  akāsinti. satthā ``samajjhissati nu kho imassa purisassa  patthanā''ti anāgataṃsañāṇaṃ pesetvā olokento kappasatasahassādhikaṃ  ekaṃ asaṅkhyeyyaṃ atikkamitvā samijjhanabhāvaṃ addasa. disvāna  saradatāpasaṃ āha -- ``na te ayaṃ patthanā moghā bhavissati,  anāgate pana kappasatasahassādhikaṃ ekaṃ asaṅkhyeyyaṃ atikkamitvā  gotamo nāma buddho uppajjissati, tassa mātā mahāmāyā ^a^M1.0071^ea^ nāma devī  bhavissati, pitā suddhodano nāma mahārājā, putto rāhulo nāma,  upaṭṭhāko ānando nāma, dutiyāggasāvako moggallāno nāma, tvaṃ  panassa paṭhamāggasāvako dhammasenāpati sāriputto nāma  bhavissasī''ti ^a^P1.0111^ea^. evaṃ tāpasaṃ byākaritvā  dhammakathaṃ kathetvā bhikkhusaṅghaparivuto ākāsaṃ pakkhandi.</p>
              <p>[03] saradatāpasopi antevāsikattherānaṃ santikaṃ gantvā sahāyakassa  sirivaḍḍhanakuṭumbikassa sāsanaṃ pesesi, ``bhante, mama sahāyakassa  vadetha, sahāyakena te saradatāpasena anomadassībuddhassa pādamūle  anāgate uppajjanakassa gotamabuddhassa sāsane paṭhamāggasāvakaṭṭhānaṃ  patthitaṃ, tvaṃ dutiyāggasāvakaṭṭhānaṃ patthehī''ti. evañca pana vatvā  therehi puretarameva ekapassena gantvā sirivaḍḍhanassa nivesanadvāre  aṭṭhāsi. sirivaḍḍhano ``cirassaṃ vata me ayyo āgato''ti  āsane nisīdāpetvā attanā nīcāsane nisinno,  ``antevāsikaparisā pana vo, bhante, na paññāyatī''ti pucchi.  ``āma, samma, amhākaṃ assamaṃ anomadassī buddho āgato, mayaṃ  tassa attano balena sakkāraṃ akarimhā, satthā sabbesaṃ ^a^V1.0065^ea^ dhammaṃ desesi,  desanāpariyosāne ṭhapetvā maṃ sesā arahattaṃ patvā pabbajiṃsu. ahaṃ  satthu paṭhamāggasāvakaṃ nisabhattheraṃ disvā anāgate uppajjanakassa  gotamabuddhassa nāma sāsane paṭhamāggasāvakaṭṭhānaṃ patthesiṃ, tvampi tassa  sāsane dutiyāggasāvakaṭṭhānaṃ patthehī''ti. ``mayhaṃ buddhehi saddhiṃ  paricayo natthi, bhante''ti. ``buddhehi saddhiṃ kathanaṃ mayhaṃ bhāro  hotu, tvaṃ mahantaṃ sakkāraṃ sajjehī''ti.</p>
              <p>[03] sirivaḍḍhano tassa vacanaṃ sutvā attano nivesanadvāre rājamānena  aṭṭhakarīsamattaṃ ṭhānaṃ samatalaṃ kāretvā vālukaṃ okirāpetvā ^a^P1.0112^ea^  lājapañcamānipupphāni vikirāpetvā nīluppalacchadanaṃ maṇḍapaṃ  kāretvā buddhāsanaṃ paññāpetvā sesabhikkhūnampi āsanāni paṭiyādetvā  mahantaṃ sakkārasammānaṃ sajjetvā buddhānaṃ nimantanatthāya saradatāpasassa  saññaṃ adāsi. tāpaso buddhappamukhaṃ bhikkhusaṅghaṃ gahetvā tassa  nivesanaṃ agamāsi. sirivaḍḍhanopi paccuggamanaṃ katvā tathāgatassa  hatthato pattaṃ gahetvā maṇḍapaṃ pavesetvā paññattāsanesu nisinnassa  buddhappamukhassa bhikkhusaṅghassa dakkhiṇodakaṃ ^a^M1.0072^ea^ datvā paṇītena bhojanena  parivisitvā bhattakiccapariyosāne buddhappamukhaṃ bhikkhusaṅghaṃ mahārahehi  vatthehi acchādetvā, ``bhante, nāyaṃ ārabbho appamattakaṭṭhānatthāya,  imināva niyāmena sattāhaṃ anukampaṃ karothā''ti āha. satthā  adhivāsesi. so teneva niyāmena sattāhaṃ mahādānaṃ pavattetvā  bhagavantaṃ vanditvā añjaliṃ paggayha ṭhito āha -- ``bhante, mama  sahāyo saradatāpaso yassa satthussa paṭhamāggasāvako bhaveyya''nti  patthesi, ahampi ``tasseva dutiyāggasāvako bhaveyya''nti patthemīti.</p>
              <p>[03] satthā anāgataṃ oloketvā tassa patthanāya samijjhanabhāvaṃ  disvā byākāsi -- ``tvaṃ ito kappasatasahassādhikaṃ asaṅkhyeyyaṃ  atikkamitvā gotamabuddhassa dutiyāggasāvako bhavissasī''ti.  buddhānaṃ byākaraṇaṃ sutvā sirivaḍḍhano haṭṭhapahaṭṭho ahosi. satthāpi  bhattānumodanaṃ katvā saparivāro vihārameva gato. ``ayaṃ, bhikkhave,  mama puttehi tadā patthitapatthanā. te yathāpatthitameva labhiṃsu. nāhaṃ  mukhaṃ oloketvā demī''ti.</p>
              <p>[03] evaṃ ^a^P1.0113^ea^ vutte dve aggasāvakā bhagavantaṃ vanditvā,  ``bhante, mayaṃ agāriyabhūtā samānā giraggasamajjaṃ dassanāya gatā''ti  yāva assajittherassa santikā sotāpattiphalapaṭivedhā sabbaṃ  paccuppannavatthuṃ kathetvā, ``te mayaṃ, bhante, ācariyassa sañcayassa  santikaṃ gantvā taṃ tumhākaṃ pādamūle ānetukāmā tassa laddhiyā  nissārabhāvaṃ kathetvā idhāgamane ānisaṃsaṃ kathayimhā. so idāni  mayhaṃ antevāsikavāso nāma cāṭiyā udañcanabhāvappattisadiso, na  sakkhissāmi ^a^V1.0066^ea^ antevāsivāsaṃ vasitu''nti vatvā, ``ācariya, idāni  mahājano gandhamālādihattho gantvā satthārameva pūjessati, tumhe kathaṃ  bhavissathā''ti vutte ``kiṃ pana imasmiṃ loke paṇḍitā bahū, udāhu  dandhā''ti? ``dandhā''ti kathite ``tena hi paṇḍitā paṇḍitassa  samaṇassa gotamassa santikaṃ gamissanti, dandhā dandhassa mama  santikaṃ āgamissanti, gacchatha tumhe''ti vatvā ``āgantuṃ na icchi,  bhante''ti. taṃ sutvā satthā, ``bhikkhave, sañcayo attano  micchādiṭṭhitāya asāraṃ sāroti, sārañca asāroti gaṇhi. tumhe  pana attano paṇḍitatāya sārañca sārato, asārañca asārato ñatvā  asāraṃ pahāya sārameva gaṇhitthā''ti vatvā imā gāthā abhāsi -- </p>
              <p>[03] 11^b^.^eb^ </p>
              <p>[21] ``asāre ^a^M1.0073^ea^ sāramatino, sāre cāsāradassino. </p>
              <p>[22] te sāraṃ nādhigacchanti, micchāsaṅkappagocarā.. </p>
              <p>[03] 12^b^.^eb^ </p>
              <p>[21] ``sārañca ^a^P1.0114^ea^ sārato ñatvā, asārañca  asārato. </p>
              <p>[22] te sāraṃ adhigacchanti, sammāsaṅkappagocarā''ti..</p>
              <p>[03] tattha ^b^asāre sāramatino^eb^ti cattāro paccayā, dasavatthukā  micchādiṭṭhi, tassā upanissayabhūtā dhammadesanāti ayaṃ asāro nāma,  tasmiṃ sāradiṭṭhinoti attho. ^b^sāre cāsāradassino^eb^ti  dasavatthukā sammādiṭṭhi, tassā upanissayabhūtā dhammadesanāti ayaṃ  sāro nāma, tasmiṃ ``nāyaṃ sāro''ti asāradassino. ^b^te  sāra^eb^nti te pana taṃ micchādiṭṭhiggahaṇaṃ gahetvā ṭhitā kāmavitakkādīnaṃ  vasena micchāsaṅkappagocarā hutvā sīlasāraṃ, samādhisāraṃ, paññāsāraṃ,  vimuttisāraṃ, vimuttiñāṇadassanasāraṃ, ``paramatthasāraṃ, nibbānañca  nādhigaccha''nti. ^b^sārañcā^eb^ti tameva sīlasārādisāraṃ ``sāro  nāmāya''nti, vuttappakārañca asāraṃ ``asāro aya''nti ñatvā.  ^b^te sāra^eb^nti te paṇḍitā evaṃ sammādassanaṃ gahetvā ṭhitā  nekkhammasaṅkappādīnaṃ vasena sammāsaṅkappagocarā hutvā taṃ vuttappakāraṃ  sāraṃ adhigacchantīti.</p>
              <p>[03] gāthāpariyosāne bahū sotāpattiphalādīni pāpuṇiṃsu.  sannipatitānaṃ sātthikā dhammadesanā ahosīti. </p>
              <p>[06] sāriputtattheravatthu aṭṭhamaṃ. </p>
            </h4>
          </h3>
          <h3>
            <h3n> 9. nandattheravatthu</h3n>
            <h4>
              <h4n> </h4n>
              <p>[03] ^b^yathā^eb^ ^a^V1.0067^ea^ ^a^P1.0115^ea^ ^b^agāra^eb^nti imaṃ dhammadesanaṃ  satthā jetavane viharanto āyasmantaṃ nandaṃ ārabbha kathesi.</p>
              <p>[03] satthā hi pavattitavaradhammacakko rājagahaṃ gantvā veḷuvane  viharanto -- ``puttaṃ me ānetvā dassethā''ti suddhodanamahārājena  pesitānaṃ sahassasahassaparivārānaṃ dasannaṃ dūtānaṃ sabbapacchato gantvā  arahattappattena kāḷudāyittherena gamanakālaṃ ñatvā maggavaṇṇaṃ vaṇṇetvā  vīsatisahassakhīṇāsavaparivuto ^a^M1.0074^ea^ kapilapuraṃ nīto ñātisamāgame  pokkharavassaṃ atthuppattiṃ katvā ^b^vessantarajātakaṃ^eb^ (jā0  2.22.1655 ādayo) kathetvā punadivase piṇḍāya paviṭṭho,  ``uttiṭṭhe nappamajjeyyā''ti (dha0 pa0 168) gāthāya pitaraṃ  sotāpattiphale patiṭṭhāpetvā, ``dhammañcare''ti (dha0 pa0 169)  gāthāya mahāpajāpatiṃ sotāpattiphale, rājānañca sakadāgāmiphale  patiṭṭhāpesi. bhattakiccāvasāne pana rāhulamātuguṇakathaṃ nissāya  ^b^candakinnarījātakaṃ^eb^ (jā0 1.14.18 ādayo) kathetvā tato  tatiyadivase nandakumārassa abhisekagehappavesanavivāhamaṅgalesu  pavattamānesu piṇḍāya pavisitvā nandakumārassa hatthe pattaṃ datvā  maṅgalaṃ vatvā uṭṭhāyāsanā pakkamanto nandakumārassa hatthato pattaṃ na  gaṇhi. sopi tathāgatagāravena ``pattaṃ vo, bhante, gaṇhathā''ti vattuṃ  nāsakkhi. evaṃ pana cintesi -- ``sopānasīse pattaṃ  gaṇhissatī''ti. satthā tasmimpi ṭhāne na gaṇhi. itaro  ``sopānapādamūle gaṇhissatī''ti cintesi. satthā tatthāpi na  ^a^P1.0116^ea^ gaṇhi. itaro ``rājaṅgaṇe gaṇhissatī''ti  cintesi. satthā tatthāpi na gaṇhi. kumāro nivattitukāmo  aruciyā gacchanto satthugāravena ``pattaṃ gaṇhathā''ti vattuṃ na sakkoti.  ``idha gaṇhissati, ettha gaṇhissatī''ti cintento gacchati.</p>
              <p>[03] tasmiṃ khaṇe aññā itthiyo taṃ disvā janapadakalyāṇiyā  ācikkhiṃsu -- ``ayye, bhagavā nandakumāraṃ gahetvā gato, tumhehi taṃ  vinā karissatī''ti. sā udakabindūhi paggharanteheva  aḍḍhullikhitehi kesehi vegena gantvā, ``tuvaṭaṃ kho, ayyaputta,  āgaccheyyāsī''ti āha. taṃ tassā vacanaṃ tassa hadaye tiriyaṃ  patitvā viya ṭhitaṃ. satthāpissa hatthato pattaṃ aggaṇhitvāva taṃ  vihāraṃ netvā, ``pabbajissasi nandā''tiāha. so buddhagāravena  ``na pabbajissāmī''ti avatvā, ``āma, pabbajissāmī''ti āha.  satthā ``tena hi nandaṃ pabbājethā''ti āha. satthā kapilapuraṃ  gantvā tatiyadivase nandaṃ pabbājesi.</p>
              <p>[03] sattame ^a^V1.0068^ea^ divase rāhulamātā kumāraṃ alaṅkaritvā bhagavato santikaṃ  pesesi -- ``passa, tāta, etaṃ vīsatisahassasamaṇaparivutaṃ  suvaṇṇavaṇṇaṃ brahmarūpivaṇṇaṃ samaṇaṃ, ayaṃ te pitā, etassa mahantā  nidhikumbhiyo ahesuṃ. tyāssa nikkhamanato paṭṭhāya na passāma,  gaccha naṃ dāyajjaṃ yācassu -- `ahaṃ ^a^M1.0075^ea^, tāta, kumāro, abhisekaṃ patvā  cakkavattī bhavissāmi, dhanena me attho, dhanaṃ me dehi. sāmiko hi  putto pitusantakassā'''ti. kumāro bhagavato santikaṃ gantvāva  pitusinehaṃ paṭilabhitvā haṭṭhacitto ``sukhā te, samaṇa, chāyā''ti  vatvā aññampi ^a^P1.0117^ea^ bahuṃ attano anurūpaṃ vadanto  aṭṭhāsi. bhagavā katabhattakicco anumodanaṃ katvā uṭṭhāyāsanā pakkāmi.  kumāropi ``dāyajjaṃ me, samaṇa, dehi, dāyajjaṃ me, samaṇa,  dehī''ti bhagavantaṃ anubandhi. bhagavāpi kumāraṃ na nivattāpesi.  parijanopi bhagavatā saddhiṃ gacchantaṃ nivattetuṃ nāsakkhi. iti so  bhagavatā saddhiṃ ārāmameva agamāsi.</p>
              <p>[03] tato bhagavā cintesi -- ``yaṃ ayaṃ pitusantakaṃ dhanaṃ icchati,  taṃ vaṭṭānugataṃ savighātaṃ, handassa bodhitale paṭiladdhaṃ sattavidhaṃ  ariyadhanaṃ demi, lokuttaradāyajjassa naṃ sāmikaṃ karomī''ti. atha  kho bhagavā āyasmantaṃ sāriputtaṃ āmantesi -- ``tena hi tvaṃ,  sāriputta, rāhulakumāraṃ pabbājehī''ti. thero kumāraṃ pabbājesi.  pabbajite ca pana kumāre rañño adhimattaṃ dukkhaṃ uppajji. taṃ  adhivāsetuṃ asakkonto bhagavato nivedetvā, ``sādhu, bhante, ayyā,  mātāpitūhi ananuññātaṃ puttaṃ na pabbājeyyu''nti varaṃ yāci. bhagavā  tassa taṃ varaṃ datvā punekadivasaṃ rājanivesane katapātarāso ekamantaṃ  nisinnena raññā, ``bhante, tumhākaṃ dukkarakārikakāle ekā devatā maṃ  upasaṅkamitvā, `putto te kālakato'ti āha. ahaṃ tassā vacanaṃ  asaddahanto `na mayhaṃ putto bodhiṃ appatvā kālaṃ karotī'ti  paṭikkhipi''nti vutte -- ``idāni kiṃ saddahissatha, pubbepi  aṭṭhikāni dassetvā, `putto te mato'ti vutte na saddahitvā''ti  imissā atthuppattiyā ^b^mahādhammapālajātakaṃ^eb^ (jā0 1.10.92  ādayo) kathesi. gāthāpariyosāne rājā anāgāmiphale patiṭṭhahi.  iti bhagavā pitaraṃ tīsu phalesu patiṭṭhāpetvā bhikkhusaṅghaparivuto  ^a^P1.0118^ea^ punadeva rājagahaṃ gantvā tato anāthapiṇḍikena  sāvatthiṃ āgamanatthāya gahitapaṭiñño niṭṭhite jetavane vihāre tattha  gantvā vāsaṃ kappesi.</p>
              <p>[03] evaṃ satthari jetavane viharante āyasmā nando ukkaṇṭṭhitvā  bhikkhūnaṃ etamatthaṃ ārocesi -- ``anabhirato ahaṃ, āvuso,  brahmacariyaṃ carāmi, na ^a^M1.0076^ea^ sakkomi brahmacariyaṃ sandhāretuṃ, sikkhaṃ  paccakkhāya hīnāyāvattissāmī''ti. bhagavā taṃ pavattiṃ sutvā  āyasmantaṃ nandaṃ pakkosāpetvā etadavoca -- ``saccaṃ kira tvaṃ, nanda,  sambahulānaṃ bhikkhūnaṃ evaṃ ārocesi ^a^V1.0069^ea^ -- `anabhirato, āvuso,  brahmacariyaṃ carāmi, na sakkomi brahmacariyaṃ sandhāretuṃ, sikkhaṃ  paccakkhāya hīnāyāvattissāmī'''ti? ``evaṃ, bhante''ti.  ``kissa pana tvaṃ, nanda, anabhirato brahmacariyaṃ carasi, na sakkosi  brahmacariyaṃ sandhāretuṃ, sikkhaṃ paccakkhāya hīnāyāvattissasī''ti?  ``sākiyānī maṃ, bhante, janapadakalyāṇī gharā nikkhamantassa  aḍḍhullikhitehi kesehi apaloketvā maṃ etadavoca -- `tuvaṭaṃ kho,  ayyaputta, āgaccheyyāsī'ti, so kho ahaṃ, bhante, taṃ anussaramāno  anabhirato brahmacariyaṃ carāmi, na sakkomi brahmacariyaṃ sandhāretuṃ,  sikkhaṃ paccakkhāya hīnāyāvattissāmī''ti.</p>
              <p>[03] atha kho bhagavā āyasmantaṃ nandaṃ bāhāyaṃ gahetvā iddhibalena  tāvatiṃsadevalokaṃ ānento antarāmagge ekasmiṃ jhāmakkhette  jhāmakhāṇuke nisinnaṃ chinnakaṇṇanāsanaṅguṭṭhaṃ ekaṃ paluṭṭhamakkaṭiṃ dassetvā  tāvatiṃsabhavane sakkassa devarañño upaṭṭhānaṃ āgatāni kakuṭapādāni  pañca accharāsatāni dassesi. ^b^kakuṭapādānī^eb^ti ^a^P1.0119^ea^  rattavaṇṇatāya pārevatapādasadisapādāni. dassetvā ca  panāha -- ``taṃ kiṃ maññasi, nanda, katamā nu kho abhirūpatarā vā  dassanīyatarā vā pāsādikatarā vā sākiyānī vā janapadakalyāṇī,  imāni vā pañca accharāsatāni kakuṭapādānī''ti? taṃ sutvā āha  -- ``seyyathāpi sā, bhante, chinnakaṇṇanāsanaṅguṭṭhā paluṭṭhamakkaṭī,  evameva kho, bhante, sākiyānī janapadakalyāṇī, imesaṃ pañcannaṃ  accharāsatānaṃ upanidhāya saṅkhyampi na upeti, kalampi na upeti,  kalabhāgampi na upeti. atha kho imāneva pañca accharāsatāni  abhirūpatarāni ceva dassanīyatarāni ca pāsādikatarāni cā''ti.  ``abhirama, nanda, abhirama, nanda, ahaṃ te pāṭibhogo pañcannaṃ  accharāsatānaṃ paṭilābhāya kakuṭapādāna''nti. ``sace me, bhante  bhagavā, pāṭibhogo pañcannaṃ accharāsatānaṃ paṭilābhāya kakuṭapādānaṃ,  abhiramissāmahaṃ, bhante, bhagavati brahmacariye''ti.</p>
              <p>[03] atha ^a^M1.0077^ea^ kho bhagavā āyasmantaṃ nandaṃ gahetvā tattha antarahito  jetavaneyeva pāturahosi. assosuṃ kho bhikkhū, ``āyasmā kira  nando bhagavato bhātā mātucchāputto accharānaṃ hetu brahmacariyaṃ carati.  bhagavā kirassa pāṭibhogo pañcannaṃ accharāsatānaṃ paṭilābhāya  kakuṭapādāna''nti. atha kho āyasmato nandassa sahāyakā bhikkhū  āyasmantaṃ nandaṃ bhatakavādena ca upakkitakavādena ca samudācaranti,  ``bhatako kirāyasmā nando, upakkitako kirāyasmā nando,  accharānaṃ hetu brahmacariyaṃ carati. bhagavā kirassa pāṭibhogo pañcannaṃ  accharāsatānaṃ paṭilābhāya kakuṭapādāna''nti. atha kho āyasmā  nando sahāyakānaṃ bhikkhūnaṃ ^a^P1.0120^ea^ bhatakavādena ca  upakkitakavādena ca aṭṭiyamāno harāyamāno jigucchamāno ^a^V1.0070^ea^ eko  vūpakaṭṭho appamatto ātāpī pahitatto viharanto na cirasseva  yassatthāya kulaputtā sammadeva agārasmā anagāriyaṃ pabbajanti,  tadanuttaraṃ brahmacariyapariyosānaṃ diṭṭheva dhamme sayaṃ abhiññā  sacchikatvā upasampajja vihāsi, ``khīṇā jāti, vusitaṃ brahmacariyaṃ,  kataṃ karaṇīyaṃ, nāparaṃ itthattāyā''ti abbhaññāsi. aññataro ca kho  panāyasmā nando arahataṃ ahosi.</p>
              <p>[03] athekā devatā rattibhāge sakalaṃ jetavanaṃ obhāsetvā satthāraṃ  upasaṅkamitvā vanditvā ārocesi -- ``āyasmā, bhante, nando  bhagavato bhātā mātucchāputto āsavānaṃ khayā anāsavaṃ cetovimuttiṃ  paññāvimuttiṃ diṭṭheva dhamme sayaṃ abhiññā sacchikatvā upasampajja  viharatī''ti. bhagavatopi kho ñāṇaṃ udapādi ``nando āsavānaṃ  khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā  sacchikatvā upasampajja viharatī''ti. sopāyasmā nando tassā  rattiyā accayena bhagavantaṃ upasaṅkamitvā vanditvā etadavoca -- ``yaṃ  me, bhante, bhagavā pāṭibhogo pañcannaṃ accharāsatānaṃ paṭilābhāya  kakuṭapādānaṃ, muñcāmahaṃ, bhante, bhagavantaṃ etasmā paṭissavā''ti.  ``mayāpi kho te, nanda, cetasā ceto paricca vidito `nando  āsavānaṃ khayā anāsavaṃ cetovimuttiṃ ^a^P1.0121^ea^  paññāvimuttiṃ diṭṭheva dhamme sayaṃ abhiññā sacchikatvā upasampajja  viharatī'ti. devatāpi me etamatthaṃ ārocesi -- `āyasmā, bhante,  nando āsavānaṃ khayā anāsavaṃ cetovimuttiṃ paññāvimuttiṃ diṭṭheva  dhamme sayaṃ abhiññā sacchikatvā upasampajja viharatī'ti. yadeva  kho te, nanda, anupādāya āsavehi ^a^M1.0078^ea^ cittaṃ vimuttaṃ, athāhaṃ mutto  etasmā paṭissavā''ti. atha kho bhagavā etamatthaṃ viditvā tāyaṃ  velāyaṃ imaṃ udānaṃ udānesi -- </p>
              <p>[21] ``yassa nittiṇṇo paṅko, maddito kāmakaṇṭako. </p>
              <p>[22] mohakkhayaṃ anuppatto, sukhadukkhesu na vedhatī sa  bhikkhū''ti.. (udā0 22).</p>
              <p>[03] athekadivasaṃ bhikkhū taṃ āyasmantaṃ nandaṃ pucchiṃsu -- ``āvuso  nanda, pubbe tvaṃ `ukkaṇṭhitomī'ti vadesi, idāni te katha''nti?  ``natthi me, āvuso, gihibhāvāya ālayo''ti. taṃ sutvā bhikkhū  -- ``abhūtaṃ āyasmā nando katheti, aññaṃ byākaroti,  atītadivasesu `ukkaṇṭhitomhī'ti vatvā idāni `natthi me  gihibhāvāya ālayo'ti kathetī''ti gantvā bhagavato etamatthaṃ  ārocesuṃ. bhagavā ``bhikkhave, atītadivasesu nandassa attabhāvo  ducchannagehasadiso ahosi, idāni succhannagehasadiso jāto.  ayañhi dibbaccharānaṃ ^a^V1.0071^ea^ diṭṭhakālato paṭṭhāya pabbajitakiccassa matthakaṃ  pāpetuṃ ^a^P1.0122^ea^ vāyamanto taṃ kiccaṃ patto''ti vatvā imā  gāthā abhāsi -- </p>
              <p>[03] 13^b^.^eb^ </p>
              <p>[21] ``yathā agāraṃ ducchannaṃ, vuṭṭhī samativijjhati. </p>
              <p>[22] evaṃ abhāvitaṃ cittaṃ, rāgo samativijjhati.. </p>
              <p>[03] 14^b^.^eb^ </p>
              <p>[21] ``yathā agāraṃ succhannaṃ, vuṭṭhī na samativijjhati. </p>
              <p>[22] evaṃ subhāvitaṃ cittaṃ, rāgo na samativijjhatī''ti..</p>
              <p>[03] tattha ^b^agāra^eb^nti yaṃkiñci gehaṃ. ^b^ducchanna^eb^nti  viraḷacchannaṃ chiddāvachiddaṃ. ^b^samativijjhatī^eb^ti vassavuṭṭhi  vinivijjhati. ^b^abhāvita^eb^nti taṃ agāraṃ vuṭṭhi viya bhāvanāya  rahitattā abhāvitaṃ cittaṃ rāgo samati vijjhati. na kevalaṃ rāgova,  dosamohamānādayo sabbakilesā tathārūpaṃ cittaṃ ativiya  vijjhantiyeva. ^b^subhāvita^eb^nti samathavipassanābhāvanāhi  subhāvitaṃ. evarūpaṃ cittaṃ succhannaṃ gehaṃ vuṭṭhi viya rāgādayo kilesā  ativijjhituṃ na sakkontīti.</p>
              <p>[03] gāthāpariyosāne bahū sotāpattiphalādīni pāpuṇiṃsu.  mahājanassa desanā sātthikā ahosi.</p>
              <p>[03] atha kho bhikkhū dhammasabhāyaṃ kathaṃ samuṭṭhāpesuṃ, ``āvuso, buddhā  nāma acchariyā, janapadakalyāṇiṃ nissāya ukkaṇṭhito nāmāyasmā  nando ^a^M1.0079^ea^ satthārā devaccharā āmisaṃ katvā vinīto''ti. satthā  āgantvā -- ``kāya nuttha, bhikkhave, etarahi kathāya  sannisinnā''ti pucchitvā, ``imāya nāmā''ti vutte, ``na,  bhikkhave, idāneva ^a^P1.0123^ea^, pubbepesa mayā mātugāmena  palobhetvā vinītoyevā''ti vatvā atītaṃ āhari --</p>
              <p>[03] atīte bārāṇasiyaṃ brahmadatte rajjaṃ kārente bārāṇasivāsī kappaṭo  nāma vāṇijo ahosi. tasseko gadrabho kumbhabhāraṃ vahati,  ekadivasena satta yojanāni gacchati. so ekasmiṃ samaye  gadrabhabhārakehi saddhiṃ takkasilaṃ gantvā yāva bhaṇḍassa vissajjanaṃ, tāva  gadrabhaṃ carituṃ vissajjesi. athassa so gadrabho parikhāpiṭṭhe caramāno  ekaṃ gadrabhiṃ disvā upasaṅkami. sā tena saddhiṃ paṭisanthāraṃ karontī  āha -- ``kuto āgatosī''ti? ``bārāṇasito''ti. ``kena  kammenā''ti? ``vāṇijjakammenā''ti. ``kittakaṃ bhāraṃ vahasī''ti  ^a^V1.0072^ea^? ``kumbhabhāra''nti? ``ettakaṃ bhāraṃ vahanto kati yojanāni  gacchasī''ti? ``satta yojanānī''ti. ``gatagataṭṭhāne te kāci  pādaparikammapiṭṭhiparikammakarā atthī''ti? ``natthī''ti. ``evaṃ  sante mahādukkhaṃ nāma anubhosī''ti? ``kiñcāpi hi  tiracchānagatānaṃ pādaparikammādikārakā nāma natthi,  kāmasaṃyojanaghaṭṭanatthāya pana evarūpaṃ kathaṃ kathesi''? so tassā  kathāya ukkaṇṭhi. kappaṭopi bhaṇḍaṃ vissajjetvā tassa santikaṃ  āgantvā -- ``ehi, tāta, gamissāmā''ti āha. ``gacchatha tumhe,  nāhaṃ gamissāmī''ti. atha naṃ ^a^P1.0124^ea^ punappunaṃ  yācitvā, ``anicchantaṃ paribhāsetvā naṃ nessāmī''ti cintetvā  gāthamāha -- </p>
              <p>[21] ``patodaṃ te karissāmi, sāḷasaṅgulikaṇṭakaṃ. </p>
              <p>[22] sañchindissāmi te kāyaṃ, evaṃ jānāhi gadrabhā''ti.. </p>
              <p>[01] taṃ sutvā gadrabho ``evaṃ sante ahampi te kattabbaṃ  jānissāmī''ti vatvā imaṃ gāthamāha -- </p>
              <p>[21] ``patodaṃ me karissasi, soḷasaṅgulikaṇṭakaṃ. </p>
              <p>[27] purato patiṭṭhahitvāna, uddharitvāna pacchato. </p>
              <p>[22] dantaṃ te pātayissāmi, evaṃ jānāhi kappaṭā''ti..</p>
              <p>[03] taṃ ^a^M1.0080^ea^ sutvā vāṇijo -- ``kena nu kho kāraṇena esa evaṃ  vadatī''ti cintetvā, ito cito ca olokento taṃ gadrabhiṃ disvā,  ``imāyesa evaṃ sikkhāpito bhavissati, `evarūpiṃ nāma te gadrabhiṃ  ānessāmī'ti mātugāmena naṃ palobhetvā nessāmī''ti imaṃ gāthamāha  -- </p>
              <p>[21] ``catuppadiṃ saṅkhamukhiṃ, nāriṃ sabbaṅgasobhiniṃ. </p>
              <p>[22] bhariyaṃ te ānayissāmi, evaṃ jānāhi gadrabhā''ti..</p>
              <p>[03] taṃ sutvā tuṭṭhacitto gadrabho imaṃ gāthamāha -- </p>
              <p>[21] ``catuppadiṃ saṅkhamukhiṃ, nāriṃ sabbaṅgasobhiniṃ. </p>
              <p>[27] bhariyaṃ me ānayissasi, evaṃ jānāhi kappaṭa. </p>
              <p>[22] kappaṭa bhiyyo gamissāmi, yojanāni catuddasā''ti..</p>
              <p>[03] atha ^a^V1.0073^ea^ ^a^P1.0125^ea^ naṃ kappaṭo, ``tena hi ehī''ti  gahetvā sakaṭṭhānaṃ agamāsi. so katipāhaccayena naṃ āha -- ``nanu  maṃ tumhe `bhariyaṃ te ānayissāmī'ti avocutthā''ti? ``āma,  vuttaṃ, nāhaṃ attano kathaṃ bhindissāmi, bhariyaṃ te ānessāmi, vetanaṃ  pana tuyhaṃ ekakasseva dassāmi, tuyhaṃ vetanaṃ dutiyassa pahotu vā mā  vā, tvameva jāneyyāsi. ubhinnaṃ pana vo saṃvāsamanvāya puttā  vijāyissanti, tehipi bahūhi saddhiṃ tuyhaṃ taṃ pahotu vā mā vā,  tvameva jāneyyāsī''ti. gadrabho tasmiṃ kathenteyeva anapekkho  ahosi.</p>
              <p>[03] satthā imaṃ dhammadesanaṃ āharitvā, ``tadā, bhikkhave, gadrabhī  janapadakalyāṇī ahosi, gadrabho nando, vāṇijo ahameva. evaṃ  pubbepesa mayā mātugāmena palobhetvā vinīto''ti jātakaṃ niṭṭhāpesīti. </p>
              <p>[06] nandattheravatthu navamaṃ. </p>
            </h4>
          </h3>
          <h3>
            <h3n> 10. cundasūkarikavatthu</h3n>
            <h4>
              <h4n> </h4n>
              <p>[03] ^b^idha socetī^eb^ti imaṃ dhammadesanaṃ satthā veḷuvane viharanto  cundasūkarikaṃ nāma purisaṃ ārabbha kathesi.</p>
              <p>[03] so ^a^M1.0081^ea^ kira pañcapaṇṇāsa vassāni sūkare vadhitvā khādanto ca  vikkiṇanto ca jīvikaṃ kappesi. chātakāle sakaṭena vīhiṃ ādāya  janapadaṃ gantvā ekanāḷidvenāḷimattena gāmasūkarapotake ^a^P1.0126^ea^  kiṇitvā sakaṭaṃ pūretvā āgantvā pacchānivesane vajaṃ viya  ekaṃ ṭhānaṃ parikkhipitvā tattheva tesaṃ nivāpaṃ ropetvā, tesu  nānāgacche ca sarīramalañca khāditvā vaḍḍhitesu yaṃ yaṃ māretukāmo  hoti, taṃ taṃ āḷāne niccalaṃ bandhitvā sarīramaṃsassa uddhumāyitvā  bahalabhāvatthaṃ caturassamuggarena pothetvā, ``bahalamaṃso jāto''ti ñatvā  mukhaṃ vivaritvā antare daṇḍakaṃ datvā lohathāliyā pakkuthitaṃ uṇhodakaṃ  mukhe āsiñcati. taṃ kucchiṃ pavisitvā pakkuthitaṃ karīsaṃ ādāya  adhobhāgena nikkhamati, yāva thokampi karīsaṃ atthi, tāva āvilaṃ  hutvā nikkhamati, suddhe udare acchaṃ anāvilaṃ hutvā nikkhamati.  athassa avasesaṃ udakaṃ piṭṭhiyaṃ āsiñcati. taṃ kāḷacammaṃ uppāṭetvā  gacchati. tato tiṇukkāya lomāni jhāpetvā tikhiṇena asinā  sīsaṃ chindati. paggharaṇataṃ lohitaṃ bhājanena paṭiggahetvā maṃsaṃ  lohitena madditvā pacitvā puttadāramajjhe nisinno khāditvā sesaṃ  vikkiṇāti. tassa imināva niyāmena jīvikaṃ kappentassa  pañcapaṇṇāsa vassāni atikkantāni ^a^V1.0074^ea^. tathāgate dhuravihāre vasante  ekadivasampi pupphamuṭṭhimattena pūjā vā kaṭacchumattaṃ bhikkhadānaṃ vā  aññaṃ vā kiñci puññaṃ nāma nāhosi. athassa sarīre rogo  uppajji, jīvantasseva ^a^P1.0127^ea^ avīcimahānirayasantāpo  upaṭṭhahi. avīcisantāpo nāma yojanasate ṭhatvā olokentassa  akkhīnaṃ bhijjanasamattho pariḷāho hoti. vuttampi cetaṃ -- </p>
              <p>[21] ``tassa ayomayā bhūmi, jalitā tejasāyutā. </p>
              <p>[22] samantā yojanasataṃ, pharitvā tiṭṭhati sabbadā''ti..  (ma0 ni0 3.267; a0 ni0  3.36).</p>
              <p>[03] nāgasenattherena panassa pākatikaggisantāpato adhimattatāya ayaṃ  upamā vuttā -- ``yathā, mahārāja, kūṭāgāramatto pāsāṇopi  nerayikaggimhi pakkhitto khaṇena vilayaṃ gacchati, nibbattasattā  panettha kammabalena ^a^M1.0082^ea^ mātukucchigatā viya na vilīyantī''ti (mi0 pa0  2.4.6). tassa tasmiṃ santāpe upaṭṭhite kammasarikkhako ākāro  uppajji. gehamajjheyeva sūkararavaṃ ravitvā jaṇṇukehi vicaranto  puratthimavatthumpi pacchimavatthumpi gacchati. athassa gehamānusakā taṃ  daḷhaṃ gahetvā mukhaṃ pidahanti. kammavipāko nāma na sakkā kenaci  paṭibāhituṃ. so viravantova ito cito ca vicarati. samantā  sattasu gharesu manussā niddaṃ na labhanti. maraṇabhayena tajjitassa pana  bahinikkhamanaṃ nivāretuṃ asakkonto sabbo gehajano yathā antoṭhito  bahi vicarituṃ na sakkoti, tathā gehadvārāni thaketvā bahigehaṃ  parivāretvā rakkhanto acchati. itaro antogeheyeva nirayasantāpena  viravanto ito cito ca vicarati. evaṃ sattadivasāni vicaritvā  aṭṭhame divase kālaṃ katvā avīcimahāniraye nibbatti.  avīcimahānirayo ^b^devadūtasuttena^eb^ (ma0 ni0 3.261 ādayo;  a0 ni0  3.36) vaṇṇetabboti.</p>
              <p>[03] bhikkhū tassa gharadvārena gacchantā ^a^P1.0128^ea^ taṃ saddaṃ  sutvā, ``sūkarasaddo''ti saññino hutvā vihāraṃ gantvā satthu  santike nisinnā evamāhaṃsu -- ``bhante, cundasūkaritassa gehadvāraṃ  pidahitvā sūkarānaṃ māriyamānānaṃ ajja sattamo divaso, gehe kāci  maṅgalakiriyā bhavissati maññe. ettake nāma, bhante, sūkare  mārentassa ekampi mettacittaṃ vā kāruññaṃ vā natthi, na vata no  evarūpo kakkhaḷo pharuso satto diṭṭhapubbo''ti. satthā -- ``na,  bhikkhave, so ime sattadivase sūkare māreti, kammasarikkhakaṃ panassa  vipākaṃ udapādi, jīvantasseva avīcimahānirayasantāpo upaṭṭhāsi.  so tena santāpena satta divasāni sūkararavaṃ ^a^V1.0075^ea^ ravanto antonivesane  vicaritvā ajja kālaṃ katvā avīcimhi nibbatto''ti vatvā,  ``bhante, idha loke evaṃ socitvā puna gantvā socanaṭṭhāneyeva  nibbatto''ti vutte, ``āma, bhikkhave, pamattā nāma gahaṭṭhā vā hontu  pabbajitā vā, ubhayattha socantiyevā''ti vatvā imaṃ gāthamāha -- </p>
              <p>[03] 15^b^.^eb^ </p>
              <p>[21] ``idha socati pecca socati, </p>
              <p>[27] pāpakārī ubhayattha socati. </p>
              <p>[26] so socati so vihaññati. </p>
              <p>[22] disvā kammakiliṭṭhamattano''ti..</p>
              <p>[03] tattha ^a^M1.0083^ea^ ^b^pāpakārī^eb^ti nānappakārassa pāpakammassa kārako  puggalo ``akataṃ vata me kalyāṇaṃ, kataṃ pāpa''nti ekaṃseneva  maraṇasamaye idha ^b^socati,^eb^ idamassa kammasocanaṃ. vipākaṃ  anubhavanto pana ^b^pecca socati^eb^. idamassa paraloke  vipākasocanaṃ. evaṃ so ^b^ubhayattha socati^eb^yeva. teneva  kāraṇena jīvamānoyeva ^b^so^eb^ cundasūkarikopi ^b^socati.  disvā kammakiliṭṭha^eb^nti ^a^P1.0129^ea^ attano kiliṭṭhakammaṃ  passitvā nānappakārakaṃ vilapanto vihaññatīti.</p>
              <p>[03] gāthāpariyosāne bahū sotāpannādayo ahesuṃ. mahājanassa  sātthikā dhammadesanā jātāti. </p>
              <p>[06] cundasūkarikavatthu dasamaṃ. </p>
            </h4>
          </h3>
          <h3>
            <h3n> 11. dhammikaupāsakavatthu</h3n>
            <h4>
              <h4n> </h4n>
              <p>[03] ^b^idha modatī^eb^ti imaṃ dhammadesanaṃ satthā jetavane viharanto  dhammikaupāsakaṃ ārabbha kathesi.</p>
              <p>[03] sāvatthiyaṃ kira pañcasatā dhammikaupāsakā nāma ahesuṃ. tesu  ekekassa pañca pañca upāsakasatāni parivārā. yo tesaṃ jeṭṭhako,  tassa satta puttā satta dhītaro. tesu ekekassa ekekā salākayāgu  salākabhattaṃ pakkhikabhattaṃ nimantanabhattaṃ uposathikabhattaṃ āgantukabhattaṃ  saṅghabhattaṃ vassāvāsikaṃ ahosi. tepi sabbeva anujātaputtā nāma  ahesuṃ. iti cuddasannaṃ puttānaṃ bhariyāya upāsakassāti soḷasa  salākayāguādīni pavattanti. iti so saputtadāro sīlavā  ^a^V1.0076^ea^ kalyāṇadhammo dānasaṃvibhāgarato ahosi. athassa aparabhāge rogo  uppajji, āyusaṅkhāro parihāyi. so dhammaṃ ^a^P1.0130^ea^  sotukāmo ``aṭṭha vā me soḷasa vā bhikkhū pesethā''ti satthu  santikaṃ pahiṇi. satthā pesesi. te gantvā tassa mañcaṃ  parivāretvā paññattesu āsanesu nisinnā. ``bhante, ayyānaṃ me  dassanaṃ dullabhaṃ bhavissati, dubbalomhi, ekaṃ me suttaṃ sajjhāyathā''ti  vutte ``kataraṃ suttaṃ sotukāmo upāsakā''ti? ``sabbabuddhānaṃ  avijahitaṃ satipaṭṭhānasutta''nti vutte -- ``ekāyano ayaṃ, bhikkhave,  maggo sattānaṃ visuddhiyā''ti ^a^M1.0084^ea^ (dī0 ni0 2.373; ma0 ni0  1.106) suttantaṃ paṭṭhapesuṃ. tasmiṃ khaṇe chahi devalokehi  sabbālaṅkārapaṭimaṇḍitā sahassasindhavayuttā diyaḍḍhayojanasatikā cha  rathā āgamiṃsu. tesu ṭhitā devatā ``amhākaṃ devalokaṃ nessāma,  amhākaṃ devalokaṃ nessāma, ambho mattikabhājanaṃ bhinditvā  suvaṇṇabhājanaṃ gaṇhanto viya amhākaṃ devaloke abhiramituṃ idha  nibbattāhi, amhākaṃ devaloke abhiramituṃ idha nibbattāhī''ti vadiṃsu.  upāsako dhammassavanantarāyaṃ anicchanto -- ``āgametha  āgamethā''ti āha. bhikkhū ``amhe vāretī''ti saññāya tuṇhī  ahesuṃ.</p>
              <p>[03] athassa puttadhītaro ``amhākaṃ pitā pubbe dhammassavanena atitto  ahosi, idāni pana bhikkhū pakkosāpetvā sajjhāyaṃ kāretvā sayameva  vāreti, maraṇassa abhāyanakasatto nāma natthī''ti viraviṃsu.  bhikkhū ``idāni anokāso''ti uṭṭhāyāsanā pakkamiṃsu. upāsako  thokaṃ vītināmetvā satiṃ paṭilabhitvā putte pucchi -- ``kasmā  kandathā''ti? ``tāta, tumhe bhikkhū pakkosāpetvā dhammaṃ suṇantā  sayameva vārayittha, atha mayaṃ `maraṇassa abhāyanakasatto nāma  natthī'ti kandimhā''ti ^a^P1.0131^ea^. ``ayyā pana  kuhi''nti? ```anokāso'ti uṭṭhāyāsanā pakkantā, tātā''ti.  ``nāhaṃ, ayyehi saddhiṃ kathemī''ti vutte ``atha kena saddhiṃ  kathethā''ti. ``chahi devalokehi devatā cha rathe alaṅkaritvā  ādāya ākāse ṭhatvā `amhāhi devaloke abhirama, amhākaṃ devaloke  abhiramā'ti saddaṃ karonti, tāhi saddhiṃ kathemī''ti. ``kuhiṃ,  tāta, rathā, na mayaṃ passāmā''ti? ``atthi pana mayhaṃ ganthitāni  pupphānī''ti? ``atthi, tātā''ti. ``kataro devaloko  ramaṇīyo''ti? ``sabbabodhisattānaṃ buddhamātāpitūnañca vasitaṭṭhānaṃ  tusitabhavanaṃ ramaṇīyaṃ, tātā''ti. ``tena hi `tusitabhavanato  āgatarathe laggatū'ti pupphadāmaṃ khipathā''ti. te khipiṃsu. taṃ  rathadhure laggitvā ākāse olambi. mahājano tadeva passati, rathaṃ  na passati. upāsako ``passathetaṃ pupphadāma''nti vatvā, ``āma,  passāmā''ti vutte -- ``etaṃ tusitabhavanato āgatarathe olambati,  ahaṃ tusitabhavanaṃ gacchāmi ^a^V1.0077^ea^, tumhe mā cintayittha, mama santike  nibbattitukāmā hutvā mayā kataniyāmeneva puññāni karothā''ti vatvā  kālaṃ katvā rathe patiṭṭhāsi.</p>
              <p>[03] tāvadevassa ^a^M1.0085^ea^ tigāvutappamāṇo saṭṭhisakaṭabhārālaṅkārapaṭimaṇḍito  attabhāvo nibbatti, accharāsahassaṃ parivāresi, pañcavīsatiyojanikaṃ  kanakavimānaṃ pāturahosi. tepi bhikkhū vihāraṃ anuppatte satthā  pucchi -- ``sutā, bhikkhave, upāsakena dhammadesanā''ti? ``āma,  bhante, antarāyeva pana `āgamethā'ti vāresi. athassa puttadhītaro  kandiṃsu ^a^P1.0132^ea^. mayaṃ `idāni anokāso'ti  uṭṭhāyāsanā nikkhantā''ti. ``na so, bhikkhave, tumhehi saddhiṃ  kathesi, chahi devalokehi devatā cha rathe alaṅkaritvā āharitvā taṃ  upāsakaṃ pakkosiṃsu. so dhammadesanāya antarāyaṃ anicchanto tāhi  saddhiṃ kathesī''ti. ``evaṃ, bhante''ti. ``evaṃ, bhikkhave''ti.  ``idāni kuhiṃ nibbatto''ti? ``tusitabhavane, bhikkhave''ti.  ``bhante, idāni idha ñātimajjhe modamāno vicaritvā idāneva  gantvā puna modanaṭṭhāneyeva nibbatto''ti. ``āma, bhikkhave,  appamattā hi gahaṭṭhā vā pabbajitā vā sabbattha modantiyevā''ti vatvā  imaṃ gāthamāha -- </p>
              <p>[03] 16^b^.^eb^ </p>
              <p>[21] ``idha modati pecca modati, </p>
              <p>[27] katapuñño ubhayattha modati. </p>
              <p>[26] so modati so pamodati, </p>
              <p>[22] disvā kammavisuddhimattano''ti..</p>
              <p>[03] tattha ^b^katapuñño^eb^ti nānappakārassa kusalassa kārako  puggalo ``akataṃ vata me pāpaṃ, kataṃ me kalyāṇa''nti idha  kammamodanena, pecca vipākamodanena modati. evaṃ ^b^ubhayattha  modati^eb^ nāma. ^b^kammavisuddhi^eb^nti dhammikaupāsakopi attano  kammavisuddhiṃ puññakammasampattiṃ disvā kālakiriyato pubbe  idhalokepi modati, kālaṃ katvā idāni paralokepi  atimodatiyevāti.</p>
              <p>[03] gāthāpariyosāne bahū sotāpannādayo ahesuṃ mahājanassa sātthikā  dhammadesanā jātāti. </p>
              <p>[06] dhammikaupāsakavatthu ekādasamaṃ. </p>
            </h4>
          </h3>
          <h3>
            <h3n> 12. devadattavatthu</h3n>
            <h4>
              <h4n> </h4n>
              <p>[03] ^b^idha^eb^ ^a^V1.0078^ea^ ^a^M1.0086^ea^ ^a^P1.0133^ea^ ^b^tappatī^eb^ti imaṃ dhammadesanaṃ  satthā jetavane viharanto devadattaṃ ārabbha kathesi.</p>
              <p>[03] devadattassa vatthu pabbajitakālato paṭṭhāya yāva pathavippavesanā  devadattaṃ ārabbha bhāsitāni sabbāni jātakāni vitthāretvā kathitaṃ.  ayaṃ panettha saṅkhepo -- satthari anupiyaṃ nāma mallānaṃ nigamo  atthi. taṃ nissāya anupiyambavane viharanteyeva tathāgatassa  lakkhaṇapaṭiggahaṇadivaseyeva asītisahassehi ñātikulehi ``rājā vā  hotu, buddho vā, khattiyaparivārova vicarissatī''ti  asītisahassaputtā paṭiññātā. tesu yebhuyyena pabbajitesu bhaddiyaṃ  nāma rājānaṃ, anuruddhaṃ, ānandaṃ, bhaguṃ, kimilaṃ, devadattanti ime cha  sakye apabbajante disvā, ``mayaṃ attano putte pabbājema, ime cha  sakyā na ñātakā maññe, kasmā na pabbajantī''ti? kathaṃ samuṭṭhāpesuṃ.  atha kho mahānāmo sakyo anuruddhaṃ upasaṅkamitvā, ``tāta,  amhākaṃ kulā pabbajito natthi, tvaṃ vā pabbaja, ahaṃ vā  pabbajissāmī''ti āha. so pana sukhumālo hoti sampannabhogo,  ``natthī''ti vacanampi tena na sutapubbaṃ. ekadivasañhi tesu chasu  khattiyesu guḷakīḷaṃ kīḷantesu anuruddho pūvena parājito pūvatthāya  pahiṇi, athassa mātā pūve sajjetvā pahiṇi ^a^P1.0134^ea^. te  khāditvā puna kīḷiṃsu. punappunaṃ tasseva parājayo hoti. mātā  panassa pahite pahite tikkhattuṃ pūve pahiṇitvā catutthavāre ``pūvā  natthī''ti pahiṇi. so ``natthī''ti vacanassa asukapubbattā  ``esāpekā pūvavikati bhavissatī''ti maññamāno ``natthipūvaṃ me  āharathā''ti pesesi. mātā panassa ``natthipūvaṃ kira, ayye,  dethā''ti vutte, ``mama puttena `natthī'ti padaṃ na sutapubbaṃ, iminā  pana upāyena naṃ etamatthaṃ jānāpessāmī''ti tucchaṃ suvaṇṇapātiṃ  aññāya suvaṇṇapātiyā paṭikujjitvā pesesi. nagarapariggāhikā  devatā cintesuṃ -- ``anuruddhasakyena annabhārakāle attano bhāgabhattaṃ  upariṭṭhapaccekabuddhassa datvā ```natthī'ti me vacanassa savanaṃ mā  hotu, bhojanuppattiṭṭhānajānanaṃ mā `hotū'ti patthanā katā, sacāyaṃ  tucchapātiṃ passissati, devasamāgamaṃ pavisituṃ na labhissāma,  sīsampi no sattadhā phaleyyā''ti. atha ^a^M1.0087^ea^ naṃ pātiṃ dibbapūvehi puṇṇaṃ  akaṃsu. kassā guḷamaṇḍale ṭhapetvā ugghāṭitamattāya pūvagandho  sakalanagare chādetvā ṭhito. pūvakhaṇḍaṃ mukhe ṭhapitamattameva  sattarasaharaṇīsahassāni anuphari.</p>
              <p>[03] so cintesi -- ``nāhaṃ mātu piyo, ettakaṃ me kālaṃ imaṃ  natthipūvaṃ ^a^P1.0135^ea^ nāma na paci, ito paṭṭhāya aññaṃ pūvaṃ  nāma na khādissāmī''ti, so gehaṃ gantvāva mātaraṃ pucchi --  ``amma ^a^V1.0079^ea^, tumhākaṃ ahaṃ piyo, appiyo''ti? ``tāta, ekakkhino  akkhi viya ca hadayaṃ viya ca ativiya piyo me ahosī''ti.  ``atha kasmā ettakaṃ kālaṃ mayhaṃ natthi pūvaṃ na pacittha, ammā''ti?  sā cūḷūpaṭṭhākaṃ pucchi -- ``atthi kiñci pātiyaṃ, tātā''ti?  ``paripuṇṇā, ayye, pāti pūvehi, evarūpā pūvā nāma me na  diṭṭhapubbā''ti ārocesi. sā cintesi -- ``mayhaṃ putto puññavā  katābhinīhāro bhavissati, devatāhi pātiṃ pūretvā pūvā pahitā  bhavissantī''ti. ``atha naṃ putto, amma, ito paṭṭhāyāhaṃ aññaṃ pūvaṃ  nāma na khādissāmi, natthipūvameva paceyyāsī''ti. sāpissa tato  paṭṭhāya ``pūvaṃ khāditukāmomhī''ti vutte tucchapātimeva aññāya  pātiyā paṭikucchitvā pesesi. yāva agāramajjhe vasi, tāvassa  devatāva pūve pahiṇiṃsu.</p>
              <p>[03] so ettakampi ajānanto pabbajjaṃ nāma kiṃ jānissati?  tasmā ``kā esā pabbajjā nāmā''ti bhātaraṃ pucchitvā  ``ohāritakesamassunā kāsāyanivatthena kaṭṭhattharake vā bidalamañcake  vā nipajjitvā piṇḍāya carantena viharitabbaṃ. esā pabbajjā  nāmā''ti vutte, ``bhātika, ahaṃ sukhumālo. nāhaṃ sakkhissāmi  pabbajitu''nti ^a^P1.0136^ea^ āha. ``tena hi, tāta, kammantaṃ  uggahetvā gharāvāsaṃ vasa. na hi sakkā amhesu ekena  apabbajitu''nti. atha naṃ ``ko esa kammanto nāmā''ti pucchi.  ``bhattuṭṭhānaṭṭhānampi ajānanto kulaputto kammantaṃ nāma kiṃ  jānissatī''ti? ekadivasañhi tiṇṇaṃ khattiyānaṃ kathā udapādi --  ``bhattaṃ nāma kuhiṃ uṭṭhahatī''ti? kimilo āha -- ``koṭṭhe  uṭṭhahatī''ti. atha naṃ bhaddiyo ``tvaṃ bhattassa uṭṭhānaṭṭhānaṃ na  jānāsi, bhattaṃ nāma ukkhaliyaṃ uṭṭhahatī''ti āha. anuruddho  ``tumhe dvepi na jānātha, bhattaṃ nāma ratanamakuḷāya suvaṇṇapātiyaṃ  uṭṭhahatī''ti āha.</p>
              <p>[03] tesu ^a^M1.0088^ea^ kira ekadivasaṃ kimilo koṭṭhato vīhī otāriyamāne  disvā, ``ete koṭṭheyeva jātā''ti saññī ahosi. bhaddiyo  ekadivasaṃ ukkhalito bhattaṃ vaḍḍhiyamānaṃ disvā ``ukkhaliyaññeva  uppanna''nti saññī ahosi. anuruddhena pana neva vīhī koṭṭentā, na  bhattaṃ pacantā, na vaḍḍhentā diṭṭhapubbā, vaḍḍhetvā pana purato ṭhapitameva  passati. so bhuñjitukāmakāle ``bhattaṃ pātiyaṃ uṭṭhahatī''ti  saññamakāsi. evaṃ tayopi te bhattuṭṭhānaṭṭhānaṃ na jānanti. tenāyaṃ  ``ko esa kammanto nāmā''ti pucchitvā, ``paṭhamaṃ khettaṃ  kasāpetabba''ntiādikaṃ saṃvacchare saṃvacchare kattabbaṃ kiccaṃ sutvā,  ``kadā kammantānaṃ anto paññāyissati, kadā mayaṃ appossukkā  bhoge bhuñjissāmā''ti vatvā kammantānaṃ apariyantatāya akkhātāya  ``tena hi tvaññeva gharāvāsaṃ vasa, na mayhaṃ etenattho''ti mātaraṃ  upasaṅkamitvā ^a^V1.0080^ea^ ^a^P1.0137^ea^, ``anujānāhi maṃ, amma,  pabbajissāmī''ti vatvā tāya nānappakārehi tikkhattuṃ paṭikkhipitvā,  ``sace te sahāyako bhaddiyarājā pabbajissati, tena saddhiṃ  pabbajāhī''ti vutte taṃ upasaṅkamitvā, ``mama kho, samma, pabbajjā  tava paṭibaddhā''ti vatvā taṃ nānappakārehi saññāpetvā sattame divase  attanā saddhiṃ pabbajanatthāya paṭiññaṃ gaṇhi.</p>
              <p>[03] tato bhaddiyo sakyarājā anuruddho ānando bhagu kimilo  devadattoti ime cha khattiyā upālikappakasattamā devā viya  dibbasampattiṃ sattāhaṃ sampattiṃ anubhavitvā uyyānaṃ gacchantā viya  caturaṅginiyā senāya nikkhamitvā paravisayaṃ patvā rājāṇāya senaṃ  nivattāpetvā paravisayaṃ okkamiṃsu. tattha cha khattiyā attano attano  ābharaṇāni omuñcitvā bhaṇḍikaṃ katvā, ``handa bhaṇe, upāli,  nivattassu, alaṃ te ettakaṃ jīvikāyā''ti tassa adaṃsu. so tesaṃ  pādamūle parivattitvā paridevitvā tesaṃ āṇaṃ atikkamituṃ asakkonto  uṭṭhāya taṃ gahetvā nivatti. tesaṃ dvidhā jātakāle, vanaṃ ārodanappattaṃ  viya pathavīkampamānākārappattā viya ahosi. upāli kappakopi  thokaṃ gantvā nivattitvā ``caṇḍā kho sākiyā, `iminā kumārā  nippātitā'ti ghāteyyumpi maṃ. ime hi nāma sakyakumārā evarūpaṃ  sampattiṃ pahāya imāni anagghāni ābharaṇāni kheḷapiṇḍaṃ viya  chaḍḍetvā pabbajissanti, kimaṅgaṃ ^a^M1.0089^ea^ ^a^P1.0138^ea^ panāha''nti  bhaṇḍikaṃ omuñcitvā tāni ābharaṇāni rukkhe laggetvā ``atthikā  gaṇhantū''ti vatvā tesaṃ santikaṃ gantvā tehi ``kasmā nivattosī''ti  puṭṭho tamatthaṃ ārocesi. atha naṃ te ādāya satthu santikaṃ gantvā,  ``mayaṃ, bhante, sākiyā nāma mānanissitā, ayaṃ amhākaṃ dīgharattaṃ  paricārako, imaṃ paṭhamataraṃ pabbājetha, mayamassa abhivādanādīni  karissāma, evaṃ no māno nimmānāyissatī''ti vatvā taṃ paṭhamataraṃ  pabbājetvā pacchā sayaṃ pabbajiṃsu. tesu āyasmā bhaddiyo teneva  antaravassena tevijjo ahosi. āyasmā anuruddho dibbacakkhuko  hutvā pacchā ^b^mahāvitakkasuttaṃ^eb^ (a0 ni0  8.30) sutvā  arahattaṃ pāpuṇi. āyasmā ānando sotāpattiphale patiṭṭhahi.  bhagutthero ca kimilatthero ca aparabhāge vipassanaṃ vaḍḍhetvā arahattaṃ  pāpuṇiṃsu. devadatto pothujjanikaṃ iddhiṃ patto.</p>
              <p>[03] aparabhāge satthari kosambiyaṃ viharante sasāvakasaṅghassa  tathāgatassa mahanto lābhasakkāro nibbatti. vatthabhesajjādihatthā  manussā vihāraṃ pavisitvā ``kuhiṃ satthā, kuhiṃ sāriputtatthero, kuhiṃ  mahāmoggallānatthero, kuhiṃ mahākassapatthero, kuhiṃ bhaddiyatthero, kuhiṃ  anuruddhatthero, kuhiṃ ānandatthero, kuhiṃ bhagutthero, kuhiṃ  kimilatthero''ti asītimahāsāvakānaṃ nisinnaṭṭhānaṃ ^a^V1.0081^ea^ olokentā  vicaranti. ``devadattatthero kuhiṃ nisinno vā, ṭhito vā''ti  pucchanto nāma natthi. so cintesi -- ``ahampi etehi  saddhiññeva pabbajito, etepi khattiyapabbajitā, ahampi  khattiyapabbajito, lābhasakkārahatthā ^a^P1.0139^ea^ manussā  eteyeva pariyesanti, mama nāmaṃ gahetāpi natthi. kena nu kho saddhiṃ  ekato hutvā kaṃ pasādetvā mama lābhasakkāraṃ nibbatteyya''nti.  athassa etadahosi -- ``ayaṃ kho rājā bimbisāro paṭhamadassaneneva  ekādasahi nahutehi saddhiṃ sotāpattiphale patiṭṭhito, na sakkā etena  saddhiṃ ekato bhavituṃ, kosalaraññāpi saddhiṃ na sakkā bhavituṃ. ayaṃ  kho pana rañño putto ajātasattu kumāro kassaci guṇadose na  jānāti, etena saddhiṃ ekato bhavissāmī''ti. so kosambito  rājagahaṃ gantvā kumārakavaṇṇaṃ abhinimminitvā cattāro āsīvise  catūsu hatthapādesu ekaṃ gīvāya pilandhitvā ^a^M1.0090^ea^ ekaṃ sīse cumbaṭakaṃ katvā  ekaṃ ekaṃsaṃ karitvā imāya ahimekhalāya ākāsato oruyha  ajātasattussa ucchaṅge nisīditvā tena bhītena ``kosi tva''nti  vutte ``ahaṃ devadatto''ti vatvā tassa bhayavinodanatthaṃ taṃ attabhāvaṃ  paṭisaṃharitvā saṅghāṭipattacīvaradharo purato ṭhatvā taṃ pasādetvā  lābhasakkāraṃ nibbattesi. so lābhasakkārābhibhūto ``ahaṃ bhikkhusaṅghaṃ  pariharissāmī''ti pāpakaṃ cittaṃ uppādetvā saha cittuppādena iddhito  parihāyitvā satthāraṃ veḷuvanavihāre sarājikāya parisāya dhammaṃ  desentaṃ vanditvā uṭṭhāyāsanā añjaliṃ paggayha -- ``bhagavā, bhante,  etarahi jiṇṇo vuḍḍho mahallako, appossukko diṭṭhadhammasukhavihāraṃ  anuyuñjatu, ahaṃ bhikkhusaṅghaṃ pariharissāmi, niyyādetha me  bhikkhusaṅgha''nti ^a^P1.0140^ea^ vatvā satthārā kheḷāsakavādena  apasādetvā paṭikkhitto anattamano imaṃ paṭhamaṃ tathāgate āghātaṃ  bandhitvā pakkāmi.</p>
              <p>[03] athassa bhagavā rājagahe pakāsanīyakammaṃ kāresi. so  ``pariccatto dāni ahaṃ samaṇena gotamena, idānissa anatthaṃ  karissāmī''ti ajātasattuṃ upasaṅkamitvā, ``pubbe kho, kumāra,  manussā dīghāyukā, etarahi appāyukā. ṭhānaṃ kho panetaṃ vijjati,  yaṃ tvaṃ kumārova samāno kālaṃ kareyyāsi, tena hi tvaṃ, kumāra,  pitaraṃ hantvā rājā hohi, ahaṃ bhagavantaṃ hantvā buddho bhavissāmī''ti  vatvā tasmiṃ rajje patiṭṭhite tathāgatassa vadhāya purise payojetvā tesu  sotāpattiphalaṃ patvā nivattesu sayaṃ gijjhakūṭapabbataṃ abhiruhitvā,  ``ahameva samaṇaṃ gotamaṃ jīvitā voropessāmī''ti silaṃ  pavijjhitvā ruhiruppādakakammaṃ katvā imināpi upāyena māretuṃ  asakkonto puna nāḷāgiriṃ vissajjāpesi. tasmiṃ āgacchante  ānandatthero attano jīvitaṃ satthu pariccajitvā purato aṭṭhāsi.  satthā nāgaṃ dametvā nagarā nikkhamitvā vihāraṃ gantvā  anekasahassehi upāsakehi abhihaṭaṃ mahādānaṃ paribhuñjitvā tasmiṃ  ^a^V1.0082^ea^ divase sannipatitānaṃ aṭṭhārasakoṭisaṅkhātānaṃ rājagahavāsīnaṃ  anupubbiṃ kathaṃ kathetvā caturāsītiyā pāṇasahassānaṃ dhammābhisamaye  jāte ``aho āyasmā ānando mahāguṇo, tathārūpe nāma hatthināge  āgacchante attano jīvitaṃ pariccajitvā ^a^M1.0091^ea^ ^a^P1.0141^ea^ satthu  puratova aṭṭhāsī''ti therassa guṇakathaṃ sutvā ``na, bhikkhave, idāneva,  pubbepesa mamatthāya jīvitaṃ pariccajiyevā''ti vatvā bhikkhūhi  yācito ^b^cūḷahaṃsa^eb^ (jā0 1.15.133 ādayo; 2.21.1  ādayo) -- ^b^mahāhaṃsa^eb^ (jā0 2.21.89 ādayo) --  ^b^kakkaṭakajātakāni^eb^ (jā0 1.3.49 ādayo) kathesi.  devadattassāpi kammaṃ neva pākaṭaṃ, tathā rañño mārāpitattā, na  vadhakānaṃ payojitattā na silāya paviddhattā pākaṭaṃ ahosi, yathā  nāḷāgirihatthino vissajjitattā. tadā hi mahājano ``rājāpi  devadatteneva mārāpito, vadhakopi payojito, silāpi apaviddhā.  idāni pana tena nāḷāgiri vissajjāpito, evarūpaṃ nāma pāpakaṃ  gahetvā rājā vicaratī''ti kolāhalamakāsi.</p>
              <p>[03] rājā mahājanassa kathaṃ sutvā pañca thālipākasatāni  nīharāpetvā na puna tassūpaṭṭhānaṃ agamāsi, nāgarāpissa kulaṃ  upagatassa bhikkhāmattampi na adaṃsu. so parihīnalābhasakkāro  kohaññena jīvitukāmo satthāraṃ upasaṅkamitvā pañca vatthūni yācitvā  bhagavato ``alaṃ, devadatta, yo icchati, so āraññako hotū''ti  paṭikkhitto kassāvuso, vacanaṃ sobhanaṃ, kiṃ tathāgatassa udāhu mama,  ahañhi ukkaṭṭhavasena evaṃ vadāmi, ``sādhu, bhante, bhikkhū yāvajīvaṃ  āraññakā assu, piṇḍapātikā, paṃsukūlikā, rukkhamūlikā, macchamaṃsaṃ  na khādeyyu''nti. ``yo dukkhā muccitukāmo, so mayā saddhiṃ  āgacchatū''ti vatvā pakkāmi. tassa vacanaṃ ^a^P1.0142^ea^  sutvā ekacce navakapabbajitā mandabuddhino ``kalyāṇaṃ devadatto āha,  etena saddhiṃ vicarissāmā''ti tena saddhiṃ ekato ahesuṃ. iti so  pañcasatehi bhikkhūhi saddhiṃ tehi pañcahi vatthūhi lūkhappasannaṃ janaṃ  saññāpento kulesu viññāpetvā viññāpetvā bhuñjanto saṅghabhedāya  parakkami. so bhagavatā, ``saccaṃ kira tvaṃ, devadatta, saṅghabhedāya  parakkamasi cakkabhedāyā''ti puṭṭho ``saccaṃ bhagavā''ti vatvā, ``garuko  kho, devadatta, saṅghabhedo''tiādīhi ovaditopi satthu vacanaṃ  anādiyitvā pakkanto āyasmantaṃ ānandaṃ rājagahe piṇḍāya carantaṃ  disvā, ``ajjatagge dānāhaṃ, āvuso ānanda, aññatreva bhagavatā,  aññatra, bhikkhusaṅghā uposathaṃ karissāmi, saṅghakammaṃ  karissāmī''ti āha. thero tamatthaṃ bhagavato ārocesi. taṃ  viditvā satthā uppannadhammasaṃvego hutvā, ``devadatto ^a^M1.0092^ea^ sadevakassa  lokassa anatthanissitaṃ attano avīcimhi paccanakakammaṃ karotī''ti  vitakketvā -- </p>
              <p>[21] ``sukarāni ^a^V1.0083^ea^ asādhūni, attano ahitāni ca. </p>
              <p>[22] yaṃ ve hitañca sādhuñca, taṃ ve paramadukkara''nti.. (dha0  pa0 163) -- </p>
              <p>[25] imaṃ gāthaṃ vatvā puna imaṃ udānaṃ udānesi -- </p>
              <p>[21] ``sukaraṃ sādhunā sādhu, sādhu pāpena dukkaraṃ. </p>
              <p>[22] pāpaṃ pāpena sukaraṃ, pāpamariyehi dukkara''nti.. (udā0  48; cūḷava0 343).</p>
              <p>[03] atha kho devadatto uposathadivase attano parisāya saddhiṃ  ekamantaṃ nisīditvā, ``yassimāni pañca vatthūni khamanti ^a^P1.0143^ea^,  so salākaṃ gaṇhatū''ti vatvā pañcasatehi vajjiputtakehi  navakehi appakataññūhi salākāya gahitāya saṅghaṃ bhinditvā te  bhikkhū ādāya gayāsīsaṃ agamāsi. tassa tattha gatabhāvaṃ sutvā  satthā tesaṃ bhikkhūnaṃ ānayanatthāya dve aggasāvake pesesi. te tattha  gantvā ādesanāpāṭihāriyānusāsaniyā ceva  iddhipāṭihāriyānusāsaniyā ca anusāsantā te amataṃ pāyetvā ādāya  ākāsena āgamiṃsu. kokālikopi kho ``uṭṭhehi, āvuso devadatta,  nītā te bhikkhū sāriputtamoggallānehi, nanu tvaṃ mayā vutto `mā,  āvuso, sāriputtamoggallāne vissāsī'ti. pāpicchā  sāriputtamoggallānā, pāpikānaṃ icchānaṃ vasaṃ gatā''ti vatvā jaṇṇukena  hadayamajjhe pahari, tassa tattheva uṇhaṃ lohitaṃ mukhato uggañchi.  āyasmantaṃ pana sāriputtaṃ bhikkhusaṅghaparivutaṃ ākāsena āgacchantaṃ  disvā bhikkhū āhaṃsu -- ``bhante, āyasmā sāriputto gamanakāle  attadutiyo gato, idāni mahāparivāro āgacchanto sobhatī''ti.  satthā ``na, bhikkhave, idāneva sāriputto sobhati, pubbe  tiracchānayoniyaṃ nibbattakālepi mayhaṃ putto mama santikaṃ āgacchanto  sobhiyevā''ti vatvā -- </p>
              <p>[21] ``hoti sīlavataṃ attho, paṭisanthāravuttinaṃ. </p>
              <p>[27] lakkhaṇaṃ passa āyantaṃ, ñātisaṅghapurakkhataṃ. </p>
              <p>[22] atha passasimaṃ kāḷaṃ, suvihīnaṃva ñātibhī''ti..  (jā0 1.1.11) -- </p>
              <p>[25] idaṃ ^a^M1.0093^ea^ ^a^P1.0144^ea^ jātakaṃ kathesi. puna  bhikkhūhi, ``bhante, devadatto kira dve aggasāvake ubhosu passesu  nisīdāpetvā `buddhalīḷāya dhammaṃ desessāmī'ti tumhākaṃ anukiriyaṃ  karotī''ti vutte, ``na ^a^V1.0084^ea^, bhikkhave, idāneva, pubbepesa mama anukiriyaṃ  kātuṃ vāyami, na pana sakkhī''ti vatvā -- </p>
              <p>[21] ``api vīraka passesi, sakuṇaṃ mañjubhāṇakaṃ. </p>
              <p>[22] mayūragīvasaṅkāsaṃ, patiṃ mayhaṃ saviṭṭhakaṃ.. </p>
              <p>[21] ``udakathalacarassa pakkhino, </p>
              <p>[27] niccaṃ āmakamacchabhojino. </p>
              <p>[26] tassānukaraṃ saviṭṭhako, </p>
              <p>[22] sevāle paliguṇṭhito mato''ti.. (jā0  1.2.107-108) -- </p>
              <p>[25] ādinā jātakaṃ vatvā aparāparesupi divasesu  tathānurūpameva kathaṃ ārabbha -- </p>
              <p>[21] ``acāri vatāyaṃ vitudaṃ vanāni, </p>
              <p>[27] kaṭṭhaṅgarukkhesu asārakesu. </p>
              <p>[26] athāsadā khadiraṃ jātasāraṃ, </p>
              <p>[22] yatthabbhidā garuḷo uttamaṅga''nti.. (jā0 1.2.120). </p>
              <p>[21] ``lasī ^a^P1.0145^ea^ ca te nipphalikā, matthako  ca padālito. </p>
              <p>[22] sabbā te phāsukā bhaggā, ajja kho tvaṃ virocasī''ti..  (jā0 1.1.143) -- </p>
              <p>[25] evamādīni jātakāni kathesi. puna ``akataññū  devadatto''ti kathaṃ ārabbha -- </p>
              <p>[21] ``akaramhasa te kiccaṃ, yaṃ balaṃ ahuvamhase. </p>
              <p>[22] migarāja namo tyatthu, api kiñci labhāmase.. </p>
              <p>[21] ``mama lohitabhakkhassa, niccaṃ luddāni kubbato. </p>
              <p>[22] dantantaragato santo, taṃ bahuṃ yampi jīvasī''ti..  (jā0 1.4.29-30) -- </p>
              <p>[25] ādīni ^a^V1.0085^ea^ jātakāni kathesi. puna vadhāya  parisakkanamassa ārabbha -- </p>
              <p>[21] ``ñātametaṃ kuruṅgassa, yaṃ tvaṃ sepaṇṇi siyyasi. </p>
              <p>[22] aññaṃ sepaṇṇi gacchāmi, na me te ruccate phala''nti..  (jā0 1.1.21) -- </p>
              <p>[25] ādīni ^a^M1.0094^ea^ jātakāni kathesi. punadivase ``ubhato  parihīno devadatto lābhasakkārato ca sāmaññato cā''ti kathāsu  pavattamānāsu ``na, bhikkhave, idāneva devadatto parihīno, pubbepesa  parihīnoyevā''ti vatvā -- </p>
              <p>[21] ``akkhī ^a^P1.0146^ea^ bhinnā paṭo naṭṭho,  sakhigehe ca bhaṇḍanaṃ. </p>
              <p>[22] ubhato paduṭṭhā kammantā, udakamhi thalamhi cā''ti..  (jā0 1.1.139) -- </p>
              <p>[25] ādīni jātakāni kathesi. evaṃ rājagahe viharantova  devadattaṃ ārabbha bahūni jātakāni kathetvā rājagahato sāvatthiṃ gantvā  jetavane vihāre vāsaṃ kappesi. devadattopi kho nava māse gilāno  pacchime kāle satthāraṃ daṭṭhukāmo hutvā attano sāvake āha -- ``ahaṃ  satthāraṃ daṭṭhukāmo, taṃ me dassethā''ti. ``tvaṃ samatthakāle satthārā  saddhiṃ verī hutvā acari, na mayaṃ tattha nessāmā''ti vutte, ``mā maṃ  nāsetha, mayā satthari āghāto kato, satthu pana mayi kesaggamattopi  āghāto natthi''. so hi bhagavā -- </p>
              <p>[21] ``vadhake devadattamhi, core aṅgulimālake. </p>
              <p>[22] dhanapāle rāhule ca, sabbattha samamānaso''ti.. (apa0  thera 1.1.585; mi0 pa0 6.6.5) -- </p>
              <p>[25] ``dassetha me bhagavanta''nti punappunaṃ yāci. atha naṃ  te mañcakenādāya nikkhamiṃsu. tassa āgamanaṃ sutvā bhikkhū satthu  ārocesuṃ -- ``bhante, devadatto kira tumhākaṃ dassanatthāya  āgacchatī''ti. ``na, bhikkhave, so tenattabhāvena maṃ passituṃ  labhissatī''ti. devadatto kira pañcannaṃ vatthūnaṃ āyācitakālato  paṭṭhāya puna buddhaṃ daṭṭhuṃ na labhati, ayaṃ ^a^P1.0147^ea^ dhammatā.  ``asukaṭṭhānañca asukaṭṭhānañca āgato, bhante''ti. ``yaṃ icchati,  taṃ karotu, na so maṃ passituṃ labhissatī''ti. ``bhante, ito  yojanamattaṃ āgato, aḍḍhayojanaṃ, gāvutaṃ, jetavanapokkharaṇīsamīpaṃ  āgato, bhante''ti. ``sacepi antojetavanaṃ pavisati, neva maṃ  passituṃ ^a^V1.0086^ea^ labhissatī''ti. devadattaṃ gahetvā āgatā  jetavanapokkharaṇītīre mañcaṃ otāretvā pokkharaṇiṃ nhāyituṃ otariṃsu.  devadattopi kho mañcato vuṭṭhāya ubho pāde bhūmiyaṃ ṭhapetvā nisīdi.  pādā pathaviṃ pavisiṃsu ^a^M1.0095^ea^. so anukkamena yāva gopphakā, yāva  jaṇṇukā, yāva kaṭito, yāva thanato, yāva gīvato pavisitvā  hanukaṭṭhikassa bhūmiyaṃ paviṭṭhakāle -- </p>
              <p>[21] ``imehi aṭṭhīhi tamaggapuggalaṃ, </p>
              <p>[27] devātidevaṃ naradammasārathiṃ. </p>
              <p>[26] samantacakkhuṃ satapuññalakkhaṇaṃ, </p>
              <p>[22] pāṇehi buddhaṃ saraṇaṃ upemī''ti.. (mi0 pa0 4.1.3)  -- </p>
              <p>[25] imaṃ gāthamāha. idaṃ kira ṭhānaṃ disvā tathāgato devadattaṃ  pabbājesi. sace hi na so pabbajissa, gihī hutvā kammañca  bhāriyaṃ akarissa, āyatiṃ bhavanissaraṇapaccayaṃ kātuṃ na sakkhissa,  pabbajitvā ca pana kiñcāpi kammaṃ bhāriyaṃ karissati, āyatiṃ  bhavanissaraṇapaccayaṃ kātuṃ ^a^P1.0148^ea^ sakkhissatīti taṃ satthā  pabbājesi. so hi ito satasahassakappamatthake aṭṭhissaro nāma  paccekabuddho bhavissati, so pathaviṃ pavisitvā avīcimhi nibbatti.  niccale buddhe aparajjhabhāvena pana niccalova hutvā paccatūti  yojanasatike anto avīcimhi yojanasatubbedhamevassa sarīraṃ  nibbatti. sīsaṃ yāva kaṇṇasakkhalito upari ayakapallaṃ pāvisi,  pādā yāva gopphakā heṭṭhā ayapathaviyaṃ paviṭṭhā, mahātālakkhandhaparimāṇaṃ  ayasūlaṃ pacchimabhittito nikkhamitvā piṭṭhimajjhaṃ bhinditvā urena  nikkhamitvā purimabhittiṃ pāvisi, aparaṃ dakkhiṇabhittito  nikkhamitvā dakkhiṇapassaṃ bhinditvā vāmapassena nikkhamitvā  uttarabhittiṃ pāvisi, aparaṃ upari kapallato nikkhamitvā matthakaṃ  bhinditvā adhobhāgena nikkhamitvā ayapathaviṃ pāvisi. evaṃ so  tattha niccalova pacci.</p>
              <p>[03] bhikkhū ``ettakaṃ ṭhānaṃ devadatto āgacchanto satthāraṃ daṭṭhuṃ  alabhitvāva pathaviṃ paviṭṭho''ti kathaṃ samuṭṭhāpesuṃ. satthā ``na,  bhikkhave, devadatto idāneva mayi aparajjhitvā pathaviṃ pāvisi,  pubbepi paviṭṭhoyevā''ti vatvā hatthirājakāle maggamūḷhaṃ purisaṃ  samassāsetvā attano piṭṭhiṃ āropetvā khemantaṃ pāpitassa puna  tikkhattuṃ āgantvā aggaṭṭhāne majjhimaṭṭhāne ^a^M1.0096^ea^ mūlehi evaṃ dante  chinditvā tatiyavāre mahāpurisassa cakkhupathaṃ atikkamantassa tassa  pathaviṃ paviṭṭhabhāvaṃ dīpetuṃ -- </p>
              <p>[21] ``akataññussa ^a^V1.0087^ea^ ^a^P1.0149^ea^ posassa, niccaṃ  vivaradassino. </p>
              <p>[22] sabbaṃ ce pathaviṃ dajjā, neva naṃ abhirādhaye''ti..  (jā0 1.1.72; 1.9.107) -- </p>
              <p>[25] idaṃ jātakaṃ kathetvā punapi tatheva kathāya samuṭṭhitāya  khantivādibhūte attani aparajjhitvā kalāburājabhūtassa tassa pathaviṃ  paviṭṭhabhāvaṃ dīpetuṃ ^b^khantivādijātakañca^eb^ (jā0 1.4.49  ādayo), cūḷadhammapālabhūte attani aparajjhitvā mahāpatāparājabhūtassa  tassa pathaviṃ paviṭṭhabhāvaṃ dīpetuṃ ^b^cūḷadhammapālajātakañca^eb^ (jā0  1.5.44 ādayo) kathesi.</p>
              <p>[03] pathaviṃ paviṭṭhe pana devadatte mahājano haṭṭhatuṭṭho dhajapaṭākakadaliyo  ussāpetvā puṇṇaghaṭe ṭhapetvā ``lābhā vata no''ti mahantaṃ chaṇaṃ  anubhoti. tamatthaṃ bhagavato ārocesuṃ. bhagavā ``na, bhikkhave,  idāneva devadatte mate mahājano tussati, pubbepi tussiyevā''ti vatvā  sabbajanassa appiye caṇḍe pharuse bārāṇasiyaṃ piṅgalaraññe nāma mate  mahājanassa tuṭṭhabhāvaṃ dīpetuṃ -- </p>
              <p>[21] ``sabbo jano hiṃsito piṅgalena, </p>
              <p>[27] tasmiṃ mate paccayā vedayanti. </p>
              <p>[26] piyo nu te āsi akaṇhanetto, </p>
              <p>[22] kasmā tuvaṃ rodasi dvārapāla.. </p>
              <p>[21] ``na ^a^P1.0150^ea^ me piyo āsi akaṇhanetto, </p>
              <p>[27] bhāyāmi paccāgamanāya tassa. </p>
              <p>[26] ito gato hiṃseyya maccurājaṃ, </p>
              <p>[22] so hiṃsito āneyya puna idhā''ti.. (jā0  1.2.179-180) -- </p>
              <p>[25] idaṃ ^b^piṅgalajātakaṃ^eb^ kathesi. bhikkhū satthāraṃ  pucchiṃsu -- ``idāni, bhante, devadatto kuhiṃ nibbatto''ti?  ``avīcimahāniraye, bhikkhave''ti. ``bhante, idha tappanto  vicaritvā puna gantvā tappanaṭṭhāneyeva nibbatto''ti. ``āma,  bhikkhave, pabbajitā vā hontu gahaṭṭhā vā, pamādavihārino ubhayattha  tappantiyevā''ti vatvā imaṃ gāthamāha -- </p>
              <p>[03] 17^b^.^eb^ </p>
              <p>[21] ``idha ^a^V1.0088^ea^ ^a^M1.0097^ea^ tappati pecca tappati, pāpakārī ubhayattha tappati. </p>
              <p>[22] pāpaṃ me katanti tappati, bhiyyo tappati duggatiṃ  gato''ti..</p>
              <p>[03] tattha ^b^idha tappatī^eb^ti idha kammatappanena domanassamattena  tappati. ^b^peccā^eb^ti paraloke pana vipākatappanena atidāruṇena  apāyadukkhena tappati. ^b^pāpakārī^eb^ti nānappakārassa pāpassa  kattā. ^b^ubhayatthā^eb^ti iminā vuttappakārena tappanena ubhayattha  tappati nāma. ^b^pāpaṃ me^eb^ti so hi kammatappanena kappanto  ``pāpaṃ me kata''nti tappati. taṃ appamattakaṃ tappanaṃ, vipākatappanena  pana tappanto ^b^bhiyyo tappati duggatiṃ gato^eb^ atipharusena tappanena  ativiya tappatīti.</p>
              <p>[03] gāthāpariyosāne bahū sotāpannādayo ahesuṃ. desanā mahājanassa  sātthikā jātāti. </p>
              <p>[06] devadattavatthu dvādasamaṃ. </p>
            </h4>
          </h3>
          <h3>
            <h3n> 13. sumanādevīvatthu</h3n>
            <h4>
              <h4n> </h4n>
              <p>[03] ^b^idha^eb^ ^a^P1.0151^ea^ ^b^nandatī^eb^ti imaṃ dhammadesanaṃ  satthā jetavane viharanto sumanādeviṃ ārabbha kathesi. </p>
              <p>[01] sāvatthiyañhi devasikaṃ anāthapiṇḍikassa gehe dve  bhikkhūsahassāni bhuñjanti, tathā visākhāya mahāupāsikāya.  sāvatthiyaṃ yo yo dānaṃ dātukāmo hoti, so so tesaṃ ubhinnaṃ  okāsaṃ labhitvāva karoti. kiṃ kāraṇā? ``tumhākaṃ dānaggaṃ  anāthapiṇḍiko vā visākhā vā āgatā''ti pucchitvā,  ``nāgatā''ti vutte satasahassaṃ vissajjetvā katadānampi ``kiṃ dānaṃ  nāmeta''nti garahanti. ubhopi hi te bhikkhusaṅghassa ruciñca  anucchavikakiccāni ca ativiya jānanti, tesu vicārentesu bhikkhū  cittarūpaṃ bhuñjanti. tasmā sabbe dānaṃ dātukāmā te gahetvāva  gacchanti. iti te attano attano ghare bhikkhū parivisituṃ na  labhanti. tato visākhā, ``ko nu kho mama ṭhāne ṭhatvā  bhikkhusaṅghaṃ parivisissatī''ti upadhārentī puttassa dhītaraṃ disvā taṃ  attano ṭhāne ṭhapesi. sā tassā nivesane bhikkhusaṅghaṃ parivisati.  anāthapiṇḍikopi mahāsubhaddaṃ nāma jeṭṭhadhītaraṃ ṭhapesi. sā  bhikkhūnaṃ ^a^M1.0098^ea^ veyyāvaccaṃ karontī dhammaṃ suṇantī sotāpannā hutvā patikulaṃ  agamāsi. tato cūḷasubhaddaṃ ṭhapesi. sāpi tatheva karontī  sotāpannā hutvā patikulaṃ gatā. atha sumanadeviṃ nāma kaniṭṭhadhītaraṃ  ṭhapesi. sā pana dhammaṃ sutvā sakadāgāmiphalaṃ patvā kumārikāva  hutvā tathārūpena ^a^P1.0152^ea^ aphāsukena āturā āhārupacchedaṃ  katvā ^a^V1.0089^ea^ pitaraṃ daṭṭhukāmā hutvā pakkosāpesi. so ekasmiṃ dānagge  tassā sāsanaṃ sutvāva āgantvā, ``kiṃ, amma sumane''ti āha.  sāpi naṃ āha -- ``kiṃ, tāta kaniṭṭhabhātikā''ti? ``vilapasi  ammā''ti? ``na vilapāmi, kaniṭṭhabhātikā''ti. ``bhāyasi,  ammā''ti? ``na bhāyāmi, kaniṭṭhabhātikā''ti. ettakaṃ vatvāyeva  pana sā kālamakāsi. so sotāpannopi samāno seṭṭhidhītari  uppannasokaṃ adhivāsetuṃ asakkonto dhītu sarīrakiccaṃ kāretvā rodanto  satthu santikaṃ gantvā, ``kiṃ, gahapati, dukkhī dummano assumukho  rodamāno āgatosī''ti vutte, ``dhītā me, bhante, sumanadevī  kālakatā''ti āha. ``atha kasmā socasi, nanu sabbesaṃ ekaṃsikaṃ  maraṇa''nti? ``jānāmetaṃ, bhante, evarūpā nāma me  hiriottappasampannā dhītā, sā maraṇakāle satiṃ paccupaṭṭhāpetuṃ  asakkontī vilapamānā matā, tena me anappakaṃ domanassaṃ  uppajjatī''ti. ``kiṃ pana tāya kathitaṃ mahāseṭṭhī''ti? ``ahaṃ  taṃ, bhante, `amma, sumane'ti āmantesiṃ. atha maṃ āha -- `kiṃ,  tāta, kaniṭṭhabhātikā'ti? `vilapasi, ammā'ti? `na vilapāmi,  kaniṭṭhabhātikā'ti. `bhāyasi, ammā'ti? `na bhāyāmi  kaniṭṭhabhātikā'ti. ettakaṃ vatvā kālamakāsī''ti. atha naṃ bhagavā  āha -- ``na te mahāseṭṭhi dhītā vilapatī''ti. ``atha kasmā  bhante evamāhā''ti? ``kaniṭṭhattāyeva ^a^P1.0153^ea^. dhītā  hi te, gahapati, maggaphalehi tayā mahallikā. tvañhi sotāpanno,  dhītā pana te sakadāgāminī. sā maggaphalehi tayā mahallikattā taṃ  evamāhā''ti. ``evaṃ, bhante''ti? ``evaṃ, gahapatī''ti.  ``idāni kuhiṃ nibbattā, bhante''ti? ``tusitabhavane, gahapatī''ti.  ``bhante, mama dhītā idha ñātakānaṃ antare nandamānā vicaritvā  ito gantvāpi nandanaṭṭhāneyeva nibbattā''ti. atha naṃ satthā ``āma,  gahapati, appamattā nāma gahaṭṭhā vā pabbajitā vā idha loke ca  paraloke ca nandantiyevā''ti vatvā imaṃ gāthamāha -- </p>
              <p>[03] 18^b^.^eb^ </p>
              <p>[21] ``idha ^a^M1.0099^ea^ nandati pecca nandati, katapuñño ubhayattha  nandati. </p>
              <p>[22] puññaṃ me katanti nandati, bhiyyo nandati suggatiṃ  gato''ti.. </p>
              <p>[01] tattha ^b^idhā^eb^ti idha loke kammanandanena nandati.  ^b^peccā^eb^ti paraloke vipākanandanena nandati. ^b^katapuñño^eb^ti  nānappakārassa puññassa kattā. ^b^ubhayatthā^eb^ti idha ``kataṃ me  kusalaṃ, akataṃ me pāpa''nti nandati, parattha vipākaṃ anubhavanto  nandati. ^b^puññaṃ me^eb^ti idha nandanto pana ``puññaṃ me kata''nti  somanassamatteneva kammanandanaṃ upādāya nandati. ^b^bhiyyo^eb^ti  vipākanandanena pana sugatiṃ gato sattapaññāsavassakoṭiyo  saṭṭhivassasatasahassāni dibbasampattiṃ anubhavanto tusitapure ativiya  nandatīti.</p>
              <p>[03] gāthāpariyosāne ^a^V1.0090^ea^ ^a^P1.0154^ea^ bahū sotāpannādayo ahesuṃ.  mahājanassa sātthikā dhammadesanā jātāti. </p>
              <p>[06] sumanādevīvatthu terasamaṃ. </p>
            </h4>
          </h3>
          <h3>
            <h3n> 14. dvesahāyakabhikkhuvatthu</h3n>
            <h4>
              <h4n> </h4n>
              <p>[03] ^b^bahumpi ce^eb^ti imaṃ dhammadesanaṃ satthā jetavane viharanto dve  sahāyake ārabbha kathesi.</p>
              <p>[03] sāvatthivāsino hi dve kulaputtā sahāyakā vihāraṃ gantvā satthu  dhammadesanaṃ sutvā kāme pahāya sāsane uraṃ datvā pabbajitvā pañca  vassāni ācariyupajjhāyānaṃ santike vasitvā satthāraṃ upasaṅkamitvā  sāsane dhuraṃ pucchitvā vipassanādhurañca ganthadhurañca vitthārato sutvā  eko tāva ``ahaṃ, bhante, mahallakakāle pabbajito na sakkhissāmi  ganthadhuraṃ pūretuṃ, vipassanādhuraṃ pana pūressāmī''ti yāva arahattā  vipassanādhuraṃ kathāpetvā ghaṭento vāyamanto saha paṭisambhidāhi  arahattaṃ pāpuṇi. itaro pana ``ahaṃ ganthadhuraṃ pūressāmī''ti  anukkamena tepiṭakaṃ buddhavacanaṃ uggaṇhitvā gatagataṭṭhāne dhammaṃ katheti,  sarabhaññaṃ bhaṇati, pañcannaṃ bhikkhusatānaṃ dhammaṃ vācento vicarati.  aṭṭhārasannaṃ mahāgaṇānaṃ ācariyo ahosi. bhikkhū satthu santike  kammaṭṭhānaṃ gahetvā ^a^M1.0100^ea^ itarassa therassa vasanaṭṭhānaṃ gantvā tassa ovāde  ṭhatvā arahattaṃ patvā theraṃ vanditvā, ``satthāraṃ daṭṭhukāmamhā''ti  ^a^P1.0155^ea^ vadanti. thero ``gacchatha, āvuso, mama  vacanena satthāraṃ vanditvā asīti mahāthere vandatha, sahāyakattherampi  me `amhākaṃ ācariyo tumhe vandatī'ti vadathā''ti peseti. te  bhikkhū vihāraṃ gantvā satthārañceva asīti mahāthere ca vanditvā  ganthikattherassa santikaṃ gantvā, ``bhante, amhākaṃ ācariyo tumhe  vandatī''ti vadanti. itarena ca ``ko nāma so''ti vutte,  ``tumhākaṃ sahāyakabhikkhu, bhante''ti vadanti. evaṃ there punappunaṃ  sāsanaṃ pahiṇante so bhikkhu thokaṃ kālaṃ sahitvā aparabhāge sahituṃ  asakkonto ``amhākaṃ ācariyo tumhe vandatī''ti vutte, ``ko  eso''ti vatvā ``tumhākaṃ sahāyakabhikkhū''ti vutte, ``kiṃ pana  tumhehi tassa santike uggahitaṃ, kiṃ dīghanikāyādīsu aññataro  nikāyo, kiṃ tīsu piṭakesu ekaṃ piṭaka''nti vatvā ``catuppadikampi  gāthaṃ na jānāti, paṃsukūlaṃ gahetvā pabbajitakāleyeva araññaṃ paviṭṭho,  bahū vata antevāsike labhi, tassa āgatakāle mayā pañhaṃ pucchituṃ  vaṭṭatī''ti cintesi.</p>
              <p>[03] atha aparabhāge thero satthāraṃ daṭṭhuṃ āgato. sahāyakassa therassa  santike pattacīvaraṃ ṭhapetvā ^a^V1.0091^ea^ gantvā satthārañceva asīti mahāthere ca  vanditvā sahāyakassa vasanaṭṭhānaṃ paccāgami. athassa so vattaṃ  kāretvā samappamāṇaṃ āsanaṃ gahetvā, ``pañhaṃ pucchissāmī''ti  nisīdi. tasmiṃ khaṇe satthā ``esa evarūpaṃ mama puttaṃ viheṭhetvā  niraye nibbatteyyā''ti tasmiṃ anukampāya vihāracārikaṃ caranto viya  tesaṃ nisinnaṭṭhānaṃ gantvā paññattavarabuddhāsane nisīdi. tattha tattha  nisīdantā hi bhikkhū buddhāsanaṃ paññāpetvāva nisīdanti. tena  ^a^P1.0156^ea^ satthā pakatipaññatteyeva āsane nisīdi.  nisajja kho pana ganthikabhikkhuṃ paṭhamajjhāne pañhaṃ pucchitvā tasmiṃ  akathite dutiyajjhānaṃ ādiṃ katvā aṭṭhasupi samāpattīsu rūpārūpesu  ca pañhaṃ pucchi. ganthikatthero ekampi kathetuṃ nāsakkhi. itaro taṃ  sabbaṃ kathesi. atha naṃ sotāpattimagge pañhaṃ pucchi. ganthikatthero  kathetuṃ nāsakkhi. tato khīṇāsavattheraṃ pucchi. thero kathesi.  satthā ``sādhu sādhu, bhikkhū''ti abhinanditvā sesamaggesupi  paṭipāṭiyā ^a^M1.0101^ea^ pañhaṃ pucchi. ganthiko ekampi kathetuṃ nāsakkhi,  khīṇāsavo pucchitaṃ pucchitaṃ kathesi. satthā catūsupi ṭhānesu tassa  sādhukāraṃ adāsi. taṃ sutvā bhummadeve ādiṃ katvā yāva brahmalokā  sabbā devatā ceva nāgasupaṇṇā ca sādhukāraṃ adaṃsu. taṃ sādhukāraṃ  sutvā tassa antevāsikā ceva saddhivihārino ca satthāraṃ ujjhāyiṃsu  -- ``kiṃ nāmetaṃ satthārā kataṃ, kiñci ajānantassa mahallakattherassa  catūsu ṭhānesu sādhukāraṃ adāsi, amhākaṃ panācariyassa  sabbapariyattidharassa pañcannaṃ bhikkhusatānaṃ pāmokkhassa pasaṃsāmattampi  na karī''ti. atha ne satthā ``kiṃ nāmetaṃ, bhikkhave, kathethā''ti  pucchitvā tasmiṃ atthe ārocite, ``bhikkhave, tumhākaṃ ācariyo  mama sāsane bhatiyā gāvo rakkhaṇasadiso, mayhaṃ pana putto  yathāruciyā pañca gorase paribhuñjanakasāmisadiso''ti vatvā imā  gāthā abhāsi -- </p>
              <p>[03] 19^b^.^eb^ </p>
              <p>[21] ``bahumpi ^a^P1.0157^ea^ ce saṃhita bhāsamāno, </p>
              <p>[27] na takkaro hoti naro pamatto. </p>
              <p>[26] gopova gāvo gaṇayaṃ paresaṃ, </p>
              <p>[22] na bhāgavā sāmaññassa hoti.. </p>
              <p>[03] 20^b^.^eb^ </p>
              <p>[21] ``appampi ce saṃhita bhāsamāno, </p>
              <p>[27] dhammassa hoti anudhammacārī. </p>
              <p>[26] rāgañca dosañca pahāya mohaṃ, </p>
              <p>[27] sammappajāno suvimuttacitto.. </p>
              <p>[26] ``anupādiyāno ^a^V1.0092^ea^ idha vā huraṃ vā, </p>
              <p>[22] sa bhāgavā sāmaññassa hotī''ti..</p>
              <p>[03] tattha ^b^saṃhita^eb^nti tepiṭakassa buddhavacanassetaṃ nāmaṃ. taṃ  ācariye upasaṅkamitvā uggaṇhitvā bahumpi paresaṃ ^b^bhāsamāno^eb^  vācento taṃ dhammaṃ sutvā yaṃ kārakena puggalena kattabbaṃ, takkaro na  hoti. kukkuṭassa pakkhapaharaṇamattampi aniccādivasena  yonisomanasikāraṃ nappavatteti. eso yathā nāma divasaṃ bhatiyā  gāvo rakkhanto gopo pātova niravasesaṃ sampaṭicchitvā sāyaṃ gahetvā  sāmikānaṃ niyyādetvā divasabhatimattaṃ gaṇhāti, yathāruciyā pana  pañca gorase paribhuñjituṃ ^a^M1.0102^ea^ na labhati, evameva kevalaṃ antevāsikānaṃ  santikā vattapaṭivattakaraṇamattassa bhāgī hoti, sāmaññassa pana bhāgī  na hoti. yathā pana gopālakena niyyāditānaṃ ^a^P1.0158^ea^  gunnaṃ gorasaṃ sāmikāva paribhuñjanti, tathā tena kathitaṃ dhammaṃ sutvā  kārakapuggalā yathānusiṭṭhaṃ paṭipajjitvā keci paṭhamajjhānādīni  pāpuṇanti, keci vipassanaṃ vaḍḍhetvā maggaphalāni pāpuṇanti,  goṇasāmikā gorasasseva sāmaññassa bhāgino honti.</p>
              <p>[03] iti satthā sīlasampannassa bahussutassa pamādavihārino  aniccādivasena yonisomanasikāre pamattassa bhikkhuno vasena paṭhamaṃ  gāthaṃ kathesi, na dussīlassa. dutiyagāthā pana appassutassapi  yonisomanasikāre kammaṃ karontassa kārakapuggalassa vasena kathitā.</p>
              <p>[03] tattha ^b^appampī ce^eb^ti thokaṃ ekavaggadvivaggamattampi.  ^b^dhammassa hoti anudhammacārī^eb^ti atthamaññāya dhammamaññāya  navalokuttaradhammassa anurūpaṃ dhammaṃ pubbabhāgapaṭipadāsaṅkhātaṃ  catupārisuddhisīladhutaṅgāsubhakammaṭṭhānādibhedaṃ caranto anudhammacārī  hoti. so ``ajja ajjevā''ti paṭivedhaṃ ākaṅkhanto vicarati.  so imāya sammāpaṭipattiyā rāgañca dosañca pahāya mohaṃ sammā  hetunā nayena parijānitabbe dhamme parijānanto  tadaṅgavikkhambhanasamucchedapaṭippassaddhinissaraṇavimuttīnaṃ vasena  suvimuttacitto, ^b^anupādiyāno idha vā huraṃ vā^eb^ti  idhalokaparalokapariyāpannā vā ajjhattikabāhirā vā  khandhāyatanadhātuyo catūhi upādānehi anupādiyanto mahākhīṇāsavo  maggasaṅkhātassa sāmaññassa vasena āgatassa phalasāmaññassa  ^a^P1.0159^ea^ ceva pañcāsekkhadhammakkhandhassa ca bhāgavā  hotīti ratanakūṭena viya agārassa arahattena desanāya kūṭaṃ gaṇhīti.</p>
              <p>[03] gāthāpariyosāne ^a^V1.0093^ea^ bahū sotāpannādayo ahesuṃ. desanā mahājanassa  sātthikā jātāti. </p>
              <p>[06] dvesahāyakabhikkhuvatthu cuddasamaṃ. </p>
              <p>[06] yamakavaggavaṇṇanā niṭṭhitā. </p>
              <p>[06] paṭhamo vaggo. </p>
            </h4>
          </h3>
        </h2>
        <h2>
          <h2n> 2. appamādavaggo </h2n>
          <h3>
            <h3n> 1. sāmāvatīvatthu</h3n>
            <h4>
              <h4n> </h4n>
              <p>[03] ^b^appamādo^eb^ ^a^M1.0103^ea^ ^a^V1.0094^ea^ ^a^P1.0161^ea^ ^b^amatapada^eb^nti   imaṃ dhammadesanaṃ satthā kosambiṃ upanissāya ghositārāme viharanto  sāmāvatippamukhānaṃ pañcannaṃ itthisatānaṃ, māgaṇḍiyappamukhānañca  etissā pañcannaṃ ñātisatānaṃ maraṇabyasanaṃ ārabbha kathesi.</p>
              <p>[03] tatrāyaṃ anupubbikathā -- atīte allakapparaṭṭhe allakapparājā nāma,  veṭhadīpakaraṭṭhe veṭhadīpakarājā nāmāti ime dve daharakālato paṭṭhāya  sahāyakā hutvā ekācariyakule sippaṃ uggaṇhitvā attano attano  pitūnaṃ accayena chattaṃ ussāpetvā āyāmena dasadasayojanike raṭṭhe  rājāno ahesuṃ. te kālena kālaṃ samāgantvā ekato tiṭṭhantā  nisīdantā nipajjantā mahājanaṃ jāyamānañca jīyamānañca  mīyamānañca disvā ``paralokaṃ gacchantaṃ anugacchanto nāma natthi,  antamaso ^a^P1.0162^ea^ attano sarīrampi nānugacchati, sabbaṃ  pahāya gantabbaṃ, kiṃ no gharāvāsena, pabbajissāmā''ti mantetvā  rajjāni puttadārānaṃ niyyādetvā isipabbajjaṃ pabbajitvā himavantappadese  vasantā mantayiṃsu -- ``mayaṃ rajjaṃ pahāya pabbajitā, na jīvituṃ  asakkontā. te mayaṃ ekaṭṭhāne vasantā apabbajitasadisāyeva homa,  tasmā visuṃ vasissāma. tvaṃ etasmiṃ pabbate vasa, ahaṃ imasmiṃ  pabbate vasissāmi. anvaḍḍhamāsaṃ pana uposathadivase ekato  bhavissāmā''ti. atha kho nesaṃ etadahosi -- ``evampi no  gaṇasaṅgaṇikāva bhavissati, tvaṃ pana tava pabbate aggiṃ jāleyyāsi,  ahaṃ mama pabbate aggiṃ jālessāmi, tāya saññāya atthibhāvaṃ  jānissāmā''ti. te tathā kariṃsu.</p>
              <p>[03] atha aparabhāge veṭhadīpakatāpaso kālaṃ katvā mahesakkho devarājā  hutvā nibbatto. tato aḍḍhamāse sampatte aggiṃ adisvāva itaro  ``sahāyako me kālakato''ti aññāsi. itaropi nibbattakkhaṇeyeva  attano devasiriṃ oloketvā kammaṃ upadhārento nikkhamanato paṭṭhāya  attano tapacariyaṃ disvā ``gantvā mama sahāyakaṃ passissāmī''ti  ^a^M1.0104^ea^ taṃ attabhāvaṃ vijahitvā maggikapuriso viya tassa santikaṃ gantvā  vanditvā ekamantaṃ aṭṭhāsi. atha naṃ so ^a^V1.0095^ea^ āha -- ``kuto  āgatosī''ti? ``maggikapuriso ^a^P1.0163^ea^ ahaṃ, bhante,  dūratova āgatomhi. kiṃ pana, bhante, ayyo imasmiṃ ṭhāne ekakova  vasati, aññopi koci atthī''ti? ``atthi me eko  sahāyako''ti. ``kuhiṃ so''ti? ``etasmiṃ pabbate vasati,  uposathadivase pana aggiṃ na jāleti, mato nūna bhavissatī''ti.  ``evaṃ, bhante''ti? ``evamāvuso''ti. ``ahaṃ so, bhante''ti.  ``kuhiṃ nibbattosī''ti? ``devaloke mahesakkho devarājā hutvā  nibbattosmi, bhante, `ayyaṃ passissāmī'ti puna āgatomhi. api  nu kho ayyānaṃ imasmiṃ ṭhāne vasantānaṃ koci upaddavo atthī''ti?  ``āma, āvuso, hatthī nissāya kilamāmī''ti. ``kiṃ vo,  bhante, hatthī karontī''ti? ``sammajjanaṭṭhāne laṇḍaṃ pātenti, pādehi  bhūmiyaṃ paharitvā paṃsuṃ uddharanti, svāhaṃ laṇḍaṃ chaḍḍento paṃsuṃ samaṃ  karonto kilamāmī''ti. ``kiṃ pana tesaṃ anāgamanaṃ icchathā''ti?  ``āmāvuso''ti. ``tena hi tesaṃ anāgamanaṃ karissāmī''ti  tāpasassa hatthikantavīṇañceva hatthikantamantañca adāsi. dadanto ca  pana vīṇāya tisso tantiyo dassetvā tayo mante uggaṇhāpetvā  ``imaṃ tantiṃ paharitvā imasmiṃ mante vutte nivattitvā oloketumpi  asakkontā hatthī palāyanti, imaṃ tantiṃ paharitvā imasmiṃ mante vutte  nivattitvā pacchato olokentā olokentā palāyanti, imaṃ tantiṃ  paharitvā imasmiṃ mante vutte hatthiyūthapati piṭṭhiṃ upanāmento  āgacchatī''ti ācikkhitvā, ``yaṃ vo ruccati, taṃ kareyyāthā''ti  ^a^P1.0164^ea^ vatvā tāpasaṃ vanditvā pakkāmi. tāpaso  palāyanamantaṃ vatvā palāyanatantiṃ paharitvā hatthī palāpetvā vasi.</p>
              <p>[03] tasmiṃ samaye kosambiyaṃ pūrantappo nāma rājā hoti. so  ekadivasaṃ gabbhiniyā deviyā saddhiṃ bālasūriyatapaṃ tappamāno  abbhokāsatale nisīdi. devī rañño pārupanaṃ satasahassagghanikaṃ  rattakambalaṃ pārupitvā nisinnā raññā saddhiṃ samullapamānā rañño  aṅgulito satasahassagghanikaṃ rājamuddikaṃ nīharitvā attano aṅguliyaṃ  pilandhi. tasmiṃ samaye hatthiliṅgasakuṇo ākāsena gacchanto  dūrato rattakambalapārupanaṃ deviṃ disvā ``maṃsapesī''ti saññāya pakkhe  vissajjetvā otari. rājā ^a^M1.0105^ea^ tassa otaraṇasaddena bhīto uṭṭhāya  antonivesanaṃ pāvisi. devī garugabbhatāya ceva bhīrukajātikatāya  ca vegena gantuṃ nāsakkhi. atha naṃ so sakuṇo ajjhappatto  nakhapañjare nisīdāpetvā ākāsaṃ pakkhandi. te kira sakuṇā pañcannaṃ  hatthīnaṃ balaṃ dhārenti. tasmā ākāsena netvā yathārucitaṭṭhāne  nisīditvā maṃsaṃ khādanti. sāpi tena nīyamānā maraṇabhayabhītā  cintesi -- ``sacāhaṃ viravissāmi, manussasaddo nāma  tiracchānagatānaṃ ubbejanīyo, taṃ sutvā maṃ chaḍḍessati. evaṃ sante  ^a^V1.0096^ea^ saha gabbhena jīvitakkhayaṃ pāpuṇissāmi, yasmiṃ pana ṭhāne  nisīditvā maṃ khādituṃ ārabhissati, tatra naṃ saddaṃ katvā  palāpessāmī''ti. sā attano paṇḍitatāya adhivāsesi.</p>
              <p>[03] tadā ca himavantapadese thokaṃ vaḍḍhitvā maṇḍapākārena ^a^P1.0165^ea^  ṭhito eko mahānigrodho hoti. so sakuṇo  migarūpādīni tattha netvā khādati, tasmā tampi tattheva netvā  viṭapabbhantare ṭhapetvā āgatamaggaṃ olokesi. āgatamaggolokanaṃ  kira tesaṃ dhammatā. tasmiṃ khaṇe devī, ``idāni imaṃ palāpetuṃ  vaṭṭatī''ti cintetvā ubho hatthe ukkhipitvā pāṇisaddañceva  mukhasaddañca katvā taṃ palāpesi. athassā sūriyatthaṅgamanakāle gabbhe  kammajavātā caliṃsu. sabbadisāsu gajjanto mahāmegho uṭṭhahi.  sukhedhitāya rājamahesiyā ``mā bhāyi, ayye''ti vacanamattampi  alabhamānāya dukkhaparetāya sabbarattiṃ niddā nāma nāhosi.  vibhātāya pana rattiyā valāhakavigamo ca aruṇuggamanañca tassā  gabbhavuṭṭhānañca ekakkhaṇeyeva ahosi. sā meghautuñca pabbatautuñca  aruṇautuñca gahetvā jātattā puttassa utenoti nāmaṃ akāsi.</p>
              <p>[03] allakappatāpasassapi kho tato avidūre vasanaṭṭhānaṃ hoti. so  pakatiyāva vassadivase sītabhayena phalāphalatthāya vanaṃ na pavisati,  taṃ rukkhamūlaṃ gantvā sakuṇehi khāditamaṃsānaṃ aṭṭhiṃ āharitvā koṭṭetvā  rasaṃ katvā pivati. tasmā taṃ divasaṃ ``aṭṭhiṃ āharissāmī''ti  tattha gantvā rukkhamūle aṭṭhiṃ pariyesento ^a^P1.0166^ea^ upari  dārakasaddaṃ sutvā ullokento deviṃ disvā ``kāsi tva''nti vatvā  ``mānusitthimhī''ti. ``kathaṃ āgatāsī''ti?  ``hatthiliṅgasakuṇenānītāmhī''ti vutte ``otarāhī''ti āha  ^a^M1.0106^ea^. ``jātisambhedato bhāyāmi, ayyā''ti. ``kāsi tva''nti?  ``khattiyāmhī''ti. ``ahampi khattiyoyevā''ti. ``tena hi  khattiyamāyaṃ kathehī''ti. so khattiyamāyaṃ kathesi. ``tena hi  āruyha puttaṃ me otārehī''ti. so ekena passena abhiruhanamaggaṃ  katvā abhiruhitvā dārakaṃ gaṇhi. ``mā maṃ hatthena chupī''ti ca  vutte taṃ achupitvāva dārakaṃ otāresi. devīpi otari. atha naṃ  assamapadaṃ netvā sīlabhedaṃ akatvāva anukampāya paṭijaggi,  nimmakkhikamadhuṃ āharitvā sayaṃjātasāliṃ āharitvā yāguṃ pacitvā  adāsi. evaṃ tasmiṃ paṭijaggante sā aparabhāge cintesi -- ``ahaṃ  neva āgatamaggaṃ jānāmi, na gamanamaggaṃ jānāmi, imināpi me saddhiṃ  vissāsamattampi natthi. sace panāyaṃ amhe pahāya katthaci  gamissati, ubhopi idheva maraṇaṃ pāpuṇissāma, yaṃkiñci katvā  imassa sīlaṃ bhinditvā yathā maṃ ^a^V1.0097^ea^ na muñcati, tathā taṃ kātuṃ  vaṭṭatī''ti. atha naṃ dunnivatthaduppārutadassanena palobhetvā  sīlavināsaṃ pāpesi. tato paṭṭhāya dvepi samaggavāsaṃ vasiṃsu.</p>
              <p>[03] athekadivasaṃ tāpaso nakkhattayogaṃ ullokento pūrantappassa  nakkhattamilāyanaṃ disvā ``bhadde kosambiyaṃ pūrantapparājā ^a^P1.0167^ea^  mato''ti āha. ``kasmā, ayya, evaṃ vadesi? kiṃ te  tena saddhiṃ āghāto atthī''ti? ``natthi, bhadde,  nakkhattamilāyanamassa disvā evaṃ vadāmī''ti, sā parodi. atha naṃ  ``kasmā rodasī''ti pucchitvā tāya tassa attano sāmikabhāve  akkhāte āha -- ``mā, bhadde, rodi, jātassa nāma niyato  maccū''ti. ``jānāmi, ayyā''ti vutte ``atha kasmā rodasī''ti?  ``putto me kulasantakassa rajjassa anucchaviko, `sace tatra  abhavissa, setacchattaṃ ussāpayissa. idāni mahājāniko vata  jāto'ti sokena rodāmi, ayyā''ti. ``hotu, bhadde, mā cintayi,  sacassa rajjaṃ patthesi, ahamassa rajjalabhanākāraṃ karissāmī''ti.  athassa hatthikantavīṇañceva hatthikantamante ca adāsi. tadā  anekāni hatthisahassāni āgantvā vaṭarukkhamūle nisīdanti. atha  naṃ āha -- ``hatthīsu anāgatesuyeva rukkhaṃ abhiruhitvā tesu  āgatesu imaṃ mantaṃ vatvā imaṃ tantiṃ pahara, sabbe nivattitvā  oloketumpi asakkontā palāyissanti, atha otaritvā  āgaccheyyāsī''ti. so tathā katvā āgantvā taṃ pavattiṃ ārocesi.  atha naṃ dutiyadivase āha -- ``ajja imaṃ mantaṃ vatvā imaṃ tantiṃ  pahareyyāsi ^a^M1.0107^ea^, sabbe nivattitvā olokentā palāyissantī''ti.  tadāpi tathā katvā āgantvā ārocesi ^a^P1.0168^ea^. atha  naṃ tatiyadivase āha -- ``ajja imaṃ mantaṃ vatvā imaṃ tantiṃ  pahareyyāsi, yūthapati piṭṭhiṃ upanāmento āgamissatī''ti. tadāpi  tathā katvā ārocesi.</p>
              <p>[03] athassa mātaraṃ āmantetvā, ``bhadde, puttassa te sāsanaṃ vadehi,  ettova gantvā rājā bhavissatī''ti āha. sā puttaṃ āmantetvā,  ``tāta, tvaṃ kosambiyaṃ pūrantapparañño putto, maṃ sagabbhaṃ  hatthiliṅgasakuṇo ānesī''ti vatvā senāpatiādīnaṃ nāmāni  ācikkhitvā ``asaddahantānaṃ imaṃ pitu pārupanakambalañceva  pilandhanamuddikañca dasseyyāsī''ti vatvā uyyojesi. kumāro  tāpasaṃ ``idāni kiṃ karomī''ti āha. ``rukkhassa heṭṭhimasākhāya  nisīditvā imaṃ mantaṃ vatvā imaṃ tantiṃ pahara, jeṭṭhakahatthī te piṭṭhiṃ  upanāpetvā upasaṅkamissati, tassa piṭṭhiyaṃ nisinnova raṭṭhaṃ gantvā  rajjaṃ gaṇhāhī''ti. so mātāpitaro vanditvā tathā katvā āgatassa  hatthino piṭṭhiyaṃ nisīditvā kaṇṇe mantayi -- ``ahaṃ kosambiyaṃ  pūrantapparañño putto, pettikaṃ me rajjaṃ gaṇhitvā dehi sāmī''ti. so  taṃ sutvā ``anekāni ^a^V1.0098^ea^ hatthisahassāni sannipatantū''ti hatthiravaṃ ravi,  anekāni hatthisahassāni sannipatiṃsu. puna ``jiṇṇā hatthī  paṭikkamantū''ti hatthiravaṃ ravi, jiṇṇā hatthī paṭikkamiṃsu. puna  ``atitaruṇā hatthī nivattantū''ti hatthiravaṃ ravi, tepi nivattiṃsu.  so anekehi yūthahatthisahasseheva parivuto paccantagāmaṃ patvā ``ahaṃ  rañño putto, sampattiṃ ^a^P1.0169^ea^ patthayamānā mayā saddhiṃ  āgacchantū''ti āha. ``tato paṭṭhāya manussānaṃ saṅgahaṃ karonto  gantvā nagaraṃ parivāretvā `yuddhaṃ vā me detu, rajjaṃ vā'''ti sāsanaṃ  pesesi. nāgarā āhaṃsu -- ``mayaṃ dvepi na dassāma. amhākañhi  devī garugabbhā hatthiliṅgasakuṇena nītā, tassā atthibhāvaṃ vā  natthibhāvaṃ vā mayaṃ na jānāma. yāva tassā pavattiṃ na suṇāma.  tāva neva yuddhaṃ dassāma, na rajja''nti. tadā kira taṃ paveṇirajjaṃ  ahosi. tato kumāro ``ahaṃ tassā putto''ti vatvā  senāpatiādīnaṃ nāmāni kathetvā tathāpi asaddahantānaṃ kambalañca  muddikañca dassesi. te kambalañca muddikañca sañjānitvā nikkaṅkhā  hutvā dvāraṃ vivaritvā taṃ rajje abhisiñciṃsu. ayaṃ tāva utenassa  uppatti.</p>
              <p>[03] allakapparaṭṭhe ^a^M1.0108^ea^ pana dubbhikkhe jīvituṃ asakkonto eko  kotuhaliko nāma manusso kāpiṃ nāma taruṇaputtañca kāḷiṃ nāma  bhariyañca ādāya ``kosambiṃ gantvā jīvissāmī''ti pātheyyaṃ  gahetvā nikkhami. ``ahivātarogena mahājane marante disvā  nikkhamī''tipi vadantiyeva. te gacchantā pātheyye parikkhīṇe  khudābhibhūtā dārakaṃ vahituṃ nāsakkhiṃsu. atha sāmiko pajāpatiṃ  āha -- ``bhadde, mayaṃ jīvantā puna puttaṃ labhissāma, chaḍḍetvā naṃ  gacchāmā''ti. mātu hadayaṃ nāma mudukaṃ hoti. tasmā sā āha --  ``nāhaṃ jīvantameva puttaṃ chaḍḍetuṃ sakkhissāmī''ti. ``atha kiṃ  karomā''ti? ``vārena naṃ vahāmā''ti. mātā attano vāre  pupphadāmaṃ viya naṃ ukkhipitvā ure nipajjāpetvā ^a^P1.0170^ea^  aṅkena vahitvā pituno deti. tassa taṃ gahetvā gamanakāle  chātakatopi balavatarā vedanā uppajji. so punappunaṃ āha --  ``bhadde, mayaṃ jīvantā puttaṃ labhissāma, chaḍḍema na''nti. sāpi  punappunaṃ paṭikkhipitvā paṭivacanaṃ nādāsi. dārako vārena  parivattiyamāno kilanto pitu hatthe niddāyi. so tassa  niddāyanabhāvaṃ ñatvā mātaraṃ purato katvā ekassa gacchassa heṭṭhā  paṇṇasanthare taṃ nipajjāpetvā pāyāsi. mātā nivattitvā olokentī  puttaṃ adisvā, ``sāmi, kuhiṃ me putto''ti pucchi. ``ekassa me  gacchassa heṭṭhā nipajjāpito''ti. ``sāmi, mā maṃ nāsayi, puttaṃ  vinā jīvituṃ na sakkhissāmi, ānehi me putta''nti uraṃ paharitvā  paridevi. atha naṃ nivattitvā ānesi. puttopi antarāmagge mato  hoti. iti so ettake ṭhāne puttaṃ chaḍḍetvā tassa nissandena  bhavantare satta vāre chaḍḍito. ``pāpakammaṃ nāmetaṃ appaka''nti na  avamaññitabbaṃ.</p>
              <p>[03] te ^a^V1.0099^ea^ gacchantā ekaṃ gopālakulaṃ pāpuṇiṃsu. taṃ divasañca  gopālakassa dhenumaṅgalaṃ hoti. gopālakassa gehe nibaddhaṃ eko  paccekabuddho bhuñjati. so taṃ bhojetvā maṅgalamakāsi. bahu pāyāso  paṭiyatto hoti. gopālako te āgate disvā, ``kuto  āgatatthā''ti pucchitvā sabbaṃ pavattiṃ sutvā mudujātiko kulaputto  tesu anukampaṃ katvā bahukena sappinā pāyāsaṃ dāpesi. bhariyā  ``sāmi, tayi jīvante ahampi jīvāmi nāma, dīgharattaṃ  ūnodarosi, yāvadatthaṃ bhuñjāhī''ti sappiñca dadhiñca tadabhimukhaññeva  katvā attanā mandasappinā ^a^M1.0109^ea^ thokameva bhuñji. itaro bahuṃ bhuñjitvā  sattaṭṭhadivase chātatāya āhārataṇhaṃ chindituṃ nāsakkhi. gopālako  tesaṃ pāyāsaṃ dāpetvā sayaṃ ^a^P1.0171^ea^ bhuñjituṃ ārabhi.  kotuhaliko taṃ olokento nisīditvā heṭṭhāpīṭhe nipannāya sunakhiyā  gopālakena vaḍḍhetvā diyyamānaṃ pāyāsapiṇḍaṃ disvā ``puññā vatāyaṃ  sunakhī, nibaddhaṃ evarūpaṃ bhojanaṃ labhatī''ti cintesi. so  rattibhāge taṃ pāyāsaṃ jīrāpetuṃ asakkonto kālaṃ katvā tassā  sunakhiyā kucchimhi nibbatti.</p>
              <p>[03] athassa bhariyā sarīrakiccaṃ katvā tasmiṃyeva gehe bhatiṃ katvā  taṇḍulanāḷiṃ labhitvā pacitvā paccekabuddhassa patte patiṭṭhāpetvā,  ``dāsassa vo pāpuṇātū''ti vatvā cintesi -- ``mayā idheva  vasituṃ vaṭṭati, nibaddhaṃ, ayyo, idhāgacchati, deyyadhammo hotu vā, mā  vā, devasikaṃ vandantī veyyāvaccaṃ karontī cittaṃ pasādentī bahuṃ puññaṃ  pasavissāmī''ti. sā tattheva bhatiṃ karontī vasi. sāpi sunakhī  chaṭṭhe vā sattame vā māse ekameva kukkuraṃ vijāyi. gopālako tassa  ekadhenuyā khīraṃ dāpesi. so na cirasseva vaḍḍhi. athassa  paccekabuddho bhuñjanto nibaddhaṃ ekaṃ bhattapiṇḍaṃ deti. so bhattapiṇḍaṃ  nissāya paccekabuddhe sinehamakāsi. gopālakopi nibaddhaṃ dve vāre  paccekabuddhassupaṭṭhānaṃ yāti. gacchantopi antarāmagge vāḷamigaṭṭhāne  daṇḍena gacche ca bhūmiñca paharitvā ``susū''ti tikkhattuṃ saddaṃ katvā  vāḷamige palāpeti. sunakhopi tena saddhiṃ gacchati.</p>
              <p>[03] so ekadivasaṃ paccekabuddhaṃ āha -- ``bhante, yadā me okāso  na bhavissati, tadā imaṃ sunakhaṃ pesessāmi, tena saññāṇena  āgaccheyyāthā''ti. tato paṭṭhāya anokāsadivase, ``gaccha, tāta,  ayyaṃ ānehī''ti sunakhaṃ pesesi. so ekavacaneneva pakkhanditvā  sāmikassa gacchapothanabhūmipothanaṭṭhāne tikkhattuṃ bhussitvā tena saddena  vāḷamigānaṃ palātabhāvaṃ ñatvā ^a^P1.0172^ea^ pātova  sarīrapaṭijagganaṃ katvā paṇṇasālaṃ pavisitvā nisinnassa  paccekabuddhassa vasanaṭṭhānaṃ gantvā paṇṇasāladvāre tikkhattuṃ bhussitvā  attano āgatabhāvaṃ jānāpetvā ekamante nipajjati, paccekabuddhe velaṃ  sallakkhetvā nikkhante bhussanto purato gacchati. antarantarā  paccekabuddho ^a^V1.0100^ea^ taṃ vīmaṃsanto aññaṃ maggaṃ paṭipajjati. athassa purato  ^a^M1.0110^ea^ tiriyaṃ ṭhatvā bhussitvā itaramaggameva naṃ āropeti. athekadivasaṃ  aññaṃ maggaṃ paṭipajjitvā tena purato tiriyaṃ ṭhatvā vāriyamānopi  anivattitvā sunakhaṃ pādena paharitvā pāyāsi. sunakho tassa  anivattanabhāvaṃ ñatvā nivāsanakaṇṇe ḍaṃsitvā ākaḍḍhanto  itaramaggameva naṃ āropesi. evaṃ so tasmiṃ balavasinehaṃ uppādesi. </p>
              <p>[01] tato aparabhāge paccekabuddhassa cīvaraṃ jīri. athassa  gopālako cīvaravatthāni adāsi. tamenaṃ paccekabuddho āha --  ``āvuso, cīvaraṃ nāma ekakena kātuṃ dukkaraṃ, phāsukaṭṭhānaṃ gantvā  kāressāmī''ti. ``idheva, bhante, karothā''ti. ``na sakkā,  āvuso''ti. ``tena hi, bhante, mā ciraṃ bahi vasitthā''ti.  sunakho tesaṃ kathaṃ suṇantova aṭṭhāsi, paccekabuddhopi ``tiṭṭha,  upāsakā''ti gopālakaṃ nivattāpetvā vehāsaṃ abbhuggantvā  gandhamādanābhimukho pāyāsi. sunakhassa taṃ ākāsena gacchantaṃ  ^a^P1.0173^ea^ disvā bhukkaritvā ṭhitassa tasmiṃ cakkhupathaṃ  vijahante hadayaṃ phalitvā mato. tiracchānā kira nāmete  ujujātikā honti akuṭilā. manussā pana aññaṃ hadayena  cintenti, aññaṃ mukhena kathenti. tenevāha -- ``gahanañhetaṃ, bhante,  yadidaṃ manussā, uttānakañhetaṃ, bhante, yadidaṃ pasavo''ti (ma0 ni0  2.3).</p>
              <p>[03] iti so tāya ujucittatāya akuṭilatāya kālaṃ katvā  tāvatiṃsabhavane nibbatto accharāsahassaparivuto mahāsampattiṃ anubhosi.  tassa kaṇṇamūle mantayantassa saddo soḷasayojanaṭṭhānaṃ pharati,  pakatikathāsaddo pana sakalaṃ dasayojanasahassaṃ devanagaraṃ chādeti.  tenevassa ``ghosakadevaputto''ti nāmaṃ ahosi. ``kissa panesa  nissando''ti. paccekabuddhe pemena bhukkaraṇassa nissando. so tattha  na ciraṃ ṭhatvā cavi. devalokato hi devaputtā āyukkhayena  puññakkhayena āhārakkhayena kopenāti catūhi kāraṇehi cavanti.</p>
              <p>[03] tattha yena bahuṃ puññakammaṃ kataṃ hoti, so devaloke uppajjitvā  yāvatāyukaṃ ṭhatvā uparūpari nibbattati. evaṃ ^b^āyukkhayena^eb^  cavati nāma. yena parittaṃ puññaṃ kataṃ hoti, tassa rājakoṭṭhāgāre  pakkhittaṃ ticatunāḷimattaṃ dhaññaṃ viya antarāva taṃ puññaṃkhīyati,  antarāva kālaṃ karoti ^a^M1.0111^ea^. evaṃ ^b^puññakkhayena^eb^ cavati nāma.  aparopi kāmaguṇe paribhuñjamāno satisammosena āhāraṃ aparibhuñjitvā  kilantakāyo kālaṃ karoti. evaṃ ^b^āhārakkhayena^eb^ cavati nāma.  aparopi parassa sampattiṃ asahanto ^a^P1.0174^ea^ kujjhitvā  kālaṃ karoti. evaṃ ^b^kopena^eb^ cavati nāma.</p>
              <p>[03] ayaṃ ^a^V1.0101^ea^ pana kāmaguṇe paribhuñjanto muṭṭhassati hutvā āhārakkhayena  cavi, cavitvā ca pana kosambiyaṃ nagarasobhiniyā kucchimhi  paṭisandhiṃ gaṇhi. sāpi jātadivase ``kiṃ eta''nti dāsiṃ  pucchitvā, ``putto, ayye''ti vutte -- ``handa, je, imaṃ dārakaṃ  kattarasuppe āropetvā saṅkārakūṭe chaḍḍehī''ti chaḍḍāpesi.  nagarasobhiniyo hi dhītaraṃ paṭijagganti, na puttaṃ. dhītarā hi tāsaṃ  paveṇī ghaṭīyati. dārakaṃ kākāpi sunakhāpi parivāretvā nisīdiṃsu.  paccekabuddhe sinehappabhavassa bhukkaraṇassa nissandena ekopi upagantuṃ  na visahi. tasmiṃ khaṇe eko manusso bahi nikkhanto taṃ  kākasunakhasannipātaṃ disvā, ``kiṃ nu kho eta''nti gantvā dārakaṃ  disvā puttasinehaṃ paṭilabhitvā ``putto me laddho''ti gehaṃ nesi.  tadā kosambakaseṭṭhi rājakulaṃ gacchanto rājanivesanato āgacchantaṃ  purohitaṃ disvā, ``kiṃ, ācariya, ajja te tithikaraṇanakkhattayogo  olokito''ti pucchi. ``āma, mahāseṭṭhi, amhākaṃ kiṃ aññaṃ  kiccanti? janapadassa kiṃ bhavissatī''ti? ``aññaṃ natthi,  imasmiṃ pana nagare ajja jātadārako jeṭṭhakaseṭṭhi bhavissatī''ti.  tadā seṭṭhino bhariyā garugabbhā hoti. tasmā so sīghaṃ gehaṃ purisaṃ  pesesi -- ``gaccha bhaṇe, jānāhi naṃ vijātā vā, no vā''ti.  ``na vijāyatī''ti sutvā rājānaṃ disvāva vegena gehaṃ gantvā kāḷiṃ  nāma dāsiṃ pakkositvā sahassaṃ datvā, ``gaccha ^a^P1.0175^ea^  je, imasmiṃ nagare upadhāretvā sahassaṃ datvā ajja jātadārakaṃ  gaṇhitvā ehī''ti. sā upadhārentī taṃ gehaṃ gantvā dārakaṃ disvā,  ``ayaṃ dārako kadā jāto''ti gahapatāniṃ pucchitvā ``ajja  jāto''ti vutte, ``imaṃ mayhaṃ dehī''ti ekakahāpaṇaṃ ādiṃ katvā mūlaṃ  vaḍḍhentī sahassaṃ datvā taṃ ānetvā seṭṭhino dassesi. seṭṭhi ``sace  me dhītā vijāyissati, tāya naṃ saddhiṃ nivesetvā seṭṭhiṭṭhānassa  sāmikaṃ karissāmi. sace me putto vijāyissati, māressāmi  na''nti cintetvā taṃ gehe kāresi.</p>
              <p>[03] athassa ^a^M1.0112^ea^ bhariyā katipāhaccayena puttaṃ vijāyi. seṭṭhi  ``imasmiṃ asati mama puttova seṭṭhiṭṭhānaṃ labhissati, idāneva taṃ  māretuṃ vaṭṭatī''ti cintetvā kāḷiṃ āmantetvā, ``gaccha, je, vajato  gunnaṃ nikkhamanavelāya vajadvāramajjhe imaṃ tiriyaṃ nipajjāpehi, gāviyo  naṃ madditvā māressanti, madditāmadditabhāvaṃ panassa ñatvā ehī''ti  āha. sā gantvā gopālakena vajadvāre vivaṭamatteyeva taṃ tathā  nipajjāpesi. gogaṇajeṭṭhako usabho aññasmiṃ kāle sabbapacchā  nikkhamantopi taṃ divasaṃ sabbapaṭhamaṃ nikkhamitvā dārakaṃ catunnaṃ  pādānaṃ antare katvā aṭṭhāsi. anekasatagāviyo usabhassa dve  passāni ghaṃsantiyo nikkhamiṃsu. gopālakopi ``ayaṃ usabho pubbe  sabbapacchā nikkhamati, ajja pana sabbapaṭhamaṃ nikkhamitvā  ^a^V1.0102^ea^ vajadvāramajjhe niccalova ṭhito, kiṃ nu kho eta''nti cintetvā  gantvā tassa heṭṭhā nipannaṃ dārakaṃ disvā puttasinehaṃ paṭilabhitvā,  ``putto me laddho''ti gehaṃ nesi.</p>
              <p>[03] kāḷī gantvā seṭṭhinā pucchitā tamatthaṃ ārocetvā, ``gaccha, naṃ  puna sahassaṃ datvā ānehī''ti vuttā sahassaṃ datvā puna ānetvā  adāsi. atha ^a^P1.0176^ea^ naṃ āha -- ``amma, kāḷi  imasmiṃ nagare pañca sakaṭasatāni paccūsakāle uṭṭhāya vāṇijjāya  gacchanti, tvaṃ imaṃ netvā cakkamagge nipajjāpehi, goṇā vā naṃ  maddissanti, cakkā vā chindissanti, pavattiṃ cassa ñatvāva  āgaccheyyāsī''ti. sā taṃ netvā cakkamagge nipajjāpesi. tadā  sākaṭikajeṭṭhako purato ahosi. athassa goṇā taṃ ṭhānaṃ patvā dhuraṃ  chaḍḍesuṃ, punappunaṃ āropetvā pājiyamānāpi purato na gacchiṃsu. evaṃ  tassa tehi saddhiṃ vāyamantasseva aruṇaṃ uṭṭhahi. so ``kiṃ nāmetaṃ  goṇā kariṃsū''ti maggaṃ olokento dārakaṃ disvā, ``bhāriyaṃ vata  me kamma''nti cintetvā, ``putto me laddho''ti tuṭṭhamānaso taṃ gehaṃ  nesi.</p>
              <p>[03] kāḷī gantvā seṭṭhinā pucchitā taṃ pavattiṃ ācikkhitvā,  ``gaccha, naṃ puna sahassaṃ datvā ānehī''ti vuttā tathā akāsi.  atha naṃ so āha -- ``idāni naṃ āmakasusānaṃ netvā gacchantare  nipajjāpehi, tattha sunakhādīhi vā khādito, amanussehi vā pahaṭo  marissati, mātāmatabhāvañcassa jānitvāva āgaccheyyāsī''ti. sā  taṃ netvā tattha nipajjāpetvā ekamante aṭṭhāsi. taṃ sunakho vā  kāko vā amanusso vā upasaṅkamituṃ ^a^M1.0113^ea^ nāsakkhi. ``nanu cassa neva  mātā na pitā na bhātikādīsu koci rakkhitā nāma atthi, ko taṃ  rakkhatī''ti? sunakhakāle paccekabuddhe sinehena  pavattitabhukkaraṇamattameva taṃ rakkhati. atheko ajapālako  anekasahassā ajā gocaraṃ nento susānapassena gacchati. ekā  ajā paṇṇāni khādamānā gacchantaraṃ paviṭṭhā dārakaṃ disvā jaṇṇukehi  ṭhatvā dārakassa thanaṃ adāsi, ajapālakena ``he he''ti sadde katepi  na nikkhami. so ``yaṭṭhiyā naṃ paharitvā nīharissāmī''ti  gacchantaraṃ paviṭṭho jaṇṇukehi ^a^P1.0177^ea^ ṭhatvā dārakaṃ khīraṃ  pāyantiṃ ajiṃ disvā dārake puttasinehaṃ paṭilabhitvā, ``putto me  laddho''ti ādāya pakkāmi.</p>
              <p>[03] kāḷī gantvā seṭṭhinā pucchitā taṃ pavattiṃ ācikkhitvā,  ``gaccha, taṃ puna sahassaṃ datvā ānehī''ti vuttā tathā akāsi.  atha naṃ āha -- ``amma kāḷi, imaṃ ādāya corapapātapabbataṃ  abhiruhitvā papāte khipa, pabbatakucchiyaṃ paṭihaññamāno  khaṇḍākhaṇḍiko hutvā bhūmiyaṃ patissati, matāmatabhāvañcassa ñatvāva  āgaccheyyāsī''ti. sā taṃ tattha netvā pabbatamatthake ^a^V1.0103^ea^ ṭhatvā khipi.  taṃ kho pana pabbatakucchiṃ nissāya mahāveḷugumbo pabbatānusāreneva  vaḍḍhi, tassa matthakaṃ ghanajāto jiñjukagumbo avatthari. dārako  patanto kojavake viya tasmiṃ pati. taṃ divasañca naḷakārajeṭṭhakassa  veḷubali patto hoti. so puttena saddhiṃ gantvā taṃ veḷugumbaṃ chindituṃ  ārabhi. tasmiṃ calante dārako saddamakāsi. so ``dārakasaddo  viyā''ti ekena passena abhiruhitvā taṃ disvā, ``putto me  laddho''ti tuṭṭhacitto ādāya gato.</p>
              <p>[03] kāḷī seṭṭhissa santikaṃ gantvā tena pucchitā taṃ pavattiṃ  ācikkhitvā, ``gaccha, naṃ puna sahassaṃ datvā ānehī''ti vuttā  tathā akāsi. seṭṭhino idañcidañca karontasseva dārako vaḍḍhito  ``ghosako''tvevassa nāmaṃ ahosi. so seṭṭhino akkhimhi kaṇṭako  viya khāyi, ujukaṃ taṃ oloketumpi na visati. athassa  māraṇūpāyaṃ cintento attano sahāyakassa kumbhakārassa santikaṃ  gantvā, ``kadā tvaṃ āvāpaṃ ālimpessasī''ti pucchitvā --  ``sve''ti vutte, ``tena ^a^P1.0178^ea^ hi idaṃ sahassaṃ gahetvā  mama ekaṃ ^a^M1.0114^ea^ kammaṃ karohī''ti āha. ``kiṃ, sāmī''ti? ``eko  me avajātaputto atthi, taṃ tava santikaṃ pesessāmi, atha naṃ gahetvā  gabbhaṃ pavesetvā tikhiṇāya vāsiyā khaṇḍākhaṇḍikaṃ chinditvā cāṭiyaṃ  pakkhipitvā āvāpe paceyyāsi, idaṃ te sahassaṃ saccakārasadisaṃ.  uttariṃ pana te kattabbayuttakaṃ pacchā karissāmī''ti. kumbhakāro  ``sādhū''ti sampaṭicchi. seṭṭhi punadivase ghosakaṃ pakkositvā,  ``hiyyo mayā kumbhakāro ekaṃ kammaṃ āṇatto, ehi, tvaṃ tassa  santikaṃ gantvā evaṃ vadehi -- `hiyyo kira me pitarā āṇattaṃ kammaṃ  nipphādehī'''ti pahiṇi. so ``sādhū''ti agamāsi. taṃ tattha  gacchantaṃ itaro seṭṭhino putto dārakehi saddhiṃ guḷaṃ kīḷanto disvā taṃ  pakkositvā, ``kuhiṃ gacchasi bhātikā''ti pucchitvā ``pitu sāsanaṃ  gahetvā kumbhakārassa santika''nti vutte ``ahaṃ tattha gamissāmi.  ime maṃ dārakā bahuṃ lakkhaṃ jiniṃsu, taṃ me paṭijinitvā dehī''ti  āha. ``ahaṃ pitu bhāyāmī''ti. ``mā bhāyi, bhātika, ahaṃ taṃ  sāsanaṃ harissāmi. bahūhi jito, yāvāhaṃ āgacchāmi, tāva me  lakkhaṃ paṭijinā''ti.</p>
              <p>[03] ghosako kira guḷakīḷāya cheko, tena naṃ evaṃ nibandhi.  sopi taṃ ``tena hi gantvā kumbhakāraṃ vadehi -- `pitarā kira me  hiyyo ekaṃ kammaṃ āṇattaṃ, taṃ nipphādehī'''ti vatvā uyyojesi.  so tassa santikaṃ gantvā tathā avaca. atha naṃ kumbhakāro seṭṭhinā  vuttaniyāmeneva māretvā āvāpe khipi. ghosakopi divasabhāgaṃ  kīḷitvā sāyanhasamaye gehaṃ gantvā ^a^V1.0104^ea^ ^a^P1.0179^ea^ ``kiṃ, tāta,  na gatosī''ti vutte attano agatakāraṇañca kaniṭṭhassa gatakāraṇañca  ārocesi. taṃ sutvā seṭṭhi ``ahaṃ dhī''ti mahāviravaṃ viravitvā  sakalasarīre pakkuthitalohito viya hutvā, ``ambho, kumbhakāra, mā  maṃ nāsayi, mā maṃ nāsayī''ti bāhā paggayha kandanto tassa  santikaṃ agamāsi. kumbhakāro taṃ tathā āgacchantaṃ disvā,  ``sāmi, mā saddaṃ kari, kammaṃ te nipphanna''nti āha. so  pabbatena viya mahantena sokena avatthaṭo hutvā anappakaṃ domanassaṃ  paṭisaṃvedesi. yathā taṃ appaduṭṭhassa padussamāno. tenāha bhagavā -- </p>
              <p>[21] ``yo ^a^M1.0115^ea^ daṇḍena adaṇḍesu, appaduṭṭhesu dussati. </p>
              <p>[22] dasannamaññataraṃ ṭhānaṃ, khippameva nigacchati.. </p>
              <p>[21] ``vedanaṃ pharusaṃ jāniṃ, sarīrassa ca bhedanaṃ. </p>
              <p>[22] garukaṃ vāpi ābādhaṃ, cittakkhepañca pāpuṇe.. </p>
              <p>[21] ``rājato vā upasaggaṃ, abbhakkhānañca dāruṇaṃ. </p>
              <p>[22] parikkhayañca ñātīnaṃ, bhogānañca pabhaṅguraṃ.. </p>
              <p>[21] ``atha vāssa agārāni, aggi ḍahati pāvako. </p>
              <p>[22] kāyassa bhedā duppañño, nirayaṃ sopapajjatī''ti..  (dha0 pa0 137-140).</p>
              <p>[03] evaṃ ^a^P1.0180^ea^ santepi puna naṃ seṭṭhi ujukaṃ oloketuṃ  na sakkoti. ``kinti naṃ māreyya''nti cintento, ``mama gāmasate  āyuttakassa santikaṃ pesetvā māressāmī''ti upāyaṃ disvā, ``ayaṃ  me avajātaputto, imaṃ māretvā vaccakūpe khipatu, evaṃ kate ahaṃ  mātulassa kattabbayuttakaṃ pacchā jānissāmī''ti tassa paṇṇaṃ  likhitvā, ``tāta ghosaka, amhākaṃ gāmasate āyuttako atthi, imaṃ  paṇṇaṃ haritvā tassa dehī''ti vatvā paṇṇaṃ tassa dussante bandhi.  so pana akkharasamayaṃ na jānāti. daharakālato paṭṭhāya hi naṃ  mārāpentova seṭṭhi māretuṃ nāsakkhi, kiṃ akkharasamayaṃ sikkhāpessati?  iti so attano mārāpanapaṇṇameva dussante bandhitvā nikkhamanto  āha -- ``pātheyyaṃ me, tāta, natthī''ti. ``pātheyyena te kammaṃ  natthi, antarāmagge `asukagāme nāma mamasahāyako seṭṭhi atthi,  tassa ghare pātarāsaṃ katvā purato gacchāhī'''ti. so ``sādhū''ti  pitaraṃ vanditvā nikkhanto taṃ gāmaṃ patvā seṭṭhissa gharaṃ ^a^V1.0105^ea^ pucchitvā  gantvā seṭṭhijāyaṃ passi. ``tvaṃ kuto āgatosī''ti ca vutte,  ``antonagarato''ti āha. ``kassa puttosī''ti? ``tumhākaṃ  sahāyakaseṭṭhino, ammā''ti. ``tvaṃsi ghosako nāmā''ti?  ``āma, ammā''ti. tassā saha dassaneneva tasmiṃ puttasineho  uppajji. seṭṭhino panekā dhītā atthi pannarasasoḷasavassuddesikā  abhirūpā pāsādikā, taṃ rakkhituṃ ekameva pesanakārikaṃ dāsiṃ datvā  sattabhūmikassa pāsādassa uparimatale sirigabbhe vasāpenti.  seṭṭhidhītā tasmiṃ ^a^P1.0181^ea^ khaṇe taṃ dāsiṃ antarāpaṇaṃ  pesesi. atha naṃ seṭṭhijāyā disvā, ``kuhiṃ gacchasī''ti ^a^M1.0116^ea^ pucchitvā,  ``ayyadhītāya pesanenā''ti vutte ``ito tāva ehi, tiṭṭhatu pesanaṃ,  puttassa me pīṭhakaṃ attharitvā pāde dhovitvā telaṃ makkhitvā sayanaṃ  attharitvā dehi, pacchā pesanaṃ karissasī''ti āha. sā tathā  akāsi.</p>
              <p>[03] atha naṃ cirenāgataṃ seṭṭhidhītā santajjesi. atha naṃ sā āha  -- ``mā me kujjhi, seṭṭhiputto ghosako āgato, tassa idañcidañca  katvā tattha gantvā āgatāmhī''ti. seṭṭhidhītāya ``seṭṭhiputto  ghosako''ti nāmaṃ sutvāva pemaṃ chaviyādīni chinditvā aṭṭhimiñjaṃ  āhacca ṭhitaṃ. kotuhalakālasmiñhi sā tassa pajāpatī hutvā  nāḷikodanaṃ paccekabuddhassa adāsi, tassānubhāvenāgantvā imasmiṃ  seṭṭhikule nibbattā. iti taṃ so pubbasineho avattharitvā gaṇhi.  tenāha bhagavā -- </p>
              <p>[21] ``pubbeva sannivāsena, paccuppannahitena vā. </p>
              <p>[22] evaṃ taṃ jāyate pemaṃ, uppalaṃva yathodake''ti.. (jā0  1.2.174).</p>
              <p>[03] atha naṃ pucchi -- ``kuhiṃ so, ammā''ti? ``sayane nipanno  niddāyatī''ti. ``atthi panassa hatthe kiñcī''ti? ``dussante  paṇṇaṃ atthī''ti. sā ``kiṃ paṇṇaṃ nu kho eta''nti tasmiṃ  niddāyante mātāpitūnaṃ aññavihitatāya apassantānaṃ otaritvā samīpaṃ  gantvā taṃ paṇṇaṃ mocetvā ādāya attano gabbhaṃ pavisitvā dvāraṃ  pidhāya vātapānaṃ vivaritvā akkharasamaye kusalatāya paṇṇaṃ vācetvā,  ``aho vata bālo, attano maraṇapaṇṇaṃ dussante bandhitvā ^a^P1.0182^ea^  vicarati, sace mayā na diṭṭhaṃ assa, natthissa  jīvita''nti taṃ paṇṇaṃ phāletvā seṭṭhissa vacanena aparaṃ paṇṇaṃ likhi  -- ``ayaṃ mama putto ghosako nāma, gāmasatato paṇṇākāraṃ  āharāpetvā imassa janapadaseṭṭhino dhītarā saddhiṃ maṅgalaṃ katvā attano  vasanagāmassa majjhe dvibhūmakaṃ gehaṃ kāretvā pākāraparikkhepena ceva  purisaguttiyā ca susaṃvihitārakkhaṃ karotu, mayhañca `idañcidañca  mayā kata'nti sāsanaṃ pesetu, evaṃ kate ahaṃ ^a^V1.0106^ea^ mātulassa kattabbayuttakaṃ  pacchā jānissāmī''ti, likhitvā ca pana saṅgharitvā otaritvā  dussanteyevassa bandhi.</p>
              <p>[03] so ^a^M1.0117^ea^ divasabhāgaṃ niddāyitvā uṭṭhāya bhuñjitvā pakkāmi.  punadivase pātova taṃ gāmaṃ gantvā āyuttakaṃ gāmakiccaṃ karontaṃyeva  passi. so taṃ disvā, ``kiṃ, tātā''ti pucchi. ``pitarā me  tumhākaṃ paṇṇaṃ pesita''nti. ``kiṃ paṇṇaṃ, tāta, āharā''ti paṇṇaṃ  gahetvā vācetvā tuṭṭhamānaso ``passatha, bho, mama sāmino mayi  sinehaṃ katvā jeṭṭhaputtassa me maṅgalaṃ karotū''ti mama santikaṃ pahiṇi.  ``sīghaṃ dāruādīni āharathā''ti gahapatike vatvā gāmamajjhe  vuttapakāraṃ gehaṃ kārāpetvā gāmasatato paṇṇākāraṃ āharāpetvā  janapadaseṭṭhino santikā dhītaraṃ ānetvā maṅgalaṃ katvā seṭṭhissa  sāsanaṃ pahiṇi ``idañcidañca mayā kata''nti.</p>
              <p>[03] taṃ sutvā seṭṭhino ``yaṃ kāremi, taṃ na hoti; yaṃ na kāremi,  tadeva hotī''ti mahantaṃ domanassaṃ uppajji. puttasokena saddhiṃ so  soko ekato hutvā kucchiḍāhaṃ uppādetvā atisāraṃ janesi.  seṭṭhidhītāpi ``sace koci seṭṭhino santikā āgacchati, mama  akathetvā seṭṭhiputtassa paṭhamataraṃ mā kathayitthā''ti ^a^P1.0183^ea^  jane āṇāpesi. seṭṭhipi kho ``dāni taṃ duṭṭhaputtaṃ mama sāpateyyassa  sāmikaṃ na karissāmī''ti cintetvā ekaṃ āyuttakaṃ āha --  ``mātula, puttaṃ me daṭṭhukāmomhi, ekaṃ pādamūlikaṃ pesetvā mama puttaṃ  pakkosāpehī''ti. so ``sādhū''ti vatvā paṇṇaṃ datvā ekaṃ purisaṃ  pesesi. seṭṭhidhītāpi tassa āgantvā dvāre ṭhitabhāvaṃ sutvā taṃ  pakkosāpetvā, ``kiṃ, tātā''ti pucchi. so āha -- ``seṭṭhi  gilāno, puttaṃ passituṃ pakkosāpesi, ayye''ti. ``kiṃ, tāta,  balavā, dubbalo''ti? ``balavā tāva, āhāraṃ bhuñjatiyeva, ayye''ti.  sā seṭṭhiputtaṃ ajānāpetvāva tassa nivesanañca paribbayañca dāpetvā  ``mayā pesitakāle gamissasi, acchassu tāvā''ti āha. seṭṭhi  puna āyuttakaṃ avaca, ``kiṃ, mātula, na te mama puttassa santikaṃ  pahita''nti? ``pahitaṃ, sāmi, gatapuriso na tāva etī''ti.  ``tena hi puna aparaṃ pesehī''ti. so pesesi. seṭṭhidhītā  tasmimpi tatheva paṭipajji. atha seṭṭhino rogo balavā jāto, ekaṃ  bhājanaṃ pavisati, ekaṃ nikkhamati. puna seṭṭhi āyuttakaṃ pucchi --  ``kiṃ, mātula, na te mama puttassa santikaṃ pahita''nti? ``pahitaṃ,  sāmi, gatapuriso na tāva ^a^M1.0118^ea^ etī''ti. ``tena hi puna aparaṃ  pesehī''ti. so pesesi. seṭṭhidhītā tatiyavāre āgatampi taṃ  pavattiṃ pucchi. so ``bāḷhagilāno, ayye, seṭṭhi āhāraṃ  pacchinditvā maccuparāyaṇo jāto, ekaṃ bhājanaṃ nikkhamati ^a^V1.0107^ea^, ekaṃ  pavisatī''ti āha. seṭṭhidhītā ``idāni gantuṃ kālo''ti  seṭṭhiputtassa ``pitā te kira gilāno''ti ārocetvā ``kiṃ vadesi  bhadde''ti vutte ``aphāsukamassa, sāmī''ti āha. ``idāni kiṃ  kātabba''nti. sāmi? ``gāmasatato vuṭṭhānakapaṇṇākāraṃ ^a^P1.0184^ea^  ādāya gantvā passissāma na''nti. so ``sādhū''ti  paṇṇākāraṃ āharāpetvā sakaṭehi ādāya pakkāmi.</p>
              <p>[03] atha naṃ sā ``pitā te dubbalo, ettakaṃ paṇṇākāraṃ gahetvā  gacchantānaṃ papañco bhavissati, etaṃ nivattāpehī''ti vatvā taṃ sabbaṃ  attano kulagehaṃ pesetvā puna taṃ āha -- ``sāmi, tvaṃ attano pitu  pādapasse tiṭṭheyyāsi, ahaṃ ussīsakapasse ṭhassāmī''ti. gehaṃ  pavisamānāyeva ca ``gehassa purato ca pacchato ca ārakkhaṃ  gaṇhathā''ti attano purise āṇāpesi. paviṭṭhakāle pana seṭṭhiputto  pitu pādapasse aṭṭhāsi, itarā ussīsakapasse.</p>
              <p>[03] tasmiṃ khaṇe seṭṭhi uttānako nipanno hoti. āyuttako pana  tassa pāde parimajjanto ``putto te, sāmi, āgato''ti āha.  ``kuhiṃ so''ti? ``esa pādamūle ṭhito''ti. atha naṃ disvā  āyakammikaṃ pakkosāpetvā, ``mama gehe kittakaṃ dhana''nti pucchi.  ``sāmi, dhanasseva cattālīsakoṭiyo, upabhogaparibhogabhaṇḍānaṃ pana  vanagāmakkhettadvipadacatuppadayānavāhanānañca ayañca ayañca  paricchedo''ti vutte, ``ahaṃ ettakaṃ dhanaṃ mama puttassa ghosakassa na  demī''ti vattukāmo ``demī''ti āha. taṃ sutvā seṭṭhidhītā ``ayaṃ  puna kathento aññaṃ kiñci katheyyā''ti cintetvā sokāturā viya  kese vikiritvā rodamānā ``kiṃ nāmetaṃ, tāta, vadetha, idampi nāma  vo vacanaṃ suṇoma, alakkhikā vatamhā''ti vatvā matthakena naṃ  uramajjhe paharantī patitvā yathā puna vattuṃ na sakkoti, tathāssa  uramajjhe matthakena ghaṃsentī ārodanaṃ dassesi. seṭṭhi taṃkhaṇaññeva  kālamakāsi. ``seṭṭhi mato''ti gantvā ^a^M1.0119^ea^ ^a^P1.0185^ea^  utenassa rañño ārocayiṃsu. rājā tassa sarīrakiccaṃ kārāpetvā,  ``atthi panassa putto vā dhītā vā''ti pucchi. ``atthi, deva,  ghosako nāma tassa putto, sabbaṃ sāpateyyaṃ tassa niyyādetvāva mato,  devā''ti.</p>
              <p>[03] rājā aparabhāge seṭṭhiputtaṃ pakkosāpesi. tasmiñca divase devo  vassi. rājaṅgaṇe tattha tattha udakaṃ saṇṭhāti. seṭṭhiputto ``rājānaṃ  passissāmī''ti pāyāsi. rājā vātapānaṃ vivaritvā taṃ āgacchantaṃ  olokento rājaṅgaṇe udakaṃ laṅghitvā āgacchantaṃ disvā āgantvā  vanditvā ṭhitaṃ ``tvaṃ ghosako nāma, tātā''ti pucchitvā ``āma,  devā''ti vutte ``pitā me ^a^V1.0108^ea^ matoti mā soci, tava pettikaṃ seṭṭhiṭṭhānaṃ  tuyhameva dassāmī''ti taṃ samassāsetvā ``gaccha, tātā''ti  uyyojesi. rājā gacchantañca naṃ olokentova aṭṭhāsi. so  āgamanakāle laṅghitaṃ udakaṃ gamanakāle otaritvā saṇikaṃ agamāsi.  atha naṃ rājā tatova pakkosāpetvā, ``kiṃ nu kho, tāta, tvaṃ mama  santikaṃ āgacchanto udakaṃ laṅghitvā āgamma gacchanto otaritvā  saṇikaṃ gacchasī''ti pucchi. ``āma, deva, ahaṃ tasmiṃ khaṇe  kumārako, kīḷanakālo nāma, so idāni pana me devena ṭhānantaraṃ  paṭissutaṃ. tasmā yathā pure acaritvā idāni sannisinnena hutvā  carituṃ vaṭṭatī''ti. taṃ sutvā rājā ``dhitimāyaṃ puriso,  idānevassa ṭhānantaraṃ dassāmī''ti pitarā bhuttaṃ bhogaṃ datvā sabbasatena  seṭṭhiṭṭhānaṃ adāsi.</p>
              <p>[03] so rathe ṭhatvā nagaraṃ padakkhiṇaṃ akāsi.  olokitolokitaṭṭhānaṃ kampati. seṭṭhidhītā kāḷidāsiyā saddhiṃ  mantayamānā nisinnā ^a^P1.0186^ea^ ``amma kāḷi, puttassa te  ettikā sampatti maṃ nissāya uppannā''ti āha. ``kiṃ kāraṇā,  ammā''ti? ``ayañhi attano maraṇapaṇṇaṃ dussante bandhitvā  amhākaṃ gharaṃ āgato, athassa mayā taṃ paṇṇaṃ phāletvā mayā saddhiṃ  maṅgalakaraṇatthāya aññaṃ paṇṇaṃ likhitvā ettakaṃ kālaṃ tattha ārakkho  kato''ti. ``amma, tvaṃ ettakaṃ passasi, imaṃ pana seṭṭhi  daharakālato paṭṭhāya māretukāmo māretuṃ nāsakkhi, kevalaṃ imaṃ  nissāya bahuṃ dhanaṃ khīyī''ti. ``amma, atibhāriyaṃ vata seṭṭhinā  kata''nti. nagaraṃ padakkhiṇaṃ katvā gehaṃ pavisantaṃ pana naṃ disvā,  ``ayaṃ ettikā sampatti maṃ nissāya ^a^M1.0120^ea^ uppannā''ti hasitaṃ akāsi.  atha naṃ seṭṭhiputto disvā, ``kiṃ kāraṇā hasī''ti pucchi. ``ekaṃ  kāraṇaṃ nissāyā''ti. ``kathehi na''nti? ``sā na kathesi''.  so ``sace na kathessasi, dvidhā taṃ chindissāmī''ti tajjetvā asiṃ  nikkaḍḍhi. sā ``ayaṃ ettikā sampatti tayā maṃ nissāya laddhāti  cintetvā hasita''nti āha. ``yadi mama pitarā attano santakaṃ  mayhaṃ niyyāditaṃ, tvaṃ ettha kiṃ hosī''ti? so kira ettakaṃ kālaṃ  kiñci na jānāti, tenassā vacanaṃ na saddahi. athassa sā  ``tumhākaṃ pitarā maraṇapaṇṇaṃ datvā pesitā, tumhe mayā idañcidañca  katvā rakkhitā''ti sabbaṃ kathesi. ``tvaṃ abhūtaṃ kathesī''ti  asaddahanto ``mātaraṃ kāḷiṃ pucchissāmī''ti cintetvā ``evaṃ kira,  ammā''ti. ``āma, tāta, daharakālato paṭṭhāya taṃ māretukāmo  māretuṃ asakkonto taṃ nissāya bahuṃ dhanaṃ khīyi, sattasu ṭhānesu tvaṃ  maraṇato mutto, idāni bhogagāmato āgamma ^a^P1.0187^ea^  sabbasatena saddhiṃ seṭṭhiṭṭhānaṃ patto''ti. so taṃ sutvā ``bhāriyaṃ vata  kammaṃ, evarūpā kho pana maraṇā muttassa mama pamādajīvitaṃ jīvituṃ  ayuttaṃ, appamatto bhavissāmī''ti cintetvā devasikaṃ sahassaṃ  ^a^V1.0109^ea^ vissajjetvā addhikakapaṇādīnaṃ dānaṃ paṭṭhapesi. mitto nāmassa  kuṭumbiko dānabyāvaṭo ahosi. ayaṃ ghosakaseṭṭhino uppatti.</p>
              <p>[03] tasmiṃ pana kāle bhaddavatīnagare bhaddavatiyaseṭṭhi nāma  ghosakaseṭṭhino adiṭṭhapubbasahāyako ahosi. bhaddavatīnagarato  āgatānaṃ vāṇijānaṃ santike ghosakaseṭṭhi bhaddavatiyaseṭṭhino sampattiñca  vayappadesañca sutvā tena saddhiṃ sahāyakabhāvaṃ icchanto paṇṇākāraṃ  pesesi. bhaddavatiyaseṭṭhipi kosambito āgatānaṃ vāṇijānaṃ santike  ghosakaseṭṭhino sampattiñca vayappadesañca sutvā tena saddhiṃ sahāyakabhāvaṃ  icchanto paṇṇākāraṃ pesesi. evaṃ te aññamaññaṃ adiṭṭhapubbasahāyakā  hutvā vasiṃsu. aparabhāge bhaddavatiyaseṭṭhino gehe ahivātarogo patito.  tasmiṃ patite paṭhamaṃ makkhikā maranti, tato anukkameneva kīṭā  mūsikā kukkuṭā sūkarā gāvo dāsī dāsā sabbapacchā gharamānusakāpi  maranti. tesu ye bhittiṃ bhinditvā palāyanti, te jīvitaṃ labhanti,  tadā pana seṭṭhi ca bhariyā ca dhītā cassa tathā palāyitvā  ^a^M1.0121^ea^ ghosakaseṭṭhiṃ passituṃ patthentā kosambimaggaṃ ^a^P1.0188^ea^  paṭipajjiṃsu. te antarāmaggeyeva khīṇapātheyyā vātātapena ceva  khuppipāsāhi ca kilantasarīrā kicchena kosambiṃ patvā  udakaphāsukaṭṭhāne ṭhatvā nhatvā nagaradvāre ekaṃ sālaṃ pavisiṃsu.</p>
              <p>[03] tato seṭṭhi bhariyaṃ āha -- ``bhadde, iminā nīhārena gacchantā  vijātamātuyāpi amanāpā honti, sahāyako kira me  addhikakapaṇādīnaṃ devasikaṃ sahassaṃ vissajjetvā dānaṃ dāpesi. tattha  dhītaraṃ pesetvā āhāraṃ āharāpetvā ekāhaṃ dvīhaṃ idheva sarīraṃ  santappetvā sahāyakaṃ passissāmā''ti. sā ``sādhu, sāmī''ti.  te sālāyameva vasiṃsu. punadivase kāle ārocite kapaṇaddhikādīsu  āhāratthāya gacchantesu mātāpitaro, ``amma, gantvā amhākaṃ āhāraṃ  āharā''ti dhītaraṃ pesayiṃsu. mahābhogakulassa dhītā vipattiyā  acchinnalajjitāya alajjamānā pātiṃ gahetvā kapaṇajanena saddhiṃ  āhāratthāya gantvā ``kati paṭivīse gaṇhissasi, ammā''ti puṭṭhā ca  pana ``tayo''ti āha. athassā tayo paṭivīse adāsi. tāya  bhatte āhaṭe tayopi ekato bhuñjituṃ nisīdiṃsu.</p>
              <p>[03] atha mātādhītaro seṭṭhiṃ āhaṃsu -- ``sāmi, vipatti nāma  mahākulānampi uppajjati, mā amhe oloketvā bhuñja, mā  cintayī''ti. iti naṃ nānappakārehi yācitvā bhojesuṃ. so  bhuñjitvā āhāraṃ jīrāpetuṃ asakkonto aruṇe uggacchante kālamakāsi.  mātādhītaro nānappakārehi paridevitvā rodiṃsu. kumārikā  punadivase rodamānā āhāratthāya gantvā, ``kati ^a^V1.0110^ea^ paṭivīse  gaṇhissasī''ti ^a^P1.0189^ea^ vuttā, ``dve''ti vatvā āhāraṃ  āharitvā mātaraṃ yācitvā bhojesi. sāpi tāya yāciyamānā  bhuñjitvā āhāraṃ jīrāpetuṃ asakkontī taṃ divasameva kālamakāsi.  kumārikā ekikāva roditvā paridevitvā tāya dukkhuppattiyā  ativiya sañjātachātakadukkhā punadivase yācakehi saddhiṃ rodantī  āhāratthāya gantvā, ``kati paṭivīse gaṇhissasi, ammā''ti vuttā  ``eka''nti āha. mittakuṭumbiko taṃ tayo divase bhattaṃ gaṇhantiṃ  sañjānāti, tena taṃ ``apehi nassa, vasali, ajja tava kucchippamāṇaṃ  aññāsī''ti āha. hirottappasampannā kuladhītā ^a^M1.0122^ea^ paccorasmiṃ  sattipahāraṃ viya vaṇe khārodakasecanakaṃ viya ca patvā ``kiṃ,  sāmī''ti āha. ``tayā pure tayo koṭṭhāsā gahitā, hiyyo dve,  ajja ekaṃ gaṇhāsi. ajja te attano kucchippamāṇaṃ ñāta''nti.  ``mā maṃ, sāmi, `attanova atthāya gaṇhī'ti maññitthā''ti.  ``atha kasmā evaṃ gaṇhī''ti? ``pure tayo janā ahumha, sāmi,  hiyyo dve, ajja ekikāva jātāmhī''ti. so ``kena kāraṇenā''ti  pucchitvā ādito paṭṭhāya tāya kathitaṃ sabbaṃ pavattiṃ sutvā assūni  sandhāretuṃ asakkonto sañjātabalavadomanasso hutvā, ``amma, evaṃ  sante mā cintayi, tvaṃ bhaddavatiyaseṭṭhino dhītā ajjakālato paṭṭhāya  mama dhītāyeva nāmā''ti vatvā sīse cumbitvā gharaṃ netvā attano  jeṭṭhadhītuṭṭhāne ṭhapesi.</p>
              <p>[03] sā dānagge uccāsaddaṃ mahāsaddaṃ sutvā, ``tāta, kasmā etaṃ janaṃ  nissaddaṃ katvā dānaṃ na dethā''ti āha. ``na sakkā kātuṃ,  ammā''ti. ``sakkā, tātā''ti. ``kathaṃ sakkā, ammā''ti?  ``tāta dānaggaṃ parikkhipitvā ^a^P1.0190^ea^ ekekasseva  pavesanappamāṇena dve dvārāni yojetvā, `ekena dvārena pavisitvā  ekena nikkhamathā'ti vadetha, evaṃ nissaddā hutvāva gaṇhissantī''ti.  so taṃ sutvā, ``bhaddakova, amma, upāyo''ti tathā kāresi.  sāpi pubbe sāmā nāma. vatiyā pana kāritattā ^b^sāmāvatī^eb^  nāma jātā. tato paṭṭhāya dānagge kolāhalaṃ pacchindī.  ghosakaseṭṭhi pubbe taṃ saddaṃ suṇanto ``mayhaṃ dānagge saddo''ti tussati.  dvīhatīhaṃ pana saddaṃ asuṇanto mittakuṭumbikaṃ attano upaṭṭhānaṃ āgataṃ  pucchi -- ``diyyati kapaṇaddhikādīnaṃ dāna''nti? ``āma,  sāmī''ti. ``atha kiṃ dvīhatīhaṃ saddo na suyyatī''ti? ``yathā  nissaddā hutvā gaṇhanti, tathā me upāyo kato''ti. ``atha pubbeva  kasmā nākāsī''ti? ``ajānanatāya, sāmī''ti. ``idāni  kathaṃ te ñāto''ti? ``dhītarā me akkhāto, sāmī''ti. mayhaṃ  aviditā ``tava dhītā nāma atthī''ti. so ahivātaroguppattito  paṭṭhāya sabbaṃ bhaddavatiyaseṭṭhino pavattiṃ ācikkhitvā tassā attano  jeṭṭhadhītuṭṭhāne ṭhapitabhāvaṃ ārocesi. atha naṃ seṭṭhi ``evaṃ sante mama  kasmā na kathesi, mama sahāyakassa ^a^V1.0111^ea^ dhītā mama dhītā nāmā''ti taṃ  pakkosāpetvā pucchi -- ``amma, seṭṭhino dhītāsī''ti? ``āma,  tātā''ti. ``tena hi mā cintayi, tvaṃ mama ^a^M1.0123^ea^ dhītāsī''ti taṃ sīse  cumbitvā parivāratthāya tassā pañca itthisatāni datvā taṃ attano  jeṭṭhadhītuṭṭhāne ṭhapesi.</p>
              <p>[03] athekadivasaṃ tasmiṃ nagare nakkhattaṃ saṅghuṭṭhaṃ hoti. tasmiṃ pana  nakkhatte bahi anikkhamanakā kuladhītaropi attano parivārena saddhiṃ  padasāva ^a^P1.0191^ea^ nadiṃ gantvā nhāyanti. tasmā taṃ  divasaṃ sāmāvatīpi pañcahi itthisatehi parivāritā rājaṅgaṇeneva  nhāyituṃ agamāsi. uteno sīhapañjare ṭhito taṃ disvā ``kassimā  nāṭakitthiyo''ti pucchi. ``na kassaci nāṭakitthiyo, devā''ti.  ``atha kassa dhītaro''ti? ``ghosakaseṭṭhino dhītā deva,  sāmāvatī nāmesā''ti. so disvāva uppannasineho seṭṭhino sāsanaṃ  pāhesi -- ``dhītaraṃ kira me pesetū''ti. ``na pesemi, devā''ti.  ``mā kira evaṃ karotu, pesetuyevā''ti. ``mayaṃ gahapatikā nāma  kumārikānaṃ pothetvā viheṭhetvā kaḍḍhanabhayena na dema, devā''ti.  rājā kujjhitvā gehaṃ lañchāpetvā seṭṭhiñca bhariyañca hatthe gahetvā  bahi kārāpesi. sāmāvatī, nhāyitvā āgantvā gehaṃ pavisituṃ  okāsaṃ alabhantī, ``kiṃ etaṃ, tātā''ti pucchi. ``amma, rājā  tava kāraṇā pahiṇi. atha `na mayaṃ dassāmā'ti vutte gharaṃ  lañchāpetvā amhe bahi kārāpesī''ti. ``tāta, bhāriyaṃ vo kammaṃ  kataṃ, raññā nāma pahite `na, demā'ti avatvā `sace me dhītaraṃ  saparivāraṃ gaṇhatha, demā'ti vattabbaṃ bhaveyya, tātā''ti. ``sādhu,  amma, tava ruciyā sati evaṃ karissāmī''ti rañño tathā sāsanaṃ  pāhesi. rājā ``sādhū''ti sampaṭicchitvā taṃ saparivāraṃ ānetvā  abhisiñcitvā aggamahesiṭṭhāne ṭhapesi. sesā tassāyeva  parivāritthiyo ahesuṃ. ayaṃ sāmāvatiyā uppatti.</p>
              <p>[03] utenassa pana aparāpi vāsuladattā nāma devī ahosi ^a^P1.0192^ea^  caṇḍapajjotassa dhītā. ujjeniyañhi caṇḍapajjoto nāma  rājā ahosi. so ekadivasaṃ uyyānato āgacchanto attano  sampattiṃ oloketvā, ``atthi nu kho aññassapi kassaci evarūpā  sampattī''ti vatvā taṃ sutvā manussehi ``kiṃ sampatti nāmesā,  kosambiyaṃ utenassa rañño atimahatī sampatī''ti vutte rājā āha  -- ``tena hi gaṇhissāma na''nti? ``na sakkā so gahetu''nti.  ``kiñci katvā gaṇhissāmayevā''ti? ``na sakkā devā''ti.  ``kiṃ kāraṇā''ti? ``so hatthikantaṃ nāma sippaṃ jānāti, mantaṃ  ^a^M1.0124^ea^ parivattetvā hatthikantavīṇaṃ vādento nāge palāpetipi gaṇhātipi.  hatthivāhanasampanno tena sadiso nāma natthī''ti. ``na sakkā mayā  so gahetu''nti. ``sace te, deva, ekantena ayaṃ nicchayo, tena hi  dāruhatthiṃ kāretvā ^a^V1.0112^ea^ tassāsannaṭṭhānaṃ pesehi. so hatthivāhanaṃ vā  assavāhanaṃ vā sutvā dūrampi gacchati. tattha naṃ āgataṃ gahetuṃ sakkā  bhavissatī''ti.</p>
              <p>[03] rājā ``attheso upāyo''ti dārumayaṃ yantahatthiṃ kārāpetvā  bahi pilotikāhi veṭhetvā katacittakammaṃ katvā tassa vijite  āsannaṭṭhāne ekasmiṃ saratīre vissajjāpesi. hatthino antokucchiyaṃ  saṭṭhi purisā aparāparaṃ caṅkamanti, hatthilaṇḍaṃ āharitvā tattha tattha  chaḍḍesuṃ. eko vanacarako hatthiṃ disvā, ``amhākaṃ rañño  anucchaviko''ti cintetvā, gantvā rañño ārocesi -- ``deva,  mayā sabbaseto kelāsakūṭapaṭibhāgo tumhākaññeva anucchaviko  varavāraṇo diṭṭho''ti. uteno tameva maggadesakaṃ katvā hatthiṃ  abhiruyha saparivāro nikkhami. tassa āgamanaṃ ñatvā ^a^P1.0193^ea^  carapurisā gantvā caṇḍapajjotassa ārocesuṃ. so āgantvā  majjhe tucchaṃ katvā ubhosu passesu balakāyaṃ payojesi. uteno  tassāgamanaṃ ajānanto hatthiṃ anubandhi. anto ṭhitamanussā vegena  palāpesuṃ. kaṭṭhahatthī rañño mantaṃ parivattetvā vīṇaṃ vādentassa  tantisaddaṃ asuṇanto viya palāyatiyeva. rājā hatthināgaṃ pāpuṇituṃ  asakkonto assaṃ āruyha anubandhi. tasmiṃ vegena anubandhante  balakāyo ohīyi. rājā ekakova ahosi. atha naṃ ubhosu  passesu payuttā caṇḍapajjotassa purisā gaṇhitvā attano rañño adaṃsu.  athassa balakāyo amittavasaṃ gatabhāvaṃ ñatvā bahinagareva khandhāvāraṃ  nivesetvā acchi.</p>
              <p>[03] caṇḍapajjotopi utenaṃ jīvaggāhameva gāhāpetvā ekasmiṃ coragehe  pakkhipitvā dvāraṃ pidahāpetvā tayo divase jayapānaṃ pivi. uteno  tatiyadivase ārakkhake pucchi -- ``kahaṃ vo, tāta, rājā''ti?  ```paccāmitto me gahito'ti jayapānaṃ pivatī''ti. ``kā nāmesā  mātugāmassa viya tumhākaṃ rañño kiriyā, nanu paṭirājūnaṃ gahetvā  ^a^M1.0125^ea^ vissajjetuṃ vā māretuṃ vā vaṭṭati, amhe dukkhaṃ nisīdāpetvā jayapānaṃ  kira pivatī''ti. te gantvā tamatthaṃ rañño ārocesuṃ. so  āgantvā ``saccaṃ kira tvaṃ evaṃ vadasī''ti pucchi. ``āma,  mahārājā''ti. ``sādhu taṃ vissajjessāmi, evarūpo kira te manto  atthi, taṃ mayhaṃ dassasī''ti. ``sādhu dassāmi, gahaṇasamaye maṃ  vanditvā taṃ gaṇhāhi. kiṃ pana tvaṃ vandissasī''ti? ``kyāhaṃ taṃ  vandissāmi, na vandissāmī''ti? ``ahampi te na dassāmī''ti  ^a^P1.0194^ea^. ``evaṃ sante rājāṇaṃ te karissāmī''ti.  ``karohi, sarīrassa me issaro, na pana cittassā''ti. rājā  tassa sūragajjitaṃ sutvā, ``kathaṃ nu kho imaṃ mantaṃ gaṇhissāmī''ti  cintetvā, ``imaṃ mantaṃ aññaṃ jānāpetuṃ na sakkā, mama dhītaraṃ etassa  santike ^a^V1.0113^ea^ uggaṇhāpetvā ahaṃ tassā santike gaṇhissāmī''ti. atha  naṃ āha -- ``aññassa vanditvā gaṇhantassa dassasī''ti.  ``āma, mahārājā''ti. ``tena hi amhākaṃ ghare ekā khujjā  atthi tassā antosāṇiyaṃ vanditvā nisinnāya tvaṃ bahisāṇiyaṃ  ṭhitova mantaṃ vācehī''ti. ``sādhu, mahārāja, khujjā vā hotu  pīṭhasappi vā, vandantiyā dassāmī''ti. tato rājā gantvā dhītaraṃ  vāsuladattaṃ āha -- ``amma, eko saṅkhakuṭṭhī anagghamantaṃ jānāti,  taṃ aññaṃ jānāpetuṃ na sakkā. tvaṃ antosāṇiyaṃ nisīditvā taṃ  vanditvā mantaṃ gaṇha, so bahisāṇiyaṃ ṭhatvā tuyhaṃ vācessati. tava  santikā ahaṃ taṃ gaṇhissāmī''ti.</p>
              <p>[03] evaṃ so tesaṃ aññamaññaṃ santhavakaraṇabhayena dhītaraṃ khujjaṃ, itaraṃ  saṅkhakuṭṭhiṃ katvā kathesi. so tassā antosāṇiyaṃ vanditvā  nisinnāya bahi ṭhito mantaṃ vācesi. atha naṃ ekadivasaṃ punappunaṃ  vuccamānampi mantapadaṃ vattuṃ asakkontiṃ ``are khujje  atibahaloṭṭhakapolaṃ te mukhaṃ, evaṃ nāma vadehī''ti āha. ``sā  kujjhitvā are duṭṭhasaṅkhakuṭṭhi ^a^P1.0195^ea^ kiṃ vadesi, kiṃ  mādisā khujjā nāma hotī''ti? sāṇikaṇṇaṃ ukkhipitvā ``kāsi  tva''nti vutte, ``rañño dhītā vāsuladattā nāmāha''nti āha.  ``pitā te taṃ mayhaṃ kathento `khujjā'ti kathesī''ti. ``mayhampi  kathento taṃ saṅkhakuṭṭhiṃ katvā kathesī''ti. te ubhopi ``tena hi  amhākaṃ santhavakaraṇabhayena kathitaṃ bhavissatī''ti antosāṇiyaññeva  santhavaṃ kariṃsu.</p>
              <p>[03] tato paṭṭhāya mantaggahaṇaṃ vā sippaggahaṇaṃ vā natthi. rājāpi  dhītaraṃ niccaṃ pucchati -- ``sippaṃ gaṇhasi, ammā''ti?  ``gaṇhāmi, tātā''ti. atha naṃ ekadivasaṃ uteno ^a^M1.0126^ea^ āha -- ``bhadde,  sāmikena kattabbaṃ nāma neva mātāpitaro na bhātubhaginiyo kātuṃ  sakkonti, sace mayhaṃ jīvitaṃ dassasi, pañca te itthisatāni parivāraṃ  datvā aggamahesiṭṭhānaṃ dassāmī''ti. ``sace imasmiṃ vacane patiṭṭhātuṃ  sakkhissatha, dassāmi vo jīvita''nti. ``sakkhissāmi,  bhadde''ti. sā ``sādhu, sāmī''ti pitu santikaṃ gantvā vanditvā  ekamantaṃ aṭṭhāsi. atha naṃ so pucchi -- ``amma, niṭṭhitaṃ  sippa''nti? ``na tāva niṭṭhitaṃ, tāta, sippa''nti. atha naṃ so  pucchi -- ``kiṃ, ammā''ti? ``amhākaṃ ekaṃ dvārañca ekaṃ  vāhanañca laddhuṃ vaṭṭati, tātā''ti. ``idaṃ kiṃ, ammā''ti?  ``tāta, rattiṃ kira tārakasaññāya mantassa upacāratthāya ekaṃ osadhaṃ  gahetabbaṃ atthi. tasmā amhākaṃ velāya ^a^P1.0196^ea^ vā  avelāya vā nikkhamanakāle ekaṃ dvārañceva ekaṃ vāhanañca laddhuṃ  vaṭṭatī''ti. rājā ``sādhū''ti sampaṭicchi. te attano  abhirucitaṃ ekaṃ dvāraṃ hatthagataṃ kariṃsu. rañño pana pañca vāhanāni  ahesuṃ. bhaddavatī nāma kareṇukā ^a^V1.0114^ea^ ekadivasaṃ paññāsa yojanāni  gacchati, kāko nāma dāso saṭṭhi yojanāni gacchati, celakaṭṭhi ca  muñcakesī cāti dve assā yojanasataṃ gacchanti, nāḷāgiri hatthī  vīsati yojanasatanti.</p>
              <p>[03] so kira rājā anuppanne buddhe ekassa issarassa upaṭṭhāko  ahosi. athekadivasaṃ issare bahinagaraṃ gantvā nhatvā āgacchante  eko paccekabuddho nagaraṃ piṇḍāya pavisitvā sakalanagaravāsīnaṃ mārena  āvaṭṭitattā ekaṃ bhikkhāmpi alabhitvā yathādhotena pattena nikkhami.  atha naṃ nagaradvāraṃ pattakāle māro aññātakavesena upasaṅkamitvā,  ``api, bhante, vo kiñci laddha''nti pucchi. ``kiṃ pana me tvaṃ  alabhanākāraṃ karī''ti? ``tena hi nivattitvā puna pavisatha,  idāni na karissāmī''ti. ``nāhaṃ puna nivattissāmī''ti. sace  hi nivatteyya, puna so sakalanagaravāsīnaṃ sarīre adhimuñcitvā pāṇiṃ  paharitvā hasanakeḷiṃ kareyya. paccekabuddhe anivattitvā gate māro  tattheva antaradhāyi. atha so issaro yathādhoteneva pattena ^a^P1.0197^ea^  āgacchantaṃ paccekabuddhaṃ disvā vanditvā, ``api, bhante,  kiñci laddha''nti pucchi. ``caritvā nikkhantamhāvuso''ti. so  cintesi -- ``ayyo, mayā pucchitaṃ akathetvā aññaṃ vadati, na  kiñci laddhaṃ bhavissatī''ti. athassa pattaṃ olokento tucchaṃ  disvā gehe bhattassa ^a^M1.0127^ea^ niṭṭhitāniṭṭhitabhāvaṃ ajānanatāya sūro hutvā pattaṃ  gahetuṃ avisahanto ``thokaṃ, bhante, adhivāsethā''ti vatvā vegena gharaṃ  gantvā ``amhākaṃ bhattaṃ niṭṭhita''nti pucchitvā, ``niṭṭhita''nti vutte  taṃ upaṭṭhākaṃ āha -- ``tāta, añño tayā sampannavegataro nāma natthi,  sīghena javena bhadantaṃ patvā `pattaṃ me, bhante, dethā'ti vatvā pattaṃ  gahetvā vegena ehī''ti. so ekavacaneneva pakkhanditvā pattaṃ gahetvā  āhari. issaropi attano bhojanassa pattaṃ pūretvā ``imaṃ sīghaṃ  gantvā ayyassa sampādehi, ahaṃ te ito pattiṃ dammī''ti āha.</p>
              <p>[03] sopi taṃ gahetvā javena gantvā paccekabuddhassa pattaṃ datvā  pañcapatiṭṭhitena vanditvā, ``bhante, `velā upakaṭṭhā'ti ahaṃ  atisīghena javena āgato ca gato ca, etassa me javassa phalena  yojanānaṃ paṇṇāsasaṭṭhisatavīsasatagamanasamatthāni pañca vāhanāni  nibbattantu, āgacchantassa ca me gacchantassa ca sarīraṃ sūriyatejena  tatthaṃ, tassa me phalena nibbattanibbattaṭṭhāne āṇā sūriyatejasadisā  hotu, imasmiṃ me piṇḍapāte sāminā patti dinnā, tassā me  nissandena tumhehi diṭṭhadhammassa ^a^P1.0198^ea^ bhāgī homī''ti  āha. paccekabuddho ``evaṃ hotū''ti vatvā -- </p>
              <p>[21] ``icchitaṃ ^a^V1.0115^ea^ patthitaṃ tuyhaṃ, sabbameva samijjhatu. </p>
              <p>[22] sabbe pūrentu saṅkappā, cando pannaraso yathā.. (dī0  ni0 aṭṭha0 2.95 pubbūpanissayasampattikathā; a0 ni0 aṭṭha0 1.1.  192). </p>
              <p>[21] ``icchitaṃ patthitaṃ tuyhaṃ, khippameva samijjhatu. </p>
              <p>[22] sabbe pūrentu saṅkappā, maṇijotiraso yathā''ti.. -- </p>
              <p>[25] anumodanaṃ akāsi. paccekabuddhānaṃ kira idhāva dve gāthā  anumodanagāthā nāma honti. tattha ^b^jotiraso^eb^ti sabbakāmadadaṃ  maṇiratanaṃ vuccati. idaṃ tassa pubbacaritaṃ. so etarahi  caṇḍapajjoto ahosi. tassa ca kammassa nissandena imāni pañca  vāhanāni nibbattiṃsu. athekadivasaṃ rājā uyyānakīḷāya nikkhami.  uteno ``ajja palāyitabba''nti mahantāmahante cammapasibbake  hiraññasuvaṇṇassa pūretvā kareṇukāpiṭṭhe ṭhapetvā vāsuladattaṃ ādāya  palāyi. antepurapālakā palāyantaṃ taṃ disvā gantvā rañño ārocesuṃ.  rājā ``sīghaṃ gacchathā''ti balaṃ pahiṇi. uteno ^a^M1.0128^ea^ balassa  pakkhandabhāvaṃ ñatvā kahāpaṇapasibbakaṃ mocetvā pātesi, manussā  kahāpaṇe uccinitvā puna pakkhandiṃsu. itaro suvaṇṇapasibbakaṃ  mocetvā pātetvā nesaṃ suvaṇṇalobhena papañcentānaññeva ^a^P1.0199^ea^  bahi nivuṭṭhaṃ attano khandhāvāraṃ pāpuṇi. atha naṃ  āgacchantaṃ disvāva attano balakāyo parivāretvā nagaraṃ pavesesi.  so patvāva vāsuladattaṃ abhisiñcitvā aggamahesiṭṭhāne ṭhapesīti.  ayaṃ vāsuladattāya uppatti.</p>
              <p>[03] aparā pana māgaṇḍiyā nāma rañño santikā aggamahesiṭṭhānaṃ  labhi. sā kira kururaṭṭhe māgaṇḍiyabrāhmaṇassa dhītā. mātāpissā  māgaṇḍiyāyeva nāmaṃ. cūḷapitāpissā māgaṇḍiyova, sā abhirūpā  ahosi devaccharapaṭibhāgā. pitā panassā anucchavikaṃ sāmikaṃ  alabhanto mahantehi mahantehi kulehi yācitopi ``na mayhaṃ dhītu  tumhe anucchavikā''ti tajjetvā uyyojesi. athekadivasaṃ satthā  paccūsasamaye lokaṃ volokento māgaṇḍiyabrāhmaṇassa sapajāpatikassa  anāgāmiphalūpanissayaṃ disvā attano pattacīvaramādāya tassa  bahinigame aggiparicaraṇaṭṭhānaṃ agamāsi. so tathāgatassa  rūpasobhaggappattaṃ attabhāvaṃ oloketvā, ``imasmiṃ loke iminā  purisena sadiso añño puriso nāma natthi, ayaṃ mayhaṃ dhītu  anucchaviko, imassa posāpanatthāya dhītaraṃ dassāmī''ti cintetvā,  ``samaṇa, ekā me dhītā atthi, ahaṃ ettakaṃ kālaṃ tassā  anucchavikaṃ purisaṃ na passāmi, tumhe tassā anucchavikā, sā ca  tumhākaññeva anucchavikā. tumhākañhi ^a^P1.0200^ea^  pādaparicārikā, tassā ca bhattā ^a^V1.0116^ea^ laddhuṃ vaṭṭati, taṃ vo ahaṃ dassāmi,  yāva mamāgamanā idheva tiṭṭhathā''ti āha. satthā kiñci avatvā  tuṇhī ahosi. brāhmaṇo vegena gharaṃ gantvā, ``bhoti, bhoti dhītu  me anucchaviko puriso diṭṭho, sīghaṃ sīghaṃ naṃ alaṅkarohī''ti taṃ  alaṅkārāpetvā saddhiṃ brāhmaṇiyā ādāya satthu santikaṃ pāyāsi.  sakalanagaraṃ saṅkhubhi. ayaṃ ``ettakaṃ kālaṃ mayhaṃ dhītu  anucchaviko natthī''ti kassaci adatvā ``ajja me dhītu  anucchaviko diṭṭho''ti kira vadeti, ``kīdiso nu kho so  puriso, passissāma na''nti mahājano teneva saddhiṃ nikkhami.</p>
              <p>[03] tasmiṃ ^a^M1.0129^ea^ dhītaraṃ gahetvā āgacchante satthā tena vuttaṭṭhāne aṭṭhatvā  tattha padacetiyaṃ dassetvā gantvā aññasmiṃ ṭhāne aṭṭhāsi. buddhānañhi  padacetiyaṃ adhiṭṭhahitvā akkantaṭṭhāneyeva paññāyati, na aññattha.  yesañcatthāya adhiṭṭhitaṃ hoti, teyeva naṃ passanti. tesaṃ pana  adassanakaraṇatthaṃ hatthiādayo vā akkamantu, mahāmegho vā pavassatu,  verambhavātā vā paharantu, na taṃ koci makkhetuṃ sakkoti. atha  brāhmaṇī brāhmaṇaṃ āha -- ``kuhiṃ so puriso''ti. ```imasmiṃ  ṭhāne tiṭṭhāhī'ti naṃ avacaṃ, kuhiṃ nu kho so gato''ti ito cito  olokento padacetiyaṃ disvā ``ayamassa padavalañjo''ti ^a^P1.0201^ea^  āha. brāhmaṇī salakkhaṇamantānaṃ tiṇṇaṃ vedānaṃ paguṇatāya  lakkhaṇamante parivattetvā padalakkhaṇaṃ upadhāretvā, ``nayidaṃ, brāhmaṇa,  pañcakāmaguṇasevino pada''nti vatvā imaṃ gāthamāha -- </p>
              <p>[21] ``rattassa hi ukkuṭikaṃ padaṃ bhave, </p>
              <p>[27] duṭṭhassa hoti sahasānupīḷitaṃ. </p>
              <p>[26] mūḷhassa hoti avakaḍḍhitaṃ padaṃ, </p>
              <p>[22] vivaṭṭacchadassa idamīdisaṃ pada''nti.. (a0 ni0  aṭṭha0 1.1.260-261; visuddhi0 1.45).</p>
              <p>[03] atha naṃ brāhmaṇo evamāha -- ``bhoti tvaṃ udakapātiyaṃ kumbhīlaṃ,  gehamajjhe ca pana coraṃ viya mante passanasīlā, tuṇhī hohī''ti.  brāhmaṇa, yaṃ icchasi, taṃ vadehi, nayidaṃ pañcakāmaguṇasevino padanti.  tato ito cito ca olokento satthāraṃ disvā, ``ayaṃ so  puriso''ti vatvā brāhmaṇo gantvā, ``samaṇa, dhītaraṃ me tava  posāpanatthāya demī''ti āha. satthā ``dhītarā te mayhaṃ attho  atthi vā natthi vā''ti avatvāva, ``brāhmaṇa, ekaṃ te kāraṇaṃ  kathemī''ti vatvā, ``kathehi samaṇā''ti vutte mahābhinikkhamanato  paṭṭhāya yāva ajapālanigrodhamūlā ^a^V1.0117^ea^ mārena anubaddhabhāvaṃ  ajapālanigrodhamūle ca pana ``atīto dāni me esa visaya''nti  tassa sokāturassa sokavūpasamanatthaṃ āgatāhi māradhītāhi  kumārikavaṇṇādivasena ^a^P1.0202^ea^ payojitaṃ palobhanaṃ  ācikkhitvā, ``tadāpi mayhaṃ chando nāhosī''ti vatvā -- </p>
              <p>[21] ``disvāna ^a^M1.0130^ea^ taṇhaṃ aratiṃ ragañca, </p>
              <p>[27] nāhosi chando api methunasmiṃ. </p>
              <p>[26] kimevidaṃ muttakarīsapuṇṇaṃ, </p>
              <p>[22] pādāpi naṃ samphusituṃ na icche''ti.. (a0 ni0  aṭṭha0 1.1.260-261; su0 ni0 841) -- </p>
              <p>[25] imaṃ gāthamāha. gāthāpariyosāne brāhmaṇo ca brāhmaṇī ca  anāgāmiphale patiṭṭhahiṃsu. māgaṇḍiyāpi kho ``sacassa mayā attho  natthi, anatthikabhāvova vattabbo, ayaṃ pana maṃ muttakarīsapuṇṇaṃ  karoti, pādāpi naṃ samphusituṃ na iccheti, hotu, attano  jātikulapadesabhogayasavayasampattiṃ āgamma tathārūpaṃ bhattāraṃ labhitvā  samaṇassa gotamassa kattabbayuttakaṃ jānissāmī''ti satthari āghātaṃ  bandhi. ``kiṃ pana satthā tāya attani āghātuppattiṃ jānāti,  no''ti? ``jānātiyeva. jānanto kasmā gāthamāhā''ti?  itaresaṃ dvinnaṃ vasena. buddhā hi āghātaṃ agaṇetvā  maggaphalādhigamārahānaṃ vasena dhammaṃ desentiyeva. mātāpitaro taṃ  netvā cūḷamāgaṇḍiyaṃ kaniṭṭhaṃ paṭicchāpetvā pabbajitvā arahattaṃ pāpuṇiṃsu.  cūḷamāgaṇḍiyopi ^a^P1.0203^ea^ cintesi -- ``mama dhītā  omakasattassa na anucchavikā, ekassa raññova anucchavikā''ti.  taṃ ādāya kosambiṃ gantvā sabbālaṅkārehi alaṅkaritvā, ``imaṃ  itthiratanaṃ devassa anucchavika''nti utenassa rañño adāsi. so  taṃ disvāva uppannabalavasineho abhisekaṃ katvā  pañcasatamātugāmaparivāraṃ datvā aggamahesiṭṭhāne ṭhapesi. ayaṃ  māgaṇḍiyāya uppatti. </p>
              <p>[01] evamassa diyaḍḍhasahassanāṭakitthiparivārā tisso  aggamahesiyo ahesuṃ. tasmiṃ kho pana samaye ghosakaseṭṭhi kukkuṭaseṭṭhi  pāvārikaseṭṭhīti kosambiyaṃ tayo seṭṭhino honti. te upakaṭṭhāya  vassūpanāyikāya pañcasatatāpase himavantato āgantvā nagare bhikkhāya  carante disvā pasīditvā nisīdāpetvā bhojetvā paṭiññaṃ gahetvā  cattāro māse attano santike vasāpetvā puna vassāratte āgamanatthāya  paṭijānāpetvā uyyojesuṃ. tāpasāpi tato paṭṭhāya aṭṭha māse himavante  vasitvā cattāro māse tesaṃ santike ^a^M1.0131^ea^ vasiṃsu. te aparabhāge  himavantato āgacchantā ^a^V1.0118^ea^ araññāyatane ekaṃ mahānigrodhaṃ disvā tassa  mūle nisīdiṃsu. tesu jeṭṭhakatāpaso cintesi -- ``imasmiṃ rukkhe  adhivatthā devatā oramattikā na bhavissati, mahesakkhenevettha  devarājena bhavitabbaṃ ^a^P1.0204^ea^, sādhu vata sacāyaṃ  isigaṇassa pānīyaṃ dadeyyā''ti. sopi pānīyaṃ adāsi. tāpaso  nhānodakaṃ cintesi, tampi adāsi. tato bhojanaṃ cintesi, tampi  adāsi. athassa etadahosi -- ``ayaṃ devarājā amhehi cintitaṃ  cintitaṃ sabbaṃ deti, aho vata naṃ passeyyāmā''ti. so  rukkhakkhandhaṃ padāletvā attānaṃ dassesi. atha naṃ tāpasā,  ``devarāja, mahatī te sampatti, kiṃ nu kho katvā ayaṃ te laddhā''ti  pucchiṃsu. ``mā pucchatha, ayyā''ti. ``ācikkha, devarājā''ti.  so attanā katakammassa parittakattā lajjamāno kathetuṃ na visahi.  tehi punappunaṃ nippīḷiyamāno pana ``tena hi suṇāthā''ti vatvā  kathesi.</p>
              <p>[03] so kireko duggatamanusso hutvā bhatiṃ pariyesanto  anāthapiṇḍikassa santike bhatikammaṃ labhitvā taṃ nissāya jīvikaṃ  kappesi. athekasmiṃ uposathadivase sampatte anāthapiṇḍiko vihārato  āgantvā pucchi -- ``tassa bhatikassa ajjuposathadivasabhāvo kenaci  kathito''ti? ``na kathito, sāmī''ti. ``tena hissa sāyamāsaṃ  pacathā''ti. athassa patthodanaṃ paciṃsu. so divasaṃ araññe kammaṃ  katvā sāyaṃ āgantvā bhatte vaḍḍhetvā dinne ``chātomhī''ti sahasā  abhuñjitvāva ``aññesu divasesu imasmiṃ gehe `bhattaṃ detha, sūpaṃ detha,  byañjanaṃ dethā'ti mahākolāhalaṃ ahosi, ajja te sabbe nissaddā  nipajjiṃsu, mayhameva ekassāhāraṃ vaḍḍhayiṃsu, kiṃ nu kho eta''nti  cintetvā pucchi -- ``avasesā bhuñjiṃsu, na bhuñjiṃsū''ti? ``na  bhuñjiṃsu, tātā''ti. ``kiṃ kāraṇā''ti? imasmiṃ gehe  uposathadivasesu sāyamāsaṃ ^a^P1.0205^ea^ na bhuñjanti, sabbeva  uposathikā honti. antamaso thanapāyinopi dārake mukhaṃ  vikkhālāpetvā catumadhuraṃ mukhe pakkhipāpetvā mahāseṭṭhi uposathike  kāreti. gandhatelappadīpe jālante khuddakamahallakadārakā sayanagatā  dvattiṃsākāraṃ sajjhāyanti. tuyhaṃ pana uposathadivasabhāvaṃ kathetuṃ satiṃ  na karimhā. tasmā taveva bhattaṃ pakkaṃ, naṃ bhuñjassūti. sace idāni  uposathikena ^a^M1.0132^ea^ bhavituṃ vaṭṭati, ahampi bhaveyyanti. ``idaṃ seṭṭhi  jānātī''ti. ``tena hi naṃ pucchathā''ti. te gantvā seṭṭhiṃ  pucchiṃsu. so evamāha -- ``idāni pana abhuñjitvā mukhaṃ  vikkhāletvā uposathaṅgāni adhiṭṭhahanto upaḍḍhaṃ uposathakammaṃ  labhissatī''ti. itaro taṃ sutvā tathā akāsi. </p>
              <p>[01] tassa sakaladivasaṃ kammaṃ katvā chātassa sarīre vātā  kuppiṃsu. so yottena uraṃ bandhitvā yottakoṭiyaṃ gahetvā parivattati.  seṭṭhi taṃ pavattiṃ sutvā ukkāhi dhāriyamānāhi catumadhuraṃ gāhāpetvā  ^a^V1.0119^ea^ tassa santikaṃ āgantvā, ``kiṃ, tātā''ti pucchi. ``sāmi, vātā  me kuppitā''ti. ``tena hi uṭṭhāya idaṃ bhesajjaṃ khādāhī''ti.  ``tumhepi khādatha, sāmī''ti. ``amhākaṃ aphāsukaṃ natthi, tvaṃ  khādāhī''ti. ``sāmi, ahaṃ uposathakammaṃ karonto ^a^P1.0206^ea^  sakalaṃ kātuṃ nāsakkhiṃ, upaḍḍhakammampi me vikalaṃ mā  ahosī''ti na icchi. ``mā evaṃ kari, tātā''ti vuccamānopi  anicchitvā aruṇe uṭṭhahante milātamālā viya kālaṃ katvā tasmiṃ  nigrodharukkhe devatā hutvā nibbatti. tasmā imamatthaṃ kathetvā ``so  seṭṭhi buddhamāmako, dhammamāmako, saṅghamāmako, taṃ nissāya katassa  upaḍḍhuposathakammassa nissandenesā sampatti mayā laddhā''ti āha. </p>
              <p>[01] ``buddho''ti vacanaṃ sutvāva pañcasatā tāpasā uṭṭhāya  devatāya añjaliṃ paggayha ``buddhoti vadesi, buddhoti vadesī''ti  pucchitvā, ``buddhoti vadāmi, buddhoti vadāmī''ti tikkhattuṃ  paṭijānāpetvā ``ghosopi kho eso dullabho lokasmi''nti udānaṃ  udānetvā ``devate anekesu kappasatasahassesu asutapubbaṃ saddaṃ tayā  suṇāpitamhā''ti āhaṃsu. atha antevāsino ācariyaṃ etadavocuṃ --  ``tena hi satthu santikaṃ gacchāmā''ti. ``tātā, tayo seṭṭhino  amhākaṃ bahūpakārā, sve tesaṃ nivesane bhikkhaṃ gaṇhitvā tesampi  ācikkhitvā gamissāma, adhivāsetha, tātā''ti. te adhivāsayiṃsu.  punadivase seṭṭhino yāgubhattaṃ sampādetvā āsanāni paññāpetvā  ``ajja no ayyānaṃ āgamanadivaso''ti ñatvā paccuggamanaṃ katvā te  ādāya nivesanaṃ gantvā nisīdāpetvā bhikkhaṃ adaṃsu. te  katabhattakiccā mahāseṭṭhino ``mayaṃ gamissāmā''ti vadiṃsu. ``nanu,  bhante, tumhehi cattāro ^a^P1.0207^ea^ vassike māse amhākaṃ  gahitāva paṭiññā, idāni kuhiṃ gacchathā''ti? ``loke ^a^M1.0133^ea^ kira buddho  uppanno, dhammo uppanno, saṅgho uppanno, tasmā satthu santikaṃ  gamissāmā''ti. ``kiṃ pana tassa satthuno santikaṃ tumhākaññeva  gantuṃ vaṭṭatī''ti? ``aññesampi avāritaṃ, āvuso''ti. ``tena  hi, bhante, āgametha, mayampi gamanaparivacchaṃ katvā gacchāmā''ti.  ``tumhesu parivacchaṃ karontesu amhākaṃ papañco hoti, mayaṃ purato  gacchāma, tumhe pacchā āgaccheyyāthā''ti vatvā te puretaraṃ gantvā  sammāsambuddhaṃ disvā abhitthavitvā vanditvā ekamantaṃ nisīdiṃsu.  atha nesaṃ satthā anupubbiṃ kathaṃ kathetvā dhammaṃ desesi.  desanāpariyosāne sabbepi saha paṭisambhidāhi arahattaṃ patvā pabbajjaṃ  yācitvā ``etha, bhikkhavo''ti vacanasamanantaraṃyeva  iddhimayapattacīvaradharā ehibhikkhū ahesuṃ.</p>
              <p>[03] tepi kho tayo seṭṭhino pañcahi pañcahi sakaṭasatehi  bhattacchādanasappimadhuphāṇitādīni dānūpakaraṇāni ādāya sāvatthiṃ  patvā satthāraṃ vanditvā dhammakathaṃ sutvā kathāpariyosāne  sotāpattiphale ^a^V1.0120^ea^ patiṭṭhāya addhamāsamattampi dānaṃ dadamānā satthu santike  vasitvā kosambiṃ āgamanatthāya satthāraṃ yācitvā satthārā paṭiññaṃ  dadantena ^a^P1.0208^ea^ ``suññāgāre kho gahapatayo tathāgatā  abhiramantī''ti vutte, ``aññātaṃ, bhante, amhehi pahitasāsanena  āgantuṃ vaṭṭatī''ti vatvā kosambiṃ gantvā ghosakaseṭṭhi ghositārāmaṃ,  kukkuṭaseṭṭhi kukkuṭārāmaṃ, pāvārikaseṭṭhi pāvārikārāmanti tayo  mahāvihāre kāretvā satthu āgamanatthāya sāsanaṃ pahiṇiṃsu. satthā  tesaṃ sāsanaṃ sutvā tattha agamāsi. te paccuggantvā satthāraṃ vihāraṃ  pavesetvā vārena vārena paṭijagganti. satthā devasikaṃ ekekasmiṃ  vihāre vasati. yassa vihāre vuṭṭho hoti, tasseva gharadvāre piṇḍāya  carati. tesaṃ pana tiṇṇaṃ seṭṭhīnaṃ upaṭṭhāko sumano nāma mālākāro  ahosi. so te seṭṭhino evamāha -- ``ahaṃ tumhākaṃ dīgharattaṃ  upakārako, satthāraṃ bhojetukāmomhi, mayhampi ekadivasaṃ satthāraṃ  dethā''ti. ``tena hi bhaṇe sve bhojehī''ti. ``sādhu, sāmī''ti  so satthāraṃ nimantetvā sakkāraṃ paṭiyādesi.</p>
              <p>[03] tadā ^a^M1.0134^ea^ rājā sāmāvatiyā devasikaṃ pupphamūle aṭṭha kahāpaṇe deti.  tassā khujjuttarā nāma dāsī sumanamālākārassa santikaṃ gantvā  nibaddhaṃ pupphāni gaṇhāti. atha naṃ tasmiṃ divase āgataṃ mālākāro  āha -- ``mayā satthā nimantito, ajja pupphehi satthāraṃ  pūjessāmi, tiṭṭha tāva, tvaṃ parivesanāya sahāyikā hutvā dhammaṃ sutvā  avasesāni pupphāni gahetvā gamissasī''ti ^a^P1.0209^ea^.  sā ``sādhū''ti adhivāsesi. sumano buddhappamukhaṃ bhikkhusaṅghaṃ  parivisitvā anumodanakaraṇatthāya pattaṃ aggahesi. satthā  anumodanadhammadesanaṃ ārabhi. khujjuttarāpi satthu dhammakathaṃ  suṇantīyeva sotāpattiphale patiṭṭhahi. sā aññesu divasesu cattāro  kahāpaṇe attano gahetvā catūhi pupphāni gahetvā gacchati, taṃ divasaṃ  aṭṭhahipi pupphāni gahetvā gatā. atha naṃ sāmāvatī āha -- ``kiṃ  nu kho, amma, ajja amhākaṃ raññā dviguṇaṃ pupphamūlaṃ dinna''nti?  ``no, ayye''ti. ``atha kasmā bahūni pupphānī''ti?  ``aññesu divasesu ahaṃ cattāro kahāpaṇe attano gahetvā catūhi  pupphāni āharāmī''ti. ``ajja kasmā na gaṇhī''ti?  ``sammāsambuddhassa dhammakathaṃ sutvā dhammassa adhigatattā''ti. atha  naṃ ``are, duṭṭhadāsi ettakaṃ kālaṃ tayā gahitakahāpaṇe me dehī''ti  atajjetvā, ``amma, tayā pivitaṃ amataṃ amhepi pāyehī''ti vatvā  ``tena hi maṃ nhāpehī''ti vutte soḷasahi gandhodakaghaṭehi nhāpetvā dve  maṭṭhasāṭake dāpesi. sā ekaṃ nivāsetvā ekaṃ ekaṃsaṃ pārupitvā  āsanaṃ paññāpetvā ekaṃ bījaniṃ āharāpetvā āsane nisīditvā  citrabījaniṃ ādāya pañca mātugāmasatāni āmantetvā tāsaṃ satthārā  desitaniyāmeneva dhammaṃ desesi. tassā dhammakathaṃ sutvā tā sabbāpi  sotāpattiphale patiṭṭhahiṃsu. </p>
              <p>[01] tā ^a^V1.0121^ea^ sabbāpi khujjuttaraṃ vanditvā, ``amma ^a^P1.0210^ea^,  ajjato paṭṭhāya tvaṃ kiliṭṭhakammaṃ mā kari, amhākaṃ  mātuṭṭhāne ca ācariyaṭṭhāne ca ṭhatvā satthu santikaṃ gantvā satthārā  desitaṃ dhammaṃ sutvā amhākaṃ kathehī''ti vadiṃsu. sā tathā karontī  aparabhāge tipiṭakadharā jātā. atha naṃ satthā ``etadaggaṃ,  bhikkhave, mama sāvikānaṃ upāsikānaṃ bahussutānaṃ dhammakathikānaṃ  yadidaṃ khujjuttarā''ti etadagge ṭhapesi. tāpi kho pañcasatā itthiyo  taṃ evamāhaṃsu -- ``amma, satthāraṃ daṭṭhukāmāmhā, taṃ no dassehi,  gandhamālādīhi ^a^M1.0135^ea^ taṃ pūjessāmā''ti. ``ayye, rājakulaṃ nāma bhāriyaṃ,  tumhe gahetvā bahi gantuṃ na sakkā''ti. ``amma, no mā nāsehi,  dasseheva amhākaṃ satthāra''nti. ``tena hi tumhākaṃ vasanagabbhānaṃ  bhittīsu yattakena oloketuṃ sakkā hoti, tattakaṃ chiddaṃ katvā  gandhamālādīni āharāpetvā satthāraṃ tiṇṇaṃ seṭṭhīnaṃ gharadvāraṃ gacchantaṃ  tumhe tesu tesu ṭhānesu ṭhatvā oloketha ceva, hatthe ca pasāretvā  vandatha, pūjetha cā''ti. tā tathā katvā satthāraṃ gacchantañca  āgacchantañca oloketvā vandiṃsu ceva pūjesuñca. </p>
              <p>[01] athekadivasaṃ māgaṇḍiyā attano pāsādatalato  nikkhamitvā caṅkamamānā tāsaṃ vasanaṭṭhānaṃ gantvā gabbhesu chiddaṃ  disvā, ``idaṃ ki''nti pucchitvā, tāhi tassā satthari  āghātabaddhabhāvaṃ ajānantīhi ``satthā ^a^P1.0211^ea^ imaṃ nagaraṃ  āgato, mayaṃ ettha ṭhatvā satthāraṃ vandāma ceva pūjema cā''ti vutte,  ``āgato nāma imaṃ nagaraṃ samaṇo gotamo, idānissa kattabbaṃ  jānissāmi, imāpi tassa upaṭṭhāyikā, imāsampi kattabbaṃ  jānissāmī''ti cintetvā gantvā rañño ārocesi -- ``mahārāja,  sāmāvatimissikānaṃ bahiddhā patthanā atthi, katipāheneva te jīvitaṃ  māressantī''ti. rājā ``na tā evarūpaṃ karissantī''ti na saddahi.  punappunaṃ vuttepi na saddahi eva. atha naṃ evaṃ tikkhattuṃ vuttepi  asaddahantaṃ ``sace me na saddahasi, tāsaṃ vasanaṭṭhānaṃ gantvā upacārehi,  mahārājā''ti āha. rājā gantvā gabbhesu chiddaṃ disvā, ``idaṃ  ki''nti pucchitvā, tasmiṃ atthe ārocite tāsaṃ akujjhitvā,  kiñci avatvāva chiddāni pidahāpetvā sabbagabbhesu  uddhacchiddakavātapānāni kāresi. uddhacchiddakavātapānāni kira tasmiṃ  kāle uppannāni. māgaṇḍiyā tāsaṃ kiñci kātuṃ asakkuṇitvā,  ``samaṇassa gotamasseva kattabbaṃ karissāmī''ti nāgarānaṃ lañjaṃ  datvā, ``samaṇaṃ gotamaṃ antonagaraṃ pavisitvā vicarantaṃ  dāsakammakaraporisehi akkosetvā paribhāsetvā palāpethā''ti āṇāpesi.  micchādiṭṭhikā tīsu ratanesu appasannā antonagaraṃ paviṭṭhaṃ satthāraṃ  anubandhitvā ^a^M1.0136^ea^, ``corosi ^a^P1.0212^ea^, bālosi, mūḷhosi,  oṭṭhosi, goṇosi, gadrabhosi, nerayikosi, tiracchānagatosi, natthi  tuyhaṃ sugati, duggatiyeva tuyhaṃ pāṭikaṅkhā''ti dasahi akkosavatthūhi  akkosanti paribhāsanti.</p>
              <p>[03] taṃ ^a^V1.0122^ea^ sutvā āyasmā ānando satthāraṃ etadavoca -- ``bhante, ime  nāgarā amhe akkosanti paribhāsanti, ito aññattha gacchāmā''ti.  ``kuhiṃ, ānandoti''? ``aññaṃ nagaraṃ, bhante''ti. ``tattha  manussesu akkosantesu puna kattha gamissāma, ānando''ti?  ``tatopi aññaṃ nagaraṃ, bhante''ti. ``tatthāpi manussesu  akkosantesu kuhiṃ gamissāmā''ti? ``tatopi aññaṃ nagaraṃ,  bhante''ti. ``ānanda, evaṃ kātuṃ na vaṭṭati. yattha adhikaraṇaṃ  uppannaṃ, tattheva tasmiṃ vūpasante aññattha gantuṃ vaṭṭati. ke pana te,  ānanda, akkosantī''ti? ``bhante, dāsakammakare upādāya sabbe  akkosantī''ti. ``ahaṃ, ānanda, saṅgāmaṃ otiṇṇahatthisadiso,  saṅgāmaṃ otiṇṇahatthino hi catūhi disāhi āgate sare sahituṃ  bhāro, tatheva bahūhi dussīlehi kathitakathānaṃ sahanaṃ nāma mayhaṃ  bhāro''ti vatvā attānaṃ ārabbha dhammaṃ desento imā nāgavagge tisso  gāthā abhāsi -- </p>
              <p>[21] ``ahaṃ nāgova saṅgāme, cāpato patitaṃ saraṃ. </p>
              <p>[22] ativākyaṃ titikkhissaṃ, dussīlo hi bahujjano.. </p>
              <p>[21] ``dantaṃ ^a^P1.0213^ea^ nayanti samitiṃ, dantaṃ  rājābhirūhati. </p>
              <p>[22] danto seṭṭho manussesu, yotivākyaṃ titikkhati.. </p>
              <p>[21] ``varamassatarā dantā, ājānīyā ca sindhavā. </p>
              <p>[22] kuñjarā ca mahānāgā, attadanto tato vara''nti..  (dha0 pa0 320-322). </p>
              <p>[01] dhammakathā sampattamahājanassa sātthikā ahosi. evaṃ  dhammaṃ desetvā mā cintayi, ānanda, ete sattāhamattameva  akkosissanti, aṭṭhame divase tuṇhī bhavissanti, buddhānañhi uppannaṃ  adhikaraṇaṃ sattāhato uttari na gacchati. māgaṇḍiyā satthāraṃ  akkosāpetvā palāpetuṃ asakkontī, ``kiṃ nu kho karissāmī''ti  cintetvā, ``imā etassa upatthambhabhūtā, etāsampi byasanaṃ  karissāmī''ti ekadivasaṃ rañño surāpānaṭṭhāne upaṭṭhānaṃ karontī  cūḷapitu sāsanaṃ pahiṇi ``attho me kira kukkuṭehi ^a^M1.0137^ea^, aṭṭha matakukkuṭe,  aṭṭha sajīvakukkuṭe ca gahetvā āgacchatu, āgantvā ca sopānamatthake  ṭhatvā āgatabhāvaṃ nivedetvā `pavisatū'ti vuttepi apavisitvā paṭhamaṃ  aṭṭha sajīvakukkuṭe pahiṇatu, `pacchā itare'''ti. cūḷāpaṭṭhākassa ca  ``mama vacanaṃ kareyyāsī''ti lañjaṃ adāsi. māgaṇḍiyo āgantvā,  rañño nivedāpetvā, ``pavisatū''ti vutte, ``rañño āpānabhūmiṃ na  pavisissāmī''ti āha. itarā cūḷupaṭṭhākaṃ ^a^P1.0214^ea^  pahiṇi ^a^V1.0123^ea^ -- ``gaccha, tāta, mama cūḷapitu santika''nti. so gantvā  tena dinne aṭṭha sajīvakukkuṭe ānetvā, ``deva, purohitena paṇṇākāro  pahito''ti āha. rājā ``bhaddako vata no uttaribhaṅgo uppanno,  ko nu kho paceyyā''ti āha. māgaṇḍiyā, ``mahārāja,  sāmāvatippamukhā pañcasatā itthiyo nikkammikā vicaranti, tāsaṃ  pesehi, tā pacitvā āharissantī''ti āha. rājā ``gaccha, tāsaṃ  datvā aññassa kira hatthe adatvā sayameva māretvā pacantū''ti pesesi.  cūḷupaṭṭhāko ``sādhu devā''ti gantvā tathā vatvā tāhi ``mayaṃ  pāṇātipātaṃ na karomā''ti paṭikkhitto āgantvā tamatthaṃ rañño  ārocesi. māgaṇḍiyā ``diṭṭhaṃ te, mahārāja, idāni tāsaṃ  pāṇātipātassa karaṇaṃ vā akaraṇaṃ vā jānissasi, `samaṇassa  gotamassa pacitvā pesentū'ti vadehi devā''ti āha. rājā tathā  vatvā pesesi. itaro te gahetvā gacchanto viya hutvā gantvā te  kukkuṭe purohitassa datvā matakukkuṭe tāsaṃ santikaṃ netvā, ``ime kira  kukkuṭe pacitvā satthu santikaṃ pahiṇathā''ti āha. tā, ``sāmi,  āhara, idaṃ nāma amhākaṃ kicca''nti paccuggantvā gaṇhiṃsu. so  rañño santikaṃ gantvā, ``kiṃ, tātā''ti puṭṭho, ``samaṇassa  gotamassa pacitvā pesethāti vuttamatteyeva paṭimaggaṃ āgantvā  gaṇhiṃsū''ti ācikkhi. māgaṇḍiyā ``passa, mahārāja, na tā  tumhādisānaṃ karonti, bahiddhā patthanā tāsaṃ atthīti vutte na  saddahasī''ti āha. rājā taṃ sutvāpi adhivāsetvā ^a^P1.0215^ea^  tuṇhīyeva ahosi. māgaṇḍiyā ``kiṃ nu kho  karissāmī''ti cintesi.</p>
              <p>[03] tadā pana rājā ``sāmāvatiyā vāsuladattāya māgaṇḍiyāya  cā''ti tissannampi etāsaṃ pāsādatale vārena vārena sattāhaṃ sattāhaṃ  vītināmeti ^a^M1.0138^ea^. atha naṃ ``sve vā parasuve vā sāmāvatiyā  pāsādatalaṃ gamissatī''ti ñatvā māgaṇḍiyā cūḷapitu sāsanaṃ pahiṇi  -- ``agadena kira dāṭhā dhovitvā ekaṃ sappaṃ pesetū''ti. so tathā  katvā pesesi. rājā attano gamanaṭṭhānaṃ hatthikantavīṇaṃ ādāyayeva  gacchati, tassā pokkhare ekaṃ chiddaṃ atthi. māgaṇḍiyā tena chiddena  sappaṃ pavesetvā chiddaṃ mālāguḷena thakesi. sappo dvīhatīhaṃ  antovīṇāyameva ahosi. māgaṇḍiyā rañño gamanadivase ``ajja  katarissitthiyā pāsādaṃ gamissasi devā''ti pucchitvā  ``sāmāvatiyā''ti vutte, ``ajja mayā, mahārāja, amanāpo supino  diṭṭho. na sakkā tattha gantuṃ, devā''ti? ``gacchāmevā''ti. sā  yāva tatiyaṃ vāretvā, ``evaṃ sante ahampi tumhehi saddhiṃ  gamissāmi, devā''ti vatvā nivattiyamānāpi anivattitvā, ``na  jānāmi, kiṃ bhavissati devā''ti raññā saddhiṃyeva agamāsi.</p>
              <p>[03] rājā sāmāvatimissikāhi dinnāni vatthapupphagandhābharaṇāni  dhāretvā subhojanaṃ bhuñjitvā vīṇaṃ ^a^V1.0124^ea^ ussīsake ṭhapetvā sayane nipajji.  māgaṇḍiyā aparāparaṃ vicarantī viya hutvā vīṇāchiddato pupphaguḷaṃ  apanesi. sappo dvīhatīhaṃ nirāhāro tena chiddena nikkhamitvā  passasanto phaṇaṃ katvā sayanapiṭṭhe nipajji ^a^P1.0216^ea^.  māgaṇḍiyā taṃ disvā, ``dhī dhī, deva, sappo''ti mahāsaddaṃ katvā  rājānañca tā ca akkosantī, ``ayaṃ andhabālarājā alakkhiko  mayhaṃ vacanaṃ na suṇāti, imāpi nissirīkā dubbinītā, kiṃ nāma  rañño santikā na labhanti, kiṃ nu tumhe imasmiṃ mateyeva sukhaṃ  jīvissatha, jīvante dukkhaṃ jīvatha, `ajja mayā pāpasupino diṭṭho,  sāmāvatiyā pāsādaṃ gantuṃ na vaṭṭatī'ti vārentiyāpi me vacanaṃ na  suṇasi, devā''ti āha. rājā sappaṃ disvā maraṇabhayatajjito  ``evarūpampi nāma imā karissanti, aho pāpā, ahaṃ imāsaṃ  pāpabhāvaṃ ācikkhantiyāpi imissā vacanaṃ na saddahiṃ, paṭhamaṃ attano  gabbhesu chiddāni katvā nisinnā, puna mayā pesite kukkuṭe  paṭipahiṇiṃsu, ajja sayane sappaṃ vissajjiṃsū''ti kodhena sampajjalito  viya ahosi.</p>
              <p>[03] sāmāvatīpi ^a^M1.0139^ea^ pañcannaṃ itthisatānaṃ ovādaṃ adāsi -- ``ammā,  amhākaṃ aññaṃ paṭisaraṇaṃ natthi, narinde ca deviyā ca attani ca  samameva mettacittaṃ pavattetha, mā kassaci kopaṃ karitthā''ti. rājā  sahassathāmaṃ siṅgadhanuṃ ādāya jiyaṃ pothetvā visapītaṃ saraṃ  sannayhitvā sāmāvatiṃ dhure katvā sabbā ^a^P1.0217^ea^ tā  paṭipāṭiyā ṭhapāpetvā sāmāvatiyā ure saraṃ vissajjesi. so tassā  mettānubhāvena paṭinivattitvā āgatamaggābhimukhova hutvā rañño hadayaṃ  pavisanto viya aṭṭhāsi. rājā cintesi -- ``mayā khitto saro  silampi vinivijjhitvā gacchati, ākāse paṭihananakaṭṭhānaṃ natthi,  atha ca panesa nivattitvā mama hadayābhimukho jāto, ayañhi nāma  nissatto nijjīvo saropi etissā guṇaṃ jānāti, ahaṃ  manussabhūtopi na jānāmī''ti, so dhanuṃ chaḍḍetvā añjaliṃ paggayha  sāmāvatiyā pādamūle ukkuṭikaṃ nisīditvā imaṃ gāthamāha -- </p>
              <p>[21] ``sammuyhāmi pamuyhāmi, sabbā muyhanti me disā. </p>
              <p>[22] sāmāvati maṃ tāyassu, tvañca me saraṇaṃ bhavā''ti.. </p>
              <p>[01] sā tassa vacanaṃ sutvā, ``sādhu, deva, maṃ saraṇaṃ  gacchā''ti avatvā, ``yamahaṃ, mahārāja, saraṇaṃ gatā, tameva tvampi  saraṇaṃ gacchāhī''ti idaṃ vatvā sāmāvatī sammāsambuddhasāvikā -- </p>
              <p>[21] ``mā ^a^V1.0125^ea^ maṃ tvaṃ saraṇaṃ gaccha, yamahaṃ saraṇaṃ gatā. </p>
              <p>[21] esa buddho mahārāja, esa buddho anuttaro. </p>
              <p>[22] saraṇaṃ gaccha taṃ buddhaṃ, tvañca me saraṇaṃ bhavā''ti.. -- </p>
              <p>[25] āha ^a^P1.0218^ea^. rājā tassa vacanaṃ sutvā,  ``idānāhaṃ atirekataraṃ bhāyāmī''ti vatvā imaṃ gāthamāha -- </p>
              <p>[21] ``esa bhiyyo pamuyhāmi, sabbā muyhanti me disā. </p>
              <p>[22] sāmāvati maṃ tāyassu, tvañca me saraṇaṃ bhavā''ti..</p>
              <p>[03] atha naṃ sā purimanayeneva puna paṭikkhipitvā, ``tena hi  tvañca saraṇaṃ gacchāmi, satthārañca saraṇaṃ gacchāmi, varañca te  dammī''ti vutte, ``varo gahito hotu, mahārājā''ti āha. so  satthāraṃ upasaṅkamitvā saraṇaṃ gantvā nimantetvā buddhappamukhassa  bhikkhusaṅghassa sattāhaṃ mahādānaṃ datvā ^a^M1.0140^ea^ sāmāvatiṃ āmantetvā,  ``uṭṭhehi, varaṃ gaṇhā''ti āha. ``mahārāja, mayhaṃ hiraññādīhi  attho natthi, imaṃ pana me varaṃ dehi, tathā karohi, yathā satthā  nibaddhaṃ pañcahi bhikkhusatehi saddhiṃ idhāgacchati, dhammaṃ  suṇissāmī''ti. rājā satthāraṃ vanditvā, ``bhante, pañcahi  bhikkhusatehi saddhiṃ nibaddhaṃ idhāgacchatha, sāmāvatimissikā `dhammaṃ  suṇissāmā'ti vadantī''ti āha. ``mahārāja, buddhānaṃ nāma  ekasmiṃ ṭhāne nibaddhaṃ gantuṃ na vaṭṭati, mahājano satthāraṃ  āgamanatthāya paccāsīsatī''ti. ``tena hi, bhante, ekaṃ bhikkhuṃ  āṇāpethā''ti. satthā ānandattheraṃ āṇāpesi. so tato paṭṭhāya  pañca bhikkhusatāni ādāya nibaddhaṃ rājakulaṃ gacchati. tāpi  deviyo nibaddhaṃ theraṃ saparivāraṃ bhojenti, dhammaṃ suṇanti. tā  ekadivasaṃ therassa dhammakathaṃ sutvā pasīditvā, pañcahi  uttarāsaṅgasatehi dhammapūjaṃ akaṃsu ^a^P1.0219^ea^. ekeko  uttarāsaṅgo pañca satāni pañca satāni agghati.</p>
              <p>[03] tā ekavatthā disvā rājā pucchi -- ``kuhiṃ vo  uttarāsaṅgo''ti. ``ayyassa no dinnā''ti. ``tena sabbe  gahitā''ti? ``āma, gahitā''ti. rājā theraṃ upasaṅkamitvā  vanditvā tāhi uttarāsaṅgānaṃ dinnabhāvaṃ pucchitvā tāhi dinnabhāvañca  therena gahitabhāvañca sutvā, ``nanu, bhante, atibahūni vatthāni,  ettakehi kiṃ karissathā''ti pucchi. ``amhākaṃ pahonakāni  vatthāni gaṇhitvā sesāni jiṇṇacīvarikānaṃ bhikkhūnaṃ dassāmi,  mahārājā''ti. ``te attano jiṇṇacīvarāni kiṃ karissantī''ti?  ``jiṇṇataracīvarikānaṃ dassantī''ti. ``te ^a^V1.0126^ea^ attano  jiṇṇataracīvarāni kiṃ karissantī''ti? ``paccattharaṇāni  karissantī''ti. ``purāṇapaccattharaṇāni kiṃ karissantī''ti?  ``bhūmattharaṇāni karissantī''ti. ``purāṇabhūmattharaṇāni kiṃ  karissantī''ti? ``pādapuñchanāni karissanti, mahārājā''ti.  ``purāṇapādapuñchanāni kiṃ karissantī''ti? ``khaṇḍākhaṇḍikaṃ  koṭṭetvā mattikāya madditvā bhittiṃ limpissantī''ti. ``bhante,  ettakāni katvāpi ayyānaṃ dinnāni na nassantī''ti? ``āma,  mahārājā''ti. rājā pasanno aparānipi pañca vatthasatāni  āharāpetvā therassa pādamūle ṭhapāpesi. thero kira  pañcasatagghanakāneva vatthāni pañcasatabhāgena ^a^P1.0220^ea^  pādamūle ṭhapetvā dinnāni pañcasatakkhattuṃ labhi, sahassagghanakāni  sahassabhāgena pādamūle ṭhapetvā dinnāni ^a^M1.0141^ea^ sahassakkhattuṃ labhi,  satasahassagghanakāni satasahassabhāgena pādamūle ṭhapetvā dinnāni  satasahassakkhattuṃ labhi. ekaṃ dve tīṇi cattāri pañca dasātiādinā  nayena laddhānaṃ pana gaṇanā nāma natthi. tathāgate kira parinibbute  thero sakalajambudīpaṃ vicaritvā sabbavihāresu bhikkhūnaṃ attano  santakāneva pattacīvarāni adāsi.</p>
              <p>[03] tadā māgaṇḍiyāpi ``yamahaṃ karomi. taṃ tathā ahutvā  aññathāva hoti, idāni kiṃ nu kho karissāmī''ti cintetvā,  ``attheso upāyo''ti raññe uyyānakīḷaṃ gacchante cūḷapitu sāsanaṃ  pahiṇi -- ``sāmāvatiyā pāsādaṃ gantvā, dussakoṭṭhāgārāni ca  telakoṭṭhāgārāni ca vivarāpetvā, dussāni telacāṭīsu temetvā temetvā  thambhe veṭhetvā tā sabbāpi ekato katvā dvāraṃ pidahitvā bahi yantakaṃ  datvā daṇḍadīpikāhi gehe aggiṃ dadamāno otaritvā gacchatū''ti.  so pāsādaṃ abhiruyha koṭṭhāgārāni ^a^P1.0221^ea^ vivaritvā  vatthāni telacāṭīsu temetvā temetvā thambhe veṭhetuṃ ārabhi. atha naṃ  sāmāvatippamukhā itthiyo ``kiṃ etaṃ cūḷapitā''ti vadantiyo  upasaṅkamiṃsu. ``ammā, rājā daḷhikammatthāya ime thambhe  telapilotikāhi veṭhāpeti, rājagehe nāma suyuttaṃ duyuttaṃ dujjānaṃ, mā  me santike hotha, ammā''ti evaṃ vatvā tā āgatā gabbhe pavesetvā  dvārāni pidahitvā bahi yantakaṃ datvā ādito paṭṭhāya aggiṃ dento  otari. sāmāvatī tāsaṃ ovādaṃ adāsi -- ``amhākaṃ anamatagge  saṃsāre vicarantīnaṃ evameva agginā jhāyamānānaṃ attabhāvānaṃ  paricchedo buddhañāṇenapi na sukaro, appamattā hothā''ti. tā gehe  jhāyante vedanāpariggahakammaṭṭhānaṃ manasikarontiyo kāci dutiyaphalaṃ,  kāci tatiyaphalaṃ pāpuṇiṃsu. tena vuttaṃ -- ``atha kho sambahulā  bhikkhū pacchābhattaṃ piṇḍapātapaṭikkantā yena bhagavā tenupasaṅkamiṃsu,  upasaṅkamitvā bhagavantaṃ abhivādetvā ekamantaṃ nisīdiṃsu, ekamantaṃ  nisinnā kho te bhikkhū bhagavantaṃ etadavocuṃ -- `idha, bhante, rañño  utenassa uyyānagatassa antepuraṃ daḍḍhaṃ, pañca ca itthisatāni  kālakatāni ^a^V1.0127^ea^ sāmāvatippamukhāni. tāsaṃ, bhante, upāsikānaṃ kā  gati, ko abhisamparāyo'ti? santettha, bhikkhave, upāsikāyo  sotāpannā ^a^P1.0222^ea^, santi sakadāgāmiyo, santi  anāgāmiyo, sabbā tā, bhikkhave ^a^M1.0142^ea^, upāsikāyo anipphalā  kālakatā''ti. atha kho bhagavā etamatthaṃ viditvā tāyaṃ velāyaṃ imaṃ  udānaṃ udānesi -- </p>
              <p>[21] ``mohasambandhano loko, bhabbarūpova dissati. </p>
              <p>[27] upadhībandhano bālo, tamasā parivārito. </p>
              <p>[22] sassatoriva khāyati, passato natthi kiñcana''nti..  (udā0 70).</p>
              <p>[03] evañca pana vatvā, ``bhikkhave, sattā nāma vaṭṭe vicarantā  niccakālaṃ appamattā hutvā puññakammameva na karonti, pamādino hutvā  pāpakammampi karonti. tasmā vaṭṭe vicarantā sukhampi dukkhampi  anubhavantī''ti dhammaṃ desesi.</p>
              <p>[03] rājā ``sāmāvatiyā gehaṃ kira jhāyatī''ti sutvā  vegenāgacchantopi adaḍḍhe sampāpuṇituṃ nāsakkhi. āgantvā pana gehaṃ  nibbāpento uppannabalavadomanasso amaccagaṇaparivuto nisīditvā  sāmāvatiyā guṇe anussaranto, ``kassa nu kho idaṃ kamma''nti  cintetvā -- ``māgaṇḍiyāya kāritaṃ bhavissatī''ti ñatvā,  ``tāsetvā pucchiyamānā na kathessati, saṇikaṃ upāyena  pucchissāmī''ti cintetvā amacce ^a^P1.0223^ea^ āha --  ``ambho, ahaṃ ito pubbe uṭṭhāya samuṭṭhāya āsaṅkitaparisaṅkitova  homi, sāmāvatī me niccaṃ otārameva gavesati, idāni pana me cittaṃ  nibbutaṃ bhavissati, sukhena ca vasituṃ labhissāmī''ti, te ``kena  nu kho, deva, idaṃ kata''nti āhaṃsu. ``mayi sinehena kenaci kataṃ  bhavissatī''ti. māgaṇḍiyāpi samīpe ṭhitā taṃ sutvā, ``nāñño  koci kātuṃ sakkhissati, mayā kataṃ, deva, ahaṃ cūḷapitaraṃ āṇāpetvā  kāresi''nti āha. ``taṃ ṭhapetvā añño mayi sineho satto nāma  natthi, pasannosmi, varaṃ te dammi, attano ñātigaṇaṃ pakkosāpehī''ti.  sā ñātakānaṃ sāsanaṃ pahiṇi -- ``rājā me pasanno varaṃ deti,  sīghaṃ āgacchantū''ti. rājā āgatāgatānaṃ mahantaṃ sakkāraṃ kāresi.  taṃ disvā tassā aññātakāpi lañjaṃ datvā ``mayaṃ māgaṇḍiyāya  ñātakā''ti āgacchiṃsu. rājā te sabbe gāhāpetvā rājaṅgaṇe  nābhippamāṇe āvāṭe khaṇāpetvā te tattha nisīdāpetvā paṃsūhi pūretvā  upari palāle vikirāpetvā aggiṃ dāpesi. cammassa daḍḍhakāle  ayanaṅgalena ^a^P1.0224^ea^ kasāpetvā khaṇḍākhaṇḍaṃ hīrāhīraṃ  kāresi. māgaṇḍiyāya ^a^M1.0143^ea^ sarīratopi tikhiṇena ^a^V1.0128^ea^ satthena ghanaghanaṭṭhānesu  maṃsaṃ uppāṭetvā telakapālaṃ uddhanaṃ āropetvā pūve viya pacāpetvā tameva  khādāpesi.</p>
              <p>[03] dhammasabhāyampi bhikkhū kathaṃ samuṭṭhāpesuṃ, ``ananucchavikaṃ vata,  āvuso, evarūpāya saddhāya pasannāya upāsikāya evarūpaṃ maraṇa''nti.  satthā āgantvā, ``kāya nuttha, bhikkhave, etarahi kathāya  sannisinnā''ti pucchitvā, ``imāya nāmā''ti vutte ``bhikkhave,  imasmiṃ attabhāve sāmāvatippamukhānaṃ itthīnaṃ etaṃ ayuttaṃ sampattaṃ.  pubbe katakammassa pana yuttameva etāhi laddha''nti vatvā, ``kiṃ,  bhante, etāhi pubbe kataṃ, taṃ ācikkhathā''ti tehi yācito atītaṃ  āhari --</p>
              <p>[03] atīte bārāṇasiyaṃ brahmadatte rajjaṃ kārente rājagehe nibaddhaṃ aṭṭha  paccekabuddhā bhuñjanti. pañcasatā itthiyo te upaṭṭhahanti. tesu satta  paccekabuddhā himavantaṃ gacchanti, eko nadītīre ekaṃ tiṇagahanaṃ atthi,  tattha jhānaṃ samāpajjitvā nisīdi. athekadivasaṃ rājā paccekabuddhesu  gatesu tā itthiyo ādāya nadiyaṃ udakakīḷaṃ ^a^P1.0225^ea^  kīḷituṃ gato. tattha tā itthiyo divasabhāgaṃ udake kīḷitvā  uttaritvā sītapīḷitā aggiṃ visibbetukāmā ``amhākaṃ  aggikaraṇaṭṭhānaṃ olokethā''ti aparāparaṃ vicarantiyo taṃ tiṇagahanaṃ  disvā, ``tiṇarāsī''ti saññāya taṃ parivāretvā ṭhitā aggiṃ adaṃsu.  tiṇesu jhāyitvā patantesu paccekabuddhaṃ disvā, ``naṭṭhāmhā, amhākaṃ  rañño paccekabuddho jhāyati, rājā ñatvā amhe nāsessati, sudaḍḍhaṃ naṃ  karissāmā''ti sabbā tā itthiyo ito cito ca dārūni āharitvā  tassa upari dārurāsiṃ kariṃsu. mahādārurāsi ahosi. atha naṃ  ālimpetvā, ``idāni jhāyissatī''ti pakkamiṃsu. tā paṭhamaṃ  asañcetanikā hutvā kammunā na bajjhiṃsu, idāni pacchā sañcetanāya  kammunā bajjhiṃsu. paccekabuddhaṃ pana antosamāpattiyaṃ sakaṭasahassehi  dārūni āharitvā ālimpentāpi usmākāramattampi gahetuṃ na sakkonti.  tasmā so sattame divase uṭṭhāya yathāsukhaṃ agamāsi. tā tassa  kammassa katattā bahūni vassasatasahassāni niraye paccitvā tasseva  kammassa vipākāvasesena attabhāvasate imināva niyāmena gehe  jhāyamāne jhāyiṃsu. idaṃ etāsaṃ pubbakammanti.</p>
              <p>[03] evaṃ ^a^M1.0144^ea^ vutte bhikkhū satthāraṃ paṭipucchiṃsu -- ``khujjuttarā pana,  bhante, kena kammena khujjā jātā, kena kammena mahāpaññā, kena  kammena sotāpattiphalaṃ adhigatā, kena kammena paresaṃ pesanakāritā  ^a^P1.0226^ea^ jātā''ti? bhikkhave, tasseva rañño bārāṇasiyaṃ  rajjaṃ karaṇakāle sveva ^a^V1.0129^ea^ paccekabuddho thokaṃ khujjadhātuko ahosi.  athekā upaṭṭhāyikā itthī kambalaṃ pārupitvā suvaṇṇasaraṇaṃ gahetvā,  ``amhākaṃ paccekabuddho evañca evañca vicaratī''ti khujjā hutvā  tassa vicaraṇākāraṃ dassesi. tassa nissandena khujjā jātā. te  pana paccekabuddhe paṭhamadivase rājagehe nisīdāpetvā patte gāhāpetvā  pāyāsassa pūretvā dāpesi. uṇhapāyāsassa pūre patte paccekabuddhā  parivattetvā parivattetvā gaṇhanti. sā itthī te tathā karonte disvā  attano santakāni aṭṭha dantavalayāni datvā, ``idha ṭhapetvā  gaṇhathā''ti āha. tesu tathā katvā taṃ oloketvā ṭhitesu tesaṃ  adhippāyaṃ ñatvā, ``natthi, bhante, amhākaṃ etehi attho.  tumhākaññeva etāni pariccattāni, gahetvā gacchathā''ti āha. te  gahetvā nandamūlakapabbhāraṃ agamaṃsu. ajjatanāpi tāni valayāni  arogāneva. sā tassa kammassa nissandena idāni tipiṭakadharā  mahāpaññā jātā. paccekabuddhānaṃ kataupaṭṭhānassa nissandena pana  sotāpattiphalaṃ pattā. idamassā buddhantare pubbakammaṃ. </p>
              <p>[01] kassapasammāsambuddhakāle pana ekā bārāṇasiseṭṭhino  dhītā vaḍḍhamānakacchāyāya ādāsaṃ gahetvā attānaṃ alaṅkarontī  nisīdi. athassā vissāsikā ekā khīṇāsavā ^a^P1.0227^ea^  bhikkhunī taṃ daṭṭhuṃ agamāsi. bhikkhuniyo hi  khīṇāsavāpi sāyanhasamaye upaṭṭhākakulāni daṭṭhukāmā honti. tasmiṃ  pana khaṇe seṭṭhidhītāya santike kāci pesanakārikā natthi, sā  ``vandāmi, ayye, etaṃ tāva me pasādhanapeḷakaṃ gahetvā dethā''ti āha.  therī cintesi -- ``sacassā imaṃ gaṇhitvā na dassāmi, mayi  āghātaṃ katvā niraye nibbattissati. sace pana dassāmi, parassa  pesanakārikā hutvā nibbattissati. nirayasantāpato kho pana  parassa pesanabhāvova seyyo''ti. ``sā anudayaṃ paṭicca taṃ gahetvā  tassā adāsi. tassa kammassa nissandena paresaṃ pesanakārikā  jātā''ti.</p>
              <p>[03] atha ^a^M1.0145^ea^ punekadivasaṃ bhikkhū dhammasabhāyaṃ kathaṃ samuṭṭhāpesuṃ  ``sāmāvatippamukhā pañcasatā itthiyo gehe agginā jhāyiṃsu,  māgaṇḍiyāya ñātakā upari palālaggiṃ datvā ayanaṅgalehi bhinnā,  māgaṇḍiyā pakkuthitatele pakkā, ke nu kho ettha jīvanti nāma, ke  matā nāmā''ti. satthā āgantvā, ``kāya nuttha, bhikkhave, etarahi  kathāya sannisinnā''ti pucchitvā, ``imāya nāmā''ti vutte,  ``bhikkhave, ye keci pamattā, te vassasataṃ jīvantāpi matāyeva nāma.  ye appamattā, te matāpi jīvantiyeva. tasmā māgaṇḍiyā  jīvantīpi matāyeva nāma, sāmāvatippamukhā pañcasatā itthiyo  matāpi jīvantiyeva nāma. na hi, bhikkhave, appamattā maranti  nāmā''ti vatvā imā gāthā abhāsi -- </p>
              <p>[03] 21^b^.^eb^ </p>
              <p>[21] ``appamādo ^a^V1.0130^ea^ ^a^P1.0228^ea^ amatapadaṃ, pamādo  maccuno padaṃ. </p>
              <p>[22] appamattā na mīyanti, ye pamattā yathā matā.. </p>
              <p>[03] 22^b^.^eb^ </p>
              <p>[21] ``evaṃ visesato ñatvā, appamādamhi paṇḍitā. </p>
              <p>[22] appamāde pamodanti, ariyānaṃ gocare ratā.. </p>
              <p>[03] 23^b^.^eb^ </p>
              <p>[21] ``te jhāyino sātatikā, niccaṃ daḷhaparakkamā. </p>
              <p>[22] phusanti dhīrā nibbānaṃ, yogakkhemaṃ anuttara''nti..</p>
              <p>[03] tattha ^b^appamādo^eb^ti padaṃ mahantaṃ atthaṃ dīpeti, mahantaṃ atthaṃ  gahetvā tiṭṭhati. sakalampi hi tepiṭakaṃ buddhavacanaṃ āharitvā  kathiyamānaṃ appamādapadameva otarati. tena vuttaṃ -- </p>
              <p>[02] ``seyyathāpi, bhikkhave, yāni kānici jaṅgalānaṃ  pāṇānaṃ padajātāni, sabbāni tāni hatthipade samodhānaṃ gacchanti,  hatthipadaṃ tesaṃ aggamakkhāyati yadidaṃ mahantattena. evameva kho,  bhikkhave, ye keci kusalā dhammā, sabbete appamādamūlakā  appamādasamosaraṇā, appamādo tesaṃ dhammānaṃ aggamakkhāyatī''ti  (saṃ0 ni0  5.140).</p>
              <p>[03] so panesa atthato satiyā avippavāso nāma. niccaṃ  upaṭṭhitāya satiyā cetaṃ nāmaṃ. ^b^amatapada^eb^nti amataṃ vuccati  nibbānaṃ. tañhi ajātattā nu jīyati na mīyati, tasmā amatanti  vuccati. pajjanti imināti padaṃ, amataṃ ^a^M1.0146^ea^ pāpuṇantīti attho.  amatassa padaṃ amatapadaṃ, amatassa adhigamūpāyoti vuttaṃ hoti,  ^b^pamādo^eb^ti pamajjanabhāvo, muṭṭhassatisaṅkhātassa satiyā  vosaggassetaṃ nāmaṃ. ^b^maccuno^eb^ti ^a^P1.0229^ea^ maraṇassa.  ^b^pada^eb^nti upāyo maggo. pamatto hi jātiṃ nātivattati, jāto  jīyati ceva mīyati cāti pamādo maccuno padaṃ nāma hoti, maraṇaṃ  upeti. ^b^appamattā na mīyantī^eb^ti satiyā samannāgatā hi  appamattā na maranti. ajarā amarā hontīti na sallakkhetabbaṃ.  na hi koci satto ajaro amaro nāma atthi, pamattassa pana vaṭṭaṃ  nāma aparicchinnaṃ, appamattassa paricchinnaṃ. tasmā pamattā  jātiādīhi aparimuttattā jīvantāpi matāyeva nāma. appamattā pana  appamādalakkhaṇaṃ vaḍḍhetvā khippaṃ maggaphalāni sacchikatvā  dutiyatatiyāttabhāvesu na nibbattanti. tasmā te jīvantāpi matāpi  na mīyantiyeva nāma. ^b^ye pamattā yathā matā^eb^ti ye pana sattā  pamattā, te pamādamaraṇena matattā, yathā hi jīvitindriyupacchedena matā  dārukkhandhasadisā apagataviññāṇā ^a^V1.0131^ea^, tatheva honti. tesampi hi  matānaṃ viya gahaṭṭhānaṃ tāva ``dānaṃ dassāma, sīlaṃ rakkhissāma,  uposathakammaṃ karissāmā''ti ekacittampi na uppajjati,  pabbajitānampi ``ācariyupajjhāyavattādīni pūressāma, dhutaṅgāni  samādiyissāma, bhāvanaṃ vaḍḍhessāmā''ti na uppajjatīti matena te kiṃ  nānākaraṇāva honti. tena vuttaṃ -- ``ye pamattā yathā matā''ti.</p>
              <p>[03] ^b^evaṃ visesato ñatvā^eb^ti pamattassa vaṭṭato nissaraṇaṃ natthi,  appamattassa atthīti evaṃ ^a^P1.0230^ea^ visesatova jānitvā.  ke panetaṃ visesaṃ jānantīti? ^b^appamādamhi paṇḍitā^eb^ti ye  paṇḍitā medhāvino sappaññā attano appamāde ṭhatvā appamādaṃ  vaḍḍhenti, te evaṃ visesakāraṇaṃ jānanti. ^b^appamāde  pamodantī^eb^ti te evaṃ ñatvā tasmiṃ attano appamāde pamodanti,  pahaṃsitamukhā tuṭṭhapahaṭṭhā honti. ^b^ariyānaṃ gocare ratā^eb^ti te  evaṃ appamāde pamodantā taṃ appamādaṃ vaḍḍhetvā ariyānaṃ  buddhapaccekabuddhabuddhasāvakānaṃ gocarasaṅkhāte catusatipaṭṭhānādibhede  sattatiṃsa bodhipakkhiyadhamme navavidhalokuttaradhamme ca ratā niratā,  abhiratā hontīti attho.</p>
              <p>[03] ^b^te^eb^ ^a^M1.0147^ea^ ^b^jhāyino^eb^ti te appamattā paṇḍitā  aṭṭhasamāpattisaṅkhātena ārammaṇūpanijjhānena  vipassanāmaggaphalasaṅkhātena lakkhaṇūpanijjhānena cāti duvidhenapi  jhānena jhāyino. ^b^sātatikā^eb^ti abhinikkhamanakālato paṭṭhāya  yāva arahattamaggā satataṃ pavattakāyikacetasikavīriyā. ^b^niccaṃ  daḷhaparakkamā^eb^ti yaṃ taṃ purisathāmena purisavīriyena purisaparakkamena  pattabbaṃ, na taṃ apāpuṇitvā vīriyassa saṇṭhānaṃ bhavissatīti evarūpena  vīriyena antarā anosakkitvā niccappavattena daḷhaparakkamena  samannāgatā. ^b^phusantī^eb^ti ettha dve phusanā ñāṇaphusanā ca,  vipākaphusanā ca. tattha cattāro maggā ñāṇaphusanā nāma, cattāri  phalāni vipākaphusanā nāma. tesu idha vipākaphusanā adhippetā.  ariyaphalena nibbānaṃ sacchikaronto ^a^P1.0231^ea^ dhīrā  paṇḍitā tāya vipākaphusanāya phusanti, nibbānaṃ sacchikaronti.  ^b^yogakkhemaṃ anuttara^eb^nti ye cattāro yogā mahājanaṃ vaṭṭe  osīdāpenti, tehi khemaṃ nibbhayaṃ sabbehi lokiyalokuttaradhammehi  seṭṭhattā anuttaranti.</p>
              <p>[03] desanāpariyosāne bahū sotāpannādayo ahesuṃ. desanā  mahājanassa sātthikā jātāti. </p>
              <p>[06] sāmāvatīvatthu paṭhamaṃ. </p>
            </h4>
          </h3>
          <h3>
            <h3n> 2. kumbhaghosakaseṭṭhivatthu</h3n>
            <h4>
              <h4n> </h4n>
              <p>[03] ^b^uṭṭhānavato^eb^ti ^a^V1.0132^ea^ imaṃ dhammadesanaṃ satthā veḷuvane viharanto  kumbhaghosakaṃ ārabbha kathesi. rājagahanagarasmiñhi rājagahaseṭṭhino  gehe ahivātarogo uppajji, tasmiṃ uppanne makkhikā ādiṃ katvā  yāva gāvā paṭhamaṃ tiracchānagatā maranti, tato dāsakammakaro,  sabbapacchā gehasāmikā, tasmā so rogo sabbapacchā seṭṭhiñca jāyañca  gaṇhi. te rogena phuṭṭhā puttaṃ santike ṭhitaṃ oloketvā assupuṇṇehi  nettehi taṃ āhaṃsu -- ``tāta, imasmiṃ kira roge uppanne bhittiṃ  bhinditvā palāyantāva jīvitaṃ labhanti, tvaṃ amhe anoloketvā  palāyitvā jīvanto punāgantvā amhākaṃ asukaṭṭhāne nāma cattālīsa  dhanakoṭiyo ^a^M1.0148^ea^ nidahitvā ṭhapitā, tā uddharitvā jīvikaṃ  kappeyyāsī''ti. so ^a^P1.0232^ea^ tesaṃ vacanaṃ sutvā  rudamāno mātāpitaro vanditvā maraṇabhayabhīto bhittiṃ bhinditvā  palāyitvā pabbatagahanaṃ gantvā dvādasa vassāni tattha vasitvā  mātāpituvasanaṭṭhānaṃ paccāgañchi.</p>
              <p>[03] atha naṃ daharakāle gantvā parūḷhakesamassukāle āgatattā na  koci sañjāni. so mātāpitūhi dinnasaññāvasena dhanaṭṭhānaṃ gantvā  dhanassa arogabhāvaṃ ñatvā cintesi -- ``maṃ na koci sañjānāti,  sacāhaṃ dhanaṃ uddharitvā valañjissāmi, `ekena duggatena nidhi  uddhaṭo'ti maṃ gahetvā viheṭheyyuṃ, yaṃnūnāhaṃ bhatiṃ katvā jīveyya''nti.  athekaṃ pilotikaṃ nivāsetvā, ``atthi koci bhatakena atthiko''ti  pucchanto bhatakavīthiṃ pāpuṇi. atha naṃ bhatakā disvā, ``sace  amhākaṃ ekaṃ kammaṃ karissasi, bhattavetanaṃ te dassāmā''ti āhaṃsu.  ``kiṃ kammaṃ nāmā''ti? ``pabodhanacodanakammaṃ. sace ussahasi,  pātova uṭṭhāya `tātā, uṭṭhahatha, sakaṭāni sannayhatha, goṇe yojetha,  hatthiassānaṃ tiṇatthāya gamanavelā; ammā, tumhepi uṭṭhahatha, yāguṃ  pacatha, bhattaṃ pacathā'ti vicaritvā ārocehī''ti. so ``sādhū''ti  sampaṭicchi. athassa vasanatthāya ekaṃ gharaṃ adaṃsu. so devasikaṃ  taṃ kammaṃ akāsi.</p>
              <p>[03] athassa ekadivasaṃ rājā bimbisāro saddamassosi. so pana  sabbaravaññū ahosi. tasmā ``mahādhanassa purisassesa saddo''ti  āha. athassa santike ṭhitā ekā paricārikā ``rājā yaṃ vā  ^a^P1.0233^ea^ taṃ vā na kathessati, idaṃ mayā ñātuṃ vaṭṭatī''ti  cintetvā -- ``gaccha, tāta, etaṃ jānāhī''ti ekaṃ purisaṃ pahiṇi.  so vegena gantvā taṃ disvā āgantvā, ``eko bhatakānaṃ bhatikārako  kapaṇamanusso eso''ti ārocesi. rājā tassa vacanaṃ sutvā tuṇhī  hutvā dutiyadivasepi tatiyadivasepi taṃ tassa saddaṃ sutvā tatheva āha.  sāpi paricārikā ^a^V1.0133^ea^ tatheva cintetvā punappunaṃ pesetvā,  ``kapaṇamanusso eso''ti vutte cintesi -- ``rājā `kapaṇamanusso  eso'ti vacanaṃ sutvāpi na saddahati, punappunaṃ `mahādhanassa  purisassesa saddo'ti vadati, bhavitabbamettha kāraṇena, yathāsabhāvato  etaṃ ñātuṃ vaṭṭatī''ti. sā rājānaṃ āha, ``deva ^a^M1.0149^ea^, ahaṃ sahassaṃ  labhamānā dhītaraṃ ādāya gantvā etaṃ dhanaṃ rājakulaṃ pavesessāmī''ti.  rājā tassā sahassaṃ dāpesi.</p>
              <p>[03] sā taṃ gahetvā dhītaraṃ ekaṃ malinadhātukaṃ vatthaṃ nivāsāpetvā  tāya saddhiṃ rājagehato nikkhamitvā maggapaṭipannā viya bhatakavīthiṃ  gantvā ekaṃ gharaṃ pavisitvā, ``amma, mayaṃ maggapaṭipannā, ekāhadvīhaṃ  idha vissamitvā gamissāmā''ti āha. ``amma, bahūni  gharamānusakāni, na sakkā idha vasituṃ, etaṃ kumbhaghosakassa gehaṃ  tucchaṃ, tattha gacchathā''ti. sā tattha gantvā, ``sāmi, mayaṃ  maggapaṭipannakā, ekāhadvīhaṃ idha vasissāmā''ti vatvā tena punappunaṃ  paṭikkhittāpi, ``sāmi, ajjekadivasamattaṃ vasitvā pātova  gamissāmā''ti nikkhamituṃ na icchi. sā tattheva vasitvā  punadivase tassa araññagamanavelāya, ``sāmi, tava nivāpaṃ datvā  yāhi ^a^P1.0234^ea^, āhāraṃ te pacissāmī''ti vatvā, ``alaṃ,  amma, ahameva pacitvā bhuñjissāmī''ti vutte punappunaṃ nibandhitvā  tena dinne gahitamattakeyeva katvā antarāpaṇato bhājanāni ceva  parisuddhataṇḍulādīni ca āharāpetvā rājakule pacananiyāmena  suparisuddhaṃ odanaṃ, sādhurasāni ca dve tīṇi sūpabyañjanāni pacitvā  tassa araññato āgatassa adāsi. atha naṃ bhuñjitvā muducittataṃ  āpannaṃ ñatvā, ``sāmi, kilantamha, ekāhadvīhaṃ idheva homā''ti āha.  so ``sādhū''ti sampaṭicchi.</p>
              <p>[03] athassa sāyampi punadivasepi madhurabhattaṃ pacitvā adāsi. atha  muducittataṃ tassa ñatvā ``sāmi, katipāhaṃ idheva vasissāmā''ti.  tattha vasamānā tikhiṇena satthena tassa mañcavāṇaṃ heṭṭhāaṭaniyaṃ tahaṃ  tahaṃ chindi. mañco tasmiṃ āgantvā nisinnamatteyeva heṭṭhā olambi.  so ``kasmā ayaṃ mañco evaṃ chijjitvā gato''ti āha.  ``sāmi, daharadārake vāretuṃ na sakkomi, ettheva sannipatantī''ti.  ``amma, idaṃ me dukkhaṃ tumhe nissāya jātaṃ. ahañhi pubbe  katthaci gacchanto dvāraṃ pidahitvā gacchāmī''ti. ``kiṃ karomi,  tāta, vāretuṃ na sakkomī''ti. sā imināva niyāmena dve tayo  divase chinditvā tena ujjhāyitvā khīyitvā vuccamānāpi tatheva  vatvā puna ekaṃ dve rajjuke ṭhapetvā sese chindi. taṃ divasaṃ ^a^P1.0235^ea^  tasmiṃ nisinnamatteyeva sabbaṃ vāṇaṃ bhūmiyaṃ pati, sīsaṃ  jaṇṇukehi saddhiṃ ekato ahosi, so uṭṭhāya, ``kiṃ karomi, idāni  kuhiṃ gamissāmi ^a^M1.0150^ea^, nipajjanamañcassapi tumhehi asāmiko  ^a^V1.0134^ea^ viya katomhī''ti āha. ``tāta, kiṃ karomi, paṭivissakadārake vāretuṃ  na sakkomi, hotu, mā cintayi, imāya nāma velāya kuhiṃ  gamissasī''ti dhītaraṃ āmantetvā, ``amma, tava bhātikassa  nipajjanokāsaṃ karohī''ti āha. sā ekapasse sayitvā  ``idhāgaccha, sāmī''ti āha. itaropi naṃ ``gaccha, tāta,  bhaginiyā saddhiṃ nipajjā''ti vadesi. so tāya saddhiṃ ekamañce  nipajjitvā taṃ divasaññeva santhavaṃ akāsi, kumārikā parodi. atha  naṃ mātā pucchi -- ``kiṃ, amma, rodasī''ti? ``amma, idaṃ  nāma jāta''nti. ``hotu, amma, kiṃ sakkā kātuṃ, tayāpi ekaṃ  bhattāraṃ imināpekaṃ pādaparicārikaṃ laddhuṃ vaṭṭatī''ti taṃ jāmātaraṃ  akāsi. te samaggavāsaṃ vasiṃsu.</p>
              <p>[03] sā katipāhaccayena rañño sāsanaṃ pesesi -- ``bhatakavīthiyaṃ  chaṇaṃ karontu. yassa pana ghare chaṇo na karīyati, tassa ettako  nāma daṇḍoti ghosanaṃ kāretū''ti. rājā tathā kāresi. atha naṃ  sassu āha -- ``tāta, bhatakavīthiyaṃ rājāṇāya chaṇo kattabbo  jāto, kiṃ karomā''ti? ``amma, ahaṃ bhatiṃ karontopi jīvituṃ na  sakkomi, kiṃ karissāmī''ti? ``tāta, gharāvāsaṃ vasantā nāma  iṇampi gaṇhanti, rañño ^a^P1.0236^ea^ āṇā akātuṃ na labbhā.  iṇato nāma yena kenaci upāyena muccituṃ sakkā, gaccha, kutoci  ekaṃ vā dve vā kahāpaṇe āharā''ti āha. so ujjhāyanto  khīyanto gantvā cattālīsakoṭidhanaṭṭhānato ekameva kahāpaṇaṃ āhari.  sā taṃ kahāpaṇaṃ rañño pesetvā attano kahāpaṇena chaṇaṃ katvā puna  katipāhaccayena tatheva sāsanaṃ pahiṇi. puna rājā tatheva ``chaṇaṃ  karontu, akarontānaṃ ettako daṇḍo''ti āṇāpesi. punapi so tāya  tatheva vatvā nippīḷiyamāno gantvā tayo kahāpaṇe āhari. sā  tepi kahāpaṇe rañño pesetvā puna katipāhaccayena tatheva sāsanaṃ pahiṇi  -- ``idāni purise pesetvā imaṃ pakkosāpetū''ti. rājā pesesi.  purisā gantvā, ``kumbhaghosako nāma kataro''ti pucchitvā  pariyesantā taṃ disvā ``ehi, bho rājā, taṃ pakkosatī''ti āhaṃsu.  so bhīto ``na maṃ rājā jānātī''tiādīni vatvā gantuṃ na icchi.  atha naṃ balakkārena hatthādīsu gahetvā ^a^M1.0151^ea^ ākaḍḍhiṃsu. sā itthī te  disvā, ``are, dubbinītā, tumhe mama jāmātaraṃ hatthādīsu gahetuṃ  ananucchavikā''ti tajjetvā, ``ehi, tāta, mā bhāyi, rājānaṃ  disvā tava hatthādigāhakānaṃ hattheyeva chindāpessāmī''ti dhītaraṃ  ādāya purato hutvā rājagehaṃ patvā vesaṃ parivattetvā  sabbālaṅkārapaṭimaṇḍitā ekamantaṃ aṭṭhāsi. itarampi parikaḍḍhitvā  ānayiṃsuyeva.</p>
              <p>[03] atha naṃ vanditvā ṭhitaṃ rājā āha -- ``tvaṃ kumbhaghosako  nāmā''ti? ``āma, devā''ti ^a^V1.0135^ea^. ``kiṃ kāraṇā mahādhanaṃ vañcetvā  khādasī''ti ^a^P1.0237^ea^? ``kuto me, deva, dhanaṃ bhatiṃ  katvā jīvantassā''ti? ``mā evaṃ kari, kiṃ amhe vañcesī''ti?  ``na vañcemi, deva, natthi me dhana''nti. athassa rājā te  kahāpaṇe dassetvā, ``ime kassa kahāpaṇā''ti āha. so  sañjānitvā, ``aho bālomhi, kathaṃ nu kho ime rañño hatthaṃ  pattā''ti ito cito ca olokento tā dvepi paṭimaṇḍitapasādhanā  gabbhadvāramūle ṭhitā disvā, ``bhāriyaṃ vatidaṃ kammaṃ, imāhi raññā  payojitāhi bhavitabba''nti cintesi. atha naṃ rājā ``vadehi, bho,  kasmā evaṃ karosī''ti āha. ``nissayo me natthi, devā''ti.  ``mādiso nissayo bhavituṃ na vaṭṭatī''ti. ``kalyāṇaṃ, deva, sace  me devo avassayo hotī''ti. ``homi, bho, kittakaṃ te dhana''nti?  ``cattālīsakoṭiyo, devā''ti. ``kiṃ laddhuṃ vaṭṭatī''ti?  ``sakaṭāni devā''ti? rājā anekasatāni sakaṭāni yojāpetvā  pahiṇitvā taṃ dhanaṃ āharāpetvā rājaṅgaṇe rāsiṃ kārāpetvā  rājagahavāsino sannipātāpetvā, ``atthi kassaci imasmiṃ nagare  ``ettakaṃ dhana''nti pucchitvā ``natthi, devā''ti. ``kiṃ panassa  kātuṃ vaṭṭatī''ti? ``sakkāraṃ, devā''ti vutte mahantena sakkārena taṃ  seṭṭhiṭṭhāne ṭhapetvā dhītaraṃ tasseva datvā tena saddhiṃ satthu santikaṃ  gantvā vanditvā ``bhante, passathimaṃ purisaṃ, evarūpo dhitimā nāma  natthi, cattālīsakoṭivibhavo hontopi uppilāvitākāraṃ vā  asmimānamattaṃ vā na karoti, kapaṇo viya pilotikaṃ ^a^P1.0238^ea^  nivāsetvā bhatakavīthiyaṃ bhatiṃ katvā jīvanto mayā iminā  nāma upāyena ñāto. jānitvā ca pana pakkosāpetvā sadhanabhāvaṃ  sampaṭicchāpetvā taṃ dhanaṃ āharāpetvā ^a^M1.0152^ea^ seṭṭhiṭṭhāne ṭhapito, dhītā cassa  mayā dinnā. bhante, mayā ca evarūpo dhitimā na diṭṭhapubbo''ti  āha.</p>
              <p>[03] taṃ sutvā satthā ``evaṃ jīvantassa jīvikaṃ dhammikajīvikaṃ  nāma, mahārāja, corikādikammaṃ pana idhaloke ceva pīḷeti hiṃseti,  paraloke ca, tatonidānaṃ sukhaṃ nāma natthi. purisassa hi  dhanapārijuññakāle kasiṃ vā bhatiṃ vā katvā jīvikameva  dhammikajīvikaṃ nāma. evarūpassa hi vīriyasampannassa  satisampannassa kāyavācāhi parisuddhakammassa paññāya nisammakārino  kāyādīhi saññatassa dhammajīvikaṃ jīvantassa satiavippavāse  ṭhitassa issariyaṃ vaḍḍhatiyevā''ti vatvā imaṃ gāthamāha -- </p>
              <p>[03] 24^b^.^eb^ </p>
              <p>[21] ``uṭṭhānavato satīmato, </p>
              <p>[27] sucikammassa nisammakārino. </p>
              <p>[26] saññatassa ^a^V1.0136^ea^ dhammajīvino, </p>
              <p>[22] appamattassa yasobhivaḍḍhatī''ti..</p>
              <p>[03] tattha ^b^uṭṭhānavato^eb^ti uṭṭhānavīriyavantassa.  ^b^satimato^eb^ti satisampannassa. ^b^sucikammassā^eb^ti niddosehi  niraparādhehi kāyakammādīhi samannāgatassa. ^b^nisammakārino^eb^ti  evañce bhavissati, evaṃ karissāmīti vā, imasmiṃ kamme evaṃ kate  idaṃ nāma bhavissatīti vā evaṃ nidānaṃ sallakkhetvā rogatikicchanaṃ  ^a^P1.0239^ea^ viya sabbakammāni nisāmetvā upadhāretvā  karontassa. ^b^saññatassā^eb^ti kāyādīhi saññatassa nicchiddassa.  ^b^dhammajīvino^eb^ti agārikassa tulākūṭādīni vajjetvā  kasigorakkhādīhi, anagārikassa vejjakammadūtakammādīni vajjetvā  dhammena samena bhikkhācariyāya jīvikaṃ kappentassa.  ^b^appamattassā^eb^ti avippavutthasatino. ^b^yasobhivaḍḍhatī^eb^ti  issariyabhogasampannasaṅkhāto ceva kittivaṇṇabhaṇanasaṅkhāto ca yaso  abhivaḍḍhatīti.</p>
              <p>[03] gāthāpariyosāne kumbhaghosako sotāpattiphale patiṭṭhahi. aññepi  bahū sotāpattiphalādīni pāpuṇiṃsu. evaṃ mahājanassa sātthikā  dhammadesanā jātāti. </p>
              <p>[06] kumbhaghosakaseṭṭhivatthu dutiyaṃ. </p>
            </h4>
          </h3>
          <h3>
            <h3n> 3. cūḷapanthakattheravatthu</h3n>
            <h4>
              <h4n> </h4n>
              <p>[03] ^b^uṭṭhānenappamādenā^eb^ti ^a^M1.0153^ea^ imaṃ dhammadesanaṃ satthā veḷuvane  viharanto cūḷapanthakattheraṃ ārabbha kathesi.</p>
              <p>[03] rājagahe kira dhanaseṭṭhikulassa dhītā vayappattakāle mātāpitūhi  sattabhūmikassa pāsādassa uparimatale ativiya rakkhiyamānā  yobbanamadamattatāya purisalolā hutvā attano ^a^P1.0240^ea^  dāseneva saddhiṃ santhavaṃ katvā, ``aññepi me idaṃ kammaṃ jāneyyu''nti  bhītā evamāha -- ``amhehi imasmiṃ ṭhāne na sakkā vasituṃ. sace  me mātāpitaro imaṃ dosaṃ jānissanti, khaṇḍākhaṇḍikaṃ maṃ  karissanti. videsaṃ gantvā vasissāmā''ti. te hatthasāraṃ gahetvā  aggadvārena nikkhamitvā, ``yattha vā tattha vā aññehi ajānanaṭṭhānaṃ  gantvā vasissāmā''ti ubhopi agamaṃsu. tesaṃ ekasmiṃ ṭhāne  vasantānaṃ saṃvāsamanvāya tassā kucchismiṃ gabbho patiṭṭhāsi. sā  gabbhaparipākaṃ āgamma tena saddhiṃ mantesi, ``gabbho me paripākaṃ  gato, ñātibandhuvirahite ^a^V1.0137^ea^ ṭhāne gabbhavuṭṭhānaṃ nāma ubhinnampi amhākaṃ  dukkhāvahaṃ, kulagehameva gacchāmā''ti. so ``sacāhaṃ tattha  gamissāmi, jīvitaṃ me natthī''ti bhayena ``ajja gacchāma, sve  gacchāmā''ti divase atikkāmesi. sā cintesi -- ``ayaṃ bālo  attano dosamahantatāya gantuṃ na ussahati, mātāpitaro nāma  ekantahitāva, ayaṃ gacchatu vā, mā vā, ahaṃ gamissāmī''ti. sā  tasmiṃ gehā nikkhante gehaparikkhāraṃ paṭisāmetvā attano kulagharaṃ  gatabhāvaṃ anantaragehavāsīnaṃ ārocetvā maggaṃ paṭipajji.</p>
              <p>[03] sopi gharaṃ āgantvā taṃ adisvā paṭivissake pucchitvā, ``sā  kulagharaṃ gatā''ti sutvā vegena anubandhitvā antarāmagge sampāpuṇi.  tassāpi tattheva gabbhavuṭṭhānaṃ ahosi. so ``kiṃ idaṃ, bhadde''ti  ^a^P1.0241^ea^ pucchi. ``sāmi, me eko putto jāto''ti.  ``idāni kiṃ karissāmā''ti? ``yassatthāya mayaṃ kulagharaṃ  gaccheyyāma, taṃ kammaṃ antarāmaggeva nipphannaṃ, tattha gantvā kiṃ  karissāma, nivattissāmā''ti dvepi ekacittā hutvā nivattiṃsu.  tassa ca dārakassa panthe jātattā ^b^panthako^eb^ti nāmaṃ kariṃsu.  tassā nacirasseva aparopi gabbho patiṭṭhahi. sabbaṃ ^a^M1.0154^ea^ purimanayeneva  vitthāretabbaṃ. tassapi dārakassa panthe jātattā paṭhamajātassa  ^b^mahāpanthako^eb^ti nāmaṃ katvā itarassa ^b^cūḷapanthako^eb^ti nāmaṃ  kariṃsu. te dvepi dārake gahetvā attano vasanaṭṭhānameva gatā. tesaṃ  tattha vasantānaṃ mahāpanthakadārako aññe dārake ``cūḷapitā  mahāpitāti, ayyako ayyikā''ti ca vadante sutvā mātaraṃ pucchi --  ``amma, aññe dārakā `ayyako ayyikā'tipi, `mahāpitā  cūḷapitā'tipi vadanti, kacci amhākaññeva ñātakā natthī''ti?  ``āma, tāta, amhākaṃ ettha ñātakā natthi. rājagahanagare pana vo  dhanaseṭṭhi nāma ayyako, tattha amhākaṃ bahū ñātakā''ti. ``kasmā  tattha na gacchatha, ammā''ti? sā attano agamanakāraṇaṃ puttassa  akathetvā puttesu punappunaṃ kathentesu sāmikaṃ āha -- ``ime dārakā  ^a^P1.0242^ea^ maṃ ativiya kilamenti, kiṃ no mātāpitaro  disvā maṃsaṃ khādissanti, ehi, dārakānaṃ ayyakakulaṃ  dassessāmā''ti? ``ahaṃ sammukhā bhavituṃ na sakkhissāmi, te pana  nayissāmī''ti. ``sādhu yena kenaci upāyena dārakānaṃ  ayyakakulameva daṭṭhuṃ vaṭṭatī''ti. dvepi janā dārake ādāya anupubbena  rājagahaṃ patvā nagaradvāre ekissā sālāya pavisitvā dārakamātā dve  dārake gahetvā attano āgatabhāvaṃ mātāpitūnaṃ ārocāpesi. te taṃ  sāsanaṃ sutvā, ``saṃsāre vicarantānaṃ na putto na dhītā bhūtapubbā  nāma natthi, te amhākaṃ mahāparādhikā, na sakkā tehi amhākaṃ  cakkhupathe ṭhātuṃ, ettakaṃ nāma dhanaṃ gahetvā dvepi janā phāsukaṭṭhānaṃ  gantvā jīvantu, dārake pana idha pesentū''ti dhanaṃ datvā dūtaṃ pāhesuṃ.</p>
              <p>[03] tehi ^a^V1.0138^ea^ pesitaṃ dhanaṃ gahetvā dārake āgatadūtānaññeva hatthe datvā  pahiṇiṃsu. dārakā ayyakakule vaḍḍhanti. tesu cūḷapanthako  atidaharo, mahāpanthako pana ayyakena saddhiṃ dasabalassa dhammakathaṃ  sotuṃ gacchati. tassa niccaṃ satthu santikaṃ gacchantassa pabbajjāya  cittaṃ nami. so ayyakaṃ āha -- ``sace maṃ anujāneyyātha, ahaṃ  pabbajeyya''nti ^a^P1.0243^ea^. ``kiṃ vadesi, tāta, sakalassa  lokassapi me pabbajjāto tava pabbajjā bhaddikā. sace sakkosi  pabbajāhī''ti. taṃ ^a^M1.0155^ea^ satthu santikaṃ netvā, ``kiṃ, gahapati, dārako  te laddho''ti vutte, ``āma, bhante, ayaṃ me nattā tumhākaṃ santike  pabbajitukāmo''ti āha. satthā aññataraṃ piṇḍapātacārikaṃ bhikkhuṃ  ``imaṃ dārakaṃ pabbājehī''ti āṇāpesi. thero tassa  tacapañcakakammaṭṭhānaṃ ācikkhitvā pabbājesi. so bahuṃ buddhavacanaṃ  uggaṇhitvā paripuṇṇavasso upasampadaṃ labhitvā yonisomanasikārena  kammaṭṭhānaṃ karonto arahattaṃ pāpuṇi. so jhānasukhena phalasukhena  vītināmento cintesi -- ``sakkā nu kho idaṃ sukhaṃ cūḷapanthakassa  dātu''nti! tato ayyakaseṭṭhissa santikaṃ gantvā evamāha --  ``mahāseṭṭhi, sace anujāneyyātha, ahaṃ cūḷapanthakaṃ pabbājeyya''nti.  ``pabbājetha, bhante''ti. seṭṭhi kira sāsane ca suppasanno,  ``kataradhītāya vo ete puttā''ti pucchiyamāno ca  ``palātadhītāyā''ti vattuṃ lajjati, tasmā sukheneva tesaṃ pabbajjaṃ  anujāni. thero cūḷapanthakaṃ pabbājetvā ^a^P1.0244^ea^ sīlesu  patiṭṭhāpesi. so pabbajitvāva dandho ahosi. </p>
              <p>[21] ``padmaṃ yathā kokanadaṃ sugandhaṃ, </p>
              <p>[27] pāto siyā phullamavītagandhaṃ. </p>
              <p>[26] aṅgīrasaṃ passa virocamānaṃ, </p>
              <p>[22] tapantamādiccamivantalikkhe''ti.. (saṃ0 ni0   1.123; a0 ni0  5.195) -- </p>
              <p>[25] imaṃ ekaṃ gāthaṃ catūhi māsehi uggaṇhituṃ nāsakkhi.  so kira kassapasammāsambuddhakāle pabbajitvā paññavā hutvā  aññatarassa dandhabhikkhuno uddesaggahaṇakāle parihāsakeḷiṃ akāsi.  so bhikkhu tena parihāsena lajjito neva uddesaṃ gaṇhi, na  sajjhāyamakāsi. tena kammena ayaṃ pabbajitvāva dandho jāto,  gahitagahitaṃ padaṃ uparūparipadaṃ gaṇhantassa nassati. tassa imameva  gāthaṃ uggahetuṃ vāyamantassa cattāro māsā atikkantā. atha naṃ  mahāpanthako, ``cūḷapanthaka, tvaṃ imasmiṃ sāsane abhabbo, catūhi  māsehi ekaṃ gāthampi gaṇhituṃ ^a^V1.0139^ea^ na sakkosi, pabbajitakiccaṃ pana kathaṃ  matthakaṃ pāpessasi, nikkhama ito''ti vihārā nikkaḍḍhi.  cūḷapanthako buddhasāsane sinehena gihibhāvaṃ na pattheti.</p>
              <p>[03] tasmiñca kāle mahāpanthako bhattuddesako ahosi. jīvako  komārabhacco bahuṃ mālāgandhavilepanaṃ ādāya attano ambavanaṃ   ^a^M1.0156^ea^ gantvā satthāraṃ pūjetvā dhammaṃ sutvā uṭṭhāyāsanā dasabalaṃ vanditvā mahāpanthakaṃ  upasaṅkamitvā, ``kittakā ^a^P1.0245^ea^, bhante, satthu santike  bhikkhū''ti pucchi. ``pañcamattāni bhikkhusatānī''ti. ``sve,  bhante, buddhappamukhāni pañca bhikkhusatāni ādāya amhākaṃ nivesane  bhikkhaṃ gaṇhathā''ti. ``upāsaka, cūḷapanthako nāma bhikkhu dandho  aviruḷhidhammo, taṃ ṭhapetvā sesānaṃ nimantanaṃ sampaṭicchāmī''ti thero  āha. taṃ sutvā cūḷapanthako cintesi -- ``thero ettakānaṃ  bhikkhūnaṃ nimantanaṃ sampaṭicchanto maṃ bāhiraṃ katvā sampaṭicchati,  nissaṃsayaṃ mayhaṃ bhātikassa mayi cittaṃ bhinnaṃ bhavissati, kiṃ dāni  mayhaṃ iminā sāsanena, gihī hutvā dānādīni puññāni karonto  jīvissāmī''ti? so punadivase pātova vibbhamituṃ pāyāsi.</p>
              <p>[03] satthā paccūsakāleyeva lokaṃ volokento imaṃ kāraṇaṃ disvā  paṭhamataraṃ gantvā cūḷapanthakassa gamanamagge dvārakoṭṭhake caṅkamanto  aṭṭhāsi. cūḷapanthako gacchanto satthāraṃ disvā upasaṅkamitvā  vanditvā aṭṭhāsi. atha naṃ satthā ``kuhiṃ pana tvaṃ, cūḷapanthaka,  imāya velāya gacchasī''ti āha. ``bhātā maṃ, bhante, nikkaḍḍhati,  tenāhaṃ vibbhamituṃ gacchāmī''ti. ``cūḷapanthaka, tava pabbajjā nāma  mama santakā, bhātarā nikkaḍḍhito kasmā mama santikaṃ nāgañchi,  ehi, kiṃ te gihibhāvena, mama santike bhavissasī''ti  cakkaṅkitatalena pāṇinā taṃ sirasi parāmasitvā ādāya gantvā  gandhakuṭippamukhe nisīdāpetvā, ``cūḷapanthaka, puratthābhimukho hutvā  imaṃ pilotikaṃ `rajoharaṇaṃ rajoharaṇa'nti parimajjanto idheva  hohī''ti iddhiyā abhisaṅkhataṃ parisuddhaṃ ^a^P1.0246^ea^  pilotikaṃ datvā kāle ārocite bhikkhusaṅghaparivuto jīvakassa gehaṃ  gantvā paññattāsane nisīdi. cūḷapanthakopi sūriyaṃ olokento taṃ  pilotikaṃ ``rajoharaṇaṃ rajoharaṇa''nti parimajjanto nisīdi.  tassa taṃ pilotikakhaṇḍaṃ parimajjantassa kiliṭṭhaṃ ahosi. tato  cintesi -- ``idaṃ pilotikakhaṇḍaṃ ativiya parisuddhaṃ, imaṃ pana  attabhāvaṃ nissāya purimapakatiṃ vijahitvā evaṃ kiliṭṭhaṃ jātaṃ,  aniccā vata saṅkhārā''ti khayavayaṃ paṭṭhapento vipassanaṃ vaḍḍhesi.  satthā ``cūḷapanthakassa cittaṃ vipassanaṃ āruḷha''nti ñatvā,  ``cūḷapanthaka, tvaṃ pilotikakhaṇḍameva saṃkiliṭṭhaṃ `rajaṃ raja'nti   ^a^V1.0140^ea^ mā saññaṃ kari, abbhantare pana te rāgarajādayo atthi, te harāhī''ti  ^a^M1.0157^ea^ vatvā obhāsaṃ vissajjetvā purato nisinno viya paññāyamānarūpo  hutvā imā gāthā abhāsi -- </p>
              <p>[21] ``rāgo rajo na ca pana reṇu vuccati, </p>
              <p>[27] rāgassetaṃ adhivacanaṃ rajoti. </p>
              <p>[26] etaṃ rajjaṃ vippajahitva bhikkhavo, </p>
              <p>[22] viharanti te vigatarajassa sāsane.. </p>
              <p>[21] ``doso rajo na ca pana reṇu vuccati, </p>
              <p>[27] dosassetaṃ adhivacanaṃ rajoti. </p>
              <p>[26] etaṃ rajaṃ vippajahitva bhikkhavo, </p>
              <p>[22] viharanti te vigatarajassa sāsane.. </p>
              <p>[21] ``moho rajo na ca pana reṇu vuccati, </p>
              <p>[27] mohassetaṃ adhivacanaṃ rajoti. </p>
              <p>[26] etaṃ rajaṃ vippajahitva bhikkhavo, </p>
              <p>[22] viharanti te vigatarajassa sāsane''ti.. (mahāni0  209).</p>
              <p>[03] gāthāpariyosāne ^a^P1.0247^ea^ cūḷapanthako saha  paṭisambhidāhi arahattaṃ pāpuṇi. saha paṭisambhidāhiyevassa tīṇi  piṭakāni āgamiṃsu.</p>
              <p>[03] so kira pubbe rājā hutvā nagaraṃ padakkhiṇaṃ karonto nalāṭato  sede muccante parisuddhena sāṭakena nalāṭantaṃ puñchi, sāṭako kiliṭṭho  ahosi. so ``imaṃ sarīraṃ nissāya evarūpo parisuddho sāṭako  pakatiṃ jahitvā kiliṭṭho jāto, aniccā vata saṅkhārā''ti  aniccasaññaṃ paṭilabhi. te kāraṇenassa rajoharaṇameva paccayo jāto.</p>
              <p>[03] jīvakopi kho komārabhacco dasabalassa dakkhiṇodakaṃ  upanāmesi. satthā ``nanu, jīvaka, vihāre bhikkhū atthī''ti  hatthena pattaṃ pidahi. mahāpanthako ``nanu, bhante, vihāre bhikkhū  natthī''ti āha. satthā ``atthi, jīvakā''ti āha. jīvako  ``tena hi bhaṇe gaccha, vihāre bhikkhūnaṃ atthibhāvaṃ vā natthibhāvaṃ vā  tvaññeva jānāhī''ti purisaṃ pesesi. tasmiṃ ^a^V1.0141^ea^ khaṇe cūḷapanthako  ``mayhaṃ bhātiko `vihāre bhikkhū natthī'ti bhaṇati ^a^M1.0158^ea^, vihāre bhikkhūnaṃ  atthibhāvamassa pakāsessāmī''ti sakalaṃ ambavanaṃ bhikkhūnaññeva  pūresi. ekacce bhikkhū cīvarakammaṃ karonti, ekacce rajanakammaṃ  karonti, ekacce sajjhāyaṃ karonti. evaṃ aññamaññāsadisaṃ  bhikkhusahassaṃ māpesi. so puriso vihāre bahū bhikkhū disvā  nivattitvā, ``ayya, sakalaṃ ambavanaṃ bhikkhūhi paripuṇṇa''nti  jīvakassa ārocesi. theropi kho tattheva -- </p>
              <p>[21] ``sahassakkhattumattānaṃ ^a^P1.0248^ea^,  nimminitvāna panthako. </p>
              <p>[22] nisīdambavane ramme, yāva kālappavedanā''ti.. </p>
              <p>[01] atha satthā taṃ purisaṃ āha -- ``vihāraṃ gantvā `satthā  cūḷapanthakaṃ nāma pakkosatī'ti vadehī''ti. tena gantvā tathā vutte,  ``ahaṃ cūḷapanthako, ahaṃ cūḷapanthako''ti mukhasahassaṃ uṭṭhahi. so  puriso puna gantvā, ``sabbepi kira, bhante, cūḷapanthakāyeva  nāmā''ti āha. ``tena hi gantvā yo `ahaṃ cūḷapanthako'ti paṭhamaṃ  vadati, taṃ hatthe gaṇha, avasesā antaradhāyissantī''ti. so tathā  akāsi. tāvadeva sahassamattā bhikkhū antaradhāyiṃsu. theropi tena  purisena saddhiṃ agamāsi. satthā bhattakiccapariyosāne jīvakaṃ  āmantesi -- ``jīvaka, cūḷapanthakassa pattaṃ gaṇhāhi, ayaṃ te  anumodanaṃ karissatī''ti. jīvako tathā akāsi. thero sīhanādaṃ  nadanto taruṇasīho viya tīhi piṭakehi saṅkhobhetvā  anumodanamakāsi. satthā uṭṭhāyāsanā bhikkhusaṅghaparivuto vihāraṃ  gantvā bhikkhūhi vatte dassite gandhakuṭippamukhe ṭhatvā bhikkhusaṅghassa  sugatovādaṃ datvā kammaṭṭhānaṃ kathetvā bhikkhusaṅghaṃ uyyojetvā  surabhigandhavāsitaṃ gandhakuṭiṃ pavisitvā dakkhiṇena passena sīhaseyyaṃ  upagato. atha sāyanhasamaye bhikkhū ito cito ca samosaritvā  rattakambalasāṇiyā parikkhittā viya ^a^P1.0249^ea^ nisīditvā  satthu guṇakathaṃ ārabhiṃsu, ``āvuso, mahāpanthako cūḷapanthakassa  ajjhāsayaṃ ajānanto catūhi māsehi ekaṃ gāthaṃ uggaṇhāpetuṃ na  sakkoti, `dandho aya'nti vihārā nikkaḍḍhi, sammāsambuddho pana  attano anuttaradhammarājatāya ekasmiṃyevassa antarabhatte saha  paṭisambhidāhi arahattaṃ adāsi, tīṇi piṭakāni saha  paṭisambhidāhiyeva āgatāni, aho buddhānaṃ balaṃ nāma mahanta''nti.</p>
              <p>[03] atha ^a^M1.0159^ea^ bhagavā dhammasabhāyaṃ imaṃ kathāpavattiṃ ñatvā, ``ajja mayā  gantuṃ vaṭṭatī''ti buddhaseyyāya uṭṭhāya surattadupaṭṭaṃ nivāsetvā vijjulataṃ  viya kāyabandhanaṃ bandhitvā rattakambalasadisaṃ sugatamahācīvaraṃ  pārupitvā surabhigandhakuṭito nikkhamma  mattavaravāraṇasīhavijambhitavilāsena ^a^V1.0142^ea^ anantāya buddhalīḷāya dhammasabhaṃ  gantvā alaṅkatamaṇḍalamāḷamajjhe supaññattavarabuddhāsanaṃ abhiruyha  chabbaṇṇabuddharaṃsiyo vissajjento aṇṇavakucchiṃ khobhayamāno  yugandharamatthake bālasūriyo viya āsanamajjhe nisīdi.  sammāsambuddhe pana āgatamatte bhikkhusaṅgho kathaṃ pacchinditvā tuṇhī  ahosi. satthā mudukena mettacittena ^a^P1.0250^ea^ parisaṃ  oloketvā, ``ayaṃ parisā ativiya sobhati, ekassapi hatthakukkuccaṃ  vā pādakukkuccaṃ vā ukkāsitasaddo vā khipitasaddo vā natthi, sabbepi  ime buddhagāravena sagāravā, buddhatejena tajjitā. mayi āyukappampi  akathetvā nisinne paṭhamaṃ kathaṃ samuṭṭhāpetvā na kathessanti.  kathāsamuṭṭhāpanavattaṃ nāma mayāva jānitabbaṃ, ahameva paṭhamaṃ  kathessāmī''ti madhurena brahmassarena bhikkhū āmantetvā, ``kāya  nuttha, bhikkhave, etarahi kathāya sannisinnā, kā ca pana vo  antarākathā vippakatā''ti pucchitvā, ``imāya nāmā''ti vutte,  ``na, bhikkhave, cūḷapanthako idāneva dandho, pubbepi dandhoyeva. na  kevalañcassāhaṃ idāneva avassayo jāto, pubbepi avassayo  ahosimeva. pubbe panāhaṃ imaṃ lokiyakuṭumbassa sāmikaṃ akāsiṃ,  idāni lokuttarakuṭumbassā''ti vatvā tamatthaṃ vitthārato sotukāmehi  bhikkhūhi āyācito atītaṃ āhari --</p>
              <p>[03] ``atīte, bhikkhave, bārāṇasinagaravāsī eko māṇavo  takkasilaṃ gantvā sippuggahaṇatthāya disāpāmokkhassa ācariyassa  dhammantevāsiko hutvā pañcannaṃ māṇavakasatānaṃ antare ativiya  ācariyassa upakārako ahosi, pādaparikammādīni sabbakiccāni  karoti. dandhatāya pana kiñci uggaṇhituṃ na sakko''ti.  ācariyo ``ayaṃ mama bahūpakāro, sikkhāpessāmi na''nti  vāyamantopi kiñci sikkhāpetuṃ ^a^P1.0251^ea^ na sakkoti.  so ciraṃ vasitvā ekagāthampi uggaṇhituṃ asakkonto ukkaṇṭhitvā  ``gamissāmī''ti ācariyaṃ āpucchi. ācariyo cintesi --  ``ayaṃ mayhaṃ upakārako, paṇḍitabhāvamassa paccāsīsāmi, na naṃ kātuṃ  sakkomi ^a^M1.0160^ea^, avassaṃ mayā imassa paccupakāro kātabbo, ekamassa mantaṃ  bandhitvā dassāmī''ti so taṃ araññaṃ netvā ``ghaṭṭesi ghaṭṭesi, kiṃ  kāraṇā ghaṭṭesi? ahampi taṃ jānāmi jānāmī''ti imaṃ mantaṃ  bandhitvā uggaṇhāpento anekasatakkhattuṃ parivattāpetvā, ``paññāyati  te''ti pucchitvā, ``āma, paññāyatī''ti vutte ``dandhena nāma  vāyāmaṃ katvā paguṇaṃ kataṃ sippaṃ na palāyatī''ti cintetvā  maggaparibbayaṃ datvā, ``gaccha, imaṃ mantaṃ nissāya jīvissasi,  apalāyanatthāya panassa niccaṃ sajjhāyaṃ kareyyāsī''ti vatvā taṃ  uyyojesi. athassa mātā bārāṇasiyaṃ sampattakāle ``putto me  sippaṃ sikkhitvā āgato''ti mahāsakkārasammānaṃ akāsi.</p>
              <p>[03] tadā ^a^V1.0143^ea^ bārāṇasirājā ``atthi nu kho me kāyakammādīsu koci  doso''ti paccavekkhanto attano aruccanakaṃ kiñci kammaṃ adisvā  ``attano vajjaṃ nāma attano na paññāyati, paresaṃ paññāyati,  nāgarānaṃ pariggaṇhissāmī''ti cintetvā sāyaṃ aññātakavesena  nikkhamitvā, ``sāyamāsaṃ bhuñjitvā nisinnamanussānaṃ kathāsallāpo  nāma nānappakārako hoti, `sacāhaṃ adhammena rajjaṃ kāremi, pāpena  adhammikena raññā daṇḍabaliādīhi hatamhā'ti vakkhanti. `sace  dhammena rajjaṃ kāremi, dīghāyuko hotu no rājā'tiādīni ^a^P1.0252^ea^  vatvā mama guṇaṃ kathessantī''ti tesaṃ tesaṃ gehānaṃ  bhittianusāreneva vicarati.</p>
              <p>[03] tasmiṃ khaṇe umaṅgacorā dvinnaṃ gehānaṃ antare umaṅgaṃ bhindanti  ekaumaṅgeneva dve gehāni pavisanatthāya. rājā te disvā gehacchāyāya  aṭṭhāsi. tesaṃ umaṅgaṃ bhinditvā gehaṃ pavisitvā bhaṇḍakaṃ  olokitakāle māṇavo pabujjhitvā taṃ mantaṃ sajjhāyanto ``ghaṭṭesi  ghaṭṭesi, kiṃ kāraṇā ghaṭṭesi? ahampi taṃ jānāmi jānāmī''ti āha.  te taṃ sutvā, ``iminā kiramhā ñātā, idāni no  nāsessatī''ti nivatthavatthānipi chaḍḍetvā bhītā  sammukhasammukhaṭṭhāneneva palāyiṃsu. rājā te palāyante disvā  itarassa ca mantasajjhāyanasaddaṃ sutvā gehaññeva vavatthapetvā nāgarānaṃ  pariggaṇhitvā nivesanaṃ pāvisi. so vibhātāya pana rattiyā  pātovekaṃ purisaṃ pakkositvā āha -- ``gaccha bhaṇe, asukavīthiyaṃ  nāma yasmiṃ gehe umaṅgo bhinno, tattha takkasilato sippaṃ uggaṇhitvā  āgatamāṇavo atthi, taṃ ānehī''ti. so ^a^M1.0161^ea^ gantvā ``rājā taṃ  pakkosatī''ti vatvā māṇavaṃ ānesi. atha naṃ rājā āha -- ``tvaṃ,  tāta, takkasilato sippaṃ uggaṇhitvā āgatamāṇavo''ti? ``āma,  devā''ti. ``amhākampi taṃ sippaṃ dehī''ti. ``sādhu, deva,  samānāsane nisīditvā gaṇhāhī''ti. rājāpi tathā katvā mantaṃ  gahetvā ``ayaṃ te ^a^P1.0253^ea^ ācariyabhāgo''ti sahassaṃ  adāsi.</p>
              <p>[03] tadā senāpati rañño kappakaṃ āha -- ``kadā rañño massuṃ  karissasī''ti? ``sve vā parasuve vā''ti. so tassa sahassaṃ  datvā ``kiccaṃ me atthī''ti vatvā, ``kiṃ, sāmī''ti vutte  ``rañño massukammaṃ karonto viya hutvā khuraṃ ativiya pahaṃsitvā  galanāḷiṃ chinda, tvaṃ senāpati bhavissasi, ahaṃ rājā''ti. so  ``sādhū''ti sampaṭicchitvā rañño massukammakaraṇadivase gandhodakena  massuṃ temetvā khuraṃ pahaṃsitvā nalāṭante gahetvā, ``khuro thokaṃ  kuṇṭhadhāro, ekappahāreneva galanāḷiṃ chindituṃ vaṭṭatī''ti puna ekamantaṃ  ṭhatvā khuraṃ pahaṃsi. tasmiṃ khaṇe rājā attano mantaṃ saritvā  sajjhāyaṃ karonto ``ghaṭṭesi ghaṭṭesi, kiṃ kāraṇā ^a^V1.0144^ea^ ghaṭṭesi? ahampi  taṃ jānāmi jānāmī''ti āha. nhāpitassa nalāṭato sedā mucciṃsu.  so ``jānāti mama kāraṇaṃ rājā''ti bhīto khuraṃ bhūmiyaṃ  khipitvā pādamūle urena nipajji. rājāno nāma chekā honti, tena  taṃ evamāha -- ``are, duṭṭha, nhāpita, `na maṃ rājā jānātī'ti  saññaṃ karosī''ti. ``abhayaṃ me dehi, devā''ti. ``hotu, mā  bhāyi, kathehī''ti. senāpati me, deva, sahassaṃ datvā, ``rañño  massuṃ karonto viya galanāḷiṃ chinda, ahaṃ rājā hutvā taṃ senāpatiṃ  karissāmī''ti āhāti. rājā taṃ sutvā ``ācariyaṃ me nissāya  jīvitaṃ laddha''nti cintetvā senāpatiṃ ^a^P1.0254^ea^  pakkosāpetvā, ``ambho, senāpati, kiṃ nāma tayā mama santikā na  laddhaṃ, idāni taṃ daṭṭhuṃ na sakkomi, mama raṭṭhā nikkhamāhī''ti taṃ raṭṭhā  pabbājetvā ācariyaṃ pakkosāpetvā, ``ācariya, taṃ nissāya mayā  jīvitaṃ laddha''nti vatvā mahantaṃ sakkāraṃ karitvā tassa senāpatiṭṭhānaṃ  adāsi. ``so tadā cūḷapanthako ahosi, satthā disāpāmokkho  ācariyo''ti.</p>
              <p>[03] satthā imaṃ atītaṃ āharitvā, ``evaṃ, bhikkhave, pubbepi  cūḷapanthako dandhoyeva ahosi, tadāpissāhaṃ avassayo hutvā taṃ  lokiyakuṭumbe ^a^M1.0162^ea^ patiṭṭhāpesi''nti vatvā puna ekadivasaṃ ``aho satthā  cūḷapanthakassa avassayo jāto''ti kathāya samuṭṭhitāya  ^b^cūḷaseṭṭhijātake^eb^ atītavatthuṃ kathetvā -- </p>
              <p>[21] ``appakenāpi medhāvī, pābhatena vicakkhaṇo. </p>
              <p>[22] samuṭṭhāpeti attānaṃ, aṇuṃ aggiṃva sandhama''nti.. (jā0  1.1.4) -- </p>
              <p>[25] gāthaṃ vatvā, ``na, bhikkhave, idānevāhaṃ imassa  avassayo jāto, pubbepi avassayo ahosimeva. pubbe panāhaṃ imaṃ  lokiyakuṭumbassa sāmikaṃ akāsiṃ, idāni lokuttarakuṭumbassa. tadā  hi cūḷantevāsiko cūḷapanthako ahosi, cūḷaseṭṭhi pana paṇḍito byatto  nakkhattakovido ahamevā''ti jātakaṃ samodhānesi.</p>
              <p>[03] punekadivasaṃ dhammasabhāyaṃ kathaṃ samuṭṭhāpesuṃ, ``āvuso,  cūḷapanthako catūhi māsehi catuppadaṃ gāthaṃ gahetuṃ asakkontopi vīriyaṃ  anossajjitvāva arahatte patiṭṭhito ^a^P1.0255^ea^, idāni  lokuttaradhammakuṭumbassa sāmiko jāto''ti. satthā āgantvā,  ``kāya nuttha, bhikkhave, etarahi kathāya sannisinnā''ti pucchitvā,  ``imāya nāmā''ti vutte, ``bhikkhave, mama sāsane āraddhavīriyo  bhikkhu lokuttaradhammassa sāmiko hotiyevā''ti vatvā imaṃ gāthamāha  -- </p>
              <p>[03] 25^b^.^eb^ </p>
              <p>[21] ``uṭṭhānenappamādena ^a^V1.0145^ea^, saṃyamena damena ca. </p>
              <p>[22] dīpaṃ kayirātha medhāvī, yaṃ ogho nābhikīratī''ti..</p>
              <p>[03] tattha ^b^dīpaṃ kayirāthā^eb^ti vīriyasaṅkhātena uṭṭhānena,  satiyā avippavāsākārasaṅkhātena appamādena,  catupārisuddhisīlasaṅkhātena saṃyamena, indriyadamena cāti imehi  kāraṇabhūtehi catūhi dhammehi dhammojapaññāya samannāgato medhāvī  imasmiṃ ativiya dullabhapatiṭṭhatāya atigambhīre saṃsārasāgare attano  patiṭṭhānabhūtaṃ arahattaphalaṃ dīpaṃ kayirātha kareyya, kātuṃ sakkuṇeyyāti  attho. kīdisaṃ? ^b^yaṃ ogho nābhikīratī^eb^ti yaṃ catubbidhopi  kilesogho abhikirituṃ viddhaṃsetuṃ na sakkoti. na hi sakkā arahattaṃ  oghena abhikiritunti.</p>
              <p>[03] gāthāpariyosāne ^a^M1.0163^ea^ bahū sotāpannādayo ahesuṃ. evaṃ desanā  sampattaparisāya sātthikā jātāti. </p>
              <p>[06] cūḷapanthakattheravatthu tatiyaṃ. </p>
            </h4>
          </h3>
          <h3>
            <h3n> 4. bālanakkhattasaṅghuṭṭhavatthu</h3n>
            <h4>
              <h4n> </h4n>
              <p>[03] ^b^pamādamanuyuñjantī^eb^ti ^a^P1.0256^ea^ imaṃ dhammadesanaṃ  satthā jetavane viharanto bālanakkhattaṃ ārabbha kathesi.</p>
              <p>[03] ekasmiñhi samaye sāvatthiyaṃ bālanakkhattaṃ nāma saṅghuṭṭhaṃ.  tasmiṃ nakkhatte bālā dummedhino janā chārikāya ceva gomayena ca  sarīraṃ makkhetvā sattāhaṃ asabbhaṃ bhaṇantā vicaranti. kiñci ñāti  suhajjaṃ vā pabbajitaṃ vā disvā lajjantā nāma natthi. dvāre dvāre  ṭhatvā asabbhaṃ bhaṇanti. manussā tesaṃ asabbhaṃ sotuṃ asakkontā  yathābalaṃ aḍḍhaṃ vā pādaṃ vā kahāpaṇaṃ vā pesenti. te tesaṃ dvāre  laddhaṃ laddhaṃ gahetvā pakkamanti. tadā pana sāvatthiyaṃ pañca koṭimattā  ariyasāvakā vasanti, te satthu santikaṃ sāsanaṃ pesayiṃsu --  ``bhagavā, bhante, sattāhaṃ bhikkhusaṅghena saddhiṃ nagaraṃ appavisitvā  vihāreyeva hotū''ti. tañca pana sattāhaṃ bhikkhusaṅghassa vihāreyeva  yāgubhattādīni sampādetvā pahiṇiṃsu, sayampi gehā na nikkhamiṃsu.  te nakkhatte pana pariyosite aṭṭhame divase buddhappamukhaṃ bhikkhusaṅghaṃ  nimantetvā nagaraṃ pavesetvā mahādānaṃ datvā ekamantaṃ nisinnā,  ``bhante, atidukkhena no satta divasāni atikkantāni, bālānaṃ  asabbhāni suṇantānaṃ ^a^P1.0257^ea^ kaṇṇā bhijjanākārappattā  honti, koci kassaci ^a^V1.0146^ea^ na lajjati, tena mayaṃ tumhākaṃ antonagaraṃ  pavisituṃ nādamha, mayampi gehato na nikkhamimhā''ti āhaṃsu.  satthā tesaṃ kathaṃ sutvā, ``bālānaṃ dummedhānaṃ kiriyā nāma evarūpā  hoti, medhāvino pana dhanasāraṃ viya appamādaṃ rakkhitvā  amatamahānibbānasampattiṃ pāpuṇantī''ti vatvā imā gāthā abhāsi -- </p>
              <p>[03] 26^b^.^eb^ </p>
              <p>[21] ``pamādamanuyuñjanti, bālā dummedhino janā. </p>
              <p>[22] appamādañca medhāvī, dhanaṃ seṭṭhaṃva rakkhati.. </p>
              <p>[03] 27^b^.^eb^ </p>
              <p>[21] ``mā ^a^M1.0164^ea^ pamādamanuyuñjetha, mā kāmaratisanthavaṃ. </p>
              <p>[22] appamatto hi jhāyanto, pappoti vipulaṃ sukha''nti..</p>
              <p>[03] tattha ^b^bālā^eb^ti bālyena samannāgatā idhalokaparalokatthaṃ  ajānantā. ^b^dummedhino^eb^ti nippaññā. te pamāde ādīnavaṃ  apassantā pamādaṃ anuyuñjanti pavattenti, pamādena kālaṃ vītināmenti.  ^b^medhāvī^eb^ti dhammojapaññāya samannāgato pana paṇḍito  kulavaṃsāgataṃ seṭṭhaṃ uttamaṃ sattaratanadhanaṃ viya appamādaṃ rakkhati. yathā  hi uttamaṃ dhanaṃ nissāya ``kāmaguṇasampattiṃ pāpuṇissāma, puttadāraṃ  posessāma, paralokagamanamaggaṃ sodhessāmā''ti dhane ānisaṃsaṃ  passantā taṃ rakkhanti, evaṃ paṇḍitopi appamatto ``paṭhamajjhānādīni  ^a^P1.0258^ea^ paṭilabhissāmi, maggaphalādīni pāpuṇissāmi,  tisso vijjā, cha abhiññā sampādessāmī''ti appamāde ānisaṃsaṃ  passanto dhanaṃ seṭṭhaṃva appamādaṃ rakkhatīti attho. ^b^mā  pamāda^eb^nti tasmā tumhe mā pamādamanuyuñjetha mā pamādena kālaṃ  vītināmayittha. ^b^mā kāmaratisanthava^eb^nti vatthukāmakilesakāmesu  ratisaṅkhātaṃ taṇhāsanthavampi mā anuyuñjetha mā cintayittha mā  paṭilabhittha. ^b^appamatto hī^eb^ti upaṭṭhitassatitāya hi appamatto  jhāyanto puggalo vipulaṃ uḷāraṃ nibbānasukhaṃ pāpuṇātīti.</p>
              <p>[03] gāthāpariyosāne bahū sotāpannādayo ahesuṃ. mahājanassa  sātthikā dhammadesanā jātāti. </p>
              <p>[06] bālanakkhattasaṅghuṭṭhavatthu catutthaṃ. </p>
            </h4>
          </h3>
          <h3>
            <h3n> 5. mahākassapattheravatthu</h3n>
            <h4>
              <h4n> </h4n>
              <p>[03] ^b^pamādaṃ^eb^ ^a^V1.0147^ea^ ^b^appamādenā^eb^ti imaṃ dhammadesanaṃ satthā jetavane  viharanto mahākassapattheraṃ ārabbha kathesi.</p>
              <p>[03] ekasmiñhi divase thero pipphaliguhāyaṃ viharanto rājagahe  piṇḍāya caritvā pacchābhattaṃ piṇḍapātapaṭikkanto ālokaṃ vaḍḍhetvā  pamatte ca appamatte ca udakapathavīpabbatādīsu cavanake upapajjanake ca  satte ^a^M1.0165^ea^ dibbena cakkhunā olokento nisīdi. satthā jetavane  nisinnakova ^a^P1.0259^ea^ ``kena nu kho vihārena ajja mama  putto kassapo viharatī''ti dibbena cakkhunā upadhārento ``sattānaṃ  cutūpapātaṃ olokento viharatī''ti ñatvā ``sattānaṃ cutūpapāto nāma  buddhañāṇenapi aparicchinno, mātukucchiyaṃ paṭisandhiṃ gahetvā  mātāpitaro ajānāpetvā cavanasattānaṃ paricchedo kātuṃ na sakkā, te  jānituṃ tava avisayo, kassapa, appamattako tava visayo, sabbaso  pana cavante ca upapajjante ca jānituṃ passituṃ buddhānameva visayo''ti  vatvā obhāsaṃ pharitvā sammukhe nisinno viya hutvā imaṃ gāthamāha  -- </p>
              <p>[03] 28^b^.^eb^ </p>
              <p>[21] ``pamādaṃ appamādena, yadā nudati paṇḍito. </p>
              <p>[21] paññāpāsādamāruyha, asoko sokiniṃ pajaṃ. </p>
              <p>[22] pabbataṭṭhova bhūmaṭṭhe, dhīro bāle avekkhatī''ti..</p>
              <p>[03] tattha ^b^nudatī^eb^ti yathā nāma pokkharaṇiṃ pavisantaṃ navodakaṃ  purāṇodakaṃ khobhetvā tassokāsaṃ adatvā taṃ attano matthakamatthakena  palāyantaṃ nudati nīharati, evameva paṇḍito appamādalakkhaṇaṃ brūhento  pamādassokāsaṃ adatvā yadā appamādavegena taṃ nudati nīharati, atha  so panunnapamādo accuggatatthena parisuddhaṃ dibbacakkhusaṅkhātaṃ  paññāpāsādaṃ tassa anucchavikaṃ paṭipadaṃ pūrento tāya paṭipadāya  nisseṇiyā pāsādaṃ viya āruyha pahīnasokasallatāya ^b^asoko,^eb^  appahīnasokasallatāya ^b^sokiniṃ pajaṃ^eb^ sattanikāyaṃ cavamānañceva  upapajjamānañca dibbacakkhunā ^b^avekkhati^eb^ passati. yathā kiṃ?  ^b^pabbataṭṭhova^eb^ ^a^P1.0260^ea^ ^b^bhūmaṭṭhe^eb^ti pabbatamuddhani  ṭhito bhūmiyaṃ ṭhite, uparipāsāde vā pana ṭhito pāsādapariveṇe ṭhite  akicchena avekkhati, tathā sopi dhīro paṇḍito mahākhīṇāsavo  asamucchinnavaṭṭabīje bāle cavante ca upapajjante ca akicchena  avekkhatīti.</p>
              <p>[03] gāthāpariyosāne ^a^V1.0148^ea^ bahū sotāpattiphalādīni sacchikariṃsūti. </p>
              <p>[06] mahākassapattheravatthu pañcamaṃ. </p>
            </h4>
          </h3>
          <h3>
            <h3n> 6. pamattāpamattadvesahāyakavatthu</h3n>
            <h4>
              <h4n> </h4n>
              <p>[03] ^b^appamatto^eb^ ^a^M1.0166^ea^ ^b^pamattesū^eb^ti imaṃ dhammadesanaṃ satthā jetavane  viharanto dve sahāyake bhikkhū ārabbha kathesi.</p>
              <p>[03] te kira satthu santike kammaṭṭhānaṃ gahetvā āraññakavihāraṃ  pavisiṃsu. tesu eko kira kālasseva dārūni āharitvā  aṅgārakapallaṃ sajjetvā daharasāmaṇerehi saddhiṃ sallapanto paṭhamayāmaṃ  visibbamāno nisīdati. eko appamatto samaṇadhammaṃ karonto itaraṃ  ovadati, ``āvuso, mā evaṃ kari, pamattassa hi cattāro apāyā  sakagharasadisā. buddhā nāma sāṭheyyena ārādhetuṃ na sakkā''ti so  tassovādaṃ na suṇāti. itaro ``nāyaṃ vacanakkhamo''ti taṃ avatvā  appamattova samaṇadhammamakāsi. alasattheropi ^a^P1.0261^ea^  paṭhamayāme visibbetvā itarassa caṅkamitvā gabbhaṃ paviṭṭhakāle  pavisitvā, ``mahākusīta, tvaṃ nipajjitvā sayanatthāya araññaṃ  paviṭṭhosi, kiṃ buddhānaṃ santike kammaṭṭhānaṃ gahetvā uṭṭhāya samaṇadhammaṃ  kātuṃ vaṭṭatī''ti vatvā attano vasanaṭṭhānaṃ pavisitvā nipajjitvā  supati. itaropi majjhimayāme vissamitvā pacchimayāme paccuṭṭhāya  samaṇadhammaṃ karoti. so evaṃ appamatto viharanto na cirasseva saha  paṭisambhidāhi arahattaṃ pāpuṇi. itaro pamādeneva kālaṃ vītināmesi.  te vuṭṭhavassā satthu santikaṃ gantvā satthāraṃ vanditvā ekamantaṃ  nisīdiṃsu. satthā tehi saddhiṃ paṭisanthāraṃ katvā, ``kacci,  bhikkhave, appamattā samaṇadhammaṃ karittha, kacci vo pabbajitakiccaṃ  matthakaṃ patta''nti pucchi. paṭhamaṃ pamatto bhikkhu āha -- ``kuto,  bhante, etassa appamādo, gatakālato paṭṭhāya nipajjitvā niddāyanto  kālaṃ vītināmesī''ti. ``tvaṃ pana bhikkhū''ti. ``ahaṃ, bhante,  kālasseva dārūni āharitvā aṅgārakapallaṃ sajjetvā paṭhamayāme  visibbento nisīditvā aniddāyantova kālaṃ vītināmesi''nti.  atha naṃ satthā ``tvaṃ pamatto kālaṃ vītināmetvā `appamattomhī'ti  vadasi, appamattaṃ pana pamattaṃ karosī''ti āha. puna pamāde dose,  appamāde ānisaṃse pakāsetuṃ, ``tvaṃ mama puttassa ^a^P1.0262^ea^  santike javacchinno dubbalasso viya, esa pana tava santike  sīghajavasso viyā''ti vatvā imaṃ gāthamāha -- </p>
              <p>[03] 29^b^.^eb^ </p>
              <p>[21] ``appamatto ^a^V1.0149^ea^ ^a^M1.0167^ea^ pamattesu, suttesu bahujāgaro. </p>
              <p>[22] abalassaṃva sīghasso, hitvā yāti sumedhaso''ti..</p>
              <p>[03] tattha ^b^appamatto^eb^ti sativepullappattatāya appamādasampanne  khīṇāsavo. ^b^pamattesū^eb^ti sativosagge ṭhitesu sattesu.  ^b^suttesū^eb^ti satijāgariyābhāvena sabbiriyāpathesu niddāyantesu.  ^b^bahujāgaro^eb^ti mahante sativepulle jāgariye ṭhito.  ^b^abalassaṃvā^eb^ti kuṇṭhapādaṃ chinnajavaṃ dubbalassaṃ sīghajavo  sindhavājānīyo viya. ^b^sumedhaso^eb^ti uttamapañño. tathārūpaṃ  puggalaṃ āgamenapi adhigamenapi ^b^hitvā yāti^eb^.  mandapaññasmiñhi ekaṃ suttaṃ gahetuṃ vāyamanteyeva sumedhaso ekaṃ vaggaṃ  gaṇhāti, evaṃ tāva āgamena hitvā yāti. mandapaññe pana  rattiṭṭhānadivāṭṭhānāni kātuṃ vāyamanteyeva kammaṭṭhānaṃ uggahetvā  sajjhāyanteyeva ca sumedhaso pubbabhāgepi parena kataṃ rattiṭṭhānaṃ vā  divāṭṭhānaṃ vā pavisitvā kammaṭṭhānaṃ sammasanto sabbakilese khepetvā  neva lokuttaradhamme hatthagate ^a^P1.0263^ea^ karoti, evaṃ  adhigamenapi hitvā yāti. vaṭṭe pana naṃ hitvā chaḍḍetvā vaṭṭato  nissaranto yātiyevāti.</p>
              <p>[03] gāthāpariyosāne bahū sotāpattiphalādīni pāpuṇiṃsūti. </p>
              <p>[06] pamattāpamattadvesahāyakavatthu chaṭṭhaṃ. </p>
            </h4>
          </h3>
          <h3>
            <h3n> 7. maghavatthu</h3n>
            <h4>
              <h4n> </h4n>
              <p>[03] ^b^appamādena maghavā^eb^ti imaṃ dhammadesanaṃ satthā vesāliyaṃ  upanissāya kūṭāgārasālāyaṃ viharanto sakkaṃ devarājānaṃ ārabbha  kathesi.</p>
              <p>[03] vesāliyañhi mahāli nāma licchavī vasati, so tathāgatassa  ^b^sakkapañhasuttantadesanaṃ^eb^ (dī0 ni0 2.344 ādayo) sutvā  ``sammāsambuddho sakkasampattiṃ mahatiṃ katvā kathesi, `disvā nu kho  kathesi, udāhu adisvā. jānāti nu kho sakkaṃ, udāhu no'ti  pucchissāmi na''nti cintesi. atha kho, mahāli, licchavī yena  bhagavā tenupasaṅkami, upasaṅkamitvā bhagavantaṃ abhivādetvā ekamantaṃ  nisīdi, ekamantaṃ nisinno kho, mahāli, licchavī bhagavantaṃ  etadavoca -- ``diṭṭho ^a^M1.0168^ea^ kho, bhante, bhagavatā sakko devānamindo''ti?  ``diṭṭho kho me ^a^P1.0264^ea^, mahāli, sakko  devānamindo''ti. ``so hi nuna, bhante, sakkapatirūpako  bhavissati ^a^V1.0150^ea^. duddaso hi, bhante, sakko devānamindo''ti.  ``sakkañca khvāhaṃ, mahāli, pajānāmi sakkakaraṇe ca dhamme, yesaṃ  dhammānaṃ samādinnattā sakko sakkattaṃ ajjhagā, tañca pajānāmi''.</p>
              <p>[03] sakko, mahāli, devānamindo pubbe manussabhūto samāno magho  nāma māṇavo ahosi, tasmā ``maghavā''ti vuccati.</p>
              <p>[03] sakko, mahāli, devānamindo pubbe manussabhūto samāno pure  dānaṃ adāsi, tasmā ``purindado''ti vuccati.</p>
              <p>[03] sakko, mahāli, devānamindo pubbe manussabhūto samāno sakkaccaṃ  dānaṃ adāsi, tasmā ``sakko''ti vuccati.</p>
              <p>[03] sakko, mahāli, devānamindo pubbe manussabhūto samāno āvasathaṃ  adāsi, tasmā ``vāsavo''ti vuccati.</p>
              <p>[03] sakko, mahāli, devānamindo sahassampi atthaṃ muhuttena cinteti,  tasmā ``sahassakkho''ti vuccati.</p>
              <p>[03] sakkassa, mahāli, devānamindassa sujā nāma asurakaññā,  pajāpati, tasmā ``sujampatī''ti vuccati.</p>
              <p>[03] sakko, mahāli, devānamindo devānaṃ tāvatiṃsānaṃ  issariyādhipaccaṃ rajjaṃ kāreti, tasmā ``devānamindo''ti vuccati.</p>
              <p>[03] sakkassa, mahāli, devānamindassa pubbe manussabhūtassa satta  vatapadāni samattāni samādinnāni ahesuṃ, yesaṃ samādinnattā sakko  sakkattaṃ ^a^P1.0265^ea^ ajjhagā. katamāni satta vatapadāni?  yāvajīvaṃ mātāpettibharo assaṃ, yāvajīvaṃ kule jeṭṭhāpacāyī assaṃ,  yāvajīvaṃ saṇhavāco assaṃ, yāvajīvaṃ apisuṇavāco assaṃ, yāvajīvaṃ  vigatamalamaccherena cetasā agāraṃ ajjhāvaseyyaṃ, muttacāgo payatapāṇi  vosaggarato yācayogo dānasaṃvibhāgarato assaṃ. yāvajīvaṃ ^a^V1.0151^ea^ saccavāco  assaṃ, yāvajīvaṃ akkodhano assaṃ, ``sacepi me kodho uppajjeyya,  khippameva na paṭivineyya''nti. sakkassa, mahāli, devānamindassa  pubbe manussabhūtassa imāni ^a^M1.0169^ea^ satta vatapadāni samattāni samādinnāni  ahesuṃ, yesaṃ samādinnattā sakko sakkattaṃ ajjhagāti. </p>
              <p>[21] ``mātāpettibharaṃ jantuṃ, kule jeṭṭhāpacāyinaṃ. </p>
              <p>[22] saṇhaṃ sakhilasambhāsaṃ, pesuṇeyyappahāyinaṃ.. </p>
              <p>[21] ``maccheravinaye yuttaṃ, saccaṃ kodhābhibhuṃ naraṃ. </p>
              <p>[22] taṃ ve devā tāvatiṃsā, āhu sappuriso itī''ti..  (saṃ0 ni0  1.257) -- </p>
              <p>[25] idaṃ, mahāli, sakkena maghamāṇavakāle katakammanti vatvā  puna tena ``kathaṃ, bhante, maghamāṇavo paṭipajjī''ti? tassa paṭipattiṃ  vitthārato sotukāmena puṭṭho ``tena hi, mahāli, suṇāhī''ti vatvā  atītaṃ āhari --</p>
              <p>[03] atīte magadharaṭṭhe macalagāme magho nāma māṇavo ^a^P1.0266^ea^  gāmakammakaraṇaṭṭhānaṃ gantvā attano ṭhitaṭṭhānaṃ pādantena paṃsuṃ  viyūhitvā ramaṇīyaṃ katvā aṭṭhāsi. aparo taṃ bāhunā paharitvā tato  apanetvā sayaṃ tattha aṭṭhāsi. so tassa akujjhitvāva aññaṃ ṭhānaṃ  ramaṇīyaṃ katvā ṭhito. tatopi naṃ añño āgantvā bāhunā paharitvā  apanetvā sayaṃ aṭṭhāsi. so tassapi akujjhitvāva aññaṃ ṭhānaṃ  ramaṇīyaṃ katvā ṭhito, iti taṃ gehato nikkhantā nikkhantā purisā  bāhunā paharitvā ṭhitaṭhitaṭṭhānato apanesuṃ. so ``sabbepete maṃ  nissāya sukhitā jātā, iminā kammena mayhaṃ sukhadāyakena  puññakammena bhavitabba''nti cintetvā, punadivase kudālaṃ ādāya  khalamaṇḍalamattaṃ ṭhānaṃ ramaṇīyaṃ akāsi. sabbe gantvā tattheva aṭṭhaṃsu.  atha nesaṃ sītasamaye aggiṃ katvā adāsi, gimhakāle udakaṃ.  tato ``ramaṇīyaṃ ṭhānaṃ nāma sabbesaṃ piyaṃ, kassaci appiyaṃ nāma  natthi, ito paṭṭhāya mayā maggaṃ samaṃ karontena vicarituṃ vaṭṭatī''ti  cintetvā, pātova nikkhamitvā, maggaṃ samaṃ karonto chinditvā,  haritabbayuttakā rukkhasākhā haranto vicarati. atha naṃ aparo  disvā āha -- ``samma, kiṃ karosī''ti? ``mayhaṃ saggagāminaṃ  maggaṃ karomi, sammā''ti. ``tena hi ahampi te sahāyo homī''ti.  ``hohi, samma, saggo nāma bahūnampi manāpo sukhabahulo''ti.  tato paṭṭhāya dve janā ^a^V1.0152^ea^ ahesuṃ. te disvā ^a^P1.0267^ea^ tatheva  pucchitvā ca sutvā ca aparopi ^a^M1.0170^ea^ tesaṃ sahāyo jāto, evaṃ aparopi  aparopīti sabbepi tettiṃsa janā jātā. te sabbepi kudālādihatthā  maggaṃ samaṃ karontā ekayojanadviyojanamattaṭṭhānaṃ gacchanti.</p>
              <p>[03] te disvā gāmabhojako cintesi -- ``ime manussā ayoge  yuttā, sace ime araññato macchamaṃsādīni vā āhareyyuṃ. suraṃ vā  katvā piveyyuṃ, aññaṃ vā tādisaṃ kammaṃ kareyyuṃ, ahampi kiñci  kiñci labheyya''nti. atha ne pakkosāpetvā pucchi -- ``kiṃ  karontā vicarathā''ti? ``saggamaggaṃ, sāmī''ti. ``gharāvāsaṃ  vasantehi nāma evaṃ kātuṃ na vaṭṭati, araññato macchamaṃsādīni  āharituṃ, suraṃ katvā pātuṃ, nānappakāre ca kammante kātuṃ vaṭṭatī''ti.  te tassa vacanaṃ paṭikkhipiṃsu, evaṃ punappunaṃ vuccamānāpi  paṭikkhipiṃsuyeva. so kujjhitvā ``nāsessāmi ne''ti rañño  santikaṃ gantvā, ``core te, deva, vaggabandhanena vicarante  passāmī''ti vatvā, ``gaccha, te gahetvā ānehī''ti vutte tathā katvā  sabbe te bandhitvā ānetvā rañño dassesi. rājā avīmaṃsitvāva  ``hatthinā maddāpethā''ti āṇāpesi. magho sesānaṃ ovādamadāsi  -- ``sammā, ṭhapetvā mettaṃ añño amhākaṃ avassayo natthi, tumhe  katthaci kopaṃ akatvā raññe ca gāmabhojake ca maddanahatthimhi ca  attani ca mettacittena samacittāva hothā''ti. te tathā kariṃsu.  atha nesaṃ mettānubhāvena hatthī uppasaṅkamitumpi na visahi. rājā  tamatthaṃ sutvā bahū ^a^P1.0268^ea^ manusse disvā maddituṃ na  visahissati? ``gacchatha, ne kilañjena paṭicchādetvā maddāpethā''ti  āha. te kilañjena paṭicchādetvā maddituṃ pesiyamānopi hatthī  dūratova paṭikkami.</p>
              <p>[03] rājā taṃ pavattiṃ sutvā ``kāraṇenettha bhavitabba''nti te  pakkosāpetvā pucchi -- ``tātā, maṃ nissāya tumhe kiṃ na  labhathā''ti? ``kiṃ nāmetaṃ, devā''ti? ``tumhe kira  vaggabandhanena corā hutvā araññe vicarathā''ti? ``ko evamāha,  devā''ti? ``gāmabhojako, tātā''ti. ``na mayaṃ, deva, corā,  mayaṃ pana attano saggamaggaṃ sodhentā idañcidañca karoma,  gāmabhojako amhe akusalakiriyāya niyojetvā attano vacanaṃ  akaronte nāsetukāmo kujjhitvā evamāhā''ti. atha rājā tesaṃ  kathaṃ sutvā somanassappatto hutvā, ``tātā, ayaṃ tiracchāno tumhākaṃ  ^a^M1.0171^ea^ guṇe jānāti, ahaṃ manussabhūto jānituṃ nāsakkhiṃ, khamatha me''ti.  evañca pana vatvā saputtadāraṃ gāmabhojakaṃ tesaṃ dāsaṃ, hatthiṃ  ārohaniyaṃ, tañca gāmaṃ yathāsukhaṃ paribhogaṃ katvā adāsi. te  ``idheva no katapuññassānisaṃso diṭṭho''ti bhiyyosomattāya  pasannamānasā hutvā taṃ hatthiṃ vārena vārena abhiruyha gacchantā  mantayiṃsu ^a^V1.0153^ea^ ``idāni amhehi ^a^P1.0269^ea^ atirekataraṃ puññaṃ  kātabbaṃ, kiṃ karoma? catumahāpathe thāvaraṃ katvā mahājanassa  vissamanasālaṃ karissāmā''ti. te vaḍḍhakiṃ pakkosāpetvā sālaṃ  paṭṭhapesuṃ. mātugāmesu pana vigatacchandatāya tassā sālāya mātugāmānaṃ  pattiṃ nādaṃsu.</p>
              <p>[03] maghassa pana gehe nandā, cittā, sudhammā, sujāti catasso  itthiyo honti. tāsu ^b^sudhammā^eb^ vaḍḍhakinā saddhiṃ ekato  hutvā, ``bhātika, imissā sālāya maṃ jeṭṭhikaṃ karohī''ti vatvā  lañjaṃ adāsi. so ``sādhū''ti sampaṭicchitvā paṭhamameva  kaṇṇikatthāya rukkhaṃ sukkhāpetvā tacchetvā vijjhitvā kaṇṇikaṃ  niṭṭhāpetvā, ``sudhammā nāma ayaṃ sālā''ti akkharāni chinditvā  vatthena paliveṭhetvā ṭhapesi. atha ne vaḍḍhakī sālaṃ niṭṭhāpetvā  kaṇṇikāropanadivase ``aho, ayyā, ekaṃ karaṇīyaṃ na sarimhā''ti  āha. ``kiṃ nāma, bho''ti? ``kaṇṇika''nti. ``hotu taṃ  āharissāmā''ti. ``idāni chinnarukkhena kātuṃ na sakkā, pubbeyeva  taṃ chinditvā tacchetvā vijjhitvā ṭhapitakaṇṇikā laddhuṃ vaṭṭatī''ti.  ``idāni kiṃ kātabba''nti? ``sace kassaci gehe niṭṭhāpetvā  ṭhapitā vikkāyikakaṇṇikā ^a^P1.0270^ea^ atthi, sā  pariyesitabbā''ti. te pariyesantā sudhammāya gehe disvā sahassaṃ  datvāpi mūlena na labhiṃsu. ``sace maṃ sālāya pattiṃ karotha,  dassāmī''ti vutte pana ``mayaṃ mātugāmānaṃ pattiṃ na dammā''ti āhaṃsu.</p>
              <p>[03] atha ne vaḍḍhakī āha -- ``ayyā, tumhe kiṃ kathetha, ṭhapetvā  brahmalokaṃ aññaṃ mātugāmarahitaṭṭhānaṃ nāma natthi, gaṇhatha kaṇṇikaṃ.  evaṃ sante amhākaṃ kammaṃ niṭṭhaṃ gamissatī''ti. te ``sādhū''ti  kaṇṇikaṃ gahetvā sālaṃ niṭṭhāpetvā tidhā vibhajiṃsu. ekasmiṃ koṭṭhāse  issarānaṃ vasanaṭṭhānaṃ kariṃsu, ekasmiṃ duggatānaṃ, ekasmiṃ gilānānaṃ.  tettiṃsa janā tettiṃsa phalakāni paññapetvā hatthissa saññaṃ adaṃsu --  ``āgantuko āgantvā yassa atthataphalake nisīdati, taṃ gahetvā  phalakasāmikasseva ^a^M1.0172^ea^ gehe patiṭṭhapehi, tassa  pādaparikammapiṭṭhiparikammapānīyakhādanīyabhojanīyasayanāni sabbāni  phalakasāmikasseva bhāro bhavissatī''ti. hatthī āgatāgataṃ gahetvā  phalakasāmikasseva gharaṃ neti. so tassa taṃ divasaṃ kattabbaṃ karoti.  magho sālāya avidūre koviḷārarukkhaṃ ropetvā tassa mūle  pāsāṇaphalakaṃ atthari. sālaṃ paviṭṭhapaviṭṭhā janā kaṇṇikaṃ oloketvā  akkharāni vācetvā, ``sudhammā nāmesā sālā''ti vadanti.  tettiṃsajanānaṃ nāmaṃ na paññāyati. ^b^nandā^eb^ cintesi -- ``ime  sālaṃ karontā amhe apattikā kariṃsu, sudhammā ^a^P1.0271^ea^  pana attano byattatāya kaṇṇikaṃ katvā pattikā jātā, mayāpi kiñci  kātuṃ vaṭṭati, kiṃ nu kho karissāmī''ti? athassā etadahosi   ^a^V1.0154^ea^ -- ``sālaṃ āgatāgatānaṃ pānīyañceva nhānodakañca laddhuṃ vaṭṭati,  pokkharaṇiṃ khaṇāpessāmī''ti. sā pokkharaṇiṃ kāresi.  ^b^cittā^eb^ cintesi -- ``sudhammāya kaṇṇikā dinnā, nandāya  pokkharaṇī kāritā, mayāpi kiñci kātuṃ vaṭṭati, kiṃ nu kho  karissāmī''ti? athassā etadahosi -- ``sālaṃ āgatāgatehi  pānīyaṃ pivitvā nhatvā gamanakālepi mālaṃ pilandhitvā gantuṃ vaṭṭati,  pupphārāmaṃ kārāpessāmī''ti. sā ramaṇīyaṃ pupphārāmaṃ kāresi.  yebhuyyena tasmiṃ ārāme ``asuko nāma pupphūpagaphalūpagarukkho  natthī''ti nāhosi.</p>
              <p>[03] ^b^sujā^eb^ pana ``ahaṃ maghassa mātuladhītā ceva  pādaparicārikā ca, etena kataṃ kammaṃ mayhameva, mayā kataṃ  etassevā''ti cintetvā, kiñci akatvā attabhāvameva maṇḍayamānā  kālaṃ vītināmesi. maghopi mātāpitūpaṭṭhānaṃ kule jeṭṭhāpacāyanakammaṃ  saccavācaṃ apharusavācaṃ api, suṇavācaṃ maccheravinayaṃ akkodhananti  imāni satta vatapadāni pūretvā -- </p>
              <p>[21] ``mātāpettibharaṃ ^a^P1.0272^ea^ jantuṃ, kule  jeṭṭhāpacāyinaṃ. </p>
              <p>[22] saṇhaṃ sakhilasambhāsaṃ, pesuṇeyyappahāyinaṃ.. </p>
              <p>[21] ``maccheravinaye yuttaṃ, saccaṃ kodhābhibhuṃ naraṃ. </p>
              <p>[22] taṃ ve devā tāvatiṃsā, āhu `sappuriso'itī''ti..  (saṃ0 ni0  1.257) -- </p>
              <p>[25] evaṃ pasaṃsiyabhāvaṃ āpajjitvā jīvitapariyosāne  tāvatiṃsabhavane sakko devarājā hutvā nibbatti, tepissa sahāyakā  tattheva ^a^M1.0173^ea^ nibbattiṃsu, vaḍḍhakī vissakammadevaputto hutvā nibbatti.  tadā tāvatiṃsabhavane asurā vasanti. te ``abhinavā devaputtā  nibbattā''ti dibbapānaṃ sajjayiṃsu. sakko attano parisāya kassaci  apivanatthāya saññamadāsi. asurā dibbapānaṃ pivitvā majjiṃsu.  sakko ``kiṃ me imehi sādhāraṇena rajjenā''ti attano parisāya  saññaṃ datvā te pādesu gāhāpetvā mahāsamudde khipāpesi. te avaṃsirā  samudde patiṃsu. atha nesaṃ puññānubhāvena sineruno heṭṭhimatale  asuravimānaṃ nāma nibbatti, cittapāṭali nāma nibbatti.</p>
              <p>[03] devāsurasaṅgāme pana asuresu parājitesu dasayojanasahassaṃ  tāvatiṃsadevanagaraṃ nāma nibbatti. tassa pana nagarassa  pācīnapacchimadvārānaṃ antarā dasayojanasahassaṃ hoti, tathā  dakkhiṇuttaradvārānaṃ. taṃ kho pana nagaraṃ dvārasahassayuttaṃ ahosi  ārāmapokkharaṇipaṭimaṇḍitaṃ. tassa ^a^V1.0155^ea^ majjhe sālāya ^a^P1.0273^ea^  nissandena tiyojanasatubbedhehi dhajehi paṭimaṇḍito  sattaratanamayo sattayojanasatubbedho vejayanto nāma pāsādo uggañchi.  suvaṇṇayaṭṭhīsu maṇidhajā ahesuṃ, maṇiyaṭṭhīsu suvaṇṇadhajā;  pavāḷayaṭṭhīsu muttadhajā, muttayaṭṭhīsu pavāḷadhajā; sattaratanamayāsu yaṭṭhīsu  sattaratanadhajā, majjhe ṭhito dhajo tiyojanasatubbedho ahosi. iti  sālāya nissandena yojanasahassubbedho pāsādo sattaratanamayova hutvā  nibbatti, koviḷārarukkhassa nissandena samantā  tiyojanasataparimaṇḍalo pāricchattako nibbatti, pāsāṇaphalakassa  nissandena pāricchattakamūle dīghato saṭṭhiyojanā puthulato  paṇṇāsayojanā bahalato pañcadasayojanā jayasumanarattakambalavaṇṇā  paṇḍukambalasilā nibbatti. tattha nisinnakāle upaḍḍhakāyo  pavisati, uṭṭhitakāle ūnaṃ paripūrati.</p>
              <p>[03] hatthī pana erāvaṇo nāma devaputto hutvā nibbatti.  devalokasmiñhi tiracchānagatā na honti. tasmā so  uyyānakīḷāya nikkhamanakāle attabhāvaṃ vijahitvā  diyaḍḍhayojanasatiko erāvaṇo nāma hatthī ahosi. so  tettiṃsajanānaṃ atthāya tettiṃsa kumbhe māpesi ^a^M1.0174^ea^ āvaṭṭena  tigāvutāḍḍhayojanappamāṇe, sabbesaṃ majjhe sakkassa atthāya sudassanaṃ  nāma tiṃsayojanikaṃ kumbhaṃ māpesi. tassa upari dvādasayojaniko  ratanamaṇḍapo ^a^P1.0274^ea^ hoti. tattha antarantarā  sattaratanamayā yojanubbedhā dhajā uṭṭhahanti. pariyante  kiṅkiṇikajālaṃ olambati. yassa mandavāteritassa  pañcaṅgikatūriyasaddasaṃmisso dibbagītasaddo viya ravo niccharati.  maṇḍapamajjhe sakkassatthāya yojaniko maṇipallaṅko paññatto hoti,  tattha sakko nisīdi. tettiṃsa devaputtā attano kumbhe ratanapallaṅke  nisīdiṃsu. tettiṃsāya kumbhānaṃ ekekasmiṃ kumbhe satta satta dante  māpesi. tesu ekeko paṇṇāsayojanāyāmo, ekekasmiñcettha dante  satta satta pokkharaṇiyo honti, ekekāya pokkharaṇiyā satta satta  paduminīgacchāni, ekekasmiṃ gacche satta satta pupphāni honti,  ekekasmiṃ pupphe satta satta pattāni, ekekasmiṃ patte satta satta  devadhītaro naccanti. evaṃ samantā paṇṇāsayojanaṭhānesu  hatthidantesuyeva naṭasamajjā honti. evaṃ mahantaṃ yasaṃ anubhavanto  sakko devarājā vicarati.</p>
              <p>[03] sudhammāpi kālaṃ katvā gantvā tattheva nibbatti. tassā  sudhammā nāma nava yojanasatikā devasabhā nibbatti. tato  ramaṇīyataraṃ kira aññaṃ ṭhānaṃ nāma natthi ^a^P1.0275^ea^,  māsassa aṭṭha divase dhammassavanaṃ tattheva hoti. yāvajjatanā  aññataraṃ ramaṇīyaṃ ṭhānaṃ disvā, ``sudhammā devasabhā viyā''ti  vadanti. nandāpi kālaṃ katvā gantvā tattheva nibbatti, tassā  pañcayojanasatikā nandā nāma pokkharaṇī nibbatti. cittāpi kālaṃ  katvā gantvā tattheva nibbatti ^a^V1.0156^ea^, tassāpi pañcayojanasatikaṃ  cittalatāvanaṃ nāma nibbatti, tattha uppannapubbanimitte devaputte netvā  mohayamānā vicaranti. sujā pana kālaṃ katvā ekissā  girikandarāya ekā bakasakuṇikā hutvā nibbatti. sakko attano  paricārikā olokento ``sudhammā idheva nibbattā, tathā nandā ca  cittā ca, sujā nu kho kuhiṃ nibbattā''ti cintento taṃ tattha  nibbattaṃ disvā, ``bālā kiñci puññaṃ akatvā idāni  tiracchānayoniyaṃ nibbattā, idāni pana taṃ puññaṃ kāretvā idhānetuṃ  vaṭṭatī''ti attabhāvaṃ vijahitvā aññātakavesena tassā ^a^M1.0175^ea^ santikaṃ  gantvā, ``kiṃ karontī idha vicarasī''ti pucchi. ``ko pana tvaṃ,  sāmī''ti? ``ahaṃ te sāmiko magho''ti. ``kuhiṃ nibbattosi,  sāmī''ti? ``ahaṃ tāvatiṃsadevaloke nibbatto''. ``tava  sahāyikānaṃ pana nibbattaṭṭhānaṃ jānāsī''ti? ``na jānāmi,  sāmī''ti. ``tāpi mameva santike nibbattā, passissasi tā  sahāyikā''ti. ``kathāhaṃ tattha gamissāmī''ti? sakko ``ahaṃ taṃ  tattha nessāmī''ti vatvā hatthatale ṭhapetvā devalokaṃ netvā nandāya  pokkharaṇiyā tīre vissajjetvā itarāsaṃ tissannaṃ ārocesi --  ``tumhākaṃ sahāyikaṃ sujaṃ passissathā''ti. ``kuhiṃ sā, devā''ti  ^a^P1.0276^ea^? ``nandāya pokkharaṇiyā tīre ṭhitā''ti āha.  tā tissopi gantvā, ``aho ayyāya evarūpaṃ attabhāvamaṇḍanassa  phalaṃ, idānissā tuṇḍaṃ passatha, pāde passatha, jaṅghā passatha, sobhati  vatassā attabhāvo''ti keḷiṃ katvā pakkamiṃsu. </p>
              <p>[01] puna sakko tassā santikaṃ gantvā, ``diṭṭhā te  sahāyikā''ti vatvā ``diṭṭhā maṃ uppaṇḍetvā gatā, tattheva maṃ  nehī''ti vutte taṃ tattheva netvā udake vissajjetvā, ``diṭṭhā te tāsaṃ  sampattī''ti pucchi. ``diṭṭhā, devā''ti? ``tayāpi tattha  nibbattanūpāyaṃ kātuṃ vaṭṭatī''ti. ``kiṃ karomi, devā''ti?  ``mayā dinnaṃ ovādaṃ rakkhissasī''ti. ``rakkhissāmi, devā''ti.  athassā pañca sīlāni datvā, ``appamattā rakkhāhī''ti vatvā  pakkāmi. sā tato paṭṭhāya sayaṃmatamacchakeyeva pariyesitvā khādati.  sakko katipāhaccayena tassā vīmaṃsanatthāya gantvā, vālukāpiṭṭhe  matamacchako viya hutvā uttāno nipajji. sā taṃ disvā  ``matamacchako''ti saññāya aggahesi. maccho gilanakāle naṅguṭṭhaṃ  cālesi. sā ``sajīvamacchako''ti udake vissajjesi. so thokaṃ  vītināmetvā puna tassā purato uttāno hutvā nipajji. puna sā  ``matamacchako''ti saññāya gahetvā gilanakāle agganaṅguṭṭhaṃ cālesi.  taṃ disvā ``sajīvamaccho''ti vissajjesi. evaṃ tikkhattuṃ  vīmaṃsitvā ``sādhukaṃ sīlaṃ rakkhatī''ti attānaṃ jānāpetvā ``ahaṃ  tava vīmaṃsanatthāya āgato, sādhukaṃ sīlaṃ rakkhasi, evaṃ rakkhamānā  ^a^P1.0277^ea^ na cirasseva mama santike nibbattissasi,  appamattā hohī''ti vatvā pakkāmi.</p>
              <p>[03] sā ^a^V1.0157^ea^ ^a^M1.0176^ea^ tato paṭṭhāya pana sayaṃmatamacchaṃ labhati vā, na vā.  alabhamānā katipāhaccayeneva sussitvā kālaṃ katvā tassa sīlassa  phalena bārāṇasiyaṃ kumbhakārassa dhītā hutvā nibbatti. athassā  pannarasasoḷasavassuddesikakāle sakko ``kuhiṃ nu kho sā  nibbattā''ti āvajjento disvā, ``idāni mayā tattha gantuṃ  vaṭṭatī''ti eḷālukavaṇṇena paññāyamānehi sattahi ratanehi yānakaṃ  pūretvā taṃ pājento bārāṇasiṃ pavisitvā, ``ammatātā, eḷālukāni  gaṇhatha gaṇhathā''ti ugghosento vīthiṃ paṭipajji. muggamāsādīni  gahetvā āgate pana ``mūlena na demī''ti vatvā, ``kathaṃ desī''ti  vutte, ``sīlarakkhikāya itthiyā dammī''ti āha. ``sīlaṃ nāma,  sāmi, kīdisaṃ, kiṃ kāḷaṃ, udāhu nīlādivaṇṇa''nti? ``tumhe  `sīlaṃ kīdisa'ntipi na jānātha, kimeva naṃ rakkhissatha,  sīlarakkhikāya pana dassāmī''ti. ``sāmi, esā kumbhakārassa  dhītā `sīlaṃ rakkhāmī'ti vicarati, etissā dehī''ti. sāpi naṃ  ``tena hi mayhaṃ dehi, sāmī''ti āha. ``kāsi tva''nti?  ``ahaṃ avijahitapañcasīlā''ti. ``tuyhamevetāni ^a^P1.0278^ea^  mayā ānītānī''ti yānakaṃ pājento tassā gharaṃ gantvā  aññehi anāhariyaṃ katvā eḷālukavaṇṇena devadattiyaṃ dhanaṃ datvā  attānaṃ jānāpetvā, ``idaṃ te jīvitavuttiyā dhanaṃ, pañcasīlāni  akhaṇḍādīni katvā rakkhāhī''ti vatvā pakkāmi.</p>
              <p>[03] sāpi tato cavitvā asurabhavane asurajeṭṭhakassa dhītā hutvā  sakkassa verighare nibbatti. dvīsu pana attabhāvesu sīlassa  surakkhitattā abhirūpā ahosi suvaṇṇavaṇṇā asādhāraṇāya  rūpasiriyā samannāgatā. vepacittiasurindo āgatāgatānaṃ asurānaṃ  ``tumhe mama dhītu anucchavikā na hothā''ti taṃ kassaci adatvā,  ``mama dhītā attanāva attano anucchavikaṃ sāmikaṃ gahessatī''ti  asurabalaṃ sannipātāpetvā, ``tuyhaṃ anucchavikaṃ sāmikaṃ gaṇhā''ti  tassā, hatthe pupphadāmaṃ adāsi. tasmiṃ khaṇe sakko tassā  nibbattaṭṭhānaṃ olokento taṃ pavattiṃ ñatvā, ``idāni mayā gantvā taṃ  ānetuṃ vaṭṭatī''ti mahallakāsuravaṇṇaṃ nimminitvā gantvā  parisapariyante aṭṭhāsi. sāpi ito cito ca olokentī taṃ  diṭṭhamattāva pubbasannivāsavasena uppannena pemena mahogheneva  ajjhotthaṭahadayā hutvā, ``eso me sāmiko''ti tassa upari  pupphadāmaṃ khipi ^a^M1.0177^ea^. asurā ``amhākaṃ rājā ettakaṃ kālaṃ dhītu  anucchavikaṃ alabhitvā idāni labhi, ayamevassa dhītu pitāmahato  mahallako anucchaviko''ti lajjamānā ^a^P1.0279^ea^ apakkamiṃsu.  sakkopi taṃ hatthe gahetvā ``sakkohamasmī''ti naditvā ākāse  pakkhandi. asurā ``vañcitamhā jarasakkenā''ti taṃ anubandhiṃsu.  mātali, saṅgāhako vejayantarathaṃ āharitvā antarāmagge aṭṭhāsi.  sakko taṃ tattha āropetvā devanagarābhimukho pāyāsi. athassa  sippalivanaṃ sampattakāle rathasaddaṃ sutvā bhītā garuḷapotakā ^a^V1.0158^ea^ viraviṃsu.  tesaṃ saddaṃ sutvā sakko mātaliṃ pucchi -- ``ke ete viravantī''ti?  ``garuḷapotakā, devā''ti. ``kiṃ kāraṇā''ti? ``rathasaddaṃ  sutvā maraṇabhayenā''ti. ``maṃ ekaṃ nissāya ettako dijo  rathavegena vicuṇṇito mā nassi, nivattehi ratha''nti. sopi  sindhavasahassassa daṇḍakasaññaṃ datvā rathaṃ nivattesi. taṃ disvā  asurā ``jarasakko asurapurato paṭṭhāya palāyanto idāni rathaṃ  nivattesi, addhā tena upatthambho laddho bhavissatī''ti nivattetvā  āgamanamaggeneva asurapuraṃ pavisitvā puna sīsaṃ na ukkhipiṃsu.</p>
              <p>[03] sakkopi sujaṃ asurakaññaṃ devanagaraṃ netvā aḍḍhateyyānaṃ  accharākoṭīnaṃ jeṭṭhikaṭṭhāne ṭhapesi. sā sakkaṃ varaṃ yāci --  ``mahārāja, mama imasmiṃ devaloke mātāpitaro vā bhātikabhaginiyo  vā natthi, yattha yattha gacchasi, tattha tattha maṃ gahetvāva ^a^P1.0280^ea^  gaccheyyāsī''ti. so ``sādhū''ti tassā paṭiññaṃ  adāsi. tato paṭṭhāya cittapāṭaliyā pupphitāya asurā ``amhākaṃ  nibbattaṭṭhāne dibbapāricchattakassa pupphanakālo''ti yuddhatthāya saggaṃ  abhiruhanti. sakko heṭṭhāsamudde nāgānaṃ ārakkhaṃ adāsi, tato  supaṇṇānaṃ, tato kumbhaṇḍānaṃ, tato yakkhānaṃ. tato catunnaṃ  mahārājānaṃ. sabbūpari pana upaddavanivattanatthāya devanagaradvāresu  vajirahatthā indapaṭimā ṭhapesi. asurā nāgādayo jinitvā  āgatāpi indapaṭimā dūrato disvā ``sakko nikkhanto''ti  palāyanti. evaṃ, mahāli, magho māṇavo appamādapaṭipadaṃ paṭipajji.  evaṃ appamatto panesa evarūpaṃ issariyaṃ patvā dvīsu devalokesu  rajjaṃ kāresi. appamādo nāmesa buddhādīhi pasattho. appamādañhi  nissāya sabbesampi lokiyalokuttarānaṃ visesānaṃ adhigamo hotīti  vatvā imaṃ gāthamāha -- </p>
              <p>[03] 30^b^.^eb^ </p>
              <p>[21] ``appamādena ^a^M1.0178^ea^ maghavā, devānaṃ seṭṭhataṃ gato. </p>
              <p>[22] appamādaṃ pasaṃsanti, pamādo garahito sadā''ti..</p>
              <p>[03] tattha ^b^appamādenā^eb^ti macalagāme bhūmippadesasodhanaṃ ādiṃ  katvā katena appamādena. ^b^maghavā^eb^ti idāni  ``maghavā''tipaññāto magho māṇavo dvinnaṃ devalokānaṃ rājabhāvena  ^b^devānaṃ seṭṭhataṃ gato. pasaṃsantī^eb^ti buddhādayo paṇḍitā  appamādameva thomenti ^a^P1.0281^ea^ vaṇṇayanti. kiṃ kāraṇā?  sabbesaṃ lokiyalokuttarānaṃ visesānaṃ paṭilābhakāraṇattā.  ^b^pamādo garahito sadā^eb^ti pamādo pana tehi ariyehi niccaṃ  garahito nindito. kiṃ kāraṇā? sabbavipattīnaṃ mūlabhāvato.  manussadobhaggaṃ vā hi apāyuppatti vā sabbā pamādamūlikāyevāti.</p>
              <p>[03] gāthāpariyosāne ^a^V1.0159^ea^ mahāli licchavī sotāpattiphale patiṭṭhahi,  sampattaparisāyapi bahū sotāpannādayo jātāti. </p>
              <p>[06] maghavatthu sattamaṃ. </p>
            </h4>
          </h3>
          <h3>
            <h3n> 8. aññatarabhikkhuvatthu</h3n>
            <h4>
              <h4n> </h4n>
              <p>[03] ^b^appamādarato bhikkhū^eb^ti imaṃ dhammadesanaṃ satthā jetavane  viharanto aññataraṃ bhikkhuṃ ārabbha kathesi.</p>
              <p>[03] so kira satthu santike yāva arahattā kammaṭṭhānaṃ kathāpetvā  araññaṃ pavisitvā ghaṭento vāyamanto arahattaṃ pattuṃ nāsakkhi. so  ``visesetvā kammaṭṭhānaṃ kathāpessāmī''ti tato nikkhamitvā satthu  santikaṃ āgacchanto antarāmagge mahantaṃ dāvaggiṃ uṭṭhitaṃ disvā vegena  ekaṃ muṇḍapabbatamatthakaṃ abhiruyha nisinno araññaṃ ^a^P1.0282^ea^  ḍayhamānaṃ aggiṃ disvā ārammaṇaṃ gaṇhi -- ``yathā ayaṃ aggi  mahantāni ca khuddakāni ca upādānāni ḍahanto gacchati, evaṃ  ariyamaggañāṇaggināpi mahantāni ca khuddakāni ca saṃyojanāni  ḍahantena gantabbaṃ bhavissatī''ti. satthā gandhakuṭiyaṃ nisinnova  tassa cittācāraṃ ñatvā, ``evameva, bhikkhu, mahantānipi khuddakānipi  upādānāni viya imesaṃ sattānaṃ abbhantare uppajjamānāni aṇuṃthūlāni  saṃyojanāni, tāni ^a^M1.0179^ea^ ñāṇagginā jhāpetvā abhabbuppattikāni kātuṃ  vaṭṭatī''ti vatvā obhāsaṃ vissajjetvā tassa bhikkhuno abhimukhe  nisinno viya paññāyamāno imaṃ obhāsagāthamāha -- </p>
              <p>[03] 31^b^.^eb^ </p>
              <p>[21] ``appamādarato bhikkhu, pamāde bhayadassi vā. </p>
              <p>[22] saṃyojanaṃ aṇuṃ thūlaṃ, ḍahaṃ aggīva gacchatī''ti..</p>
              <p>[03] tattha ^b^appamādarato^eb^ti appamāde rato abhirato, appamādena  vītināmentoti attho. ^b^pamāde bhayadassi vā^eb^ti  nirayuppattiādikaṃ pamāde bhayaṃ bhayato passanto, tāsaṃ vā uppattīnaṃ  mūlattā pamādaṃ bhayato passanto. ^b^saṃyojana^eb^nti vaṭṭadukkhena  saddhiṃ yojanaṃ bandhanaṃ pajānaṃ vaṭṭe osīdāpanasamatthaṃ dasavidhaṃ  saṃyojanaṃ. ^b^aṇuṃ thūla^eb^nti mahantañca khuddakañca. ^b^ḍahaṃ  aggīva gacchatī^eb^ti yathā ayaṃ aggī etaṃ mahantañca ^a^P1.0283^ea^  khuddakañca upādānaṃ ḍahantova gacchati. evameso  ^a^V1.0160^ea^ appamādarato bhikkhu appamādādhigatena ñāṇagginā etaṃ saṃyojanaṃ  ḍahanto abhabbuppattikaṃ karonto gacchatīti attho.</p>
              <p>[03] gāthāpariyosāne so bhikkhu yathānisinnova sabbasaṃyojanāni  jhāpetvā saha paṭisambhidāhi arahattaṃ patvā ākāsenāgantvā  tathāgatassa suvaṇṇavaṇṇaṃ sarīraṃ thometvā vaṇṇetvā vandamānova  pakkāmīti. </p>
              <p>[06] aññatarabhikkhuvatthu aṭṭhamaṃ. </p>
            </h4>
          </h3>
          <h3>
            <h3n> 9. nigamavāsitissattheravatthu</h3n>
            <h4>
              <h4n> </h4n>
              <p>[03] ^b^appamādarato^eb^ti imaṃ dhammadesanaṃ satthā jetavane viharanto  nigamavāsitissattheraṃ nāma ārabbha kathesi. </p>
              <p>[01] ekasmiñhi sāvatthito avidūre nigamagāme jātasaṃvaḍḍho  eko kulaputto satthu sāsane pabbajitvā laddhūpasampado  ``nigamavāsitissatthero nāma appiccho santuṭṭho pavivitto  āraddhavīriyo''ti paññāyi. so nibaddhaṃ ñātigāmeyeva piṇḍāya  vicarati. anāthapiṇḍikādīsu mahādānāni karontesu,  pasenadikosale asadisadānaṃ karontepi ^a^M1.0180^ea^ sāvatthiṃ nāgacchati. bhikkhū  ``ayaṃ nigamavāsitissatthero uṭṭhāya samuṭṭhāya ñātisaṃsaṭṭho viharati,  anāthapiṇḍikādīsu mahādānādīni karontesu, pasenadikosale  asadisadānaṃ karontepi neva āgacchatī''ti kathaṃ samuṭṭhāpetvā ^a^P1.0284^ea^  satthu ārocayiṃsu. satthā taṃ pakkosāpetvā, ``saccaṃ kira  tvaṃ, bhikkhu, evaṃ karosī''ti pucchitvā, ``natthi, bhante, mayhaṃ  ñātisaṃsaggo, ahaṃ ete manusse nissāya ajjhoharaṇīyamattaṃ āhāraṃ  labhāmi lūkhe vā paṇīte vā. yāpanamatte laddhe puna kiṃ  āhārapariyesanenāti na gacchāmi, ñātīhi pana me saṃsaggo nāma  natthi, bhante''ti vutte satthā pakatiyāpi tassa ajjhāsayaṃ vijānanto  -- ``sādhu sādhu, bhikkhū''ti tassa sādhukāraṃ datvā, ``anacchariyaṃ  kho panetaṃ bhikkhu, yaṃ tvaṃ mādisaṃ ācariyaṃ labhitvā appiccho  ahosi. ayañhi appicchatā nāma mama tanti, mama paveṇī''ti  vatvā bhikkhūhi yācito atītaṃ āhari -- </p>
              <p>[01] atīte himavante gaṅgātīre ekasmiṃ udumbaravane  anekasahassā suvā vasiṃsu. tatreko suvarājā ^a^V1.0161^ea^ attano  nivāsarukkhassa phalesu khīṇesu yaṃ yadeva avasiṭṭhaṃ hoti aṅkuro vā  pattaṃ vā taco vā, taṃ taṃ khāditvā gaṅgāyaṃ pānīyaṃ pivitvā  paramappiccho santuṭṭho hutvā aññattha na gacchati. tassa  appicchasantuṭṭhabhāvaguṇena sakkassa bhavanaṃ kampi. sakko āvajjamāno  taṃ disvā tassa vīmaṃsanatthaṃ attano ānubhāvena taṃ rukkhaṃ sukkhāpesi.  rukkho obhaggo khāṇumatto chiddāvachiddova hutvā vāte paharante  ākoṭito viya saddaṃ nicchārento aṭṭhāsi. tassa chiddehi cuṇṇāni  nikkhamanti. suvarājā ^a^P1.0285^ea^ tāni khāditvā gaṅgāyaṃ  pānīyaṃ pivitvā aññattha agantvā vātātapaṃ agaṇetvā  udumbarakhāṇumatthake nisīdati. sakko tassa paramappicchabhāvaṃ ñatvā,  ``mittadhammaguṇaṃ kathāpetvā varamassa datvā udumbaraṃ amataphalaṃ katvā  āgamissāmī''ti eko haṃsarājā hutvā sujaṃ asurakaññaṃ purato katvā  udumbaravanaṃ gantvā avidūre ekassa rukkhassa sākhāya nisīditvā  tena saddhiṃ kathento imaṃ gāthamāha -- </p>
              <p>[21] ``santi rukkhā haripattā, dumānekaphalā bahū. </p>
              <p>[22] kasmā nu sukkhe koḷāpe, suvassa nirato mano''ti..  (jā0 1.9.30).</p>
              <p>[03] sabbaṃ ^a^M1.0181^ea^ suvajātakaṃ navakanipāte āgatanayeneva vitthāretabbaṃ.  aṭṭhuppattiyeva hi tattha ca idha ca nānā, sesaṃ tādisameva. satthā  imaṃ dhammadesanaṃ āharitvā, ``tadā sakko ānando ahosi, suvarājā  ahamevā''ti vatvā, ``evaṃ, bhikkhave, appicchatā nāmesā mama  tanti, mama paveṇī, anacchariyā mama puttassa nigamavāsitissassa  mādisaṃ ācariyaṃ labhitvā appicchatā, bhikkhunā nāma  nigamavāsitissena viya appiccheneva bhavitabbaṃ. evarūpo hi  bhikkhu abhabbo samathavipassanādhammehi vā maggaphalehi vā  parihānāya, aññadatthu nibbānasseva santike hotī''ti vatvā imaṃ  gāthamāha -- </p>
              <p>[03] 32^b^.^eb^ </p>
              <p>[21] ``appamādarato bhikkhu, pamāde bhayadassi vā. </p>
              <p>[22] abhabbo parihānāya, nibbānasseva santike''ti..</p>
              <p>[03] tattha ^b^abhabbo parihānāyā^eb^ti so evarūpo bhikkhu  samathavipassanādhammehi vā maggaphalehi vā parihānāya ^a^P1.0286^ea^  abhabbo, nāpi pattehi parihāyati, na appattāni na  pāpuṇāti. ^b^nibbānasseva santike^eb^ti kilesaparinibbānassapi  anupādāparinibbānassāpi santikeyevāti.</p>
              <p>[03] gāthāpariyosāne ^a^V1.0162^ea^ nigamavāsitissatthero saha paṭisambhidāhi  arahattaṃ pāpuṇi. aññepi bahū sotāpannādayo ahesuṃ. mahājanassa  sātthikā dhammadesanā jātāti. </p>
              <p>[06] nigamavāsitissattheravatthu navamaṃ. </p>
              <p>[06] appamādavaggavaṇṇanā niṭṭhitā. dutiyo vaggo. </p>
            </h4>
          </h3>
        </h2>
        <h2>
          <h2n> 3. cittavaggo </h2n>
          <h3>
            <h3n> 1. meghiyattheravatthu</h3n>
            <h4>
              <h4n> </h4n>
              <p>[03] ^b^phandanaṃ^eb^ ^a^M1.0182^ea^ ^a^V1.0163^ea^ ^a^P1.0287^ea^ ^b^capalaṃ citta^eb^nti   imaṃ dhammadesanaṃ satthā cālikāya pabbate viharanto āyasmantaṃ meghiyaṃ  ārabbha kathesi.</p>
              <p>[03] tassa vatthuṃ vibhāvanatthaṃ sabbaṃ ^b^meghiyasuttantaṃ^eb^ (udā0 31)  vitthāretabbaṃ. satthā pana tīhi vitakkehi anvāsattatāya tasmiṃ  ambavane padhānaṃ anuyuñjituṃ asakkuṇitvā āgataṃ meghiyattheraṃ  āmantetvā, ``atibhāriyaṃ te, meghiya, kataṃ `āgamehi tāva, meghiya,  ekakomhi yāva aññopi koci bhikkhu āgacchatī'ti maṃ yācantaṃ  ekakaṃ pahāya gacchantena bhikkhunā nāma evaṃ cittavasikena bhavituṃ na  vaṭṭati, cittaṃ nāmetaṃ lahukaṃ, taṃ attano vase vattetuṃ vaṭṭatī''ti vatvā  imā dve gāthā abhāsi -- </p>
              <p>[03] 33^b^.^eb^ </p>
              <p>[21] ``phandanaṃ capalaṃ cittaṃ, dūrakkhaṃ dunnivārayaṃ. </p>
              <p>[22] ujuṃ karoti medhāvī, usukārova tejanaṃ.. </p>
              <p>[03] 34^b^.^eb^ </p>
              <p>[21] ``vārijova thale khitto, okamokataubbhato. </p>
              <p>[22] paripphandatidaṃ cittaṃ, māradheyyaṃ pahātave''ti..</p>
              <p>[03] tattha ^a^P1.0288^ea^ ^b^phandana^eb^nti rūpādīsu ārammaṇesu  vipphandamānaṃ. ^b^capala^eb^nti ekairiyāpathena asaṇṭhahanto  gāmadārako viya ekasmiṃ ārammaṇe asaṇṭhahanato capalaṃ.  ^b^citta^eb^nti viññāṇaṃ, bhūmivatthuārammaṇakiriyādivicittatāya  panetaṃ ``citta''nti vuttaṃ. ^b^dūrakkha^eb^nti kiṭṭhasambādhe ṭhāne  kiṭṭhakhādakagoṇaṃ viya ekekasmiṃ sappāyārammaṇeyeva duṭṭhapanato dūrakkhaṃ.  ^b^dunnivāraya^eb^nti visabhāgārammaṇaṃ gacchantaṃ paṭisedhetuṃ dukkhattā  dunnivārayaṃ. ^b^usukārova tejana^eb^nti yathā nāma usukāro  araññato ekaṃ vaṅkadaṇḍakaṃ āharitvā nittacaṃ katvā kañjiyatelena  makkhetvā aṅgārakapalle tāpetvā rukkhālake uppīḷetvā nivaṅkaṃ ujuṃ  vālavijjhanayoggaṃ karoti, katvā ca ^a^V1.0164^ea^ pana rājarājamahāmattānaṃ sippaṃ  dassetvā mahantaṃ sakkārasammānaṃ labhati, evameva ^a^M1.0183^ea^ medhāvī paṇḍito  viññū puriso phandanādisabhāvametaṃ cittaṃ dhutaṅgāraññāvāsavasena,  nittacaṃ apagataoḷārikakilesaṃ katvā saddhāsinehena temetvā  kāyikacetasikavīriyena tāpetvā samathavipassanālake uppīḷetvā ujuṃ  akuṭilaṃ nibbisevanaṃ karoti, katvā ca pana saṅkhāre sammasitvā  mahantaṃ avijjakkhandhaṃ padāletvā, ``tisso vijjā, cha abhiññā,  nava lokuttaradhamme''ti imaṃ visesaṃ hatthagatameva katvā  aggadakkhiṇeyyabhāvaṃ ^a^P1.0289^ea^ labhati.</p>
              <p>[03] ^b^vārijovā^eb^ti maccho viya, ^b^thale khitto^eb^ti hatthena vā  pādena vā jālādīnaṃ vā aññatarena thale chaḍḍito.  ^b^okamokataubbhato^eb^ti ``okapuṇṇehi cīvarehī''ti ettha  (mahāva0 306) udakaṃ okaṃ, ``okaṃ pahāya aniketasārī''ti ettha  (su0 ni0 850) ālayo, ettha ubhayampi labbhati.  ``okamokataubbhato''ti hi ettha ^b^okamokato^eb^ti  udakasaṅkhātā ālayāti ayamattho. ^b^ubbhato^eb^ti uddhaṭo.  ^b^paripphandatidaṃ citta^eb^nti yathā so udakālayato ubbhato thale  khitto maccho udakaṃ alabhanto paripphandati, evamidaṃ  pañcakāmaguṇālayābhirataṃ cittaṃ tato uddharitvā māradheyyasaṅkhātaṃ vaṭṭaṃ  pahātuṃ vipassanākammaṭṭhāne khittaṃ kāyikacetasikavīriyena  santāpiyamānaṃ paripphandati, saṇṭhātuṃ na sakkoti. evaṃ santepi dhuraṃ  anikkhipitvā medhāvī puggalo taṃ vuttanayeneva ujuṃ kammaniyaṃ  karotīti attho. aparo nayo -- idaṃ māradheyyaṃ kilesavaṭṭaṃ  avijahitvā ṭhitaṃ cittaṃ so vārijo viya paripphandati, tasmā  ^b^māradheyyaṃ pahātave,^eb^ yena kilesavaṭṭasaṅkhātena māradheyyeneva  paripphandati, taṃ pahātabbanti.</p>
              <p>[03] gāthāpariyosāne meghiyatthero sotāpattiphale patiṭṭhito, aññepi  bahū sotāpannādayo jātāti. </p>
              <p>[06] meghiyattheravatthu paṭhamaṃ. </p>
            </h4>
          </h3>
          <h3>
            <h3n> 2. aññatarabhikkhuvatthu</h3n>
            <h4>
              <h4n> </h4n>
              <p>[03] ^b^dunniggahassa^eb^ ^a^P1.0290^ea^ ^b^lahuno^eb^ti imaṃ  dhammadesanaṃ satthā sāvatthiyaṃ jetavane viharanto aññataraṃ bhikkhuṃ  ārabbha kathesi.</p>
              <p>[03] kosalarañño ^a^M1.0184^ea^ kira vijite pabbatapāde mātikagāmo nāma eko  ghanavāso gāmo ahosi. athekadivasaṃ saṭṭhimattā bhikkhū satthu  santike yāva arahattā kammaṭṭhānaṃ kathāpetvā taṃ ^a^V1.0165^ea^ gāmaṃ gantvā piṇḍāya  pavisiṃsu. atha ne yo tassa gāmassa sāmiko mātiko nāma,  tassa mātā disvā gehe nisīdāpetvā nānaggarasena yāgubhattena  parivisitvā, ``bhante, kattha gantukāmā''ti pucchi. ``yathā  phāsukaṭṭhānaṃ mahāupāsike''ti. sā ``vassāvāsaṭṭhānaṃ, ayyā,  pariyesanti maññe''ti ñatvā pādamūle nipajjitvā, ``sace, ayyā,  imaṃ temāsaṃ idha vasissanti, ahaṃ tīṇi saraṇāni, pañca sīlāni  gahetvā uposathakammaṃ karissāmī''ti āha. bhikkhū ``mayaṃ imaṃ  nissāya bhikkhāya akilamantā bhavanissaraṇaṃ kātuṃ  sakkhissāmā''ti adhivāsayiṃsu. sā tesaṃ vasanaṭṭhānaṃ vihāraṃ  paṭijaggitvā adāsi.</p>
              <p>[03] te tattheva vasantā ekadivasaṃ sannipatitvā aññamaññaṃ ovadiṃsu,  ``āvuso, amhehi pamādacāraṃ carituṃ na vaṭṭati. amhākañhi  sakagehaṃ viya aṭṭha mahānirayā vivaṭadvārāyeva, dharamānakabuddhassa kho  pana santike kammaṭṭhānaṃ gahetvā mayaṃ āgatā, buddhā ca nāma  padānupadikaṃ vicarantenāpi saṭhena ārādhetuṃ na sakkā, yathājjhāsayeneva  ārādhetuṃ sakkā, appamattā hotha, dvīhi ekaṭṭhāne na ṭhātabbaṃ, na  nisīditabbaṃ, sāyaṃ kho pana therūpaṭṭhānakāle pātova bhikkhācārakāle  ekato bhavissāma, sesakāle dve ekato na bhavissāma, apica kho  pana aphāsukena bhikkhunā ^a^P1.0291^ea^ āgantvā vihāramajjhe  ghaṇḍiyā pahatāya ghaṇḍisaññāya āgantvā tassa bhesajjaṃ  karissāmā''ti.</p>
              <p>[03] tesu evaṃ katikaṃ katvā viharantesu ekadivasaṃ sā upāsikā  sappitelaphāṇitādīni gāhāpetvā dāsadāsikammakarādīhi parivutā  sāyanhasamaye taṃ vihāraṃ gantvā vihāramajjhe bhikkhū adisvā, ``kahaṃ  nu kho, ayyā, gatā''ti purise pucchitvā, ``attano attano  rattiṭṭhānadivāṭṭhānesu nisinnā bhavissanti, ayye''ti vutte, ``kiṃ nu  kho katvā daṭṭhuṃ ^a^M1.0185^ea^ sakkhissāmī''ti āha. atha naṃ bhikkhusaṅghassa  katikavattaṃ jānanamanussā āhaṃsu -- ``ghaṇḍiyā pahatāya  sannipatissanti, ayye''ti. sā ca ghaṇḍiṃ paharāpesi. bhikkhū  ghaṇḍisaddaṃ sutvā, ``kassaci aphāsukaṃ bhavissatī''ti sakasakaṭṭhānehi  nikkhamitvā vihāramajjhe sannipatiṃsu. dvepi janā ekamaggenāgatā  nāma natthi. upāsikā ekekaṭṭhānato ekekameva āgacchantaṃ disvā,  ``mama puttehi aññamaññaṃ kalaho kato bhavissatī''ti cintetvā  bhikkhusaṅghaṃ vanditvā pucchi -- ``kalahaṃ nu kho, bhante,  karitthā''ti? ``na karoma, mahāupāsike''ti. ``sace vo,  bhante, kalaho natthi, atha kasmā yathā amhākaṃ gehaṃ āgacchantā sabbe  ekatova āgacchatha, evaṃ anāgantvā ekekaṭṭhānato ekekāva āgatā''ti?  ``mahāupāsike, ekekasmiṃ ṭhāne nisīditvā samaṇadhammaṃ  karimhā''ti. ``ko esa ^a^V1.0166^ea^, bhante, samaṇadhammo nāmā''ti?  ``dvattiṃsākāre sajjhāyaṃ karoma, attabhāve ca khayavayaṃ paṭṭhapema,  mahāupāsike''ti. ``kiṃ pana, bhante, dvattiṃsākāre sajjhāyaṃ kātuṃ,  attabhāve ca khayavayaṃ paṭṭhapetuṃ tumhākameva vaṭṭati, udāhu amhākampīti,  kassacipi ^a^P1.0292^ea^ avārito esa dhammo,  mahāupāsike''ti. ``tena hi, bhante, mayhampi dvattiṃsākāraṃ detha,  attabhāve ca khayavayapaṭṭhapanaṃ ācikkhathā''ti. ``tena hi uggaṇha,  mahāupāsike''ti sabbaṃ uggaṇhāpesuṃ.</p>
              <p>[03] sā tato paṭṭhāya dvattiṃsākāre sajjhāyaṃ katvā attani khayavayaṃ  paṭṭhapetvā tehi bhikkhūhi puretarameva tayo magge, tīṇi ca phalāni  pāpuṇi. maggeneva cassā catasso paṭisambhidā lokiyābhiññā ca  āgamiṃsu. sā maggaphalasukhato vuṭṭhāya dibbacakkhunā oloketvā,  ``kadā nu kho mama puttehi ayaṃ dhammo adhigato''ti upadhārentī  sabbepime sarāgā sadosā samohā jhānavipassanāmattampi tesaṃ natthi,  ``kiṃ nu kho mayhaṃ puttānaṃ arahattassa upanissayo atthi, natthī''ti  āvajjetvā, ``atthī''ti disvā, ``senāsanasappāyaṃ nu kho atthi,  natthī''ti āvajjetvā tampi disvā, ``puggalasappāyaṃ nu kho  labhanti, na labhantī''ti āvajjesi, puggalasappāyampi disvā,  ``āhārasappāyaṃ nu kho labhanti, na labhantī''ti upadhārentī  ``āhārasappāyaṃ nesaṃ natthī''ti disvā tato paṭṭhāya nānāvidhaṃ yāguṃ,  anekappakāraṃ khajjakaṃ, nānaggarasañca bhojanaṃ sampādetvā gehe bhikkhū  nisīdāpetvā dakkhiṇodakaṃ datvā, ``bhante ^a^M1.0186^ea^, tumhākaṃ yaṃ yaṃ ruccati,  taṃ taṃ gahetvā paribhuñjathā''ti niyyādesi. te yathāruci yāguādīni  gahetvā paribhuñjanti. tesaṃ sappāyāhāraṃ labhantānaṃ cittaṃ ekaggaṃ  ahosi.</p>
              <p>[03] te ekaggena cittena vipassanaṃ vaḍḍhetvā na cirasseva saha  paṭisambhidāhi arahattaṃ patvā cintayiṃsu -- ``aho mahāupāsikā  amhākaṃ patiṭṭhā jātā, sace mayaṃ sappāyāhāraṃ na labhimha, na no  maggaphalapaṭivedho abhavissa, idāni vuṭṭhavassā pavāretvā satthu  ^a^P1.0293^ea^ santikaṃ gamissāmā''ti. te ``satthāraṃ  daṭṭhukāmamhā''ti mahāupāsikaṃ āpucchiṃsu. ``mahāupāsikā sādhu,  ayyā''ti. te anugantvā punapi, ``bhante, amhe olokeyyāthā''ti  bahūni piyavacanāni vatvā paṭinivatti. tepi kho bhikkhū sāvatthiṃ  gantvā satthāraṃ vanditvā ekamantaṃ nisinnā ``kacci, bhikkhave,  khamanīyaṃ, kacci yāpanīyaṃ, na ca piṇḍakena kilamitthā''ti vutte  ``khamanīyaṃ, bhante, yāpanīyaṃ, bhante, piṇḍakena pana neva kilamimha.  amhākañhi mātikamātā nāmekā upāsikā cittācāraṃ ñatvā,  `aho vata no evarūpaṃ nāma ^a^V1.0167^ea^ āhāraṃ paṭiyādeyyā'ti cintite  yathācintitaṃ āhāraṃ paṭiyādetvā adāsī''ti tassā guṇakathaṃ kathayiṃsu.</p>
              <p>[03] aññataro bhikkhu tassā guṇakathaṃ sutvā tattha gantukāmo hutvā  satthu santike kammaṭṭhānaṃ gahetvā, ``bhante, taṃ gāmaṃ gamissāmī''ti  satthāraṃ āpucchitvā jetavanato nikkhamitvā anupubbena taṃ gāmaṃ patvā  vihāraṃ pavisanadivaseyeva cintesi -- ``ayaṃ kira upāsikā  cintitacintitaṃ jānāti, ahañca maggakilanto vihāraṃ paṭijaggituṃ  na sakkhissāmi, aho vata me vihārapaṭijaggakaṃ manussaṃ peseyyā''ti.  upāsikā gehe nisinnāva āvajjentī tamatthaṃ ñatvā, ``gaccha,  vihāraṃ paṭijaggitvā ehī''ti manussaṃ pesesi. itaropi pānīyaṃ  pivitukāmo ``aho vata me sakkharapānakaṃ katvā peseyyā''ti  cintesi. upāsikā tampi pesesi. so punadivase ``pātova  siniddhayāguṃ me sauttaribhaṅgaṃ pesetū''ti cintesi. upāsikā tathā  akāsi ^a^P1.0294^ea^. so yāguṃ pivitvā, ``aho vata me  evarūpaṃ khajjakaṃ peseyyā''ti cintesi. upāsikā tampi pesesi.  so cintesi -- ``ayaṃ upāsikā mayā sabbaṃ cintitacintitaṃ  pesesi, ahaṃ ^a^M1.0187^ea^ etaṃ daṭṭhukāmo, aho vata me nānaggarasabhojanaṃ gāhāpetvā  sayameva āgaccheyyā''ti. upāsikā ``mama putto maṃ daṭṭhukāmo,  āgamanaṃ me paccāsīsatī''ti bhojanaṃ gāhāpetvā vihāraṃ gantvā tassa  adāsi. so katabhattakicco ``mātikamātā nāma tvaṃ,  mahāupāsike''ti pucchi. ``āma, tātā''ti. ``tvaṃ paracittaṃ  jānāsī''ti? ``kiṃ maṃ pucchasi, tātā''ti? ``mayā  cintitacintitaṃ sabbamakāsi, tena taṃ pucchāmī''ti.  ``paracittajānanakabhikkhū bahū, tātā''ti? ``nāhaṃ aññe pucchāmi,  tuvaṃ pucchāmi, upāsike''ti. evaṃ santepi upāsikā ``paracittaṃ  jānāmī''ti avatvā ``paracittaṃ jānantā nāma evaṃ karonti  puttā''ti āha. so ``bhāriyaṃ vatidaṃ kammaṃ, puthujjanā nāma  sobhanampi asobhanampi cintenti, sacāhaṃ kiñci ayuttaṃ  cintayissāmi, saha bhaṇḍakena coraṃ cūḷāya gaṇhantī viya maṃ  vippakāraṃ pāpeyya, mayā ito palāyituṃ vaṭṭatī''ti cintetvā,  ``upāsike, ahaṃ gamissāmī''ti āha. ``kahaṃ, ayyā''ti?  ``satthu santikaṃ, upāsike''ti. ``vasatha tāva, bhante, idhā''ti.  ``na vasissāmi, upāsike, gamissāmevā''ti nikkhamitvā satthu  santikaṃ agamāsi. atha naṃ satthā ``kiṃ bhikkhu na tvaṃ tattha  vasasī''ti pucchi. ``āma, bhante, na sakkā tattha vasitu''nti.  ``kiṃ kāraṇā bhikkhū''ti? ``bhante, sā upāsikā  cintitacintitaṃ sabbaṃ jānāti, puthujjanā ca nāma sobhanampi  asobhanampi cintenti, sacāhaṃ kiñci ayuttaṃ cintessāmi, saha  bhaṇḍakena coraṃ cūḷāya gaṇhantī viya maṃ vippakāraṃ pāpessatī''ti  cintetvā ^a^V1.0168^ea^ āgatomhīti. ``bhikkhu, tattheva tayā vasituṃ vaṭṭatī''ti  ^a^P1.0295^ea^, ``na sakkomi, bhante, nāhaṃ tattha  vasissāmī''ti. ``tena hi tvaṃ, bhikkhu, ekameva rakkhituṃ  sakkhissasī''ti. ``kiṃ, bhante''ti? ``tava cittameva rakkha,  cittaṃ nāmetaṃ durakkhaṃ, tvaṃ attano cittameva niggaṇha, mā aññaṃ  kiñci cintayi, cittaṃ nāmetaṃ dunniggaha''nti vatvā imaṃ gāthamāha -- </p>
              <p>[03] 35^b^.^eb^ </p>
              <p>[21] ``dunniggahassa lahuno, yatthakāmanipātino. </p>
              <p>[22] cittassa damatho sādhu, cittaṃ dantaṃ sukhāvaha''nti..</p>
              <p>[03] tattha cittaṃ nāmetaṃ dukkhena niggayhatīti dunniggahaṃ. lahuṃ  uppajjati ca nirujjhati cāti lahu. tassa ^b^dunniggahassa lahuno.  yatthakāmanipātino^eb^ti yattha katthacideva nipatanasīlassa.  etañhi labhitabbaṭṭhānaṃ vā alabhitabbaṭṭhānaṃ vā yuttaṭṭhānaṃ vā ayuttaṭṭhānaṃ  vā na jānāti, neva jātiṃ ^a^M1.0188^ea^ oloketi, na gottaṃ, na vayaṃ. yattha  yattha icchati, tattha tattheva nipatatīti ``yatthakāmanipātī''ti  vuccati. tassa evarūpassa ^b^cittassa damatho sādhu^eb^ catūhi  ariyamaggehi dantabhāvo yathā nibbisevanaṃ hoti, tathā katabhāvo  sādhu. kiṃ kāraṇā? idañhi ^b^cittaṃ dantaṃ sukhāvahaṃ^eb^  nibbisevanaṃ kataṃ maggaphalasukhaṃ paramatthanibbānasukhañca āvahatīti.</p>
              <p>[03] desanāpariyosāne sampattaparisāya bahū sotāpannādayo ahesuṃ,  mahājanassa sātthikā dhammadesanā jātāti.</p>
              <p>[03] satthā tassa ^a^P1.0296^ea^ bhikkhuno imaṃ ovādaṃ datvā,  ``gaccha, bhikkhu, aññaṃ kiñci acintayitvā tattheva vasāhī''ti  pahiṇi. so bhikkhu satthu santikā ovādaṃ labhitvā tattha  agamāsi. kiñci bahiddhā cintanaṃ nāma na cintesi.  mahāupāsikāpi dibbena cakkhunā olokentī theraṃ disvā, ``idāni  ovādadāyakaṃ ācariyaṃ labhitvā punāgato mama putto''ti attano  ñāṇeneva paricchinditvā tassa sappāyāhāraṃ paṭiyādetvā adāsi.  so sappāyabhojanaṃ sevitvā katipāheneva arahattaṃ patvā maggaphalasukhena  vītināmento ``aho mahāupāsikā mayhaṃ patiṭṭhā jātā, ahaṃ imaṃ  nissāya bhavanissaraṇaṃ pattomhī''ti cintetvā, ``imasmiṃ tāva me  attabhāve patiṭṭhā jātā, saṃsāre pana me saṃsarantassa aññesupi  attabhāvesu ayaṃ patiṭṭhā bhūtapubbā, no''ti upadhārento  ekūnāttabhāvasataṃ anussari. sāpi ekūnāttabhāvasate tassa  pādaparicārikā aññesu paṭibaddhacittā hutvā taṃ jīvitā voropesi.  thero ^a^V1.0169^ea^ tassā ettakaṃ aguṇaṃ disvā, ``aho mayaṃ mahāupāsikā bhāriyaṃ  kammaṃ akāsī''ti cintesi.</p>
              <p>[03] mahāupāsikāpi gehe nisinnāva ``kiṃ nu kho mayhaṃ puttassa  pabbajitakiccaṃ mattakaṃ pattaṃ, no''ti upadhārayamānā tassa arahattapattiṃ  ñatvā uttari upadhāriyamānā, ``mama putto arahattaṃ patvā aho vata  me ayaṃ upāsikā mahatī patiṭṭhā jātā''ti cintetvā, ``atītepi nu  kho me ayaṃ patiṭṭhā bhūtapubbā, no''ti upadhārento ekūnāttabhāvasataṃ  anussari, ``ahaṃ kho pana ekūnāttabhāvasate aññehi saddhiṃ ekato  ^a^M1.0189^ea^ hutvā etaṃ jīvitā voropesiṃ, ayaṃ me ettakaṃ aguṇaṃ ^a^P1.0297^ea^  disvā `aho bhāriyaṃ kammaṃ kataṃ upāsikāyā''ti  cintesi. ``atthi nu kho evaṃ saṃsāre saṃsarantiyā mama puttassa  upakāro katapubbo''ti upadhārayamānā tato uttariṃ satamaṃ attabhāvaṃ  anussaritvā satame attabhāve mayā etassa pādaparicārikāya hutvā  etasmiṃ jīvitā voropanaṭṭhāne jīvitadānaṃ dinnaṃ, aho mayā mama  puttassa mahāupakāro katapubbo''ti gehe nisinnāva uttariṃ visesetvā  ``upadhārethā''ti āha. so dibbāya sotadhātuyā saddaṃ sutvā  visesetvā satamaṃ attabhāvaṃ anussaritvā tattha tāya attano jīvitassa  dinnabhāvaṃ disvā, ``aho mama imāya mahāupāsikāya upakāro  katapubbo''ti attamano hutvā tassā tattheva catūsu maggaphalesu pañhaṃ  kathetvā anupādisesāya nibbānadhātuyā parinibbāyīti. </p>
              <p>[06] aññatarabhikkhuvatthu dutiyaṃ. </p>
            </h4>
          </h3>
          <h3>
            <h3n> 3. aññataraukkaṇṭhitabhikkhuvatthu</h3n>
            <h4>
              <h4n> </h4n>
              <p>[03] ^b^sududdasa^eb^nti imaṃ dhammadesanaṃ satthā sāvatthiyaṃ viharanto  aññataraṃ ukkaṇṭhitabhikkhuṃ ārabbha kathesi.</p>
              <p>[03] satthari kira sāvatthiyaṃ viharante eko seṭṭhiputto attano  kulūpagattheraṃ upasaṅkamitvā, ``bhante, ahaṃ dukkhā muccitukāmo, ekaṃ  me dukkhato muccanakāraṇaṃ kathethā''ti ^a^P1.0298^ea^ āha.  ``sādhāvuso, sacesi dukkhā muccitukāmo, salākabhattaṃ dehi,  pakkhikabhattaṃ dehi, vassāvāsikaṃ dehi, cīvarādayo paccaye dehi,  attano sāpateyyaṃ tayo koṭṭhāse katvā ekena kammantaṃ payojehi,  ekena puttadāraṃ posehi, ekaṃ buddhasāsane dehī''ti āha. so  ``sādhu, bhante''ti ^a^V1.0170^ea^ vuttapaṭipāṭiyā sabbaṃ katvā puna theraṃ pucchi --  ``tato uttariṃ aññaṃ kiṃ karomi, bhante''ti? ``āvuso, tīṇi  saraṇāni gaṇha, pañca sīlāni gaṇhāhī''ti. tānipi paṭiggahetvā  tato uttariṃ pucchi. ``tena hi dasa sīlāni gaṇhāhī''ti.  ``sādhu, bhante''ti gaṇhi. so evaṃ anupubbena puññakammassa katattā  anupubbaseṭṭhiputto nāma jāto. tato ``uttarimpi kattabbaṃ atthi,  bhante''ti puna pucchitvā, ``tena hi pabbajāhī''ti vutto  nikkhamitvā ^a^M1.0190^ea^ pabbaji. tasseko ābhidhammikabhikkhu ācariyo  ahosi. eko vinayadharo upajjhāyo. tassa laddhūpasampadassa  ācariyo attano santikaṃ āgatakāle abhidhamme pañhaṃ kathesi --  ``buddhasāsane nāma idaṃ kātuṃ vaṭṭati, idaṃ na vaṭṭatī''ti.  upajjhāyopissa attano santikaṃ āgatakāle vinaye pañhaṃ kathesi --  ``buddhasāsane nāma idaṃ kātuṃ vaṭṭati, idaṃ na vaṭṭati, idaṃ kappati,  idaṃ na kappatī''ti. so cintesi -- ``aho bhāriyaṃ idaṃ kammaṃ,  ahaṃ dukkhā muccitukāmo pabbajito, idha ca mama hatthapasāraṇaṭṭhānampi  na paññāyati, gehe ^a^P1.0299^ea^ ṭhatvāva dukkhā muccituṃ sakkā,  mayā gihinā bhavituṃ vaṭṭatī''ti. so tato paṭṭhāya ukkaṇṭhito  anabhirato dvattiṃsākāre sajjhāyaṃ na karoti, uddesaṃ na gaṇhāti,  kiso lūkho dhamanisanthatagatto ālassiyābhibhūto kacchuparikiṇṇo  ahosi.</p>
              <p>[03] atha naṃ daharasāmaṇerā, ``āvuso, kiṃ tvaṃ ṭhitaṭṭhāne ṭhitova  nisinnaṭṭhāne nisinnova ahosi, paṇḍurogābhibhūto kiso lūkho  dhamanisanthatagatto ālassiyābhibhūto kacchuparikiṇṇo, kiṃ te  kata''nti pucchiṃsu. ``ukkaṇṭhitomhi, āvuso''ti. ``kiṃ  kāraṇā''ti? so taṃ pavattiṃ ārocesi. te tassa  ācariyupajjhāyānaṃ ācikkhiṃsu. ācariyupajjhāyā taṃ ādāya satthu  santikaṃ agamaṃsu. satthā ``kiṃ, bhikkhave, āgatatthā''ti āha.  ``bhante, ayaṃ bhikkhu tumhākaṃ sāsane ukkaṇṭhito''ti. ``evaṃ kira  bhikkhū''ti. ``āma, bhante''ti. ``kiṃ kāraṇā''ti? ``ahaṃ,  bhante, dukkhā muccitukāmova pabbajito, tassa me ācariyo  abhidhammakathaṃ kathesi, upajjhāyo vinayakathaṃ kathesi, svāhaṃ `idha me  hatthapasāraṇaṭṭhānampi natthi, gihinā hutvā sakkā dukkhā muccituṃ,  gihi bhavissāmī'ti sanniṭṭhānamakāsiṃ, bhante''ti. ``sace tvaṃ,  bhikkhu, ekameva rakkhituṃ sakkhissasi, avasesānaṃ rakkhanakiccaṃ  natthī''ti. ``kiṃ, bhante''ti? ``tava cittameva rakkhituṃ  sakkhissasī''ti. ``sakkhissāmi, bhante''ti. ``tena hi  attano cittameva rakkhāhi, sakkā dukkhā muccitu''nti imaṃ ovādaṃ  datvā imaṃ gāthamāha -- </p>
              <p>[03] 36^b^.^eb^ </p>
              <p>[21] ``sududdasaṃ ^a^V1.0171^ea^ sunipuṇaṃ, yatthakāmanipātinaṃ. </p>
              <p>[22] cittaṃ rakkhetha medhāvī, cittaṃ guttaṃ sukhāvaha''nti..</p>
              <p>[03] tattha ^a^M1.0191^ea^ ^b^sududdasa^eb^nti ^a^P1.0300^ea^ suṭṭhu duddasaṃ.  ^b^sunipuṇa^eb^nti suṭṭhu nipuṇaṃ paramasaṇhaṃ.  ^b^yatthakāmanipātina^eb^nti jātiādīni anoloketvā  labhitabbālabhitabbayuttāyuttaṭṭhānesu yattha katthaci nipatanasīlaṃ.  ^b^cittaṃ rakkhetha medhāvī^eb^ti andhabālo dummedho attano cittaṃ  rakkhituṃ samattho nāma natthi, cittavasiko hutvā anayabyasanaṃ  pāpuṇāti. medhāvī pana paṇḍitova cittaṃ rakkhituṃ sakkoti, tasmā  tvampi cittameva gopehi. idañhi ^b^cittaṃ guttaṃ sukhāvahaṃ^eb^  maggaphalanibbānasukhāni āvahatīti.</p>
              <p>[03] desanāpariyosāne so bhikkhu sotāpattiphalaṃ pāpuṇi, aññepi  bahū sotāpannādayo ahesuṃ, desanā mahājanassa sātthikā ahosīti. </p>
              <p>[06] aññataraukkaṇṭhitabhikkhuvatthu tatiyaṃ. </p>
            </h4>
          </h3>
          <h3>
            <h3n> 4. saṅgharakkhitabhāgineyyattheravatthu</h3n>
            <h4>
              <h4n> </h4n>
              <p>[03] ^b^dūraṅgama^eb^nti imaṃ dhammadesanaṃ satthā sāvatthiyaṃ viharanto  saṅgharakkhitaṃ nāma bhikkhuṃ ārabbha kathesi.</p>
              <p>[03] sāvatthiyaṃ kireko kulaputto satthu dhammadesanaṃ sutvā  nikkhamitvā pabbajito laddhūpasampado saṅgharakkhitatthero nāma hutvā  katipāheneva arahattaṃ pāpuṇi. tassa ^a^P1.0301^ea^  kaniṭṭhabhaginī puttaṃ labhitvā therassa nāmaṃ akāsi. so  bhāgineyyasaṅgharakkhito nāma hutvā vayappatto therasseva santike  pabbajitvā laddhūpasampado aññatarasmiṃ gāmakārāme vassaṃ upagantvā,  ``ekaṃ sattahatthaṃ, ekaṃ aṭṭhahattha''nti dve vassāvāsikasāṭake labhitvā  aṭṭhahatthaṃ ``upajjhāyassa me bhavissatī''ti sallakkhetvā ``sattahatthaṃ  mayhaṃ bhavissatī''ti cintetvā vuṭṭhavasso ``upajjhāyaṃ  passissāmī''ti āgacchanto antarāmagge piṇḍāya caranto āgantvā  there vihāraṃ anāgateyeva vihāraṃ pavisitvā therassa divāṭṭhānaṃ  sammajjitvā pādodakaṃ upaṭṭhapetvā āsanaṃ paññapetvā āgamanamaggaṃ  olokento nisīdi. athassāgamanabhāvaṃ disvā paccuggamanaṃ katvā  pattacīvaraṃ ^a^M1.0192^ea^ paṭiggahetvā, ``nisīdatha, bhante''ti theraṃ nisīdāpetvā  tālavaṇṭaṃ ādāya ^a^V1.0172^ea^ bījitvā pānīyaṃ datvā pāde dhovitvā taṃ sāṭakaṃ  ānetvā pādamūle ṭhapetvā, ``bhante, imaṃ paribhuñjathā''ti vatvā  bījayamāno aṭṭhāsi.</p>
              <p>[03] atha naṃ thero āha -- ``saṅgharakkhita, mayhaṃ cīvaraṃ paripuṇṇaṃ,  tvameva paribhuñjā''ti. ``bhante, mayā laddhakālato paṭṭhāya ayaṃ  tumhākameva sallakkhito, paribhogaṃ karothā''ti. ``hotu,  saṅgharakkhita, paripuṇṇaṃ me cīvaraṃ, tvameva paribhuñjā''ti. ``bhante,  mā evaṃ karotha, tumhehi paribhutte mayhaṃ mahapphalaṃ bhavissatī''ti.  atha naṃ tassa punappunaṃ kathentassapi ^a^P1.0302^ea^ thero na  icchiyeva.</p>
              <p>[03] evaṃ so bījayamāno ṭhitova cintesi -- ``ahaṃ therassa  gihikāle bhāgineyyo, pabbajitakāle saddhivihāriko, evampi mayā  saddhiṃ upajjhāyo paribhogaṃ na kattukāmo. imasmiṃ mayā saddhiṃ  paribhogaṃ akaronte kiṃ me samaṇabhāvena, gihi bhavissāmī''ti.  athassa etadahosi -- ``dussaṇṭhāpito gharāvāso, kiṃ nu kho katvā  gihibhūto jīvissāmī''ti. tato cintesi -- ``aṭṭhahatthasāṭakaṃ  vikkiṇitvā ekaṃ eḷikaṃ gaṇhissāmi, eḷikā nāma khippaṃ  vijāyati, svāhaṃ vijātaṃ vijātaṃ vikkiṇitvā mūlaṃ karissāmi, mūle  bahū katvā ekaṃ pajāpatiṃ ānessāmi, sā ekaṃ puttaṃ vijāyissati.  athassa mama mātulassa nāmaṃ katvā cūḷayānake nisīdāpetvā mama  puttañca bhariyañca ādāya mātulaṃ vandituṃ āgamissāmi, āgacchante  antarāmagge mama bhariyaṃ evaṃ vakkhāmi -- `ānehi tāva me puttaṃ  vahissāmina'nti. sā `kiṃ te puttena, ehi, imaṃ yānakaṃ  pājehī'ti vatvā puttaṃ gahetvā, `ahaṃ nessāmi na'nti netvā sandhāretuṃ  asakkontī cakkapathe chaḍḍessati. athassa sarīraṃ abhiruhitvā cakkaṃ  gamissati, atha naṃ `tvaṃ mama puttaṃ neva mayhaṃ adāsi, naṃ sandhāretuṃ  nāsakkhi nāsitosmi tayā'ti vatvā patodayaṭṭhiyā piṭṭhiyaṃ  paharissāmī''ti.</p>
              <p>[03] so evaṃ cintentova ṭhatvā ^a^P1.0303^ea^ bījayamāno  therassa sīse tālavaṇṭena pahari. thero ``kiṃ nu kho ahaṃ  saṅgharakkhitena sīse pahato''ti ^a^M1.0193^ea^ upadhārento tena cintitacintitaṃ  sabbaṃ ñatvā, ``saṅgharakkhita, mātugāmassa pahāraṃ dātuṃ nāsakkhi,  ko ettha mahallakattherassa doso''ti āha. so ``aho naṭṭhomhi,  ñātaṃ kira me upajjhāyena cintitacintitaṃ, kiṃ me samaṇabhāvenā''ti  tālavaṇṭaṃ chaḍḍetvā palāyituṃ āraddho.</p>
              <p>[03] atha naṃ daharā ca sāmaṇerā ca anubandhitvā ādāya satthu  santikaṃ agamaṃsu. satthā te ^a^V1.0173^ea^ bhikkhū disvāva ``kiṃ, bhikkhave,  āgatattha, eko vo bhikkhu laddho''ti pucchi. ``āma, bhante, imaṃ  daharaṃ ukkaṇṭhitvā palāyantaṃ gahetvā tumhākaṃ santikaṃ āgatamhā''ti.  ``evaṃ kira bhikkhū''ti? ``āma, bhante''ti. ``kimatthaṃ te  bhikkhu evaṃ bhāriyaṃ kammaṃ kataṃ, nanu tvaṃ āraddhavīriyassa ekassa  buddhassa putto, mādisassa nāma buddhassa sāsane pabbajitvā attānaṃ  dametvā sotāpannoti vā sakadāgāmīti vā anāgāmīti vā arahāti  vā vadāpetuṃ nāsakkhi, kimatthaṃ evaṃ bhāriyaṃ kammamakāsī''ti?  ``ukkaṇṭhitosmi, bhante''ti. ``kiṃ kāraṇā ukkaṇṭhitosī''ti?  so evaṃ vassāvāsikasāṭakānaṃ laddhadivasato paṭṭhāya yāva therassa  tālavaṇṭena pahārā sabbaṃ taṃ pavattiṃ ārocetvā, ``iminā kāraṇena  palātosmi, bhante''ti ^a^P1.0304^ea^ āha. atha naṃ satthā  ``ehi bhikkhu, mā cintayi cittaṃ nāmetaṃ dūre hontampi ārammaṇaṃ  sampaṭicchanakajātikaṃ, rāgadosamohabandhanā muccanatthāya vāyamituṃ  vaṭṭatī''ti vatvā imaṃ gāthamāha -- </p>
              <p>[03] 37^b^.^eb^ </p>
              <p>[21] ``dūraṅgamaṃ ekacaraṃ, asarīraṃ guhāsayaṃ. </p>
              <p>[22] ye cittaṃ saṃyamessanti, mokkhanti mārabandhanā''ti..</p>
              <p>[03] tattha ^b^dūraṅgama^eb^nti cittassa hi makkaṭasuttamattakampi  puratthimādidisābhāgena gamanāgamanaṃ nāma natthi, dūre santampi pana  ārammaṇaṃ sampaṭicchatīti dūraṅgamaṃ nāma jātaṃ. sattaṭṭhacittāni pana  ekato kaṇṇikabaddhāni ekakkhaṇe uppajjituṃ samatthāni nāma natthi.  uppattikāle ekekameva cittaṃ uppajjati, tasmiṃ niruddhe puna  ekekameva uppajjatīti ^b^ekacaraṃ^eb^ nāma jātaṃ. cittassa  sarīrasaṇṭhānaṃ vā nīlādippakāro vaṇṇabhedo vā natthīti  ^b^asarīraṃ^eb^ nāma jātaṃ. guhā nāma catumahābhūtaguhā, idañca  hadayarūpaṃ nissāya pavattatīti ^b^guhāsayaṃ^eb^ ^a^M1.0194^ea^ nāma jātaṃ. ^b^ye  citta^eb^nti ye keci purisā vā itthiyo vā gahaṭṭhā vā pabbajitā vā  anuppajjanakakilesassa uppajjituṃ adentā satisammosena uppannakilesaṃ  pajahantā ^b^cittaṃ saṃyamessanti^eb^ saṃyataṃ avikkhittaṃ karissanti.  ^b^mokkhanti mārabandhanā^eb^ti ^a^P1.0305^ea^ sabbete  kilesabandhanābhāvena mārabandhanasaṅkhātā tebhūmakavaṭṭā muccissantīti.</p>
              <p>[03] desanāpariyosāne bhāgineyyasaṅgharakkhitatthero sotāpattiphalaṃ  pāpuṇi, aññepi bahū sotāpannādayo jātā, mahājanassa sātthikā  dhammadesanā ahosīti. </p>
              <p>[06] saṅgharakkhitabhāgineyyattheravatthu catutthaṃ. </p>
            </h4>
          </h3>
          <h3>
            <h3n> 5. cittahatthattheravatthu</h3n>
            <h4>
              <h4n> </h4n>
              <p>[03] ^b^anavaṭṭhitacittassā^eb^ti ^a^V1.0174^ea^ imaṃ dhammadesanaṃ satthā sāvatthiyaṃ  viharanto cittahatthattheraṃ ārabbha kathesi.</p>
              <p>[03] eko kira sāvatthivāsī kulaputto naṭṭhagoṇaṃ pariyesanto araññaṃ  pavisitvā majjhanhike kāle goṇaṃ disvā goyūthe vissajjetvā,  ``avassaṃ ayyānaṃ santike āhāramattaṃ labhissāmī''ti  khuppipāsāpīḷito vihāraṃ pavisitvā bhikkhūnaṃ santikaṃ gantvā  vanditvā ekamantaṃ nisīdi. tasmiṃ kho pana samaye bhikkhūnaṃ  avakkārapātiyaṃ bhuttāvasesakaṃ bhattaṃ hoti, te taṃ chātakapīḷitaṃ disvā,  ``ito bhattaṃ gahetvā bhuñjāhī''ti vadiṃsu. buddhakāle ca pana  anekasūpabyañjanaṃ bhattaṃ uppajjati, so tato yāpanamattaṃ ^a^P1.0306^ea^  gahetvā bhuñjitvā pānīyaṃ pivitvā hatthe dhovitvā bhikkhū  vanditvā, ``kiṃ, bhante, ajja, ayyā, nimantanaṭṭhānaṃ agamaṃsū''ti  pucchi. ``natthi, upāsaka, bhikkhū imināva nīhārena nibaddhaṃ  labhantī''ti. so ``mayaṃ uṭṭhāya samuṭṭhāya rattindivaṃ nibaddhaṃ kammaṃ  karontāpi evaṃ madhurabyañjanaṃ bhattaṃ na labhāma, ime kira nibaddhaṃ  bhuñjanti, kiṃ me gihibhāvena, bhikkhu bhavissāmī''ti cintetvā  bhikkhū upasaṅkamitvā pabbajjaṃ yāci. atha naṃ bhikkhū ``sādhu  upāsakā''ti pabbājesuṃ.</p>
              <p>[03] so ^a^M1.0195^ea^ laddhūpasampado sabbappakāraṃ vattapaṭivattaṃ akāsi. so  buddhānaṃ uppannena lābhasakkārena katipāhaccayena thūlasarīro ahosi.  tato cintesi -- ``kiṃ me bhikkhāya caritvā jīvitena, gihī  bhavissāmī''ti. so vibbhamitvā gehaṃ pāvisi. tassa gehe kammaṃ  karontassa katipāheneva sarīraṃ milāyi. tato ``kiṃ me iminā  dukkhena, samaṇo bhavissāmī''ti cintetvā puna gantvā pabbaji.  so katipāhaṃ vītināmetvā puna ukkaṇṭhitvā vibbhami, pabbajitakāle  pana bhikkhūnaṃ upakārako hoti. so katipāheneva punapi  ukkaṇṭhitvā, ``kiṃ me gihibhāvena, pabbajissāmī''ti gantvā bhikkhū  vanditvā pabbajjaṃ yāci. atha naṃ bhikkhū upakāravasena puna  pabbājayiṃsu. evaṃ so iminā niyāmeneva chakkhattuṃ pabbajitvā  uppabbajito. tassa bhikkhū ``esa cittavasiko hutvā  vicaratī''ti ^b^cittahatthatthero^eb^ti nāmaṃ kariṃsu.</p>
              <p>[03] tassevaṃ aparāparaṃ vicarantasseva bhariyā gabbhinī ahosi. so  sattame vāre araññato kasibhaṇḍamādāya ^a^P1.0307^ea^ gehaṃ  gantvā bhaṇḍakaṃ ṭhapetvā ``attano kāsāvaṃ gaṇhissāmī''ti gabbhaṃ  pāvisi ^a^V1.0175^ea^. tasmiṃ khaṇe tassa bhariyā nipajjitvā niddāyati.  tassā nivatthasāṭako apagato hoti, mukhato ca lālā paggharati,  nāsā ghuraghurāyati, mukhaṃ vivaṭṭaṃ, dantaṃ ghaṃsati, sā tassa  uddhumātakasarīraṃ viya upaṭṭhāsi. so ``aniccaṃ dukkhaṃ ida''nti  saññaṃ labhitvā, ``ahaṃ ettakaṃ kālaṃ pabbajitvā imaṃ nissāya  bhikkhubhāve saṇṭhātuṃ nāsakkhi''nti kāsāyakoṭiyaṃ gahetvā udare  bandhitvā gehā nikkhami.</p>
              <p>[03] athassa anantaragehe ṭhitā sassu taṃ tathā gacchantaṃ disvā,  ``ayaṃ paṭiukkaṇṭhito bhavissati, idāneva araññato āgantvā  kāsāvaṃ udare bandhitvāva gehā nikkhanto vihārābhimukho gacchati,  kiṃ nu kho''ti gehaṃ pavisitvā niddāyamānaṃ dhītaraṃ passitvā ``imaṃ  disvā so vippaṭisārī hutvā gato''ti ñatvā dhītaraṃ paharitvā  ``uṭṭhehi kāḷakaṇṇi, sāmiko te taṃ niddāyamānaṃ disvā  vippaṭisārī hutvā gato, natthi so ito paṭṭhāya tuyha''nti āha.  ``apehi apehi, amma, kuto tassa gamanaṃ atthi, katipāheneva  punāgamissatī''ti āha. sopi ``aniccaṃ dukkha''nti vatvā  ^a^P1.0308^ea^ gacchanto gacchantova sotāpattiphalaṃ pāpuṇi. so  ^a^M1.0196^ea^ gantvā bhikkhū vanditvā pabbajjaṃ yāci. ``na sakkhissāma maṃyaṃ taṃ  pabbājetuṃ, kuto tuyhaṃ samaṇabhāvo, satthakanisānapāsāṇasadisaṃ tava  sīsa''nti. ``bhante, idāni maṃ anukampāya ekavāraṃ pabbājethā''ti.  te taṃ upakāravasena pabbājayiṃsu. so katipāheneva saha  paṭisambhidāhi arahattaṃ pāpuṇi.</p>
              <p>[03] tepi naṃ āhaṃsu -- ``āvuso cittahattha, tava gamanasamayaṃ  tvameva jāneyyāsi, imasmiṃ vāre te cirāyita''nti. ``bhante,  saṃsaggassa atthibhāvakāle gatamhā, so no saṃsaggo chinno, idāni  agamanadhammā jātamhā''ti. bhikkhū satthu santikaṃ gantvā, ``bhante,  ayaṃ bhikkhu amhehi evaṃ vutto evaṃ nāma kathesi, aññaṃ byākaroti,  abhūtaṃ vadatī''ti āhaṃsu. satthā ``āma, bhikkhave, mama putto  attano anavaṭṭhitacittakāle saddhammaṃ ajānanakāle gamanāgamanaṃ  akāsi, idānissa puññañca pāpañca pahīna''nti vatvā imā dve gāthā  āha -- </p>
              <p>[03] 38^b^.^eb^ </p>
              <p>[21] ``anavaṭṭhitacittassa, saddhammaṃ avijānato. </p>
              <p>[22] pariplavapasādassa, paññā na paripūrati.. </p>
              <p>[03] 39^b^.^eb^ </p>
              <p>[21] ``anavassutacittassa, ananvāhatacetaso. </p>
              <p>[22] puññapāpapahīnassa, natthi jāgarato bhaya''nti..</p>
              <p>[03] tattha ^a^V1.0176^ea^ ^b^anavaṭṭhitacittassā^eb^ti cittaṃ nāmetaṃ kassaci nibaddhaṃ  vā thāvaraṃ vā natthi. yo pana puggalo assapiṭṭhe ^a^P1.0309^ea^  ṭhapitakumbhaṇḍaṃ viya ca thusarāsimhi koṭṭitakhāṇuko viya ca  khallāṭasīse ṭhapitakadambapupphaṃ viya ca na katthaci saṇṭhāti, kadāci  buddhasāvako hoti, kadāci ājīvako, kadāci nigaṇṭho, kadāci  tāpaso. evarūpo puggalo anavaṭṭhitacitto nāma. tassa  anavaṭṭhitacittassa. ^b^saddhammaṃ avijānato^eb^ti  sattatiṃsabodhipakkhiyadhammabhedaṃ imaṃ saddhammaṃ avijānantassa  parittasaddhatāya vā uplavasaddhatāya vā ^b^pariplavapasādassa^eb^  kāmāvacararūpāvacarādibhedā ^b^paññā na paripūrati^eb^.  kāmāvacarāyapi aparipūrayamānāya kutova  rūpāvacarārūpāvacaralokuttarapaññā paripūrissatīti dīpeti.  ^b^anavassutacittassā^eb^ti rāgena atintacittassa.  ^b^ananvāhatacetaso^eb^ti ``āhatacitto khilajāto''ti ^a^M1.0197^ea^ (dī0 ni0  3.319; vibha0 941; ma0 ni0 1.185) āgataṭṭhāne dosena  cittassa pahatabhāvo vutto, idha pana dosena appaṭihatacittassāti  attho. ^b^puññapāpapahīnassā^eb^ti catutthamaggena pahīnapuññassa ceva  pahīnapāpassa ca khīṇāsavassa. ^b^natthi jāgarato bhaya^eb^nti  khīṇāsavassa jāgarantasseva abhayabhāvo kathito viya. so pana  saddhādīhi pañcahi jāgaradhammehi samannāgatattā jāgaro ^a^P1.0310^ea^  nāma. tasmā tassa jāgarantassāpi ajāgarantassāpi  kilesabhayaṃ natthi kilesānaṃ apacchāvattanato. na hi taṃ kilesā  anubandhanti tena tena maggena pahīnānaṃ kilesānaṃ puna anupagamanato.  tenevāha -- ``sotāpattimaggena ye kilesā pahīnā, te kilese na  puneti na pacceti na paccāgacchati, sakadāgāmianāgāmiarahattamaggena  ye kilesā pahīnā, te kilese na puneti na pacceti na  paccāgacchatī''ti (cūḷani0 mettagūmāṇavapucchāniddesa 27).</p>
              <p>[03] desanā mahājanassa sātthikā saphalā ahosi.</p>
              <p>[03] athekadivasaṃ bhikkhū dhammasabhāyaṃ kathaṃ samuṭṭhāpesuṃ ``bhāriyā  vatime, āvuso, kilesā nāma, evarūpassa arahattassa  upanissāyasampanno kulaputto kilesehi āloḷito sattavāre gihī  hutvā sattavāre pabbajito''ti. satthā tesaṃ taṃ kathāpavattiṃ sutvā  taṅkhaṇānurūpena gamanena dhammasabhaṃ gantvā buddhāsane nisinno ``kāya  nuttha, bhikkhave, etarahi kathāya sannisinnā''ti pucchitvā, ``imāya  nāmā''ti vutte evameva, bhikkhave, kilesā nāma bhāriyā, sace ete  rūpino hutvā katthaci pakkhipituṃ sakkā bhaveyyuṃ, cakkavāḷaṃ  atisambādhaṃ, brahmaloko atinīcakoti okāso nesaṃ na bhaveyya,  mādisampi nāmete paññāsampannaṃ purisājāneyyaṃ āloḷenti, avasesesu  kā kathā? ``ahañhi aḍḍhanāḷimattaṃ varakacorakaṃ ^a^P1.0311^ea^  kuṇṭhakudālañca nissāya ^a^V1.0177^ea^ cha vāre pabbajitvā  uppabbajitapubbo''ti. ``kadā, bhante, kadā sugatā''ti?  ``suṇissatha, bhikkhave''ti. ``āma, bhante''ti. ``tena hi  suṇāthā''ti atītaṃ āhari --</p>
              <p>[03] atīte bārāṇasiyaṃ brahmadatte rajjaṃ kārente kudālapaṇḍito nāma  bāhirakapabbajjaṃ pabbajitvā aṭṭha māse himavante vasitvā  vassārattasamaye bhūmiyā tintāya ``gehe me aḍḍhanāḷimatto  varakacorako ca kuṇṭhakudālako ^a^M1.0198^ea^ ca atthi, varakacorakabījaṃ mā  nassī''ti uppabbajitvā ekaṃ ṭhānaṃ kudālena kasitvā taṃ bījaṃ  vapitvā vatiṃ katvā pakkakāle uddharitvā nāḷimattabījaṃ ṭhapetvā sesaṃ  khādi. so ``kiṃ me dāni gehena, puna aṭṭha māse  pabbajissāmī''ti cintetvā nikkhamitvā pabbaji. imināva  nīhārena nāḷimattaṃ varakacorakañca kuṇṭhakudālañca nissāya sattavāre  gihī hutvā sattavāre pabbajitvā sattame pana vāre cintesi -- ``ahaṃ  cha vāre imaṃ kuṇṭhakudālaṃ nissāya gihī hutvā pabbajito,  katthacideva naṃ chaḍḍessāmī''ti. so gaṅgāya tīraṃ gantvā,  ``patitaṭṭhānaṃ passanto otaritvā gaṇheyyaṃ, yathāssa patitaṭṭhānaṃ na  passāmi, tathā naṃ chaḍḍessāmī''ti cintetvā nāḷimattaṃ bījaṃ  pilotikāya bandhitvā pilotikaṃ kudālaphalake bandhitvā kudālaṃ  aggadaṇḍake gahetvā gaṅgāya tīre ṭhito akkhīni nimīletvā  uparisīse tikkhattuṃ āvijjhitvā gaṅgāyaṃ khipitvā ^a^P1.0312^ea^  nivattitvā olokento patitaṭṭhānaṃ adisvā ``jitaṃ me,  jitaṃ me''ti tikkhattuṃ saddamakāsi.</p>
              <p>[03] tasmiṃ khaṇe bārāṇasirājā paccantaṃ vūpasametvā āgantvā  nadītīre khandhāvāraṃ nivāsetvā nhānatthāya nadiṃ otiṇṇo taṃ saddaṃ  assosi. rājūnañca nāma ``jitaṃ me''ti saddo amanāpo hoti,  so tassa santikaṃ gantvā, ``ahaṃ idāni amittamaddanaṃ katvā `jitaṃ  me'ti āgato, tvaṃ pana `jitaṃ me, jitaṃ me'ti viravasi, kiṃ  nāmeta''nti pucchi. kudālapaṇḍito ``tvaṃ bāhirakacore jini,  tayā jitaṃ puna avajitameva hoti, mayā pana ajjhattiko lobhacoro  jito, so puna maṃ na jinissati, tasseva jayo sādhū''ti vatvā  imaṃ gāthamāha -- </p>
              <p>[21] ``na taṃ jitaṃ sādhu jitaṃ, yaṃ jitaṃ avajīyati. </p>
              <p>[22] taṃ kho jitaṃ sādhu jitaṃ, yaṃ jitaṃ nāvajīyatī''ti..  (jā0 1.1.70).</p>
              <p>[03] taṃ khaṇaṃyeva ca gaṅgaṃ olokento āpokasiṇaṃ nibbattetvā  adhigataviseso ākāse pallaṅkena nisīdi. rājā mahāpurisassa  dhammakathaṃ sutvā vanditvā pabbajjaṃ yācitvā saddhiṃ balakāyena   ^a^V1.0178^ea^ pabbaji. yojanamattā parisā ahosi. aparopi sāmantarājā tassa  pabbajitabhāvaṃ sutvā, ``tassa rajjaṃ gaṇhissāmī''ti āgantvā tathā  samiddhaṃ nagaraṃ ^a^M1.0199^ea^ suññaṃ disvā, ``evarūpaṃ nagaraṃ chaḍḍetvā pabbajito  rājā orake ṭhāne na pabbajissati, mayāpi pabbajituṃ vaṭṭatī''ti  cintetvā tattha gantvā mahāpurisaṃ upasaṅkamitvā pabbajjaṃ yācitvā  saparivāro pabbaji. eteneva nīhārena satta rājāno pabbajiṃsu.  sattayojaniko assamo ahosi. satta rājāno bhoge ^a^P1.0313^ea^  chaḍḍetvā ettakaṃ janaṃ gahetvā pabbajiṃsu. mahāpuriso  brahmacariyavāsaṃ vasitvā brahmalokūpago ahosi.</p>
              <p>[03] satthā imaṃ dhammadesanaṃ āharitvā, ``ahaṃ, bhikkhave, tadā  kudālapaṇḍito ahosiṃ, kilesā nāmete evaṃ bhāriyā''ti āha. </p>
              <p>[06] cittahatthattheravatthu pañcamaṃ. </p>
            </h4>
          </h3>
          <h3>
            <h3n> 6. pañcasatabhikkhuvatthu</h3n>
            <h4>
              <h4n> </h4n>
              <p>[03] ^b^kumbhūpama^eb^nti imaṃ dhammadesanaṃ satthā sāvatthiyaṃ viharanto  āraddhavipassake bhikkhū ārabbha kathesi.</p>
              <p>[03] sāvatthiyaṃ kira pañcasatā bhikkhū satthu santike yāva arahattā  kammaṭṭhānaṃ gahetvā, ``samaṇadhammaṃ karissāmā''ti yojanasatamaggaṃ  gantvā ekaṃ mahāvāsagāmaṃ agamaṃsu. atha te manussā disvā  paññattāsane nisīdāpetvā paṇītehi yāgubhattādīhi parivisitvā,  ``kahaṃ, bhante, gacchathā''ti pucchitvā, ``yathāphāsukaṭṭhāna''nti vutte,  ``bhante, imaṃ temāsaṃ idheva vasatha, mayampi tumhākaṃ santike saraṇesu  patiṭṭhāya pañca sīlāni rakkhissāmā''ti yācitvā tesaṃ adhivāsanaṃ  viditvā, ``avidūre ṭhāne mahanto vanasaṇḍo atthi, ettha vasatha,  bhante''ti vatvā uyyojesuṃ. bhikkhū taṃ vanasaṇḍaṃ pavisiṃsu. tasmiṃ  vanasaṇḍe adhivatthā devatā ``sīlavanto, ayyā, imaṃ vanasaṇḍaṃ  ^a^P1.0314^ea^ anuppattā, ayuttaṃ kho pana asmākaṃ ayyesu idha  vasantesu puttadāre gahetvā rukkhe abhiruyha vasitu''nti rukkhato  otaritvā bhūmiyaṃ nisīditvā cintayiṃsu, ``ayyā, imasmiṃ ṭhāne  ajjekarattiṃ vasitvā addhā sve gamissantī''ti. bhikkhūpi  punadivase antogāme piṇḍāya caritvā puna tameva vanasaṇḍaṃ āgamiṃsu.  devatā ``bhikkhusaṅgho ^a^V1.0179^ea^ svātanāya kenaci nimantito bhavissati,  tasmā punāgacchati ^a^M1.0200^ea^, ajja gamanaṃ na bhavissati, sve gamissati  maññe''ti iminā upāyena aḍḍhamāsamattaṃ bhūmiyameva acchiṃsu.</p>
              <p>[03] tato cintayiṃsu -- ``bhadantā imaṃ temāsaṃ idheva maññe  vasissanti, idheva kho pana imesu vasantesu amhākaṃ rukkhe  abhiruhitvā nisīditumpi na yuttaṃ, temāsaṃ puttadāre gahetvā bhūmiyaṃ  nisīdanaṭṭhānānipi dukkhāni, kiñci katvā ime bhikkhū palāpetuṃ  vaṭṭatī''ti. tā tesu tesu rattiṭṭhānadivāṭṭhānesu ceva caṅkamanakoṭīsu  ca chinnasīsāni kabandhāni dassetuṃ amanussasaddañca bhāvetuṃ ārabhiṃsu.  bhikkhūnaṃ khipitakāsādayo rogā pavattiṃsu. te aññamaññaṃ  ``tuyhaṃ, āvuso, kiṃ rujjatī''ti pucchantā, ``mayhaṃ khipitarogo,  mayhaṃ kāso''ti vatvā, ``āvuso, ahaṃ ajja caṅkamanakoṭiyaṃ  chinnasīsaṃ addasaṃ, ahaṃ rattiṭṭhāne kabandhaṃ addasaṃ ^a^P1.0315^ea^,  ahaṃ divāṭṭhāne amanussasaddaṃ assosiṃ, parivajjetabbayuttakamidaṃ ṭhānaṃ,  amhākaṃ idha aphāsukaṃ ahosi, satthu santikaṃ gamissāmā''ti  nikkhamitvā anupubbena satthu santikaṃ gantvā vanditvā ekamantaṃ  nisīdiṃsu. </p>
              <p>[01] atha ne satthā āha -- ``kiṃ, bhikkhave, tasmiṃ ṭhāne  vasituṃ na sakkhissathā''ti? ``āma, bhante, amhākaṃ tasmiṃ ṭhāne  vasantānaṃ evarūpāni bheravārammaṇāni upaṭṭhahanti, evarūpaṃ aphāsukaṃ  hoti, tena mayaṃ `vajjetabbayuttakamidaṃ ṭhāna'nti taṃ chaḍḍetvā tumhākaṃ  santikaṃ āgatā''ti. ``bhikkhave, tattheva tumhākaṃ gantuṃ vaṭṭatī''ti.  ``na sakkā, bhante''ti. ``bhikkhave, tumhe āvudhaṃ aggahetvā  gatā, idāni āvudhaṃ gahetvā gacchathā''ti. ``katarāvudhaṃ, bhante''ti?  satthā ``ahaṃ āvudhaṃ vo dassāmi, mayā dinnaṃ āvudhaṃ gahetvā  gacchathā''ti vatvā -- </p>
              <p>[21] ``karaṇīyamatthakusalena, yanta santaṃ padaṃ abhisamecca. </p>
              <p>[22] sakko ujū ca suhujū ca, suvaco cassa mudu  anatimānī''ti.. (khu0 pā0 9.1; su0 ni0 143) -- </p>
              <p>[25] sakalaṃ ^b^mettasuttaṃ^eb^ kathetvā, ``bhikkhave, imaṃ tumhe  bahi vihārassa vanasaṇḍato paṭṭhāya sajjhāyantā antovihāraṃ  paviseyyāthā''ti uyyojesi. te satthāraṃ vanditvā nikkhamitvā  anupubbena taṃ ṭhānaṃ patvā bahivihāre gaṇasajjhāyaṃ katvā sajjhāyamānā  vanasaṇḍaṃ pavisiṃsu. sakalavanasaṇḍe devatā mettacittaṃ paṭilabhitvā  tesaṃ paccuggamanaṃ katvā pattacīvarapaṭiggahaṇaṃ ^a^M1.0201^ea^ āpucchiṃsu,  hatthapādasambāhanaṃ ^a^P1.0316^ea^ āpucchiṃsu, tesaṃ tattha tattha  ārakkhaṃ saṃvidahiṃsu, pakkadhūpanatelaṃ ^a^V1.0180^ea^ viya sannisinnā ahesuṃ. katthaci  amanussasaddo nāma nāhosi. tesaṃ bhikkhūnaṃ cittaṃ ekaggaṃ ahosi.  te rattiṭṭhānadivāṭṭhānesu nisinnā vipassanāya cittaṃ otāretvā  attani khayavayaṃ paṭṭhapetvā, ``ayaṃ attabhāvo nāma bhijjanakaṭṭhena  athāvaraṭṭhena kulālabhājanasadiso''ti vipassanaṃ vaḍḍhayiṃsu.  sammāsambuddho gandhakuṭiyā nisinnova tesaṃ vipassanāya āraddhabhāvaṃ  ñatvā te bhikkhū āmantetvā, ``evameva, bhikkhave, ayaṃ attabhāvo  nāma bhijjanakaṭṭhena athāvaraṭṭhena kulālabhājanasadiso evā''ti vatvā  obhāsaṃ pharitvā yojanasate ṭhitopi abhimukhe nisinno viya  chabbaṇṇaraṃsiyo vissajjetvā dissamānena rūpena imaṃ gāthamāha -- </p>
              <p>[03] 40^b^.^eb^ </p>
              <p>[21] ``kumbhūpamaṃ kāyamiṃma viditvā, nagarūpamaṃ cittamidaṃ  ṭhapetvā. </p>
              <p>[22] yodhetha māraṃ paññāvudhena, jitañca rakkhe anivesano  siyā''ti..</p>
              <p>[03] tattha ^b^kumbhūpama^eb^nti abaladubbalaṭṭhena  anaddhaniyatāvakālikaṭṭhena imaṃ kesādisamūhasaṅkhātaṃ ^a^P1.0317^ea^  kāyaṃ kumbhūpamaṃ kulālabhājanasadisaṃ viditvā.  ^b^nagarūpamaṃ cittamidaṃ ṭhapetvā^eb^ti nagaraṃ nāma bahiddhā thiraṃ hoti,  gambhīraparikhaṃ pākāraparikkhittaṃ dvāraṭṭālakayuttaṃ,  antosuvibhattavīthicatukkasiṅghāṭakasampannaṃ antarāpaṇaṃ, taṃ  ``vilumpissāmā''ti bahiddhā corā āgantvā pavisituṃ asakkontā  pabbataṃ āsajja paṭihatā viya gacchanti, evameva paṇḍito kulaputto  attano vipassanācittaṃ thiraṃ nagarasadisaṃ katvā ṭhapetvā nagare ṭhito  ekatodhārādinānappakārāvudhena coragaṇaṃ viya vipassanāmayena ca  ariyamaggamayena ca paññāvudhena taṃtaṃmaggavajjhaṃ kilesamāraṃ paṭibāhanto  taṃ taṃ kilesamāraṃ yodhetha, pahareyyāthāti attho. ^b^jitañca  rakkhe^eb^ti jitañca uppāditaṃ taruṇavipassanaṃ  āvāsasappāyautusappāyabhojanasappāyapuggalasappāyadhammassavanasappāyādīni  āsevanto antarantarā samāpattiṃ samāpajjitvā tato vuṭṭhāya suddhacittena  saṅkhāre sammasanto rakkheyya.</p>
              <p>[03] ^b^anivesano^eb^ ^a^M1.0202^ea^ ^b^siyā^eb^ti anālayo bhaveyya. yathā nāma  yodho saṅgāmasīse balakoṭṭhakaṃ katvā amittehi saddhiṃ yujjhanto chāto  vā pipāsito ^a^P1.0318^ea^ vā hutvā sannāhe vā sithile  āvudhe vā patite balakoṭṭhakaṃ pavisitvā vissamitvā bhuñjitvā  pivitvā sannahitvā āvudhaṃ gahetvā puna nikkhamitvā yujjhanto  parasenaṃ maddati, ajitaṃ jināti, jitaṃ rakkhati. so hi sace  balakoṭṭhake ṭhito evaṃ vissamanto taṃ assādento accheyya, rajjaṃ  parahatthagataṃ kareyya, evameva, bhikkhu, paṭiladdhaṃ taruṇavipassanaṃ punappunaṃ  samāpattiṃ samāpajjitvā tato vuṭṭhāya ^a^V1.0181^ea^ suddhacittena saṅkhāre sammasanto  rakkhituṃ sakkoti, uttarimaggaphalapaṭilābhena kilesamāraṃ jināti.  sace pana so samāpattimeva assādeti, suddhacittena punappunaṃ saṅkhāre  na sammasati, maggaphalapaṭivedhaṃ kātuṃ na sakkoti. tasmā  rakkhitabbayuttakaṃ rakkhanto anivesano siyā, samāpattiṃ nivesanaṃ  katvā tattha na niveseyya, ālayaṃ na kareyyāti attho. ``addhā  tumhepi evaṃ karothā''ti evaṃ satthā tesaṃ bhikkhūnaṃ dhammaṃ desesi.</p>
              <p>[03] desanāvasāne pañcasatā bhikkhū nisinnaṭṭhāne nisinnāyeva saha  paṭisambhidāhi arahattaṃ patvā tathāgatassa suvaṇṇavaṇṇaṃ sarīraṃ  vaṇṇayantā thomentā vandantāva āgacchiṃsūti. </p>
              <p>[06] pañcasatabhikkhuvatthu chaṭṭhaṃ. </p>
            </h4>
          </h3>
          <h3>
            <h3n> 7. pūtigattatissattheravatthu</h3n>
            <h4>
              <h4n> </h4n>
              <p>[03] ^b^aciraṃ^eb^ ^a^P1.0319^ea^ ^b^vatayaṃ kāyo^eb^ti imaṃ  dhammadesanaṃ satthā sāvatthiyaṃ viharanto pūtigattatissattheraṃ ārabbha  kathesi.</p>
              <p>[03] eko kira sāvatthivāsī kulaputto satthu santike dhammaṃ sutvā  sāsane uraṃ datvā pabbajito, so laddhūpasampado tissatthero nāma  ahosi. gacchante gacchante kāle tassa sarīre rogo udapādi.  sāsapamattiyo piḷakā uṭṭhahiṃsu. tā anupubbena muggamattā  kalāyamattā kolaṭṭhimattā āmalakamattā beḷuvasalāṭumattā beḷuvamattā  hutvā pabhijjiṃsu, sakalasarīraṃ chiddāvachiddaṃ ahosi.  ^b^pūtigattatissatthero^eb^tvevassa nāmaṃ udapādi. athassa aparabhāge  aṭṭhīni bhijjiṃsu. so appaṭijaggiyo ^a^M1.0203^ea^ ahosi. nivāsanapārupanaṃ  pubbalohitamakkhitaṃ jālapūvasadisaṃ ahosi. saddhivihārikādayo  paṭijaggituṃ asakkontā chaḍḍayiṃsu. so anātho hutvā nipajji.</p>
              <p>[03] buddhānañca nāma dve vāre lokavolokanaṃ avijahitaṃ hoti.  paccūsakāle lokaṃ volokentā cakkavāḷamukhavaṭṭito paṭṭhāya  gandhakuṭiabhimukhaṃ ñāṇaṃ katvā olokenti, sāyaṃ olokentā  gandhakuṭito paṭṭhāya bāhirābhimukhaṃ ñāṇaṃ katvā olokenti. tasmiṃ  pana samaye bhagavato ñāṇajālassa anto pūtigattatissatthero paññāyi.  satthā tassa bhikkhuno arahattassa upanissayaṃ disvā, ``ayaṃ  saddhivihārikādīhi chaḍḍito, idānissa maṃ ṭhapetvā aññaṃ paṭisaraṇaṃ  ^a^V1.0182^ea^ natthī''ti gandhakuṭito nikkhamitvā vihāracārikaṃ caramāno viya  aggisālaṃ gantvā ukkhaliṃ dhovitvā udakaṃ datvā uddhanaṃ āropetvā  udakassa tattabhāvaṃ āgamayamāno aggisālāyameva aṭṭhāsi. tattabhāvaṃ  jānitvā gantvā tassa bhikkhuno nipannamañcakoṭiyaṃ ^a^P1.0320^ea^  gaṇhi, tadā bhikkhū ``apetha, bhante, mayaṃ gaṇhissāmā''ti  mañcakaṃ gahetvā aggisālaṃ ānayiṃsu. satthā ambaṇaṃ āharāpetvā  uṇhodakaṃ āsiñcitvā tehi bhikkhūhi tassa pārupanaṃ gāhāpetvā  uṇhodake maddāpetvā mandātape vissajjāpesi. athassa santike ṭhatvā  sarīraṃ uṇhodakena temetvā ghaṃsitvā nhāpesi, tassa nahānapariyosāne  pārupanaṃ sukkhi. atha naṃ taṃ nivāsāpetvā nivatthakāsāvaṃ udake  maddāpetvā ātape vissajjāpesi. athassa gatte udake chinnamatte tampi  sukkhi. so ekaṃ kāsāvaṃ nivāsetvā ekaṃ pārupitvā sallahukasarīro  ekaggacitto mañcake nipajji. satthā tassa ussīsake ṭhatvā,  ``bhikkhu ayaṃ tava kāyo apetaviññāṇo nirupakāro hutvā kaliṅgaraṃ  viya pathaviyaṃ sessatī''ti vatvā imaṃ gāthamāha -- </p>
              <p>[03] 41^b^.^eb^ </p>
              <p>[21] ``aciraṃ vatayaṃ kāyo, pathaviṃ adhisessati. </p>
              <p>[22] chuddho apetaviññāṇo, niratthaṃva kaliṅgara''nti..</p>
              <p>[03] tattha ^b^aciraṃ vatā^eb^ti bhikkhu na cirasseva ^b^ayaṃ kāyo  pathaviṃ adhisessati,^eb^ imissā pakatisayanena sayitāya pathaviyā  upari sayissati ^a^M1.0204^ea^. ^b^chuddho^eb^ti apaviddho, apagataviññāṇatāya  ^a^P1.0321^ea^ tuccho hutvā sessatīti dasseti. yathā kiṃ?  ^b^niratthaṃva kaliṅgaraṃ^eb^ nirupakāraṃ niratthakaṃ kaṭṭhakhaṇḍaṃ viya.  dabbasambhāratthikā hi manussā araññaṃ pavisitvā ujukaṃ  ujukasaṇṭhānena vaṅkaṃ vaṅkasaṇṭhānena chinditvā dabbasambhāraṃ gaṇhanti,  avasesaṃ pana susirañca pūtikañca asārakañca gaṇṭhijātañca  chinditvā tattheva chaḍḍenti. aññe dabbasambhāratthikā āgantvā taṃ  gahetāro nāma natthi, oloketvā attano upakārakameva gaṇhanti,  itaraṃ pathavīgatameva hoti. taṃ pana tena tena upāyena mañcapaṭipādakaṃ  vā pādakathalikaṃ vā phalakapīṭhaṃ vā kātuṃ sakkāpi bhaveyya. imasmiṃ  pana attabhāve dvattiṃsāya koṭṭhāsesu ekakoṭṭhāsopi  mañcapaṭipādakādivasena aññena vā upakāramukhena gayhūpago nāma  natthi, kevalaṃ niratthaṃva kaliṅgaraṃ ayaṃ kāyo apagataviññāṇo  katipāheneva pathaviyaṃ sessatīti.</p>
              <p>[03] desanāvasāne pūtigattatissatthero saha paṭisambhidāhi arahattaṃ  pāpuṇi, aññepi bahū sotāpannādayo ^a^V1.0183^ea^ ahesuṃ. theropi arahattaṃ patvāva  parinibbāyi. satthā tassa sarīrakiccaṃ kārāpetvā dhātuyo gahetvā  cetiyaṃ kārāpesi. bhikkhū satthāraṃ pucchiṃsu -- ``bhante,  pūtigattatissatthero kuhiṃ nibbatto''ti. ``parinibbuto,  bhikkhave''ti. ``bhante, evarūpassa pana arahattūpanissayasampannassa  bhikkhuno kiṃ kāraṇā gattaṃ putikaṃ jātaṃ, kiṃ kāraṇā aṭṭhīni  bhinnāni, kimassa kāraṇaṃ arahattassa upanissayabhāvaṃ patta''nti?  ``bhikkhave, sabbametaṃ etassa attanā katakammeneva nibbatta''nti.  ``kiṃ pana tena, bhante, kata''nti? ``tena hi, bhikkhave,  suṇāthā''ti atītaṃ āhari --</p>
              <p>[03] ayaṃ ^a^P1.0322^ea^ kassapasammāsambuddhakāle sākuṇiko  hutvā bahū sakuṇe vadhitvā issarajanaṃ upaṭṭhahi. tesaṃ dinnāvasese  vikkiṇāti, ``vikkitāvasesā māretvā ṭhapitā pūtikā  bhavissantī''ti yathā uppatituṃ na sakkonti, tathā tesaṃ jaṅghaṭṭhīni ca  pakkhaṭṭhīni ca bhinditvā rāsiṃ katvā ṭhapeti, te punadivase  vikkiṇāti. atibahūnaṃ pana laddhakāle attanopi atthāya pacāpeti.  tassekadivasaṃ rasabhojane pakke eko khīṇāsavo piṇḍāya caranto  gehadvāre aṭṭhāsi. so theraṃ disvā ^a^M1.0205^ea^ cittaṃ pasādetvā, ``mayā bahū  pāṇā māretvā khāditā, ayyo ca me gehadvāre ṭhito, antogehe ca  rasabhojanaṃ saṃvijjati, piṇḍapātamassa dassāmī''ti tassa pattaṃ ādāya  pūretvā rasapiṇḍapātaṃ datvā theraṃ pañcapatiṭṭhitena vanditvā, ``bhante,  tumhehi diṭṭhadhammassa matthakaṃ pāpuṇeyya''nti āha. thero ``evaṃ  hotū''ti anumodanaṃ akāsi. ``bhikkhave, tadā katakammavasenetaṃ  tissassa nipphannaṃ, sakuṇānaṃ aṭṭhibhedananissandena tissassa gattañca  pūtikaṃ jātaṃ, aṭṭhīni ca bhinnāni, khīṇāsavassa  rasapiṇḍapātadānanissandena arahattaṃ patto''ti. </p>
              <p>[06] pūtigattatissattheravatthu sattamaṃ. </p>
            </h4>
          </h3>
          <h3>
            <h3n> 8. nandagopālakavatthu</h3n>
            <h4>
              <h4n> </h4n>
              <p>[03] ^b^diso disa^eb^nti imaṃ dhammadesanaṃ satthā kosalajanapade  nandagopālakaṃ ārabbha kathesi.</p>
              <p>[03] sāvatthiyaṃ kira anāthapiṇḍikassa gahapatino nando nāma  ^a^P1.0323^ea^ gopālako goyūthaṃ rakkhati aḍḍho mahaddhano  mahābhogo. so kira yathā keṇiyo jaṭilo pabbajjāvesena, evaṃ  gopālakattena rājabaliṃ pariharanto attano kuṭumbaṃ rakkhati. so  kālena kālaṃ pañca gorase ādāya ^a^V1.0184^ea^ anāthapiṇḍikassa santikaṃ  āgantvā satthāraṃ passati, dhammaṃ suṇāti, attano vasanaṭṭhānaṃ  āgamanatthāya satthāraṃ yācati. satthā tassa ñāṇaparipākaṃ  āgamayamāno āgantvā paripakkabhāvaṃ ñatvā ekadivasaṃ  mahābhikkhusaṅghaparivuto cārikaṃ caranto maggā okkamma tassa  vasanaṭṭhānāsanne aññatarasmiṃ rukkhamūle nisīdi. nando satthu  santikaṃ agantvā vanditvā paṭisanthāraṃ katvā satthāraṃ nimantetvā  satthāhaṃ buddhappamukhassa bhikkhusaṅghassa paṇītaṃ pañcagorasadānaṃ adāsi.  sattame divase satthā anumodanaṃ katvā dānakathādibhedaṃ anupubbiṃ  kathaṃ kathesi. kathāpariyosāne nandagopālako sotāpattiphale  patiṭṭhāya satthu pattaṃ gahetvā satthāraṃ anugacchanto dūraṃ gantvā,  ``tiṭṭha, upāsakā''ti nivattiyamāno vanditvā nivatti. atha naṃ  eko luddako vijjhitvā māresi. pacchato āgacchantā bhikkhū naṃ  disvā gantvā satthāraṃ ^a^M1.0206^ea^ āhaṃsu -- ``nando, bhante, gopālako tumhākaṃ  idhāgatattā mahādānaṃ datvā anugantvā nivattento mārito, sace tumhe  nāgacchissatha, nāssa maraṇaṃ abhavissā''ti. satthā ^a^P1.0324^ea^,  ``bhikkhave, mayi āgatepi anāgatepi tassa catasso  disā catasso anudisā ca gacchantassāpi maraṇato muccanūpāyo nāma  natthi. yañhi neva corā, na verino karonti, taṃ imesaṃ sattānaṃ  antopaduṭṭhaṃ micchāpaṇihitaṃ cittameva karotī''ti vatvā imaṃ gāthamāha  -- </p>
              <p>[03] 42^b^.^eb^ </p>
              <p>[21] ``diso disaṃ yaṃ taṃ kayirā, verī vā pana verinaṃ. </p>
              <p>[22] micchāpaṇihitaṃ cittaṃ, pāpiyo naṃ tato kare''ti..</p>
              <p>[03] tattha ^b^diso disa^eb^nti coro coraṃ. ``disvā''ti  pāṭhaseso. ^b^yaṃ taṃ kayirā^eb^ti yaṃ taṃ tassa anayabyasanaṃ kareyya.  dutiyapadepi eseva nayo. idaṃ vuttaṃ hoti -- eko ekassa  mittadubbhī coro puttadārakhettavatthu gomahiṃsādīsu aparajjhanto yassa  aparajjhati, tampi tatheva attani aparajjhantaṃ coraṃ disvā, ^b^veri  vā pana^eb^ kenacideva kāraṇena baddhaveraṃ veriṃ disvā attano  kakkhaḷatāya dāruṇatāya yaṃ taṃ tassa anayabyasanaṃ kareyya, puttadāraṃ  vā pīḷeyya, khettādīni vā nāseyya, jīvitā vā pana naṃ voropeyya,  dasasu akusalakammapathesu micchāṭhapitattā ^b^micchāpahiṇitaṃ cittaṃ  pāpiyo naṃ tato kare^eb^ taṃ purisaṃ tato pāpataraṃ kareyya.  vuttappakārehi, diso disassa vā verī verino vā imasmiṃyeva  ^a^P1.0325^ea^ attabhāve dukkhaṃ vā uppādeyya, jīvitakkhayaṃ vā  kareyya. idaṃ pana akusalakammapathesu micchāṭhapitaṃ cittaṃ diṭṭheva dhamme  anayabyasanaṃ pāpeti, attabhāvasatasahassesupi catūsu apāyesu khipitvā  sīsaṃ ukkhipituṃ na detīti.</p>
              <p>[03] desanāpariyosāne ^a^V1.0185^ea^ bahū sotāpattiphalādīni pattā. mahājanassa  sātthikā desanā jātā. upāsakena pana bhavantare katakammaṃ  bhikkhūhi na pucchitaṃ, tasmā satthārā na kathitanti. </p>
              <p>[06] nandagopālakavatthu aṭṭhamaṃ. </p>
            </h4>
          </h3>
          <h3>
            <h3n> 9. soreyyattheravatthu</h3n>
            <h4>
              <h4n> </h4n>
              <p>[03] ^b^na^eb^ ^a^M1.0207^ea^ ^b^taṃ mātā pitā kayirā^eb^ti imaṃ dhammadesanaṃ satthā  sāvatthiyaṃ jetavane viharanto soreyyattheraṃ ārabbha kathesi.</p>
              <p>[03] vatthu soreyyanagare samuṭṭhitaṃ, sāvatthiyaṃ niṭṭhāpesi.  sammāsambuddhe sāvatthiyaṃ viharante soreyyanagare soreyyaseṭṭhiputto ekena  sahāyakena saddhiṃ sukhayānake nisīditvā mahantena parivārena  nhānatthāya nagarā nikkhami. tasmiṃ khaṇe mahākaccāyanatthero  soreyyanagaraṃ piṇḍāya pavisitukāmo hutvā bahinagare saṅghāṭiṃ  pārupati. therassa ca suvaṇṇavaṇṇaṃ sarīraṃ. soreyyaseṭṭhiputto taṃ  disvā cintesi -- ``aho vata ayaṃ vā thero mama bhariyā bhaveyya,  mama vā bhariyāya sarīravaṇṇo etassa sarīravaṇṇo ^a^P1.0326^ea^  viya bhaveyyā''ti. tassa cintitamatteyeva purisaliṅgaṃ  antaradhāyi, itthiliṅgaṃ pāturahosi. so lajjamāno yānakā oruyha  palāyi. parijano taṃ asañjānanto ``kimeta''nti āha. sāpi  takkasilamaggaṃ paṭipajji. sahāyakopissā ito cito ca  vicaritvāpi nāddasa. sabbe nhāyitvā gehaṃ agamiṃsu. ``kahaṃ  seṭṭhiputto''ti ca vutte, ``nhatvā āgato bhavissatīti maññimhā''ti  vadiṃsu. athassa mātāpitaro tattha tattha pariyesitvā apassantā  roditvā paridevitvā, ``mato bhavissatī''ti matakabhattaṃ adaṃsu.  sā ekaṃ takkasilagāmiṃ satthavāhaṃ disvā yānakassa pacchato pacchato  anubandhi.</p>
              <p>[03] atha naṃ manussā disvā, ``amhākaṃ yānakassa pacchato pacchato  anugacchati, mayaṃ `kassesā dārikā'ti taṃ na jānāmā''ti vadiṃsu.  sāpi ``tumhe attano yānakaṃ pājetha, ahaṃ padasā gamissāmī''ti  gacchantī aṅgulimuddikaṃ datvā ekasmiṃ yānake okāsaṃ kāresi.  manussā cintayiṃsu -- ``takkasilanagare amhākaṃ seṭṭhiputtassa bhariyā  natthi, tassa ācikkhissāma, mahāpaṇṇākāro no bhavissatī''ti.  te gehaṃ gantvā, ``sāmi, amhehi tumhākaṃ ^a^P1.0327^ea^ ekaṃ  itthiratanaṃ ānīta''nti āhaṃsu. so taṃ sutvā taṃ pakkosāpetvā  attano vayānurūpaṃ ^a^V1.0186^ea^ abhirūpaṃ pāsādikaṃ disvā uppannasineho gehe  akāsi. purisā hi itthiyo, itthiyo ^a^M1.0208^ea^ vā purisā abhūtapubbā nāma  natthi. purisā hi parassa dāresu aticaritvā kālaṃ katvā bahūni  vassasatasahassāni niraye paccitvā manussajātiṃ āgacchantā  attabhāvasate itthibhāvaṃ āpajjanti.</p>
              <p>[03] ānandattheropi kappasatasahassaṃ pūritapāramī ariyasāvako  saṃsāre saṃsaranto ekasmiṃ attabhāve kammārakule nibbatto.  paradārakammaṃ katvā niraye paccitvā pakkāvasesena cuddasasu attabhāvesu  purisassa pādaparicārikā itthī ahosi, sattasu attabhāvesu  bījuddharaṇaṃ pāpuṇi. itthiyo pana dānādīni puññāni katvā  itthibhāve chandaṃ virājetvā, ``idaṃ no puññaṃ purisattabhāvapaṭilābhāya  saṃvattatū''ti cittaṃ adhiṭṭhahitvā kālaṃ katvā purisattabhāvaṃ paṭilabhanti,  patidevatā hutvā sāmike sammāpaṭipattivasenāpi purisattabhāvaṃ  paṭilabhanteva. </p>
              <p>[01] ayaṃ pana seṭṭhiputto there ayoniso cittaṃ uppādetvā  imasmiṃyeva attabhāve itthibhāvaṃ paṭilabhi. takkasilāyaṃ seṭṭhiputtena  saddhiṃ saṃvāsamanvāya pana tassā kucchiyaṃ gabbho patiṭṭhāsi. sā  dasamāsaccayena puttaṃ labhitvā tassa padasā gamanakāle aparampi puttaṃ  paṭilabhi. evamassā kucchiyaṃ vutthā dve, soreyyanagare taṃ paṭicca  nibbattā dveti cattāro puttā ahesuṃ. tasmiṃ kāle soreyyanagarato  tassā sahāyako seṭṭhiputto pañcahi sakaṭasatehi takkasilaṃ ^a^P1.0328^ea^  gantvā sukhayānake nisinno nagaraṃ pāvisi. atha naṃ sā  uparipāsādatale vātapānaṃ vivaritvā antaravīthiṃ olokayamānā ṭhitā  disvā sañjānitvā dāsiṃ pesetvā pakkosāpetvā mahātale nisīdāpetvā  mahantaṃ sakkārasammānaṃ akāsi. atha naṃ so āha -- ``bhadde, tvaṃ  ito pubbe amhehi na diṭṭhapubbā, atha ca pana no mahantaṃ sakkāraṃ  karosi, jānāsi tvaṃ amhe''ti. ``āma, sāmi, jānāmi, nanu  tumhe soreyyanagaravāsino''ti? ``āma, bhadde''ti. sā  mātāpitūnañca bhariyāya ca puttānañca arogabhāvaṃ pucchi. itaro  ``āma, bhadde, arogā''ti vatvā ``jānāsi tvaṃ ete''ti āha.  ``āma sāmi, jānāmi. tesaṃ eko putto atthi, so kahaṃ,  sāmī''ti? ``bhadde, mā etaṃ kathehi, mayaṃ tena saddhiṃ ekadivasaṃ  sukhayānake nisīditvā nhāyituṃ nikkhantā nevassa gatiṃ jānāma,  ito cito ca vicaritvā taṃ adisvā mātāpitūnaṃ ^a^M1.0209^ea^ ārocayimhā,  tepissa roditvā kanditvā petakiccaṃ kiriṃsū''ti. ``ahaṃ so,  sāmī''ti. ``apehi, bhadde, kiṃ kathesi mayhaṃ sahāyo devakumāro  viya eko puriso''ti? ``hotu, sāmi, ahaṃ so''ti. ``atha  idaṃ kiṃ nāmā''ti? ``taṃ divasaṃ te ayyo mahākaccāyanatthero  diṭṭho''ti? ``āma, diṭṭho''ti. ahaṃ ayyaṃ ^a^P1.0329^ea^  mahākaccāyanattheraṃ oloketvā, ``aho vata ayaṃ vā thero mama  bhariyā bhaveyya ^a^V1.0187^ea^, etassa vā sarīravaṇṇo viya mama bhariyāya  sarīravaṇṇo bhaveyyā''ti cintesiṃ. cintitakkhaṇeyeva me  purisaliṅgaṃ antaradhāyi, itthiliṅgaṃ pātubhavi. athāhaṃ lajjamānā  kassaci kiñci vattuṃ asakkuṇitvā tato palāyitvā idhāgatā,  sāmīti.</p>
              <p>[03] ``aho vata te bhāriyaṃ kammaṃ kataṃ, kasmā mayhaṃ nācikkhi,  apica pana te thero khamāpito''ti? ``na khamāpito, sāmi.  jānāsi pana tvaṃ kahaṃ thero''ti? ``imameva nagaraṃ upanissāya  viharatī''ti. ``sace piṇḍāya caranto idhāgaccheyya, ahaṃ mama  ayyassa bhikkhāhāraṃ dadeyyaṃ, sāmī''ti. ``tena hi sīghaṃ sakkāraṃ  karohi, amhākaṃ ayyaṃ khamāpessāmā''ti so therassa vasanaṭṭhānaṃ  gantvā vanditvā ekamantaṃ nisinno, ``bhante, sve mayhaṃ bhikkhaṃ  gaṇhathā''ti āha. ``nanu tvaṃ, seṭṭhiputta, āgantukosī''ti.  ``bhante, mā amhākaṃ āgantukabhāvaṃ pucchatha, sve me bhikkhaṃ  gaṇhathā''ti. thero adhivāsesi, gehepi therassa mahāsakkāro paṭiyatto.  thero punadivase taṃ gehadvāraṃ agamāsi. atha naṃ nisīdāpetvā  paṇītenāhārena parivisitvā seṭṭhiputto taṃ itthiṃ gahetvā therassa  pādamūle nipajjāpetvā, ``bhante, mayhaṃ sahāyikāya khamathā''ti āha.  ``kimeta''nti? ``ayaṃ, bhante, pubbe mayhaṃ piyasahāyako hutvā  tumhe oloketvā evaṃ nāma cintesi, athassa purisaliṅgaṃ  antaradhāyi, itthiliṅgaṃ pātubhavi, khamatha, bhante''ti. ``tena hi  uṭṭhahatha, khamāmi vo aha''nti. therena ^a^P1.0330^ea^  ``khamāmī''ti vuttamatteyeva itthiliṅgaṃ antaradhāyi, purisaliṅgaṃ  pātubhavi.</p>
              <p>[03] purisaliṅge pātubhūtamatteyeva taṃ takkasilāya seṭṭhiputto āha --  ``samma sahāyaka, ime dve dārakā tava kucchiyaṃ vutthattā maṃ paṭicca  nibbattattā ubhinnampino puttā eva, idheva vasissāma, mā ukkaṇṭhī''ti.  ``samma, ahaṃ ekenattabhāvena paṭhamaṃ puriso hutvā itthibhāvaṃ patvā  puna ^a^M1.0210^ea^ puriso jātoti vippakārappatto, paṭhamaṃ maṃ paṭicca dve puttā  nibbattā, idāni me kucchito dve puttā nikkhantā, svāhaṃ  ekenattabhāvena vippakārappatto, puna `gehe vasissatī'ti saññaṃ mā  kari, ahaṃ mama ayyassa santike pabbajissāmi. ime dve dārakā  tava bhārāti, imesu mā pamajjī''ti vatvā putte sīse paricumbitvā  parimajjitvā ure nipajjāpetvā pitu niyyādetvā nikkhamitvā therassa  santike pabbajjaṃ yāci. theropi naṃ pabbājetvā upasampādetvā  gaṇhitvāva cārikaṃ caramāno anupubbena sāvatthiṃ agamāsi. tassa  ^b^soreyyatthero^eb^ti nāmaṃ ahosi. janapadavāsino taṃ pavattiṃ  ñatvā saṅkhubhitvā kotūhalajātā taṃ upasaṅkamitvā pucchiṃsu ^a^P1.0331^ea^  -- ``evaṃ kira, bhante''ti? ``āma, āvuso''ti.  ``bhante, evarūpampi kāraṇaṃ nāma hoti''? ``tumhākaṃ kucchiyaṃ  kira dve puttā nibbattā, tumhe paṭicca ^a^V1.0188^ea^ dve jātā, tesaṃ vo kataresu  balavasineho hotī''ti? ``kucchiyaṃ vutthakesu, āvuso''ti.  āgatāgatā nibaddhaṃ tatheva pucchiṃsu.</p>
              <p>[03] thero ``kucchiyaṃ vuttakesu eva sineho balavā''ti punappunaṃ  kathento harāyamāno ekova nisīdati, ekova tiṭṭhati. so evaṃ  ekattūpagato attabhāve khayavayaṃ samuṭṭhāpetvā saha paṭisambhidāhi arahattaṃ  pāpuṇi. atha naṃ āgatāgatā pucchanti -- ``bhante, evaṃ kira nāma  ahosī''ti? ``āmāvuso''ti. ``kataresu sineho balavā''ti?  ``mayhaṃ katthaci sineho nāma natthī''ti. bhikkhū ``ayaṃ abhūtaṃ  kathesi, purimadivasesu `kucchiyaṃ vutthaputtesu sineho balavā'ti vatvā  idāni `mayhaṃ katthaci sineho natthī'ti vadati, aññaṃ byākaroti,  bhante''ti āhaṃsu. satthā ``na, bhikkhave, mama putto aññaṃ  byākaroti, mama puttassa sammāpaṇihitena cittena maggassa  diṭṭhakālato paṭṭhāya na katthaci sineho jāto, yaṃ sampattiṃ neva mātā,  na pitā kātuṃ sakkoti, taṃ imesaṃ sattānaṃ abbhantare pavattaṃ  sammāpaṇihitaṃ cittameva detī''ti vatvā imaṃ gāthamāha -- </p>
              <p>[03] 43^b^.^eb^ </p>
              <p>[21] ``na ^a^P1.0332^ea^ taṃ mātā pitā kayirā, aññe  vāpi ca ñātakā. </p>
              <p>[22] sammāpaṇihitaṃ cittaṃ, seyyaso naṃ tato kare''ti.. </p>
              <p>[01] tattha^b^na ta^eb^nti taṃ kāraṇaṃ neva mātā kareyya, na  pitā, na aññe ñātakā. ^b^sammāpaṇihita^eb^nti dasasu  kusalakammapathesu sammā ṭhapitaṃ. ^b^seyyaso^eb^ ^a^M1.0211^ea^ ^b^naṃ tato kare^eb^ti tato  kāraṇato seyyaso naṃ varataraṃ uttaritaraṃ kareyya, karotīti attho.  mātāpitaro hi puttānaṃ dhanaṃ dadamānā ekasmiṃyeva attabhāve kammaṃ  akatvā sukhena jīvikakappanaṃ dhanaṃ dātuṃ sakkonti. visākhāya  mātāpitaropi tāva mahaddhanā mahābhogā, tassā ekasmiṃyeva attabhāve  sukhena jīvikakappanaṃ dhanaṃ adaṃsu. catūsu pana dīpesu cakkavattisiriṃ  dātuṃ samatthā mātāpitaropi nāma puttānaṃ natthi, pageva dibbasampattiṃ  vā paṭhamajjhānādisampattiṃ vā, lokuttarasampattidāne kathāva natthi,  sammāpaṇihitaṃ pana cittaṃ sabbampetaṃ sampattiṃ dātuṃ sakkoti. tena  vuttaṃ ``seyyaso naṃ tato kare''ti.</p>
              <p>[03] desanāvasāne bahū sotāpattiphalādīni pattā. desanā  mahājanassa sātthikā jātāti. </p>
              <p>[06] soreyyattheravatthu navamaṃ. </p>
              <p>[06] cittavaggavaṇṇanā niṭṭhitā. </p>
              <p>[06] tatiyo vaggo. </p>
            </h4>
          </h3>
        </h2>
        <h2>
          <h2n> 4. pupphavaggo </h2n>
          <h3>
            <h3n> 1. pathavikathāpasutapañcasatabhikkhuvatthu</h3n>
            <h4>
              <h4n> </h4n>
              <p>[03] ^b^ko^eb^ ^a^M1.0212^ea^ ^a^V1.0189^ea^ ^a^P1.0333^ea^ ^b^imaṃ pathaviṃ   vicessatī^eb^ti imaṃ dhammadesanaṃ satthā sāvatthiyaṃ viharanto pathavikathāpasute   pañcasate bhikkhū ārabbha kathesi.</p>
              <p>[03] te kira bhagavatā saddhiṃ janapadacārikaṃ caritvā jetavanaṃ āgantvā  sāyanhasamaye upaṭṭhānasālāyaṃ sannisinnā attanā gatagataṭṭhānesu  ``asukagāmato asukagāmagamanaṭṭhāne samaṃ visamaṃ kaddamabahulaṃ  sakkharabahulaṃ kāḷamattikaṃ tambamattika''nti pathavikathaṃ kathesuṃ. satthā  āgantvā, ``kāya nuttha, bhikkhave, etarahi kathāya sannisinnā''ti  pucchitvā, ``bhante, amhehi vicaritaṭṭhāne pathavikathāyā''ti vutte,  ``bhikkhave, esā bāhirapathavī nāma, tumhehi ajjhuttikapathaviyaṃ  parikammaṃ kātuṃ vaṭṭatī''ti vatvā imā dve gāthā abhāsi -- </p>
              <p>[03] 44^b^.^eb^ </p>
              <p>[21] ``ko imaṃ pathaviṃ vicessati, </p>
              <p>[27] yamalokañca imaṃ sadevakaṃ. </p>
              <p>[26] ko dhammapadaṃ sudesitaṃ, </p>
              <p>[22] kusalo pupphamiva pacessati.. </p>
              <p>[03] 45^b^.^eb^ </p>
              <p>[21] ``sekho ^a^P1.0334^ea^ pathaviṃ vicessati, </p>
              <p>[27] yamalokañca imaṃ sadevakaṃ. </p>
              <p>[26] sekho dhammapadaṃ sudesitaṃ, </p>
              <p>[22] kusalo pupphamiva pacessatī''ti..</p>
              <p>[03] tattha ^b^ko ima^eb^nti ko imaṃ attabhāvasaṅkhātaṃ pathaviṃ.  ^b^vicessatī^eb^ti attano ñāṇena vicinissati vijānissati,  paṭivijjhissati, sacchikarissatīti attho. ^b^yamalokañcā^eb^ti  catubbidhaṃ apāyalokañca. ^b^imaṃ sadevaka^eb^nti imaṃ manussalokañca  devalokena saddhiṃ ko vicessati ^a^V1.0190^ea^ vicinissati vijānissati  paṭivijjhissati sacchikarissatīti pucchi. ^b^ko^eb^ ^b^dhammapadaṃ  sudesita^eb^nti yathāsabhāvato kathitattā sudesitaṃ  sattatiṃsabodhipakkhiyadhammasaṅkhātaṃ dhammapadaṃ ^b^kusalo^eb^ mālākāro  ^b^pupphaṃ^eb^ vicinanto viya ^b^ko^eb^ ^a^M1.0213^ea^ ^b^pacessati^eb^ vicinissati  vijānissati upaparikkhissati paṭivijjhissati, sacchikarissatīti  attho. ^b^sekho^eb^ti adhisīlasikkhā, adhicittasikkhā,  adhipaññāsikkhāti imā tisso sikkhā sikkhanato  sotāpattimaggaṭṭhaṃ ādiṃ katvā yāva arahattamaggaṭṭhā sattavidho sekho  imaṃ attabhāvasaṅkhātaṃ pathaviṃ arahattamaggena tato chandarāgaṃ  apakaḍḍhanto vicessati vicinissati vijānissati ^a^P1.0335^ea^  paṭivijjhissati sacchikarissati. ^b^yamalokañcā^eb^ti  taṃ yathāvuttapakāraṃ yamalokañca imaṃ manussalokañca saha devehi  sadevakaṃ sveva vicessati vicinissati vijānissati  paṭivijjhissati sacchikarissati. ^b^sekho^eb^ti sveva sattavidho  sekho, yathā nāma kusalo mālākāro pupphārāmaṃ pavisitvā  taruṇamakuḷāni ca pāṇakaviddhāni ca milātāni ca gaṇṭhikajātāni  ca pupphāni vajjetvā sobhanāni sujātasujātāneva pupphāni  vicināti, evameva imaṃ sukathitaṃ suniddiṭṭhaṃ bodhipakkhiyadhammapadampi  paññāya pacessati vicinissati upaparikkhissati paṭivijjhissati  sacchikarissatīti satthā sayameva pañhaṃ vissajjesi.</p>
              <p>[03] desanāvasāne pañcasatāpi bhikkhū saha paṭisambhidāhi arahattaṃ  pāpuṇiṃsu. sampattaparisāyapi sātthikā dhammadesanā ahosīti. </p>
              <p>[06] pathavikathāpasutapañcasatabhikkhuvatthu paṭhamaṃ. </p>
            </h4>
          </h3>
          <h3>
            <h3n> 2. marīcikammaṭṭhānikattheravatthu</h3n>
            <h4>
              <h4n> </h4n>
              <p>[03] ^b^pheṇūpama^eb^nti imaṃ dhammadesanaṃ satthā sāvatthiyaṃ viharanto  aññataraṃ marīcikammaṭṭhānikaṃ bhikkhuṃ ārabbha kathesi.</p>
              <p>[03] so ^a^P1.0336^ea^ kira bhikkhu satthu santike kammaṭṭhānaṃ  gahetvā, ``samaṇadhammaṃ karissāmī''ti araññaṃ pavisitvā ghaṭetvā  vāyamitvā arahattaṃ pattuṃ asakkonto ``visesetvā kammaṭṭhānaṃ  kathāpessāmī''ti satthu santikaṃ āgacchanto antarāmagge marīciṃ  disvā, ``yathā ayaṃ gimhasamaye uṭṭhitā marīci dūre ṭhitānaṃ  rūpagatā viya paññāyati, santikaṃ āgacchantānaṃ neva paññāyati, ayaṃ  attabhāvopi uppādavayaṭṭhena evarūpo''ti marīcikammaṭṭhānaṃ bhāvento  āgantvā ^a^V1.0191^ea^ maggakilanto aciravatiyaṃ nhāyitvā ekasmiṃ   ^a^M1.0214^ea^ caṇḍasotatīre rukkhachāyāya nisinno udakavegābhighātena uṭṭhahitvā   mahante mahante pheṇapiṇḍe bhijjamāne disvā, ``ayaṃ attabhāvopi uppajjitvā  bhijjanaṭṭhena evarūpoyevā''ti ārammaṇaṃ aggahesi. satthā gandhakuṭiyaṃ  ṭhitova taṃ theraṃ disvā, ``evameva, bhikkhu, evarūpovāyaṃ attabhāvo  pheṇapiṇḍo viya marīci viya uppajjanabhijjanasabhāvoyevā''ti vatvā  imaṃ gāthamāha -- </p>
              <p>[03] 46^b^.^eb^ </p>
              <p>[21] ``pheṇūpamaṃ kāyamimaṃ viditvā, </p>
              <p>[27] marīcidhammaṃ abhisambudhāno. </p>
              <p>[26] chetvāna mārassa papupphakāni, </p>
              <p>[22] adassanaṃ maccurājassa gacche''ti..</p>
              <p>[03] tattha ^b^pheṇūpama^eb^nti imaṃ kesādisamūhasaṅkhātaṃ kāyaṃ  abaladubbalaṭṭhena anaddhaniyatāvakālikaṭṭhena pheṇapiṇḍasarikkhakoti  ^a^P1.0337^ea^ viditvā. ^b^marīcidhamma^eb^nti yathā marīci  dūre ṭhitānaṃ rūpagatā viya gayhūpagā viya hoti, santike  upagacchantānaṃ rittā tucchā agayhūpagā sampajjati, evameva  khaṇikaittarapaccupaṭṭhānaṭṭhena ayaṃ kāyopi marīcidhammoti  ^b^abhisambudhāno^eb^ bujjhanto, jānantoti attho. ^b^mārassa  papupphakānī^eb^ti mārassa papupphakasaṅkhātāni tebhūmakāni vaṭṭāni  ariyamaggena chinditvā khīṇāsavo bhikkhu maccurājassa adassanaṃ  avisayaṃ amatamahānibbānaṃ gaccheyyāti.</p>
              <p>[03] gāthāpariyosāne thero saha paṭisambhidāhi arahattaṃ patvā satthu  suvaṇṇavaṇṇaṃ sarīraṃ thomento vaṇṇento vandantova āgatoti. </p>
              <p>[06] marīcikammaṭṭhānikattheravatthu dutiyaṃ. </p>
            </h4>
          </h3>
          <h3>
            <h3n> 3. viṭaṭūbhavatthu</h3n>
            <h4>
              <h4n> </h4n>
              <p>[03] ^b^pupphāniheva pacinanta^eb^nti imaṃ dhammadesanaṃ satthā sāvatthiyaṃ  viharanto saparisaṃ mahoghena ajjhottharitvā māritaṃ viṭaṭūbhaṃ ārabbha  kathesi.</p>
              <p>[03] tatrāyaṃ ^a^M1.0215^ea^ anupubbikathā -- sāvatthiyañhi mahākosalarañño putto  pasenadikumāro nāma. vesāliyaṃ ^a^V1.0192^ea^ licchavirañño putto  licchavikumāro ^a^P1.0338^ea^ mahāli nāma, kusinārāyaṃ  mallarājaputto bandhulo nāmāti ime tayo disāpāmokkhassācariyassa  santike sippuggahaṇatthaṃ takkasilaṃ gantvā bahinagare sālāya samāgatā  aññamaññassa āgatakāraṇañca kulañca nāmañca pucchitvā sahāyakā  hutvā ekatova ācariyaṃ upasaṅkamitvā sippaṃ sikkhantā na cirasseva  uggahitasippā ācariyaṃ āpucchitvā ekatova nikkhamitvā  sakasakaṭṭhānāni agamaṃsu. tesu ^b^pasenadikumāro^eb^ pitu sippaṃ  dassetvā pasannena pitarā rajje abhisitto. ^b^mahālikumāro^eb^  licchavīnaṃ sippaṃ dassento mahantena ussāhena dassesi, tassa  akkhīni bhijjitvā agamaṃsu. licchavirājāno ``aho vata  amhākaṃ ācariyo akkhivināsaṃ patto, na naṃ pariccajissāma,  upaṭṭhahissāma na''nti tassa satasahassuṭṭhānakaṃ ekaṃ dvāraṃ adaṃsu. so  taṃ nissāya pañcasate licchavirājaputte sippaṃ sikkhāpento vasi.  ^b^bandhulakumāro^eb^ saṭṭhiṃ saṭṭhiṃ veḷū gahetvā majjhe ayasalākaṃ  pakkhipitvā saṭṭhikalāpe ussāpetvā ṭhapite mallarājakulehi ``ime  kappetū''ti vutto asītihatthaṃ ākāsaṃ ullaṅghitvā asinā kappento  agamāsi. so osānakalāpe ^a^P1.0339^ea^ ayasalākāya  ``kirī''ti saddaṃ sutvā, ``kiṃ eta''nti pucchitvā sabbakalāpesu  ayasalākānaṃ ṭhapitabhāvaṃ ñatvā asiṃ chaḍḍetvā rodamāno ``mayhaṃ  ettakesu ñātisuhajjesu ekopi sasineho hutvā imaṃ kāraṇaṃ nācikkhi.  sace hi ahaṃ jāneyyaṃ, ayasalākāya saddaṃ anuṭṭhāpentova  chindeyya''nti vatvā, ``sabbepime māretvā rajjaṃ kareyya''nti  mātāpitūnaṃ kathesi. tehi ``paveṇirajjaṃ nāma, tāta, idaṃ na labbhā  evaṃ kātu''nti nānappakārena vārito ``tena hi mama sahāyakassa  santikaṃ gamissāmī''ti sāvatthiṃ agamāsi.</p>
              <p>[03] pasenadi kosalo rājā tassāgamanaṃ sutvā paccuggantvā mahantena  sakkārena taṃ nagaraṃ pavesetvā senāpatiṭṭhāne ṭhapesi. so mātāpitaro  pakkosāpetvā tattheva vāsaṃ kappesi. athekadivasaṃ rājā ^a^M1.0216^ea^ uparipāsāde  ṭhito antaravīthiṃ olokayamāno ``anāthapiṇḍikassa  cūḷānāthapiṇḍikassa visākhāya suppavāsāyā''ti etesaṃ gehe niccaṃ  bhattakiccatthāya gacchante anekasahasse bhikkhū disvā, ``kahaṃ, ayyā,  gacchantī''ti pucchitvā, ``deva, anāthapiṇḍikassa gehe  niccabhattasalākabhattagilānabhattādīnaṃ atthāya devasikaṃ dve  bhikkhusahassāni gacchanti, cūḷānāthapiṇḍikassa gehe pañcasatāni,  tathā visākhāya tathā suppavāsāyā''ti vutte sayampi bhikkhusaṅghaṃ  upaṭṭhahitukāmo vihāraṃ gantvā bhikkhusahassena saddhiṃ ^a^P1.0340^ea^  satthāraṃ nimantetvā sattāhaṃ sahatthā dānaṃ datvā sattame  divase satthāraṃ vanditvā, ``bhante, pañcahi me bhikkhusatehi saddhiṃ  nibaddhaṃ bhikkhaṃ gaṇhathā''ti āha. ``mahārāja buddhā ^a^V1.0193^ea^ nāma ekaṭṭhāne  nibaddhaṃ bhikkhaṃ na gaṇhanti, bahū janā buddhānaṃ āgamanaṃ  paccāsīsantī''ti. ``tena hi ekaṃ bhikkhuṃ nibaddhaṃ pesethā''ti āha.  satthā ānandattherassa bhāraṃ akāsi. rājā bhikkhusaṅghe āgate  pattaṃ gahetvā, ``ime nāma parivisantū''ti avicāretvāva sattāhaṃ  sayameva parivisitvā aṭṭhame divase vikkhittacitto pamajjamakāsi.  rājakule nāma anāṇattā āsanāni paññāpetvā bhikkhū nisīdāpetvā  parivisituṃ na labhanti ``na mayaṃ idha ṭhātuṃ sakkhissāmā''ti bahū  bhikkhū pakkamiṃsu. rājā dutiyadivasepi pamajji, dutiyadivasepi bahū  bhikkhū pakkamiṃsu. tatiyadivasepi pamajji, tadā ānandattheraṃ  ekakameva ṭhapetvā avasesā pakkamiṃsu. puññavantā nāma kāraṇavasikā  honti, kulānaṃ pasādaṃ rakkhanti. tathāgatassa ca sāriputtatthero  mahāmoggallānattheroti dve aggasāvakā, khemā uppalavaṇṇāti dve  aggasāvikā, upāsakesu citto, gahapati, hatthako āḷavakoti dve  aggaupāsakā, upāsikāsu veḷukaṇṭhakī nandamātā, khujjuttarāti dve  aggaupāsikā, iti ime aṭṭha jane ādiṃ katvā ṭhānantarapattā sabbepi  sāvakā ekadesena dasannaṃ pāramīnaṃ pūritattā mahāpuññā  abhinīhārasampannā. ānandattheropi ^a^P1.0341^ea^  kappasatasahassaṃ pūritapāramī abhinīhārasampanno mahāpuñño attano  kāraṇavasikatāya kulassa pasādaṃ rakkhanto aṭṭhāsi. taṃ ekakameva  nisīdāpetvā parivisiṃsu.</p>
              <p>[03] rājā ^a^M1.0217^ea^ bhikkhūnaṃ gatakāle āgantvā khādanīyabhojanīyāni tatheva  ṭhitāni disvā, ``kiṃ, ayyā, nāgamiṃsū''ti pucchitvā,  ``ānandatthero ekakova āgato devā''ti sutvā, ``addhā ettakaṃ me  bhattacchedanamakaṃsū''ti bhikkhūnaṃ kuddho satthu santikaṃ gantvā, ``bhante,  mayā pañcannaṃ bhikkhusatānaṃ bhikkhā paṭiyattā, ānandatthero kira  ekakovāgato, paṭiyattā bhikkhā tatheva ṭhitā, pañcasatā bhikkhū mama  gehe saññaṃ na kariṃsu, kiṃ nu kho kāraṇa''nti āha. satthā  bhikkhūnaṃ dosaṃ avatvā, ``mahārāja, mama sāvakānaṃ tumhehi saddhiṃ  vissāso natthi, tena na gatā bhavissantī''ti vatvā kulānaṃ  anupagamanakāraṇañca upagamanakāraṇañca pakāsento bhikkhū āmantetvā  imaṃ suttamāha -- </p>
              <p>[02] ``navahi, bhikkhave, aṅgehi samannāgataṃ kulaṃ anupagantvā  vā nālaṃ upagantuṃ, upagantvā vā nālaṃ upanisīdituṃ. katamehi  navahi? na manāpena paccuṭṭhenti, na manāpena abhivādenti, na  manāpena āsanaṃ denti, santamassa pariguhanti, bahukampi thokaṃ denti,  paṇītampi lūkhaṃ denti, asakkaccaṃ denti no sakkaccaṃ, na upanisīdanti  dhammassavanāya, bhāsitamassa na sussūsanti ^a^P1.0342^ea^.  imehi kho, bhikkhave, navahaṅgehi ^a^V1.0194^ea^ samannāgataṃ kulaṃ anupagantvā vā  nālaṃ upagantuṃ, upagantvā vā nālaṃ upanisīdituṃ. </p>
              <p>[02] ``navahi, bhikkhave, aṅgehi samannāgataṃ kulaṃ anupagantvā  vā alaṃ upagantuṃ, upagantvā vā alaṃ upanisīdituṃ. katamehi navahi?  manāpena paccuṭṭhenti, manāpena abhivādenti, manāpena āsanaṃ denti,  santamassa na pariguhanti, bahukampi bahukaṃ denti, paṇītampi paṇītaṃ  denti, sakkaccaṃ denti no asakkaccaṃ, upanisīdanti dhammassavanāya,  bhāsitamassa sussūsanti. imehi kho, bhikkhave, navahaṅgehi  samannāgataṃ kulaṃ anupagantvā vā alaṃ upagantuṃ, upagantvā vā alaṃ  upanisīditu''nti (a0 ni0  9.17).</p>
              <p>[03] iti kho, mahārāja, mama sāvakā tumhākaṃ santikā vissāsaṃ  alabhantā na gatā bhavissantīti. porāṇakapaṇḍitāpi hi  avissāsikaṭṭhāne sakkaccaṃ upaṭṭhiyamānāpi māraṇantikaṃ vedanaṃ patvā  vissāsikaṭṭhānameva agamiṃsūti. ``kadā, bhante''ti raññā puṭṭho  atītaṃ āhari --</p>
              <p>[03] atīte ^a^M1.0218^ea^ bārāṇasiyaṃ brahmadatte rajjaṃ kārente kesavo nāma rājā  rajjaṃ pahāya isipabbajjaṃ pabbaji. taṃ pañca purisasatāni  anupabbajiṃsu. so kesavatāpaso nāma ahosi. pasādhanakappako  panassa anupabbajitvā kappako nāma antevāsiko ahosi.  kesavatāpaso parisāya saddhiṃ aṭṭha māse himavante vasitvā  vassārattasamaye loṇambilasevanatthāya ^a^P1.0343^ea^ bārāṇasiṃ  patvā bhikkhāya pāvisi. atha naṃ rājā disvā pasīditvā catumāsaṃ  attano santike vasanatthāya paṭiññaṃ gahetvā uyyāneva vasāpento sayaṃ  sāyaṃpātaṃ assa upaṭṭhānaṃ gacchati. avasesā tāpasā katipāhaṃ  vasitvā hatthisaddādīhi ubbāḷhā hutvā ukkaṇṭhitvā, ``ācariya,  ukkaṇṭhitamhā, gacchāmā''ti āhaṃsu. ``kahaṃ, tātā''ti?  ``himavantaṃ, ācariyā''ti. rājā amhākaṃ āgatadivaseyeva  catumāsaṃ idha vasanatthāya paṭiññaṃ gaṇhi. ``kathaṃ gamissatha,  tātā''ti? ``tumhehi amhākaṃ anācikkhitvāva paṭiññā dinnā,  mayaṃ idha na sakkoma vasituṃ, ito avidūre tumhākaṃ pavattissavanaṭṭhāne  vasissāmā''ti vanditvā pakkamiṃsu. kappantevāsikena saddhiṃ  ācariyo ohīyi.</p>
              <p>[03] rājā upaṭṭhānaṃ āgato, ``kahaṃ, ayyā''ti pucchi. ``sabbe  ukkaṇṭhitamhāti vatvā himavantaṃ ^a^V1.0195^ea^ gatā, mahārājā''ti āha.  kappakopi na cirasseva ukkaṇṭhitvā ācariyena punappunaṃ  vāriyamānopi ``na sakkomī''ti vatvā pakkāmi. itaresaṃ pana  santikaṃ agantvā ācariyassa pavattiṃ suṇanto avidūre ṭhāne vasi.  aparabhāge ācariyassa antevāsike anussarantassa kucchirogo  uppajji. rājā vejjehi tikicchāpesi, rogo na vūpasammati.  tāpaso āha -- ``kiṃ, mahārāja, icchasi me rogavūpasama''nti?  ``bhante, sacāhaṃ sakkuṇeyyaṃ, idāneva vo phāsukaṃ kareyya''nti.  ``mahārāja, sace me phāsukaṃ icchasi, maṃ antevāsikānaṃ santikaṃ  pesehī''ti. rājā ``sādhu ^a^P1.0344^ea^, bhante''ti taṃ  mañcake nipajjāpetvā nāradāmaccappamukhe cattāro amacce ``mama  ayyassa pavattiṃ ñatvā, mayhaṃ sāsanaṃ pahiṇeyyāthā''ti uyyojesi.  kappantevāsiko ācariyassa āgamanaṃ sutvā paccuggamanaṃ katvā itare  ``kaha''nti vutte, ``asukaṭṭhāne kira vasantī''ti āha. tepi  ācariyassāgamanabhāvaṃ sutvā tattheva samosaritvā ācariyassa  uṇhodakaṃ datvā phalāphalaṃ adaṃsu. taṃ ^a^M1.0219^ea^ khaṇaññeva rogo vūpasammati.  so katipāheneva suvaṇṇavaṇṇo ahosi. atha naṃ nārado pucchi -- </p>
              <p>[21] ``manussindaṃ jahitvāna, sabbakāmasamiddhinaṃ. </p>
              <p>[22] kathaṃ nu bhagavā kesī, kappassa ramati assame.. </p>
              <p>[21] ``sādūni ramaṇīyāni, santi vakkhā manoramā. </p>
              <p>[22] subhāsitāni kappassa, nārada ramayanti maṃ.. </p>
              <p>[21] ``sālīnaṃ odanaṃ bhuñje, suciṃ maṃsūpasecanaṃ. </p>
              <p>[22] kathaṃ sāmākanīvāraṃ, aloṇaṃ chādayanti taṃ.. </p>
              <p>[21] ``sāduṃ vā yadi vāsāduṃ, appaṃ vā yadi vā bahuṃ. </p>
              <p>[22] vissattho yattha bhuñjeyya, vissāsaparamā rasā''ti..  (jā0 1.4.181-184).</p>
              <p>[03] satthā imaṃ dhammadesanaṃ āharitvā jātakaṃ samodhānento ``tadā  rājā moggallāno ahosi, nārado sāriputto, kappantevāsiko  ^a^P1.0345^ea^ ānando, kesavatāpaso ahamevā''ti vatvā,  ``evaṃ, mahārāja, pubbepi paṇḍitā māraṇantikaṃ vedanaṃ patvā  vissāsikaṭṭhānaṃ gamiṃsu, mama sāvakā ^a^V1.0196^ea^ tumhākaṃ santike vissāsaṃ na  labhanti maññe''ti āha. rājā ``bhikkhusaṅghena saddhiṃ mayā  vissāsaṃ kātuṃ vaṭṭati, kathaṃ nu kho karissāmīti sammāsambuddhassa  ñātidhītaraṃ mama gehe kātuṃ vaṭṭati, evaṃ sante `daharā ca sāmaṇerā ca  sammāsambuddhassa ñātirājā'ti mama santikaṃ vissatthā nibaddhaṃ  āgamissantī''ti cintetvā -- ``ekaṃ me dhītaraṃ dentū''ti  sākiyānaṃ santikaṃ sāsanaṃ pesesi. ``katarassa sakyassa  dhītā''ti ca pucchitvā, ``ñatvā āgaccheyyāthā''ti vatvā dūte  āṇāpesi. dūtā gantvā sākiye dārikaṃ yāciṃsu. te  sannipatitvā, ``pakkhantariko rājā, sace na dassāma, vināsessati  no, na kho pana amhehi kulena sadiso, kiṃ nu kho kātabba''nti  mantayiṃsu. mahānāmo ``mama dāsiyā kucchimhi jātā  vāsabhakhattiyā nāma dhītā rūpasobhaggappattā atthi, taṃ dassāmā''ti  vatvā dūte āha -- ``sādhu, rañño dārikaṃ dassāmā''ti. ``sā  kassa, dhītā''ti? ``sammāsambuddhassa cūḷapituputtassa mahānāmassa  sakkassa dhītā vāsabhakhattiyā nāmā''ti.</p>
              <p>[03] te ^a^M1.0220^ea^ gantvā rañño ārocayiṃsu. rājā ``yadi evaṃ, sādhu,  sīghaṃ ānetha, khattiyā ca nāma bahumāyā, dāsidhītarampi pahiṇeyyuṃ,  pitarā saddhiṃ ekabhājane bhuñjantiṃ āneyyāthā''ti ^a^P1.0346^ea^  pesesi. te gantvā, ``deva, tumhehi saddhiṃ ekato bhuñjantiṃ rājā  icchatī''ti āhaṃsu. mahānāmo ``sādhu, tātā''ti taṃ  alaṅkārāpetvā attano bhojanakāle pakkosāpetvā tāya saddhiṃ ekato  bhuñjanākāraṃ dassetvā dūtānaṃ niyyādesi. te taṃ ādāya sāvatthiṃ  gantvā taṃ pavattiṃ rañño ārocesuṃ. rājā tuṭṭhamānaso taṃ pañcannaṃ  itthisatānaṃ jeṭṭhikaṃ katvā aggamahesiṭṭhāne abhisiñci. sā na  cirasseva suvaṇṇavaṇṇaṃ puttaṃ vijāyi.</p>
              <p>[03] athassa nāmaggahaṇadivase rājā dārakassa ayyakassa santikaṃ  pesesi ``sakyarājadhītā vāsabhakhattiyā puttaṃ vijātā, kimassa nāmaṃ  karomā''ti? taṃ pana sāsanaṃ gahetvā gato amacco thokaṃ  badhiradhātuko, so gantvā rañño ayyakassa ārocesi, so taṃ sutvā  ``vāsabhakhattiyā puttaṃ avijāyitvāpi sabbajanaṃ abhibhavi, idāni  pana rañño ativiya vallabhā bhavissatī''ti āha. badhiro amacco  ``vallabhā''ti vacanaṃ dussutaṃ sutvā ``viṭaṭūbho''ti sallakkhetvā  rājānaṃ upagantvā, ``deva, kumārassa kira `viṭaṭūbho'ti nāmaṃ  karothā''ti āha. rājā ``porāṇakaṃ no kulasantakaṃ nāmaṃ  bhavissatī''ti cintetvā taṃ nāmaṃ akāsi. athassa daharakāleyeva  rājā ``satthu piyaṃ karomī''ti senāpatiṭṭhānaṃ adāsi.</p>
              <p>[03] so kumāraparihārena vaḍḍhanto sattavassikakāle aññesaṃ kumārānaṃ  mātāmahakulato hatthirūpakāssarūpakādīni ^a^V1.0197^ea^ āhariyamānāni disvā  mātaraṃ pucchi -- ``amma, aññesaṃ mātāmahakulato ^a^P1.0347^ea^  paṇṇākāro āharīyati, mayhaṃ koci kiñci na pesesi,  kiṃ tvaṃ nimātā nipitā''ti? atha naṃ sā, ``tāta, tava  sakyarājāno mātāmahā dūre pana vasanti, tena te kiñci na  pesentī''ti vañcesi. soḷasavassikakāle, ``amma, tava  mātāmahakulaṃ passitukāmomhī''ti vatvā, ``alaṃ, tāta, kiṃ tattha  gantvā karissatī''ti vāriyamānopi punappunaṃ yāci. athassa mātā  ``tena hi gacchā''ti sampaṭicchi. so pitu ārocetvā mahantena  parivārena nikkhami. vāsabhakhattiyā puretaraṃ paṇṇaṃ pesesi --  ``ahaṃ ^a^M1.0221^ea^ idha sukhaṃ vasāmi, māssa kiñci sāmino antaraṃ  dassayiṃsū''ti. sākiyā viṭaṭūbhassa āgamanaṃ ñatvā, ``vandituṃ na  sakkomā''ti tassa daharadahare kumāre janapadaṃ pahiṇitvā tasmiṃ  kapilapuraṃ sampatte santhāgāre sannipatiṃsu. kumāro tattha gantvā  aṭṭhāsi.</p>
              <p>[03] atha naṃ ``ayaṃ te, tāta, mātāmaho, ayaṃ mātulo''ti vatvā  vandāpesuṃ. so sabbe vandamāno vicaritvā ekampi attānaṃ vandantaṃ  adisvā ``kiṃ nu kho maṃ vandantā natthī''ti pucchi. sākiyā,  ``tāta, te kaniṭṭhakumārā janapadaṃ gatā''ti vatvā tassa mahantaṃ  sakkāraṃ ^a^P1.0348^ea^ kariṃsu. so katipāhaṃ vasitvā mahantena  parivārena nikkhami. athekā dāsī santhāgāre tena nisinnaphalakaṃ  ``idaṃ vāsabhakhattiyāya dāsiyā puttassa nisinnaphalaka''nti  akkositvā paribhāsitvā khīrodakena dhovi. eko puriso attano  āvudhaṃ pamussitvā nivatto taṃ gaṇhanto viṭaṭūbhakumārassa akkosanasaddaṃ  sutvā taṃ kāraṇaṃ pucchitvā, ``vāsabhakhattiyā dāsiyā kucchimhi  mahānāmasakkaṃ paṭicca jātā''ti ñatvā balakāyassa kathesi.  ``vāsabhakhattiyā kira dāsidhītā''ti mahākolāhalaṃ ahosi. taṃ  sutvā viṭaṭūbho ``ete tāva mama nisinnaphalakaṃ khīrodakena dhovantu,  ahaṃ pana rajje patiṭṭhitakāle etesaṃ galalohitaṃ gahetvā mama  nisinnaphalakaṃ dhovissāmī''ti cittaṃ paṭṭhapesi. tasmiṃ sāvatthiṃ gate  amaccā taṃ pavattiṃ rañño ārocayiṃsu. rājā ``mayhaṃ dāsidhītaraṃ  adaṃsū''ti sākiyānaṃ kujjhitvā vāsabhakhattiyāya ca puttassa ca  dinnaparihāraṃ acchinditvā dāsadāsīhi laddhabbamattameva dāpesi.</p>
              <p>[03] tato katipāhaccayena satthā rājanivesanaṃ gantvā paññattāsane  nisīdi. rājā āgantvā vanditvā, ``bhante, tumhākaṃ kira  ñātakehi dāsidhītā mayhaṃ ^a^P1.0349^ea^ dinnā, tenassā ahaṃ  saputtāya parihāraṃ acchinditvā dāsadāsīhi laddhabbamattameva  dāpesi''nti āha. satthā ``ayuttaṃ, mahārāja, sākiyehi kataṃ,  dadantehi nāma samānajātikā dātabbā assa, taṃ pana ^a^V1.0198^ea^, mahārāja,  vadāmi, vāsabhakhattiyā khattiyarājadhītā khattiyarañño gehe abhisekaṃ  labhi. viṭaṭūbhopi khattiyarājānameva paṭicca jāto, mātugottaṃ ^a^M1.0222^ea^ nāma  kiṃ karissati, pitugottameva pamāṇanti. porāṇakapaṇḍitā  dalidditthiyā kaṭṭhahārikāya aggamahesiṭṭhānaṃ adaṃsu, tassā ca  kucchimhi jātakumāro dvādasayojanikāya bārāṇasiyā rajjaṃ patvā  kaṭṭhavāhanarājā nāma jāto''ti ^b^kaṭṭhahārijātakaṃ^eb^ (jā0 1.1.7)  kathesi. rājā dhammakathaṃ sutvā ``pitugottameva kira pamāṇa''nti  tussitvā vāsabhakhattiyāya ca puttassa ca pakatiparihārameva dāpesi.</p>
              <p>[03] bandhulasenāpatissapi kho kusinārāyaṃ mallarājadhītā mallikā  nāma bhariyā dīgharattaṃ puttaṃ na vijāyi. atha naṃ bandhulo ``attano  kulagharameva gacchā''ti uyyojesi. sā ``satthāraṃ disvāva  gamissāmī''ti jetavanaṃ pavisitvā tathāgataṃ vanditvā ṭhitā, ``kahaṃ  gacchasī''ti vuttā ``sāmiko maṃ ^a^P1.0350^ea^ bhante, kulagharaṃ pesetī'' āha.  ``kiṃ kāraṇā''ti? ``vañjhā kirasmi aputtikā''ti. ``yadi  evaṃ, gamanakiccaṃ natthi, nivattassū''ti. sā tuṭṭhamānasā satthāraṃ  vanditvā nivesanaṃ gantvā ``kasmā nivattāsī''ti vuttā ``dasabalena  nivattitāmhī''ti āha bandhulo ``diṭṭhaṃ bhavissati dīghadassinā  kāraṇa''nti sampaṭicchi. sā na cirasseva gabbhaṃ paṭilabhitvā  uppannadāhaḷā ``dohaḷo me uppanno''ti ārocesi. ``kiṃ  dohaḷo''ti? ``vesālinagare gaṇarājakulānaṃ  abhisekamaṅgalapokkharaṇiyaṃ otaritvā nhatvā pānīyaṃ pātukāmāmhi,  sāmī''ti. bandhulo ``sādhū''ti vatvā sahassathāmadhanuṃ gahetvā taṃ  rathaṃ āropetvā sāvatthito nikkhamitvā rathaṃ pājento  mahālilicchavino dinnadvārena vesāliṃ pāvisi. mahālilicchavino  ca dvārasamīpe eva nivesanaṃ hoti. so rathassa ummāre panighātasaddaṃ  sutvāva ``bandhulassa rathasaddo eso, ajja licchavīnaṃ bhayaṃ  uppajjissatī''ti āha.</p>
              <p>[03] pokkharaṇiyā anto ca bahi ca ārakkhā balavatī, upari lohajālaṃ patthaṭaṃ,  sakuṇānampi okāso natthi. bandhulasenāpati ^a^P1.0351^ea^  pana rathā otaritvā ārakkhake manusse vettena  paharanto palāpetvā lohajālaṃ chinditvā antopokkharaṇīyaṃ bhariyaṃ  nhāpetvā sayampi nhatvā puna taṃ rathaṃ āropetvā nagarā nikkhamitvā  āgatamaggeneva pāyāsi. te ārakkhamanussā licchavirājūnaṃ  ārocesuṃ. licchavirājāno kujjhitvā pañca rathasatāni āruyha  ``bandhulamallaṃ gaṇhissāmā''ti nikkhamiṃsu. taṃ pavattiṃ ^a^M1.0223^ea^ mahālissa  ārocesuṃ. mahāli, ``mā gamittha, so hi vo sabbe  ghotessatī''ti āha. tepi ``mayaṃ gamissāma evā''ti vadiṃsu.  ``tena hi tassa rathacakkassa yāva nābhito pathaviṃ paviṭṭhaṭṭhānaṃ disvā  nivatteyyātha, tato ^a^V1.0199^ea^ anivattantā purato asanisaddaṃ viya suṇissatha,  tamhā ṭhānā nivatteyyātha. tato anivattantā tumhākaṃ rathadhuresu chiddaṃ  passissatha, tamhā ṭhānā nivatteyyātha, purato mā gamitthā''ti. te  tassa vacanena anivattitvā taṃ anubandhiṃsu ^a^P1.0352^ea^ eva.  mallikā disvā, ``rathā, sāmi, paññāyantī''ti āha. ``tena hi  ekasseva rathassa paññāyanakāle maṃ āroceyyāsī''ti. sā yadā  sabbe rathā eko viya hutvā paññāyiṃsu, tadā ``ekameva, sāmi,  rathasīsaṃ paññāyatī''ti āha. bandhulo ``tena hi imā rasmiyo  gaṇhāhī''ti tassā rasmiyo datvā rathe ṭhitova dhanuṃ āropesi,  rathacakkaṃ yāva nābhito pathaviṃ pāvisi. </p>
              <p>[01] licchavino taṃ ṭhānaṃ disvāpi na nivattiṃsu. itaro  thokaṃ gantvā jiyaṃ pothesi, asanisaddo viya ahosi. te tatopi  na nivattiṃsu, anubandhantā gacchanteva. bandhulo rathe ṭhitakova  ekasaraṃ khipi, so pañcannaṃ rathasatānaṃ rathasīse chiddaṃ katvā pañca  rājasatāni parikarabandhanaṭṭhāne vinivijjhitvā pathaviṃ pāvisi. te  attano paviddhabhāvaṃ ajānitvā, ``tiṭṭha, re, tiṭṭha, re''ti vadantā  anubandhiṃsu eva. bandhulo rathaṃ ṭhapetvā ``tumhe matakā, matakehi  saddhiṃ mayhaṃ yuddhaṃ nāma natthī''ti āha. ``matakā nāma amhādisā  na hontī''ti. ``tena hi sabbapacchimassa parikaraṃ mocethā''ti.  te mocayiṃsu. so muttamatte eva maritvā patito. atha te sabbepi  ``tumhe evarūpā, attano gharāni gantvā saṃvidhātabbaṃ saṃvidahitvā  puttadāraṃ anusāsitvā sannāhaṃ ^a^P1.0353^ea^ mocethā''ti āha.  te tathā katvā sabbepi jīvitakkhayaṃ pattā. bandhulopi mallikaṃ  sāvatthiṃ ānesi. sā soḷasakkhattuṃ yamake yamake putte vijāyi.  sabbepi sūrā thāmasampannā ahesuṃ, sabbasippānaṃ nipphattiṃ pāpuṇiṃsu.  ekekassa purisasahassaṃ parivāro ahosi. pitarā saddhiṃ  rājanivesanaṃ gacchantehi teheva rājaṅgaṇaṃ paripūri.</p>
              <p>[03] athekadivasaṃ ^a^M1.0224^ea^ vinicchaye kūṭaṭṭaparājitā manussā bandhulaṃ  āgacchantaṃ disvā mahāviravaṃ viravantā vinicchayāmaccānaṃ kūṭaṭṭakaraṇaṃ  tassa ārocesuṃ. so vinicchayaṃ gantvā taṃ aṭṭaṃ vicāretvā  sāmikameva sāmikaṃ akāsi. mahājano mahāsaddena sādhukāraṃ  pavatteti. rājā ``kiṃ ida''nti pucchitvā tamatthaṃ sutvā tussitvā  sabbepi te amacce hāretvā bandhulasseva vinicchayaṃ niyyādesi. so  tato paṭṭhāya sammā vinicchayi. tato te porāṇakavinicchayikā  amaccā kiñci lañjaṃ alabhantā appalābhā hutvā ``bandhulo rajjaṃ  patthetī''ti rājakule paribhindiṃsu. rājā tesaṃ kathaṃ saddahitvā cittaṃ  niggahetuṃ nāsakkhi. ``imasmiṃ idheva ghātiyamāne garahā me  uppajjissatī''ti puna cintetvā payuttapurisehi paccantaṃ pahārāpetvā  bandhulaṃ pakkosāpetvā, ``paccanto kira kupito, tava puttehi saddhiṃ  gantvā ^a^P1.0354^ea^, core gaṇhāhī''ti ^a^V1.0200^ea^ pahiṇitvā,  ``etthevassa dvattiṃsāya puttehi saddhiṃ sīsaṃ chinditvā āharathā''ti  tehi saddhiṃ aññepi samatthe mahāyodhe pesesi. tasmiṃ paccantaṃ  gacchanteyeva ``senāpati kira āgacchatī''ti payuttacorā palāyiṃsu.  so taṃ padesaṃ āvāsāpetvā saṇṭhāpetvā nivatti.</p>
              <p>[03] athassa nagarato avidūre ṭhāne te yodhā puttehi saddhiṃ sīsaṃ  chindiṃsu. taṃ divasaṃ mallikāya pañcahi bhikkhusatehi saddhiṃ dve  aggasāvakā nimantitā honti. athassā pubbaṇhe eva  ``sāmikassa te saddhiṃ puttehi sīsaṃ chinna''nti paṇṇaṃ āharitvā  adaṃsu. sā taṃ pavattiṃ ñatvā kassaci kiñci avatvā paṇṇaṃ ucchaṅge  ṭhapetvā bhikkhusaṅghameva parivisi. athassā paricārikāyo  bhikkhūnaṃ bhattaṃ datvā sappicāṭiṃ āharantiyo therānaṃ purato sappicāṭiṃ  bhindiṃsu. dhammasenāpati ``bhedanadhammaṃ bhinnaṃ, na cintitabba''nti  āha. sā ucchaṅgato paṇṇaṃ nīharitvā ``dvattiṃsāya puttehi saddhiṃ  pitusīsaṃ chinnanti me imaṃ paṇṇaṃ āhariṃsu, ahaṃ idaṃ sutvāpi na  cintemi, sappicāṭiyā bhinnāya kiṃ cintayissāmi, bhante''ti āha.  dhammasenāpati ``animittamanaññātaṃ ^a^P1.0355^ea^, maccānaṃ  idha jīvita''ntiādīni (su0 ni0 579) vatvā dhammaṃ desetvā  uṭṭhāyāsanā vihāraṃ agamāsi. sāpi dvattiṃsa suṇisāyo  pakkosāpetvā, ``tumhākaṃ sāmikā niraparādhā attano purimakammaphalaṃ  labhiṃsu ^a^M1.0225^ea^, tumhe mā socayittha, mā paridevittha, rañño upari  manopadosaṃ mā karitthā''ti ovadi.</p>
              <p>[03] rañño carapurisā taṃ kathaṃ sutvā gantvā tesaṃ niddosabhāvaṃ rañño  kathayiṃsu. rājā saṃvegappatto tassā nivesanaṃ gantvā mallikañca  suṇisāyo cassā khamāpetvā mallikāya varaṃ adāsi. sā ``varo  gahito me hotū''ti vatvā tasmiṃ gate matakabhattaṃ datvā nhatvā rājānaṃ  upasaṅkamitvā vanditvā, ``deva, tumhehi mayhaṃ varo dinno, mayhañca  aññena attho natthi, dvattiṃsāya me suṇisānaṃ mamañca kulagharagamanaṃ  anujānāthā''ti āha. rājā sampaṭicchi. sā dvattiṃsa suṇisāyo  yathāsakāni kulāni pesesi, sayampi kusinārānagare attano kulagharaṃ  agamāsi.</p>
              <p>[03] rājāpi bandhulasenāpatino bhāgineyyassa dīghakārāyanassa nāma  senāpatiṭṭhānaṃ adāsi. so pana ``mātulo me iminā mārito''ti  rañño otāraṃ gavesanto vicarati. rājāpi niraparādhassa ^a^P1.0356^ea^  bandhulassa māritakālato paṭṭhāya vippaṭisārī hutvā  cittassādaṃ na labhati, rajjasukhaṃ nānubhoti. tadā satthā sakyānaṃ  medāḷupaṃ nāma nigamaṃ upanissāya viharati. rājā tattha gantvā  ārāmato avidūre khandhāvāraṃ nivāsetvā, ``mandena parivārena  satthāraṃ vandissāmī''ti ^a^V1.0201^ea^ vihāraṃ gantvā pañcarājākakudhabhaṇḍāni  dīghakārāyanassa datvā ekakova gandhakuṭiṃ pāvisi. sabbaṃ  ^b^dhammacetiyasutta^eb^niyāmena (ma0 ni0 2.364 ādayo) dīpetabbaṃ.  tasmiṃ gandhakuṭiṃ paviṭṭhe dīghakārāyano tāni pañca  rājakakudhabhaṇḍāni gahetvā viṭaṭūbhaṃ rājānaṃ katvā rañño ekaṃ assaṃ  ekañca upaṭṭhānakārikaṃ mātugāmaṃ ṭhapetvā nivattetvā sāvatthiṃ agamāsi.</p>
              <p>[03] rājā satthārā saddhiṃ piyakathaṃ kathetvā satthāraṃ vanditvā  nikkhanto senaṃ adisvā taṃ mātugāmaṃ pucchitvā taṃ pavattiṃ sutvā,  ``ahaṃ bhāgineyyaṃ ādāya gantvā, viṭaṭūbhaṃ gahessāmī''ti  rājagahanagaraṃ gacchanto vikāle dvāresu pidahitesu nagaraṃ patvā  ekissā sālāya nipajjitvā vātātapehi kilanto rattibhāge tattheva  kālamakāsi. vibhātāya rattiyā, ``deva, kosalanarinda anātho  jātosī''ti vippalapantiyā ^a^M1.0226^ea^ tassā itthiyā saddaṃ sutvā rañño  ārocesuṃ. so mātulassa mahantena sakkārena sarīrakiccaṃ kāresi.</p>
              <p>[03] viṭaṭūbhopi ^a^P1.0357^ea^ rajjaṃ labhitvā taṃ veraṃ saritvā  ``sabbepi sākiye māressāmī''ti mahatiyā senāya nikkhami. taṃ  divasaṃ satthā paccūsakāle lokaṃ volokento ñātisaṅghassa vināsaṃ  disvā, ``ñātisaṅgahaṃ kātuṃ vaṭṭatī''ti cintetvā pubbaṇhasamaye  piṇḍāya caritvā, piṇḍapātapaṭikkanto gandhakuṭiyaṃ sīhaseyyaṃ kappetvā,  sāyanhasamaye ākāsena gantvā, kapilavatthusāmante ekasmiṃ  kabaracchāye rukkhamūle nisīdi. tato viṭaṭūbhassa rajjasīmāya  mahanto sandacchāyo nigrodho atthi. viṭaṭūbho satthāraṃ disvā  upasaṅkamitvā vanditvā, ``bhante, kiṃ kāraṇā evarūpāya uṇhavelāya  imasmiṃ kabaracchāye rukkhamūle nisīdatha, etasmiṃ sandacchāye  nigrodhamūle nisīdatha, bhante''ti vatvā, ``hotu, mahārāja, ñātakānaṃ  chāyā nāma sītalā''ti vutte, ``ñātakānurakkhanatthāya satthā āgato  bhavissatī''ti cintetvā satthāraṃ vanditvā nivattitvā sāvatthiṃyeva  paccāgami. satthāpi uppatitvā jetavanameva gato.</p>
              <p>[03] rājā sākiyānaṃ dosaṃ saritvā dutiyampi nikkhamitvā tatheva  satthāraṃ passitvā puna nivatti. tatiyavārepi nikkhamitvā tatheva  satthāraṃ passitvā puna nivatti. catutthavāre pana tasmiṃ nikkhante  satthā sākiyānaṃ pubbakammaṃ oloketvā tesaṃ ekadivasaṃ nadiyaṃ  visapakkhipanapāpakammassa appaṭibāhiyabhāvaṃ ñatvā catutthavāre  nāgamāsi. viṭaṭūbho ``sākiye ghātessāmī''ti mahantena  balakāyena ^a^P1.0358^ea^ nikkhami. sammāsambuddhassa pana  ñātakā asattaghātakā nāma, attanā marantāpi paresaṃ jīvitaṃ na  voropenti. te cintayiṃsu -- ``mayaṃ susikkhitā ^a^V1.0202^ea^ katahatthā  katūpāsanā mahissāsā, na kho pana sakkā amhehi paraṃ jīvitā  voropetuṃ, attano kammaṃ dassetvā palāpessāmā''ti te katasannāhā  nikkhamitvā yuddhaṃ ārabhiṃsu. tehi khittā sarā viṭaṭūbhassa  purisānaṃ antarantarena gacchanti, phalakantarakaṇṇachiddantarādīhi  nikkhamanti. viṭaṭūbho disvā nanu bhaṇe ``sākiyā  asattaghātakāmhā''ti vadanti, atha ca pana me purise nāsentīti.</p>
              <p>[03] atha ^a^M1.0227^ea^ naṃ eko puriso āha -- ``kiṃ sāmi, nivattitvā  olokesī''ti? ``sākiyā me purise nāsentī''ti. ``tumhākaṃ  koci puriso mato nāma natthi. iṅgha te gaṇāpethā''ti.  gaṇāpento ekassapi khayaṃ na passi. so tato nivattitvā ``ye  ye pana bhaṇe `sākiyamhā'ti bhaṇanti, sabbe māretha, mātāmahassa pana  mahānāmasakkassa santike ṭhitānaṃ jīvitaṃ dethā''ti āha. sākiyā  gahetabbagahaṇaṃ apassantā ekacce tiṇaṃ ḍaṃsitvā, ekacce naḷaṃ gahetvā  aṭṭhaṃsu. ``tumhe sākiyā, no''ti pucchitā yasmā te marantāpi  musāvādaṃ na bhaṇanti, tasmā tiṇaṃ ḍaṃsitvā ṭhitā ``no sāko,  tiṇa''nti ^a^P1.0359^ea^ vadanti. naḷaṃ gahetvā ṭhitā ``no  sāko, naḷo''ti vadanti. ye ca mahānāmassa santike ṭhitā, te ca  jīvitaṃ labhiṃsu. tesu tiṇaṃ ḍaṃsitvā ṭhitā ^b^tiṇasākiyā^eb^  nāma, naḷaṃ gahetvā ṭhitā ^b^naḷasākiyā^eb^ nāma jātāti, viṭaṭūbho  avasese khīrapakepi dārake avissajjetvā ghātāpento lohitanadiṃ  pavattetvā tesaṃ galalohitena phalakaṃ dhovāpesi. evaṃ sākiyavaṃso  viṭaṭūbhena upacchinno.</p>
              <p>[03] so mahānāmasakkaṃ gāhāpetvā nivatto ``pātarāsavelāya pātarāsaṃ  karissāmī''ti ekasmiṃ ṭhāne otaritvā bhojane upanīte ``ekatova  bhuñjissāmā''ti ayyakaṃ pakkosāpesi. khattiyā pana jīvitaṃ  cajantāpi dāsiputtehi saddhiṃ na bhuñjanti. tasmā mahānāmo ekaṃ  saraṃ oloketvā ``kiliṭṭhagattomhi, nhāyissāmi, tātā''ti āha.  ``sādhu, ayyaka, nhāyathā''ti. so ``ayaṃ maṃ ekato abhuñjantaṃ  ghātessati, sayameva me mataṃ seyyo''ti kese muñcitvā agge gaṇṭhiṃ  katvā kesesu pādaṅguṭṭhake pavesetvā udake nimujji. tassa guṇatejena  nāgabhavanaṃ uṇhākāraṃ dassesi. nāgarājā ``kiṃ nu kho''ti  upadhārento taṃ ñatvā tassa santikaṃ āgantvā taṃ attano phaṇe  nisīdāpetvā nāgabhavanaṃ pavesesi. so dvādassa vassāni tattheva  vasi. viṭaṭūbhopi ``mayhaṃ ayyako idāni āgamissati, idāni  āgamissatī''ti āgamayamānova nisīdi. tasmiṃ aticirāyante  saraṃ vicināpetvā dīpālokena purisabbhantarānipi oloketvā  adisvā ``gato bhavissatī''ti pakkāmi. so ^a^M1.0228^ea^ rattibhāge aciravatiṃ  ^a^P1.0360^ea^ patvā khandhāvāraṃ nivāsesi. ekacce antonadiyaṃ  vālukāpuline nipajjiṃsu ^a^V1.0203^ea^, ekacce bahithale, antonipannesupi pubbe  akatapāpakammā atthi, bahinipannesupi pubbe katapāpakammā atthi, tesaṃ  nipannaṭṭhānesu kipillikā uṭṭhahiṃsu. te ``mayhaṃ nipannaṭṭhāne  kipillikā, mayhaṃ nipannaṭṭhāne kipillikā''ti uṭṭhahitvā  akatapāpakammā uttaritvā thale nipajjiṃsu, katapāpakammā otaritvā  vālukāpuline nipajjiṃsu. tasmiṃ khaṇe mahāmegho uṭṭhahitvā ghanavassaṃ  vassi. nadiyā ogho āgantvā viṭaṭūbhaṃ saddhiṃ parisāya samuddameva  pāpesi. sabbe tattha macchakacchapabhakkhā ahesuṃ.</p>
              <p>[03] mahājano kathaṃ samuṭṭhāpesi ``sākiyānaṃ maraṇaṃ ayuttaṃ, `evaṃ  nāma koṭṭetvā koṭṭetvā sākiyā māretabbā'ti ananucchavikameta''nti.  satthā taṃ kathaṃ sutvā, ``bhikkhave, imasmiṃ attabhāve kiñcāpi  sākiyānaṃ evaṃ maraṇaṃ ayuttaṃ, pubbe katapāpakammavasena pana  yuttamevetehi laddha''nti āha. ``kiṃ pana, bhante, ete pubbe  akaṃsū''ti? sabbe ekato hutvā nadiyaṃ visaṃ pakkhipiṃsūti.  punekadivasaṃ dhammasabhāyaṃ bhikkhū kathaṃ samuṭṭhāpesuṃ -- ``viṭaṭūbho  ettake sākiye māretvā āgacchanto attano manorathe matthakaṃ  appatteyeva ettakaṃ janaṃ ādāya mahāsamudde macchakacchapabhakkho  jāto''ti ^a^P1.0361^ea^. satthā āgantvā ``kāya nuttha,  bhikkhave, etarahi kathāya sannisinnā''ti pucchitvā ``imāya  nāmā''ti vutte, ``imesaṃ sattānaṃ manorathe matthakaṃ appatteyeva  maccurājā suttaṃ gāmaṃ ajjhottharanto mahogho viya jīvitindriyaṃ  chinditvā catūsu apāyasamuddesu nimujjāpetī''ti vatvā imaṃ gāthamāha  -- </p>
              <p>[03] 47^b^.^eb^ </p>
              <p>[21] ``pupphāni heva pacinantaṃ, byāsattamanasaṃ naraṃ. </p>
              <p>[22] suttaṃ gāmaṃ mahoghova, maccu ādāya gacchatī''ti..</p>
              <p>[03] tattha ^b^byāsattamanasaṃ nara^eb^nti sampatte vā asampatte vā  laggamānasaṃ. idaṃ vuttaṃ hoti -- yathā mālākāro pupphārāmaṃ  pavisitvā ``pupphāni pacinissāmī''ti tato pupphāni gahetvā  aññamaññaṃ vā gacchaṃ patthento sakale pupphārāme manaṃ peseti, ``ito  cito ca pupphāni pacinissāmī''ti tato pupphāni aggahetvā  aññattha manaṃ pesesi, tameva gacchaṃ pacinanto ^a^M1.0229^ea^ pamādamāpajjati, evameva  ekacco pupphārāmasadisaṃ pañcakāmaguṇamajjhaṃ otaritvā manoramaṃ rūpaṃ  labhitvā manoramānaṃ saddagandharasaphoṭṭhabbānaṃ aññataraṃ pattheti. añño  tesu vā aññataraṃ labhitvā aññataraṃ pattheti ^a^P1.0362^ea^,  rūpameva vā labhitvā aññaṃ apatthento tameva assādeti, saddādīsu vā  aññataraṃ. eseva nayo  gomahiṃsadāsidāsakhettavatthugāmanigamajanapadādīsu, pabbajitānampi  pariveṇavihārapattacīvarādīsūti evaṃ pañcakāmaguṇasaṅkhātāni pupphāni  eva pacinantaṃ ^a^V1.0204^ea^ sampatte vā asampatte vā kāmaguṇe byāsattamanasaṃ naraṃ.  ^b^suttaṃ gāma^eb^nti gāmassa gehabhittiādīnaṃ pana supanavasena supanaṃ  nāma natthi, sattānaṃ pana suttapamattataṃ upādāya sutto nāma hoti.  evaṃ suttaṃ gāmaṃ dve tīṇi yojanāni āyatagambhīro mahoghova maccu  ādāya gacchati. yathā so mahogho itthipurisagomahiṃsakukkuṭādīsu  kiñci anavasesetvā sabbaṃ taṃ gāmaṃ samuddaṃ pāpetvā macchakacchapabhakkhaṃ  karoti, evameva byāsattamanasaṃ naraṃ maccu ādāya jīvitindriyamassa  chinditvā catūsu apāyasamuddesu nimujjāpetīti.</p>
              <p>[03] desanāvasāne bahū sotāpattiphalādīni pattā. mahājanassa  sātthikā desanā jātāti. </p>
              <p>[06] viṭaṭūbhavatthu tatiyaṃ. </p>
            </h4>
          </h3>
          <h3>
            <h3n> 4. patipūjikakumārivatthu</h3n>
            <h4>
              <h4n> </h4n>
              <p>[03] ^b^pupphāni hevā^eb^ti imaṃ dhammadesanaṃ satthā sāvatthiyaṃ  viharanto patipūjikaṃ nāma kumārikaṃ ārabbha kathesi. vatthu  ^a^P1.0363^ea^ tāvatiṃsadevaloke samuṭṭhitaṃ.</p>
              <p>[03] tattha kira mālabhārī nāma devaputto accharāsahassaparivuto  uyyānaṃ pāvisi. pañcasatā devadhītaro rukkhaṃ āruyha pupphāni  pātenti, pañcasatā patitāni pupphāni gahetvā devaputtaṃ alaṅkaronti.  tāsu ekā devadhītā rukkhasākhāyameva cutā, sarīraṃ dīpasikhā viya  nibbāyi. sā sāvatthiyaṃ ekasmiṃ kulagehe paṭisandhiṃ gahetvā  jātakāle ^a^M1.0230^ea^ jātissarā hutvā ``mālabhārīdevaputtassa bhariyāmhī''ti  anussarantī vuḍḍhimanvāya gandhamālādīhi pūjaṃ katvā sāmikassa  santike abhinibbattiṃ patthesi. sā soḷasavassakāle parakulaṃ  gatāpi salākabhattapakkhikabhattavassāvāsikādīni datvā, ``ayaṃ me  sāmikassa santike nibbattanatthāya paccayo hotū''ti vadati.  athassā bhikkhū ``ayaṃ kumārikā uṭṭhāya samuṭṭhāya patimeva patthetīti  patipūjikā''ti nāmaṃ kariṃsu. sāpi nibaddhaṃ āsanasālaṃ  paṭijaggati, pānīyaṃ upaṭṭhapeti, āsanāni paññapeti. aññepi  manussā salākabhattādīni dātukāmā, ``amma, imānipi  bhikkhusaṅghassa paṭipādeyyāsī''ti vatvā āharitvā denti. sāpi  etena niyāmena āgacchantī gacchantī ekapadavāre chapaññāsa  kusaladhamme (dha0 sa0 1; dha0 sa0 aṭṭha0 1 yevāpanakavaṇṇanā)  paṭilabhati. tassā kucchiyaṃ gabbho patiṭṭhahi. sā dasamāsaccayena  puttaṃ vijāyi. tassa padasā gamanakāle aññampi aññampīti  cattāro putte paṭilabhi.</p>
              <p>[03] sā ^a^V1.0205^ea^ ekadivasaṃ dānaṃ datvā pūjaṃ katvā dhammaṃ sutvā ^a^P1.0364^ea^  sikkhāpadāni rakkhitvā divasapariyosāne taṃ khaṇaṃ  nibbattena kenaci rogena kālaṃ katvā attano sāmikasseva santike  nibbatti. itarāpi ettakaṃ kālaṃ devaputtaṃ alaṅkaronti eva.  devaputto taṃ disvā ``tvaṃ pātova paṭṭhāya na dissasi, kuhiṃ  gatāsī''ti āha. ``cutāmhi sāmī''ti. ``kiṃ vadesī''ti?  ``evametaṃ, sāmī''ti. ``kuhiṃ nibbattāsī''ti? ``sāvatthiyaṃ  kulagehe''ti. ``kittakaṃ kālaṃ tattha ṭhitāsī''ti?  ``dasamāsaccayena mātu kucchito nikkhamitvā soḷasavassakāle  parakulaṃ gantvā cattāro putte vijāyitvā dānādīni puññāni katvā  tumhe patthetvā āgantvā tumhākameva santike nibbattāmhi, sāmī''ti.  ``manussānaṃ kittakaṃ āyū''ti? ``vassasatamatta''nti.  ``ettakamevā''ti? ``āma, sāmī''ti. ``ettakaṃ āyuṃ gahetvā  nibbattamanussā kiṃ nu kho suttapamattā kālaṃ atikkāmenti, udāhu  dānādīni puññāni karontī''ti. ``kiṃ vadetha, sāmi''?  ``asaṅkhyeyyaṃ āyuṃ gahetvā nibbattā viya ajarāmarā viya ca  niccaṃ pamattā, manussā''ti. mālabhārīdevaputtassa mahāsaṃvego udapādi  ``vassasatamattamāyuṃ gahetvā nibbattamanussā kira pamattā nipajjitvā  niddāyanti, kadā nu kho dukkhā muccissantī''ti? manussānaṃ   ^a^M1.0231^ea^ pana vassasataṃ tāvatiṃsānaṃ devānaṃ eko rattindivo, tāya   rattiyā tiṃsarattiyo māso, tena māsena dvādasamāsiko saṃvaccharo, tena  saṃvaccharena dibbavassasahassaṃ āyuppamāṇaṃ ^a^P1.0365^ea^, taṃ  manussagaṇanāya tisso vassakoṭiyo, saṭṭhi ca vassasatasahassāni  honti. tasmā tassa devaputtassa ekadivasopi nātikkanto  muhuttasadisova kālo ahosi. evaṃ appāyukamanussānaṃ pamādo nāma  ativiya ayuttoti.</p>
              <p>[03] punadivase bhikkhū gāmaṃ paviṭṭhā āsanasālaṃ apaṭijaggitaṃ,  āsanāni apaññattāni, pānīyaṃ anuṭṭhapitaṃ disvā, ``kahaṃ  patipūjikā''ti āhaṃsu. ``bhante, kahaṃ tumhe taṃ dakkhissatha, hiyyo  ayyesu bhuñjitvā gatesu sāyanhasamaye matā''ti. taṃ sutvā puthujjanā  bhikkhū tassā upakāraṃ sarantā assūni sandhāretuṃ nāsakkhiṃsu.  khīṇāsavānaṃ dhammasaṃvego udapādi. te bhattakiccaṃ katvā vihāraṃ  gantvā satthāraṃ vanditvā pucchiṃsu -- ``bhante, patipūjikā nāma  upāsikā uṭṭhāya samuṭṭhāya nānappakārāni puññāni katvā sāmikameva  patthesi, sā idāni matā, kahaṃ nu kho nibbattā''ti? ``attano  sāmikasseva santike, bhikkhave''ti. ``natthi, bhante, sāmikassa  santike''ti. ``na sā, bhikkhave, etaṃ sāmikaṃ pattheti,  tāvatiṃsabhavane tassā mālabhārīdevaputto nāma sāmiko, sā tassa  pupphapilandhanaṭṭhānato cavitvā puna gantvā tasseva santike  nibbattā''ti. ``evaṃ kira, bhante''ti. ``āma, bhikkhave''ti.  ``aho parittaṃ, bhante, sattānaṃ jīvitaṃ, pātova amhe parivisitvā  ^a^V1.0206^ea^ sāyaṃ uppannabyādhinā matā''ti. satthā ``āma, bhikkhave, parittaṃ  sattānaṃ jīvitaṃ nāma, teneva ime satte vatthukāmehi ceva  kilesakāmehi ca atitte eva antako attano vase ^a^P1.0366^ea^  vattetvā kandante paridevante gahetvā gacchatī''ti vatvā imaṃ  gāthamāha -- </p>
              <p>[03] 48^b^.^eb^ </p>
              <p>[21] ``pupphāni heva pacinantaṃ, byāsattamanasaṃ naraṃ. </p>
              <p>[22] atittaṃyeva kāmesu, antako kurute vasa''nti..</p>
              <p>[03] tattha ^b^pupphāni heva pacinanta^eb^nti pupphārāme mālākāro  nānāpupphāni viya attabhāvapaṭibaddhāni ceva upakaraṇapaṭibaddhāni ca  kāmaguṇapupphāni ocinantameva ^a^M1.0232^ea^. ^b^byāsattamanasaṃ nara^eb^nti  asampattesu patthanāvasena, sampattesu gedhavasena vividhenākārena  āsattacittaṃ. ^b^atittaṃyeva kāmesū^eb^ti vatthukāmakilesakāmesu  pariyesanenapi paṭilābhenapi paribhogenapi nidhānenapi atittaṃ eva  samānaṃ. ^b^antako kurute vasa^eb^nti maraṇasaṅkhāto antako  kandantaṃ paridevantaṃ gahetvā gacchanto attano vasaṃ pāpetīti attho.</p>
              <p>[03] desanāvasāne bahū sotāpattiphalādīni pattā, desanā mahājanassa  sātthikā jātāti. </p>
              <p>[06] patipūjikakumārivatthu catutthaṃ. </p>
            </h4>
          </h3>
          <h3>
            <h3n> 5. macchariyakosiyaseṭṭhivatthu</h3n>
            <h4>
              <h4n> </h4n>
              <p>[03] ^b^yathāpi bhamaro puppha^eb^nti imaṃ dhammadesanaṃ satthā sāvatthiyaṃ  viharanto macchariyakosiyaseṭṭhiṃ ārabbha kathesi. tassa vatthu  rājagahe samuṭṭhitaṃ.</p>
              <p>[03] rājagahanagarassa ^a^P1.0367^ea^ kira avidūre sakkāraṃ nāma  nigamo ahosi. tattheko macchariyakosiyo nāma seṭṭhi  asītikoṭivibhavo paṭivasati. so tiṇaggena telabindumpi paresaṃ  na deti, na attanā paribhuñjati. itissa taṃ vibhavajātaṃ neva  puttadārādīnaṃ, na samaṇabrāhmaṇānaṃ atthaṃ anubhoti, rakkhasapariggahitā  pokkharaṇī viya aparibhogaṃ tiṭṭhati. satthā ekadivasaṃ paccūsasamaye  mahākaruṇāsamāpattito vuṭṭhāya sakalalokadhātuyaṃ bodhaneyyabandhave  olokento pañcacattālīsayojanamatthake vasantassa seṭṭhino  sapajāpatikassa sotāpattiphalassa upanissayaṃ addasa. tato  purimadivase pana so rājānaṃ upaṭṭhātuṃ rājagehaṃ gantvā rājūpaṭṭhānaṃ katvā  ^a^V1.0207^ea^ āgacchanto ekaṃ chātajjhattaṃ janapadamanussaṃ kummāsapūraṃ kapallakapūvaṃ  khādantaṃ disvā tattha pipāsaṃ uppādetvā attano gharaṃ gantvā cintesi  -- ``sacāhaṃ kapallakapūvaṃ khāditukāmomhīti vakkhāmi, bahū manussā  mayā saddhiṃ khāditukāmā bhavissanti, evaṃ me bahūni  tilataṇḍulasappiphāṇitādīni parikkhayaṃ gamissanti, na ^a^M1.0233^ea^ kassaci  kathessāmī''ti taṇhaṃ adhivāsento carati. so gacchante gacchante  kāle uppaṇḍuppaṇḍukajāto dhamanisanthatagatto jāto. tato taṇhaṃ  adhivāsetuṃ asakkonto gabbhaṃ pavisitvā mañcake upagūhitvā nipajji.  evaṃ gatopi ^a^P1.0368^ea^ dhanahānibhayena na kassaci kiñci  kathesi.</p>
              <p>[03] atha naṃ bhariyā upasaṅkamitvā piṭṭhiṃ parimajjitvā, ``kiṃ te,  sāmi, aphāsukaṃ jāta''nti pucchi. ``na me kiñci aphāsukaṃ  atthī''ti. ``kiṃ nu kho te rājā kupito''ti? ``rājāpi me  na kuppatī''ti. ``atha kiṃ te puttadhītāhi vā dāsakammakarādīhi  vā kiñci amanāpaṃ kataṃ atthī''ti? ``evarūpampi natthī''ti.  ``kismiñci pana te taṇhā atthī''ti? evaṃ vuttepi dhanahānibhayena  kiñci avatvā nissaddova nipajji, atha naṃ bhariyā ``kathehi,  sāmi kismiñci te taṇhā atthī''ti āha. so vacanaṃ  parigilanto viya ``atthi me taṇhā''ti āha. ``kiṃ taṇhā,  sāmī''ti? ``kapallakapūvaṃ khāditukāmomhī''ti. ``atha kimatthaṃ  me na kathesi, kiṃ tvaṃ daliddosi, idāni sakalanigamavāsīnaṃ  pahonake kapallakapūve pacissāmī''ti. ``kiṃ te etehi, attano  kammaṃ katvā khādissantī''ti? ``tena hi ekaracchavāsīnaṃ pahonake  pacissāmī''ti. ``jānāmahaṃ tava mahaddhanabhāva''nti. ``imasmiṃ  gehasāmante sabbesaṃ pahonakaṃ katvā pacāmī''ti. ``jānāmahaṃ tava  mahajjhāsayabhāva''nti. ``tena hi te puttadāramattasseva pahonakaṃ  katvā pacāmī''ti. ``kiṃ te etehī''ti? ``kiṃ pana tuyhañca  mayhañca pahonakaṃ katvā pacāmī''ti? ``tvaṃ kiṃ karissasī''ti  ^a^P1.0369^ea^? ``tena hi ekakasseva te pahonakaṃ katvā  pacāmī''ti. ``imasmiṃ ṭhāne pacamāne bahū paccāsīsanti.  sakalataṇḍule ṭhapetvā bhinnataṇḍule ca uddhanakapallāni ca ādāya thokaṃ  khīrasappimadhuphāṇitañca gahetvā sattabhūmikassa pāsādassa uparimatalaṃ  āruyha paca, tatthāhaṃ ekakova nisīditvā khādissāmī''ti. sā  ``sādhū''ti paṭissuṇitvā gahetabbaṃ gāhāpetvā pāsādaṃ abhiruyha  dāsiyo vissajjetvā seṭṭhiṃ pakkosāpesi, so ādito paṭṭhāya dvārāni  pidahanto sabbadvāresu sūcighaṭikaṃ datvā sattamatalaṃ abhiruhitvā  tatthapi dvāraṃ pidahitvā nisīdi. bhariyāpissa uddhane aggiṃ  jāletvā kapallaṃ āropetvā pūve pacituṃ ārabhi.</p>
              <p>[03] atha ^a^M1.0234^ea^ ^a^V1.0208^ea^ satthā pātova mahāmoggallānattheraṃ āmantesi -- ``eso,  moggallāna, rājagahassa avidūre sakkāranigame macchariyaseṭṭhi  `kapallakapūve khādissāmī'ti aññesaṃ dassanabhayena sattabhūmike pāsāde  kapallakapūve pacāpeti, tvaṃ tattha gantvā seṭṭhiṃ dametvā nibbisevanaṃ  katvā ubhopi jāyampatike pūve ca khīrasappimadhuphāṇitāni ca  gāhāpetvā attano balena jetavanaṃ ānehi, ajjāhaṃ pañcahi  bhikkhusatehi saddhiṃ vihāre eva nisīdissāmi, pūveheva bhattakiccaṃ  karissāmī''ti.</p>
              <p>[03] thero ``sādhu, bhante''ti satthu vacanaṃ sampaṭicchitvā ^a^P1.0370^ea^  tāvadeva iddhibalena taṃ nigamaṃ gantvā tassa pāsādassa  sīhapañjaradvāre sunivattho supāruto ākāse eva maṇirūpakaṃ viya  aṭṭhāsi. mahāseṭṭhino theraṃ disvāva hadayamaṃsaṃ kampi. so ahaṃ  evarūpānaṃyeva dassanabhayena imaṃ ṭhānamāgato, ayañca bhikkhu  ākāsenāgantvā vātapānadvāre ṭhitoti. so gahetabbagahaṇaṃ apassanto  aggimhi pakkhittaloṇasakkharā viya dosena taṭataṭāyanto evamāha --  ``samaṇa, ākāse ṭhatvāpi kiṃ labhissasi, ākāse apade padaṃ  dassetvā caṅkamantopi neva labhissasī''ti. thero tasmiṃ eva ṭhāne  aparāparaṃ caṅkami. seṭṭhi ``caṅkamanto kiṃ labhissasi, ākāse  pallaṅkena nisīdantopi na labhissasiyevā''ti āha. thero pallaṅkaṃ  ābhujitvā nisīdi. atha naṃ ``ākāse nisinno kiṃ labhissasi,  āgantvā vātapānassa ummāre ṭhitopi na labhissasī''ti āha.  thero ummāre ṭhito. ``ummāre ṭhitopi kiṃ labhissasi,  dhūmāyantopi na labhissasi evā''ti āha. theropi dhūmāyi.  sakalapāsādo ekadhūmo ahosi. seṭṭhino akkhīnaṃ sūciyā  vijjhanakālo viya ahosi, gehajjhāyanabhayena pana ``tvaṃ  pajjalantopi na labhissasī''ti avatvā ``ayaṃ samaṇo suṭṭhu laggo,  aladdhā na gamissati ^a^P1.0371^ea^, ekamassa pūvaṃ  dāpessāmī''ti bhariyaṃ āha -- ``bhadde ekaṃ khuddakapūvaṃ pacitvā  samaṇassa datvā uyyojehi na''nti. sā thokaṃ eva piṭṭhaṃ  kapallapātiyaṃ pakkhipi, mahāpūvo hutvā sakalapātiṃ pūretvā uddhumāto  hutvā aṭṭhāsi.</p>
              <p>[03] seṭṭhi taṃ disvā ``bahuṃ tayā piṭṭhaṃ gahitaṃ bhavissatī''ti  sayameva dabbikaṇṇena thokaṃ piṭṭhaṃ gahetvā pakkhipi, pūvo purimapūvato  mahantataro jāto ^a^M1.0235^ea^. evaṃ yaṃ yaṃ pacati, so so mahantamahantova hoti.  so nibbinno bhariyaṃ āha -- ``bhadde, imassa ekaṃ pūvaṃ dehī''ti.  tassā pacchito ekaṃ pūvaṃ gaṇhantiyā sabbe ekābaddhā allīyiṃsu.  sā seṭṭhiṃ āha -- ``sāmi, sabbe pūvā ekato laggā, visuṃ kātuṃ na  sakkomī''ti. ``ahaṃ karissāmī''ti sopi kātuṃ nāsakkhi.  ubhopi janā koṭiyaṃ gahetvā kaḍḍhantāpi viyojetuṃ nāsakkhiṃsu eva  ^a^V1.0209^ea^. athassa pūvehi saddhiṃ vāyamantasseva sarīrato sedā mucciṃsu,  pipāsā upacchijji. tato bhariyaṃ āha -- ``bhadde, na me pūvehi  attho, pacchiyā saddhiṃyeva imassa dehī''ti. sā pacchiṃ ādāya theraṃ  upasaṅkamitvā adāsi. thero ubhinnampi dhammaṃ desesi, tiṇṇaṃ  ratanānaṃ guṇaṃ kathesi, ``atthi ^a^P1.0372^ea^ dinnaṃ, atthi  yiṭṭha''nti dinnadānādīnaṃ phalaṃ gaganatale puṇṇacandaṃ viya dassesi.</p>
              <p>[03] taṃ sutvā pasannacitto hutvā seṭṭhi ``bhante, āgantvā imasmiṃ  pallaṅke nisīditvā paribhuñjathā''ti āha. thero, ``mahāseṭṭhi,  sammāsambuddho `pūve khādissāmī'ti pañcahi bhikkhusatehi saddhiṃ  vihāre nisinno, tumhākaṃ ruciyā sati ahaṃ vo nessāmi, seṭṭhibhariyaṃ  pūve ca khīrādīni ca gaṇhāpetha, satthu santikaṃ gamissāmā''ti āha.  ``kahaṃ pana, bhante, etarahi satthā''ti? ``ito  pañcacattālīsayojanamatthake jetavanavihāre, mahāseṭṭhī''ti. ``bhante,  kālaṃ anatikkamitvā ettakaṃ addhānaṃ kathaṃ gamissāmā''ti.  ``mahāseṭṭhi, tumhākaṃ ruciyā sati ahaṃ vo attano iddhibalena  nessāmi, tumhākaṃ pāsāde sopānasīsaṃ attano ṭhāne eva bhavissati,  sopānapariyosānaṃ pana vo jetavanadvārakoṭṭhake bhavissati,  uparipāsādā heṭṭhāpāsādaṃ otaraṇakālamatteneva jetavanaṃ nessāmī''ti.  so ``sādhu, bhante''ti sampaṭicchi.</p>
              <p>[03] thero sopānasīsaṃ tattheva katvā ``sopānapādamūlaṃ  jetavanadvārakoṭṭhake hotū''ti adhiṭṭhāsi. tatheva ahosi. iti thero  seṭṭhiñca seṭṭhibhariyañca uparipāsādā heṭṭhāpāsādaṃ otaraṇakālato  khippataraṃ jetavanaṃ sampāpesi. te ubhopi satthāraṃ upasaṅkamitvā  kālaṃ ārocesuṃ. satthā bhattaggaṃ pavisitvā paññattavarabuddhāsane  nisīdi saddhiṃ bhikkhusaṅghena. mahāseṭṭhi buddhappamukhassa  bhikkhusaṅghassa dakkhiṇodakaṃ ^a^P1.0373^ea^ adāsi.  bhariyāpissa tathāgatassa patte pūvaṃ patiṭṭhāpesi. satthā attano  ^a^M1.0236^ea^ yāpanamattaṃ gaṇhi, pañcasatā bhikkhūpi yāpanamattaṃ gaṇhiṃsu. seṭṭhi  khīrasappimadhusakkharādīni dadamāno na khayaṃ agamāsi. satthā  pañcahi bhikkhusatehi saddhiṃ bhattakiccaṃ niṭṭhāpesi. mahāseṭṭhipi saddhiṃ  bhariyāya yāvadatthaṃ khādi. pūvānaṃ pariyosānameva na paññāyati.  sakalavihāre bhikkhūnañca vighāsādānañca dinnesupi pariyanto na  paññāyateva. ``bhante, pūvā parikkhayaṃ na gacchantī''ti bhagavato  ārocesuṃ. ``tena hi jetavanadvārakoṭṭhake chaḍḍethā''ti. atha ne  dvārakoṭṭhakassa avidūre pabbhāraṭṭhāne chaḍḍayiṃsu. yāvajjatanāpi taṃ ṭhānaṃ  ^b^kapallakapūvapabbhāra^eb^nteva paññāyati. mahāseṭṭhi saha bhariyāya  bhagavantaṃ upasaṅkamitvā vanditvā ekamantaṃ aṭṭhāsi. bhagavā  anumodanamakāsi. anumodanāvasāne ubhopi ^a^V1.0210^ea^ sotāpattiphale patiṭṭhāya  satthāraṃ vanditvā dvārakoṭṭhake sopānaṃ āruyha attano pāsādeyeva  patiṭṭhahiṃsu.</p>
              <p>[03] tato paṭṭhāya seṭṭhi asītikoṭidhanaṃ buddhasāsaneyeva vikkiri.  punadivase sāyanhasamaye dhammasabhāyaṃ sannisinnā bhikkhū  ``passathāvuso, mahāmoggallānattherassa ānubhāvaṃ, anupahacca nāma  saddhaṃ, anupahacca bhoge macchariyaseṭṭhiṃ ^a^P1.0374^ea^ muhutteneva  dametvā nibbisevanaṃ katvā pūve gāhāpetvā jetavanaṃ ānetvā satthu  sammukhaṃ katvā sotāpattiphale patiṭṭhāpesi, aho mahānubhāvo thero''ti  therassa guṇaṃ kathentā nisīdiṃsu. satthā dibbāya sotadhātuyā kathaṃ  sutvā āgantvā, ``kāya nuttha, bhikkhave, etarahi kathāya  sannisinnā''ti pucchitvā, ``imāya nāmā''ti vutte, ``bhikkhave,  kuladamakena nāma bhikkhunā anupahacca saddhaṃ, anupahacca bhoge, kulaṃ  akilametvā aviheṭhetvā pupphato reṇuṃ gaṇhantena bhamarena viya  upasaṅkamitvā buddhaguṇaṃ jānāpetabbaṃ, tādiso mama putto  moggallāno''ti theraṃ pasaṃsitvā imaṃ gāthamāha -- </p>
              <p>[03] 49^b^.^eb^ </p>
              <p>[21] ``yathāpi bhamaro pupphaṃ, vaṇṇagandhamaheṭhayaṃ. </p>
              <p>[22] paleti rasamādāya, evaṃ gāme munī care''ti..</p>
              <p>[03] tattha ^b^bhamaro^eb^ti yā kāci madhukarajāti. ^b^puppha^eb^nti  pupphārāme caranto pupphañca vaṇṇañca gandhañca aheṭhayanto avināsento  vicaratīti attho. ^b^paletī^eb^ti evaṃ caritvā yāvadatthaṃ rasaṃ  pivitvā aparampi madhukaraṇatthāya ^a^P1.0375^ea^ ādāya   ^a^M1.0237^ea^ paleti, so evaṃ vanagahanaṃ ajjhogāhetvā ekasmiṃ rukkhasusire taṃ   rajamissakaṃ rasaṃ ṭhapetvā anupubbena madhurarasaṃ madhuṃ karoti, na tassa pupphārāme  vicaritapaccayā pupphaṃ vā vaṇṇagandhaṃ vāssa vigacchati, atha kho sabbaṃ  pākatikameva hoti. ^b^evaṃ gāme munī care^eb^ti evaṃ  sekhāsekhabhedo anāgāriyamuni kulapaṭipāṭiyā gāme bhikkhaṃ gaṇhanto  vicaratīti attho. na hi tassa gāme caraṇapaccayā kulānaṃ  saddhāhāni vā bhogahāni vā honti. saddhāpi bhogāpi pākatikāva  honti. evaṃ caritvā ca pana nikkhamitvā sekhamuni tāva bahigāme  udakaphāsukaṭṭhāne saṅghāṭiṃ paññāpetvā nisinno  akkhabhañjanavaṇapaṭicchādanaputtamaṃsūpamādivasena paccavekkhanto piṇḍapātaṃ  paribhuñjitvā tathārūpaṃ vanasaṇḍaṃ anupavisitvā ajjhattikakammaṭṭhānaṃ  sammasanto cattāro magge, cattāri ca sāmaññaphalāni hatthagatāneva  karoti. asekhamuni pana diṭṭhadhammasukhavihāramanuyuñjati ^a^P1.0376^ea^.  ayamassa bhamarena saddhiṃ madhukaraṇasarikkhatā veditabbā.  idha pana khīṇāsavova adhippeto.</p>
              <p>[03] desanāvasāne ^a^V1.0211^ea^ bahū sotāpattiphalādīni pāpuṇiṃsūti.</p>
              <p>[03] satthā imaṃ dhammadesanaṃ vatvā uttaripi therassa guṇaṃ pakāsetuṃ  ``na, bhikkhave, idāneva moggallānena macchariyaseṭṭhi damito, pubbepi  naṃ dametvā kammaphalasambandhaṃ jānāpesi evā''ti vatvā imamatthaṃ  pakāsento atītaṃ āharitvā -- </p>
              <p>[21] ``ubho khañjā ubho kuṇī, ubho visamacakkhukā. </p>
              <p>[22] ubhinnaṃ piḷakā jātā, nāhaṃ passāmi illisa''nti..  (jā0 1.1.78) -- </p>
              <p>[25] imaṃ ^b^illisajātakaṃ^eb^ kathesīti. </p>
              <p>[06] macchariyakosiyaseṭṭhivatthu pañcamaṃ. </p>
            </h4>
          </h3>
          <h3>
            <h3n> 6. pāveyyakājīvakavatthu</h3n>
            <h4>
              <h4n> </h4n>
              <p>[03] ^b^na paresaṃ vilomānī^eb^ti imaṃ dhammadesanaṃ satthā sāvatthiyaṃ  viharanto pāveyyaṃ nāma ājīvakaṃ ārabbha kathesi.</p>
              <p>[03] sāvatthiyaṃ ^a^M1.0238^ea^ kirekā gahapatānī puttaṭṭhāne ṭhapetvā pāveyyaṃ nāma  ājīvakaṃ paṭijaggi. tassānantaragharesu manussā satthu dhammadesanaṃ  sutvā āgantvā, ``aho acchariyā buddhānaṃ dhammadesanā''ti  nānappakārehi buddhaguṇe vaṇṇenti. sā buddhānaṃ guṇakathaṃ sutvā vihāraṃ  ^a^P1.0377^ea^ gantvā dhammaṃ sotukāmā ājīvakassa etamatthaṃ  kathetvā, ``gacchissāmi ahaṃ buddhasantikaṃ, ayyā''ti āha. so  ``mā gacchāhī''ti nivāretvā taṃ punappunaṃ yācamānampi nivāresi  eva. sā ``ayaṃ mama vihāraṃ gantvā dhammaṃ sotuṃ na deti, satthāraṃ  nimantetvā idheva dhammaṃ suṇissāmī''ti sāyanhasamaye puttaṃ  pakkositvā, ``gaccha, tāta, svātanāya satthāraṃ nimantehī''ti pesesi.  so gacchanto paṭhamataraṃ ājīvakassa vasanaṭṭhānaṃ gantvā taṃ vanditvā  nisīdi. atha naṃ so ``kahaṃ gacchasī''ti āha. ``mātu  vacanena satthāraṃ nimantetuṃ gacchāmī''ti āha. ``mā tassa santikaṃ  gacchāhī''ti. ``alaṃ, ayya, mama mātu bhāyāmi,  gacchissāmaha''nti. ``etassa katasakkāraṃ ubhopi khādissāma, mā  gacchāhī''ti. ``alaṃ, ayya, mātā me tajjessatī''ti. tena hi  gaccha, gantvā pana nimantetvā, ``amhākaṃ gehaṃ asukaṭṭhāne   ^a^V1.0212^ea^ vā asukavīthiyaṃ vā asukamaggena vā gantabba''nti mā ācikkhi.  ``santike ṭhito viya aññena maggena gacchanto viya palāyitvā  ehī''ti. so ājīvakassa vacanaṃ sutvā satthu santikaṃ gantvā  nimantetvā ājīvakena vuttaniyāmeneva sabbaṃ katvā tassa santikaṃ  gantvā, ``kiṃ te kata''nti puṭṭho, ``sabbaṃ kataṃ, ayyā''ti āha.  ``bhaddakaṃ te kataṃ, tassa sakkāraṃ ubhopi khādissāmā''ti vatvā  punadivase ājīvako pātova taṃ gehaṃ agamāsi. taṃ gahetvā  pacchāgabbhe nisīdāpesuṃ.</p>
              <p>[03] paṭivissakamanussā taṃ gehaṃ allagomayena upalimpitvā  lājapañcamāni ^a^P1.0378^ea^ pupphāni vikiritvā satthu  nisīdanatthāya mahārahaṃ āsanaṃ paññāpesuṃ. buddhehi saddhiṃ  aparicitamanussā hi āsanapaññattiṃ na jānanti, buddhānañca  maggadesakena kiccaṃ nāma natthi, bodhimūle dasasahassisokadhātuṃ  kampetvā sambodhiṃ pattadivaseyeva hi nesaṃ ``ayaṃ maggo nirayaṃ  gacchati, ayaṃ tiracchānayoniṃ, ayaṃ pettivisayaṃ, ayaṃ manussalokaṃ,  ayaṃ devalokaṃ, ayaṃ amatamahānibbāna''nti sabbe maggā āvibhūtā.  gāmanigamādīnaṃ pana magge vattabbameva natthi. tasmā satthā pātova  pattacīvaramādāya mahāupāsikāya gehadvāraṃ gato. sā gehā  nikkhamitvā satthāraṃ ^a^M1.0239^ea^ pañcapatiṭṭhitena vanditvā antonivesanaṃ pavesetvā  āsane nisīdāpetvā dakkhiṇodakaṃ datvā paṇītena khādanīyena  bhojanīyena parivisi. upāsikā katabhattakiccassa satthuno  anumodanaṃ kāretukāmā pattaṃ gaṇhi. satthā madhurassarena  anumodanadhammakathaṃ ārabhi. upāsikā ``sādhu, sādhū''ti sādhukāraṃ  dadamānā dhammaṃ suṇi. ājīvakopi pacchāgabbhe nisinnova tassā  sādhukāraṃ datvā dhammaṃ suṇantiyā saddaṃ sutvā sandhāretuṃ nāsakkhi.  ``na idānesā mayha''nti nikkhamitvā ``naṭṭhāsi kāḷakaṇṇi,  etassa evaṃ sakkāraṃ karotī''ti nānappakārena upāsikañca satthārañca  akkosanto palāyi. upāsikā tassa kathāya lajjitā aññathattaṃ gataṃ  cittaṃ desanānusārena ñāṇaṃ pesetuṃ nāsakkhi. atha naṃ satthā ``kiṃ  upāsike cittaṃ desanānugataṃ kātuṃ na sakkosī''ti? ``bhante,  etassa me kathāya cittaṃ aññathattaṃ upagata''nti ^a^P1.0379^ea^.  satthā ``evarūpassa visabhāgajanassa kathitaṃ kathaṃ nāma āvajjituṃ na  vaṭṭati, evarūpaṃ asamannāharitvā attano katākatameva oloketuṃ  vaṭṭatī''ti vatvā imaṃ gāthamāha -- </p>
              <p>[03] 50^b^.^eb^ </p>
              <p>[21] ``na paresaṃ vilomāni, na paresaṃ katākataṃ. </p>
              <p>[22] attanova avekkheyya, katāni akatāni cā''ti..</p>
              <p>[03] tattha ^a^V1.0213^ea^ ^b^na paresaṃ vilomānī^eb^ti paresaṃ vilomāni pharusāni  mammacchedakavacanāni na manasikātabbāni. ^b^na paresaṃ  katākata^eb^nti ``asuko upāsako assaddho appasanno, nāpissa gehe  kaṭacchubhikkhādīni diyyanti, na salākabhattādīni, na  cīvarādipaccayadānaṃ etassa atthi, tathā asukā upāsikā assaddhā  appasannā, nāpissā gehe kaṭacchubhikkhādīni diyyanti, na  salākabhattādīni, na cīvarādipaccayadānaṃ etissā atthi, tathā  asuko bhikkhu assaddho appasanno, nāpi upajjhāyavattaṃ karoti, na  ācariyavattaṃ, na āgantukavattaṃ, na gamikavattaṃ, na cetiyaṅgaṇavattaṃ, na  uposathāgāravattaṃ, na bhojanasālāvattaṃ, na jantāgharavattādīni, nāpissa  kiñci dhutaṅgaṃ atthi, na bhāvanārāmatāya ussāhamattampī''ti evaṃ  paresaṃ katākataṃ nāma na oloketabbaṃ. ^b^attanova avekkheyyā^eb^ti  ``kathaṃ bhūtassa me rattindivā vītivattantīti pabbajitena abhiṇhaṃ  paccavekkhitabba''nti (a0 ni0  10.48) imaṃ ovādaṃ  anussaranto saddhāpabbajito kulaputto ``kiṃ nu kho ahaṃ `aniccaṃ  ^a^M1.0240^ea^ dukkhaṃ anattā'ti tilakkhaṇaṃ āropetvā yoge kammaṃ kātuṃ sakkhiṃ  ^a^P1.0380^ea^, nāsakkhi''nti evaṃ attano katākatāni  olokeyyāti.</p>
              <p>[03] desanāvasāne sā upāsikā sotāpattiphale patiṭṭhitā, desanā  mahājanassa sātthikā jātāti. </p>
              <p>[06] pāveyyakājīvakavatthu chaṭṭhaṃ. </p>
            </h4>
          </h3>
          <h3>
            <h3n> 7. chattapāṇiupāsakavatthu</h3n>
            <h4>
              <h4n> </h4n>
              <p>[03] ^b^yathāpi ruciraṃ puppha^eb^nti imaṃ dhammadesanaṃ satthā sāvatthiyaṃ  viharanto chattapāṇiupāsakaṃ ārabbha kathesi.</p>
              <p>[03] sāvatthiyañhi chattapāṇi nāma upāsako tipiṭakadharo anāgāmī.  so pātova uposathiko hutvā satthu upaṭṭhānaṃ agamāsi.  anāgāmiariyasāvakānañhi samādānavasena uposathakammaṃ nāma natthi,  maggeneva tesaṃ brahmacariyañca ekabhattikañca āgataṃ. tenevāha --  ``ghaṭikāro kho, mahārāja, kumbhakāro ekabhattiko brahmacārī  sīlavā kalyāṇadhammo''ti (ma0 ni0 2.288). evaṃ anāgāmino  pakatiyāva ekabhattikā ca brahmacārino ca honti. sopi tatheva  uposathiko hutvā satthāraṃ upasaṅkamitvā vanditvā dhammakathaṃ suṇanto  nisīdi. tasmiṃ samaye rājā pasenadi kosalo satthu upaṭṭhānaṃ  agamāsi. chattapāṇi upāsako ^a^V1.0214^ea^ taṃ āgacchantaṃ disvā ``uṭṭhātabbaṃ nu  kho, no''ti cintetvā -- ``ahaṃ aggarājassa santike nisinno,  tassa me padesarājānaṃ disvā uṭṭhātuṃ na yuttaṃ, rājā kho pana me  anuṭṭhahantassa kujjhissati, etasmiṃ kujjhantepi neva uṭṭhahissāmi  ^a^P1.0381^ea^. rājānaṃ disvā uṭṭhahantena hi rājā garukato  hoti, no satthā, tasmā neva uṭṭhahissāmī''ti na uṭṭhahi.  paṇḍitapurisā nāma garutarānaṃ santike nisīditvā anuṭṭhahantaṃ disvā  na kujjhanti. rājā pana taṃ anuṭṭhahantaṃ disvā kupitamānaso satthāraṃ  vanditvā ekamantaṃ nisīdi. satthā kupitabhāvaṃ ñatvā, ``mahārāja,  ayaṃ chattapāṇi upāsako paṇḍito diṭṭhadhammo tipiṭakadharo  atthānatthakusalo''ti upāsakassa guṇaṃ kathesi. rañño tassa  guṇakathaṃ suṇantasseva cittaṃ mudukaṃ jātaṃ.</p>
              <p>[03] athekadivasaṃ ^a^M1.0241^ea^ rājā uparipāsāde ṭhito chattapāṇiṃ upāsakaṃ  katabhattakiccaṃ chattamādāya upāhanamāruyha rājaṅgaṇena gacchantaṃ disvā  pakkosāpesi. so chattupāhanaṃ apanetvā rājānamupasaṅkamitvā vanditvā  ekamantaṃ aṭṭhāsi. atha naṃ rājā āha -- ``bho upāsaka, kinte  chattupāhanaṃ apanīta''nti. ```rājā pakkosatī'ti sutvā apanetvā  āgatomhī''ti. ``ajja amhākaṃ rājabhāvo tumhehi ñāto  bhavissatī''ti. ``sadāpi mayaṃ, deva, tumhākaṃ rājabhāvaṃ  jānāmā''ti. ``yadi evaṃ kasmā purimadivase satthu santike  nisinno maṃ disvā na uṭṭhahī''ti? ``mahārāja, ahaṃ aggarājassa  santike nisinno, padesarājānaṃ disvā uṭṭhahanto satthari agāravaṃ  pavedeyyaṃ, tasmā na uṭṭhahi''nti. ``hotu, bho, tiṭṭhatetaṃ''. ``tumhe  kira diṭṭhadhammikasamparāyikānaṃ ^a^P1.0382^ea^ atthānatthānaṃ  kusalā tipiṭakadharā amhākaṃ antepure dhammaṃ vācethā''ti. ``na  sakkomi, devā''ti. ``kiṃ kāraṇā''ti? ``rājagehaṃ nāma  mahāsāvajjaṃ, duyuttasuyuttakāni garukānettha, devā''ti. ``mā evaṃ  vadetha, `purimadivase maṃ disvā na uṭṭhitomhī'ti mā kukkuccaṃ  karothā''ti. ``deva, gihīnaṃ vicaraṇaṭṭhānaṃ nāma mahāsāvajjaṃ, ekaṃ  pabbajitaṃ pakkosāpetvā dhammaṃ vācāpethā''ti. rājā ``sādhu, bho,  gacchatha tumhe''ti taṃ uyyojetvā satthu santikaṃ gantvā satthāraṃ yāci,  ``bhante, mallikā ca devī vāsabhakhattiyā ca dhammaṃ  pariyāpuṇissāmāti vadanti, pañcahi bhikkhusatehi saddhiṃ nibaddhaṃ mama  gehaṃ gantvā tāsaṃ dhammaṃ uddisathā''ti. ``buddhānaṃ nibaddhaṃ  ekaṭṭhānagamanaṃ nāma natthi, mahārājā''ti. ``tena hi, bhante, aññaṃ  ekaṃ bhikkhuṃ dethā''ti. satthā ānandattherassa bhāramakāsi. thero  nibaddhaṃ gantvā tāsaṃ uddesaṃ uddisati. tāsu mallikā sakkaccaṃ gahetvā  sajjhāyitvā uddesaṃ paṭicchāpesi. vāsabhakhattiyā pana neva sakkaccaṃ  gaṇhāti, na sajjhāyati, na uddesaṃ paṭicchāpetuṃ sakkoti.</p>
              <p>[03] athekadivasaṃ ^a^V1.0215^ea^ satthā theraṃ pucchi -- ``kimānanda, upāsikā  dhammaṃ pariyāpuṇantī''ti? ``āma, bhante''ti. ``kā sakkaccaṃ  gaṇhātī''ti? ``mallikā, bhante, sakkaccaṃ gaṇhāti, sakkaccaṃ  sajjhāyati, sakkaccaṃ uddesaṃ paṭicchāpetuṃ sakkoti. tumhākaṃ pana  ñātidhītā neva sakkaccaṃ gaṇhāti, na sajjhāyati, na uddesaṃ  paṭicchāpetuṃ sakkotī''ti. satthā therassa vacanaṃ sutvā, ``ānanda,  mayā kathitadhammo nāma sakkaccamasuṇantassa aggaṇhantassa  asajjhāyantassa ^a^P1.0383^ea^ adesentassa vaṇṇasampannaṃ  agandhakapupphaṃ viya aphalo hoti, sakkaccaṃ pana ^a^M1.0242^ea^ savanādīni karontassa  mahapphalo hoti mahānisaṃso''ti vatvā imā dve gāthā abhāsi -- </p>
              <p>[03] 51^b^.^eb^ </p>
              <p>[21] ``yathāpi ruciraṃ pupphaṃ, vaṇṇavantaṃ agandhakaṃ. </p>
              <p>[22] evaṃ subhāsitā vācā, aphalā hoti akubbato.. </p>
              <p>[03] 52^b^.^eb^ </p>
              <p>[21] ``yathāpi ruciraṃ pupphaṃ, vaṇṇavantaṃ sagandhakaṃ. </p>
              <p>[22] evaṃ subhāsitā vācā, saphalā hoti kubbato''ti..</p>
              <p>[03] tattha ^b^rucira^eb^nti sobhanaṃ. ^b^vaṇṇavanta^eb^nti  vaṇṇasaṇṭhānasampannaṃ, ^b^agandhaka^eb^nti gandhavirahitaṃ  pālibhaddakagirikaṇṇikajayasumanādibhedaṃ. ^b^evaṃ subhāsitā  vācā^eb^ti subhāsitā vācā nāma tepiṭakaṃ buddhavacanaṃ. taṃ  vaṇṇasaṇṭhānasampannaṃ agandhakapupphasadisaṃ. yathā pana agandhakapupphaṃ yo  naṃ dhāreti, tassa sarīre gandhaṃ na pharati, evaṃ etampi yo naṃ sakkaccaṃ  savanādīhi na samācarati, tassa sakkaccaṃ asamācarantassa yaṃ tattha  kattabbaṃ, taṃ akubbato sutagandhañca vācāgandhañca paṭipattigandhañca na  āvahati aphalā hoti. tena vuttaṃ -- ``evaṃ ^a^P1.0384^ea^  subhāsitā vācā, aphalā hoti akubbato''ti. ^b^sagandhaka^eb^nti  campakanīluppalādibhedaṃ. ^b^eva^eb^nti yathā taṃ pupphaṃ dhārentassa  sarīre gandho pharati, evaṃ tepiṭakabuddhavacanasaṅkhātā subhāsitā  vācāpi. ^b^kubbato^eb^ti yo sakkaccaṃ savanādīhi tattha kattabbaṃ  karoti, sā assa puggalassa saphalā hoti,  sutagandhavācāgandhapaṭipattigandhānaṃ āvahanato mahapphalā hoti,  mahānisaṃsāti attho.</p>
              <p>[03] desanāvasāne bahū sotāpattiphalādīni pattā. desanā  mahājanassa sātthikā jātāti. </p>
              <p>[06] chattapāṇiupāsakavatthu sattamaṃ. </p>
            </h4>
          </h3>
          <h3>
            <h3n> 8. visākhāvatthu</h3n>
            <h4>
              <h4n> </h4n>
              <p>[03] ^b^yathāpi^eb^ ^a^V1.0216^ea^ ^b^puppharāsimhā^eb^ti imaṃ dhammadesanaṃ satthā sāvatthiyaṃ  upanissāya pubbārāme viharanto visākhaṃ upāsikaṃ ārabbha kathesi.</p>
              <p>[03] sā ^a^M1.0243^ea^ kira aṅgaraṭṭhe bhaddiyanagare meṇḍakaseṭṭhiputtassa dhanañcayaseṭṭhino  aggamahesiyā sumanadeviyā kucchismiṃ nibbatti. tassā  sattavassikakāle satthā selabrāhmaṇādīnaṃ bodhaneyyabandhavānaṃ  upanissayasampadaṃ disvā mahābhikkhusaṅghaparivāro cārikaṃ caramāno  taṃ nagaraṃ pāpuṇi.</p>
              <p>[03] tasmiñca samaye meṇḍako, gahapati, tasmiṃ nagare pañcannaṃ  mahāpuññānaṃ jeṭṭhako ^a^P1.0385^ea^ hutvā seṭṭhiṭṭhānaṃ karoti.  ^b^pañca mahāpuññā^eb^ nāma meṇḍako seṭṭhi, candapadumā nāma tasseva  jeṭṭhakabhariyā, tasseva jeṭṭhakaputto dhanañcayo nāma, tassa bhariyā  sumanadevī nāma, meṇḍakaseṭṭhino dāso puṇṇo nāmāti. na kevalañca  meṇḍakaseṭṭhiyeva, bimbisārarañño pana vijite ^b^pañca amitabhogā^eb^  nāma ahesuṃ -- jotiko, jaṭilo, meṇḍako, puṇṇako, kākavaliyoti.  tesu ayaṃ meṇḍakaseṭṭhi dasabalassa attano nagaraṃ sampattabhāvaṃ ñatvā  puttassa dhanañcayaseṭṭhino dhītaraṃ visākhaṃ dārikaṃ pakkosāpetvā āha --  ``amma, tuyhampi maṅgalaṃ, amhākampi maṅgalaṃ, tava parivārehi  pañcahi dārikāsatehi saddhiṃ pañca rathasatāni āruyha pañcahi  dāsisatehi parivutā dasabalassa paccuggamanaṃ karohī''ti. sā  ``sādhū''ti paṭissuṇitvā tathā akāsi. kāraṇākāraṇesu pana  kusalattā yāvatikā yānassa bhūmi, yānena gantvā yānā paccorohitvā  pattikāva satthāraṃ upasaṅkamitvā vanditvā ekamantaṃ aṭṭhāsi.  athassā cariyāvasena satthā dhammaṃ desesi. sā desanāvasāne  pañcahi dārikāsatehi saddhiṃ sotāpattiphale patiṭṭhahi. meṇḍakaseṭṭhipi  kho satthāramupasaṅkamitvā dhammakathaṃ sutvā sotāpattiphale patiṭṭhāya  svātanāya nimantetvā punadivase attano nivesane paṇītena  khādanīyena bhojanīyena buddhappamukhaṃ bhikkhusaṅghaṃ parivisitvā eteneva  upāyena aḍḍhamāsaṃ mahādānamadāsi. satthā bhaddiyanagare yathābhirantaṃ  viharitvā pakkāmi.</p>
              <p>[03] tena kho pana samayena bimbisāro ca pasenadi kosalo ca  aññamaññaṃ bhaginipatikā honti. athekadivasaṃ kosalarājā ^a^P1.0386^ea^  cintesi -- ``bimbisārassa vijite pañca amitabhogā  mahāpuññā vasanti, mayhaṃ vijite ekopi tādiso natthi, yaṃnūnāhaṃ  bimbisārassa santikaṃ gantvā ^a^V1.0217^ea^ ekaṃ mahāpuññaṃ yāceyya''nti. so  tattha gantvā raññā katapaṭisanthāro ``kiṃ kāraṇā āgatosī''ti  ^a^M1.0244^ea^ puṭṭho ```tumhākaṃ vijite pañca amitabhogā mahāpuññā vasanti, tato  ekaṃ gahetvā gamissāmī'ti āgatomhi, tesu me ekaṃ dethā''ti āha.  ``mahākulāni amhehi cāletuṃ na sakkā''ti āha. ``ahaṃ  aladdhā na gamissāmī''ti āha. rājā amaccehi saddhiṃ mantetvā  ``jotikādīnaṃ mahākulānaṃ cālanaṃ nāma mahāpathaviyā cālanasadisaṃ,  meṇḍakamahāseṭṭhissa putto dhanañcayaseṭṭhi nāma atthi, tena saddhiṃ  mantetvā paṭivacanaṃ te dassāmī''ti vatvā taṃ pakkosāpetvā, tāta,  kosalarājā ```ekaṃ dhanaseṭṭhiṃ gahetvā gamissāmī'ti vadati, tvaṃ  tena saddhiṃ gacchāhī''ti. ``tumhesu pahiṇantesu gamissāmi,  devā''ti. ``tena hi parivacchaṃ katvā gaccha, tātā''ti. so  attano kattabbayuttakamakāsi. rājāpissa mahantaṃ sakkāraṃ katvā,  ``imaṃ ādāya gacchathā''ti pasenadirājānaṃ uyyojesi. so taṃ  ādāya sabbattha ekarattivāsena gacchanto ekaṃ phāsukaṭṭhānaṃ patvā  nivāsaṃ gaṇhi, atha naṃ dhanañcayaseṭṭhi pucchi -- ``idaṃ kassa  vijita''nti? ``mayhaṃ, seṭṭhī''ti. ``kīva dūro ito  sāvatthī''ti ^a^P1.0387^ea^? ``sattayojanamatthake''ti.  ``antonagaraṃ sambādhaṃ, amhākaṃ parijano mahanto, sace rocetha, idheva  vaseyyāma, devā''ti. rājā ``sādhū''ti sampaṭicchitvā tasmiṃ ṭhāne  nagaraṃ māpetvā tassa datvā agamāsi. tasmiṃ padese sayaṃ  vasanaṭṭhānassa gahitattā nagarassa sāketantveva nāmaṃ ahosi.</p>
              <p>[03] sāvatthiyampi kho migāraseṭṭhino putto puṇṇavaḍḍhanakumāro nāma  vayappatto ahosi. atha naṃ mātāpitaro vadiṃsu -- ``tāta, tava  ruccanaṭṭhāne ekaṃ dārikaṃ upadhārehī''ti. ```mayhaṃ evarūpāya  bhariyāya kiccaṃ natthī'ti, putta, mā evaṃ kari, kulaṃ nāma aputtakaṃ  na tiṭṭhatī''ti. so punappunaṃ vuccamāno ``tena hi  pañcakalyāṇasamannāgataṃ dārikaṃ labhamāno tumhākaṃ vacanaṃ  karissāmī''ti āha. ``kāni panetāni ^b^pañca kalyāṇāni^eb^  nāma, tātā''ti. kesakalyāṇaṃ, maṃsakalyāṇaṃ, aṭṭhikalyāṇaṃ,  chavikalyāṇaṃ, vayakalyāṇanti. mahāpuññāya hi itthiyā kesā  morakalāpasadisā hutvā muñcitvā vissaṭṭhā nivāsanantaṃ paharitvā  nivattitvā uddhaggā tiṭṭhanti, idaṃ ^b^kesakalyāṇaṃ^eb^ nāma, dantāvaraṇaṃ  bimbaphalasadisaṃ vaṇṇasampannaṃ samaṃ suphusitaṃ hoti ^a^M1.0245^ea^, idaṃ  ^b^maṃsakalyāṇaṃ^eb^ nāma, dantā sukkā samā aviraḷā ussāpetvā  ṭhapitavajirapanti viya samacchinnasaṅkhapanti viya ca sobhanti, idaṃ  ^b^aṭṭhikalyāṇaṃ^eb^ nāma, kāḷiyā cuṇṇakādīhi avilitto eva  ^a^P1.0388^ea^ chavivaṇṇo siniddho nīluppaladāmasadiso hoti,  odātāya ca kaṇikārapupphadāmasadiso hoti, idaṃ ^b^chavikalyāṇaṃ^eb^  nāma, dasakkhattuṃ vijātāpi kho pana sakiṃ vijātā viya  avigatayobbanāyeva hoti, idaṃ ^b^vayakalyāṇaṃ^eb^ nāma hoti.  athassa ^a^V1.0218^ea^ mātāpitaro aṭṭhuttarasatabrāhmaṇe nimantetvā bhojetvā  ``pañcakalyāṇasamannāgatā itthiyo nāma hontī''ti pucchiṃsu.  ``āma, hontī''ti. ``tena hi evarūpaṃ dārikaṃ pariyesituṃ aṭṭha  janā gacchantū''ti bahuṃ dhanaṃ datvā ``āgatakāle vo kattabbaṃ  jānissāma, gacchatha, evarūpaṃ dārikaṃ pariyesatha, diṭṭhakāle ca imaṃ  pilandhanaṃ dadeyyāthā''ti satasahassagghanikaṃ suvaṇṇamālaṃ datvā  uyyojesuṃ.</p>
              <p>[03] te mahantamahantāni nagarāni gantvā pariyesamānā  pañcakalyāṇasamannāgataṃ dārikaṃ adisvā nivattitvā āgacchantā  vivaṭanakkhattadivase sāketaṃ anuppattā -- ``ajja amhākaṃ kammaṃ  nipphajjissatī''ti cintayiṃsu. tasmiṃ pana nagare anusaṃvaccharaṃ  vivaṭanakkhattaṃ nāma hoti. tadā bahi anikkhamanakulānipi  parivārena saddhiṃ gehā nikkhamitvā appaṭicchannena sarīrena padasāva  nadītīraṃ gacchanti. tasmiṃ divase khattiyamahāsālādīnaṃ puttāpi  ``attano samānajātikaṃ manāpaṃ kuladārikaṃ disvā mālāguḷena  parikkhipissāmā''ti taṃ taṃ maggaṃ nissāya tiṭṭhanti. tepi kho  brāhmaṇā nadītīre ekaṃ sālaṃ pavisitvā aṭṭhaṃsu. ``tasmiṃ khaṇe  visākhā pannarasasoḷasavassuddesikā hutvā sabbābharaṇapaṭimaṇḍitā  pañcahi kumārikāsatehi parivutā nadiṃ gantvā nhāyissāmī''ti taṃ  padesaṃ pattā, atha kho megho ^a^P1.0389^ea^ uṭṭhahitvā pāvassi.  pañcasatā kumārikāyo vegena gantvā sālaṃ pavisiṃsu. brāhmaṇā  olokentā tāsu ekampi pañcakalyāṇasamannāgataṃ na passiṃsu. atha  visākhā pakatigamaneneva sālaṃ pāvisi, vatthābharaṇāni temiṃsu.  brāhmaṇā tassā cattāri kalyāṇāni disvā dante passitukāmā  ``alasajātikā amhākaṃ dhītā, etissā sāmiko kañjikamattampi  na labhissati maññe''ti aññamaññaṃ kathayiṃsu. atha ne visākhā  āha -- ``kaṃ vadetha tumhe''ti? ``taṃ kathema, ammā''ti. madhuro  hi tassā saddo kaṃsatāḷasaro viya niccharati. atha ne ^a^M1.0246^ea^ puna  madhurasaddena ``kiṃ kāraṇā bhaṇathā''ti pucchi. ``tava  parivāritthiyo vatthālaṅkāre atemetvā vegena sālaṃ paviṭṭhā, tuyhaṃ  ettakaṃ ṭhānaṃ vegena āgamanamattampi natthi, vatthābharaṇāni temetvā  āgatāsi. tasmā kathema, ammā''ti.</p>
              <p>[03] ``tātā, evaṃ mā vadetha, ahaṃ etāhi balavatarā, kāraṇaṃ pana  sallakkhetvā javena nāgatāmhī''ti. ``kiṃ, ammā''ti? ``tātā,  cattāro janā javamānā na sobhanti, aparampi kāraṇaṃ atthī''ti.  ``katame cattāro janā javamānā na sobhanti, ammā''ti? tātā,  ^b^abhisittarājā^eb^ tāva sabbābharaṇapaṭimaṇḍito kacchaṃ bandhitvā  rājaṅgaṇe javamāno na sobhati, ``kiṃ ayaṃ rājā gahapatiko viya  dhāvatī''ti aññadatthu garahaṃ labhati, saṇikaṃ gacchantova ^a^V1.0219^ea^ sobhati.  rañño ^b^maṅgalahatthī^eb^pi alaṅkato javamāno na sobhati,  vāraṇalīḷāya gacchantova sobhati. ^b^pabbajito^eb^ javamāno na  sobhati, ``kiṃ ayaṃ samaṇo gihī viya dhāvatī''ti kevalaṃ garahameva  ^a^P1.0390^ea^ labhati, samitagamanena pana sobhati. ^b^itthī^eb^  javamānā na sobhati, ``kiṃ esā itthī puriso viya dhāvatī''ti  garahitabbāva hoti, ``ime cattāro janā javamānā na sobhanti,  tātā''ti. ``katamaṃ pana aparaṃ kāraṇaṃ, ammā''ti? ``tātā,  mātāpitaro nāma dhītaraṃ aṅgapaccaṅgāni saṇṭhāpetvā posenti.  mayañhi vikkiṇeyyabhaṇḍaṃ nāma, amhe parakulapesanatthāya posenti.  sace javamānānaṃ nivatthadussakaṇṇe vā akkamitvā bhūmiyaṃ vā  pakkhalitvā patitakāle hattho vā pādo vā bhijjeyya, kulasseva bhāro  bhaveyya, pasādhanabhaṇḍaṃ pana me temetvā sussissati. imaṃ kāraṇaṃ  sallakkhetvā na dhāvitāmhi, tātā''ti.</p>
              <p>[03] brāhmaṇā tassā kathanakāle dantasampattiṃ disvā ``evarūpā no  dantasampatti diṭṭhapubbā''ti tassā sādhukāraṃ datvā, ``amma,  tuyhamevesā anucchavikā''ti vatvā taṃ suvaṇṇamālaṃ pilandhayiṃsu.  atha ne pucchi -- ``kataranagarato āgatāttha, tātā''ti?  ``sāvatthito, ammā''ti. ``seṭṭhikulaṃ kataraṃ nāmā''ti?  ``migāraseṭṭhi nāma, ammā''ti. ``ayyaputto ko ^a^M1.0247^ea^ nāmā''ti?  ``puṇṇavaḍḍhanakumāro nāma, ammā''ti. sā ``samānajātikaṃ no  kula''nti adhivāsetvā pitu sāsanaṃ pahiṇi ``amhākaṃ rathaṃ  pesetū''ti ^a^P1.0391^ea^. kiñcāpi hi sā āgamanakāle  padasā āgatā, suvaṇṇamālāya pana pilandhanakālato paṭṭhāya tathā gantuṃ  na labhati, issaradārikā rathādīhi gacchanti, itarā pakatiyānakaṃ vā  abhiruhanti, chattaṃ vā tālapaṇṇaṃ vā upari karonti, tasmimpi  asati nivatthasāṭakassa dasantaṃ ukkhipitvā aṃse khipantā gacchanti  eva. tassā pana pitā pañca rathasatāni pesesi. sā saparivārā  rathaṃ āruyha gatā. brāhmaṇāpi ekatova agamaṃsu. atha ne seṭṭhi  pucchi -- ``kuto āgatātthā''ti? ``sāvatthito mahāseṭṭhī''ti.  ``seṭṭhi kataro nāmā''ti? ``migāraseṭṭhi nāmā''ti. ``putto  ko nāmā''ti? ``puṇṇavaḍḍhanakumāro nāma mahāseṭṭhī''ti. ``dhanaṃ  kittaka''nti? ``cattālīsakoṭiyo mahāseṭṭhī''ti. ``dhanaṃ tāva  amhākaṃ dhanaṃ upādāya kākaṇikamattaṃ, dārikāya pana ārakkhamattāya  laddhakālato paṭṭhāya kiṃ aññena kāraṇenā''ti adhivāsesi. so tesaṃ  sakkāraṃ katvā ekāhadvīhaṃ vasāpetvā uyyojesi.</p>
              <p>[03] te sāvatthiṃ gantvā migāraseṭṭhissa ``laddhā no dārikā''ti  ārocayiṃsu. ``kassa dhītā''ti? ``dhanañcayaseṭṭhino''ti. so  ``mahākulassa me dārikā laddhā, khippameva naṃ ānetuṃ ^a^V1.0220^ea^ vaṭṭatī''ti  tattha gamanatthaṃ rañño ārocesi. rājā ```mahākulaṃ etaṃ mayā  bimbisārassa santikā ānetvā sākete nivesitaṃ, tassa ^a^P1.0392^ea^  sammānaṃ kātuṃ vaṭṭatī'ti ahampi āgamissāmī''ti āha,  so ``sādhu, devā''ti vatvā dhanañcayaseṭṭhino sāsanaṃ pesesi --  ``mayi āgacchante rājāpi āgamissati, mahantaṃ rājabalaṃ ettakassa  janassa kattabbayuttakaṃ kātuṃ sakkhissasi, na sakkhissasī''ti?  itaropi ``sacepi dasa rājāno āgacchanti, āgacchantū''ti  paṭisāsanaṃ pesesi. migāraseṭṭhi tāva mahante nagare gehagopakamattaṃ  ṭhapetvā sesajanaṃ ādāya gantvā aḍḍhayojanamatte ṭhāne ṭhatvā  ``āgatāmhā''ti sāsanaṃ pahiṇi. dhanañcayaseṭṭhi bahupaṇṇākāraṃ  pesetvā dhītarā saddhiṃ mantesi, ``amma, sasuro kira te  kosalaraññā saddhiṃ āgato, tassa kataraṃ gehaṃ paṭijaggitabbaṃ, rañño  kataraṃ ^a^M1.0248^ea^, uparājādīnaṃ katarānī''ti? paṇḍitā seṭṭhidhītā  vajiraggatikhiṇañāṇā kappasatasahassaṃ patthitapatthanā  abhinīhārasampannā ``sasurassa me asukagehaṃ paṭijaggatha, rañño  asukagehaṃ, uparājādīnaṃ asukānī''ti saṃvidahitvā dāsakammakare  pakkosāpetvā ``ettakā rañño kattabbakiccaṃ karotha, ettakā  uparājādīnaṃ, hatthiassādayopi tumheyeva paṭijaggatha,  assabandhādayopi āgantvā maṅgalachaṇaṃ anubhavissantī''ti saṃvidahi.  ``kiṃ kāraṇā''? ```mayaṃ visākhāya maṅgalaṭṭhānaṃ gantvā na  kiñci labhimha, assarakkhaṇādīni karontā sukhaṃ na vicarimhā'ti  keci vattuṃ mā labhiṃsū''ti.</p>
              <p>[03] taṃ divasameva visākhāya pitā pañcasate suvaṇṇakāre  pakkosāpetvā ``dhītu me ^b^mahālatāpasādhanaṃ^eb^ nāma ^a^P1.0393^ea^  karothā''ti rattasuvaṇṇassa nikkhasahassaṃ, tadanurūpāni ca  rajatamaṇimuttāpavāḷavajirādīni dāpesi. rājā katipāhaṃ vasitvāva  dhanañcayaseṭṭhissa sāsanaṃ pahiṇi ``na sakkā seṭṭhinā amhākaṃ ciraṃ  posanaṃ nāma kātuṃ, dāni dārikāya gamanakālaṃ jānātū''ti. sopi  rañño sāsanaṃ pesesi -- ``idāni vassakālo āgato, na sakkā  catumāsaṃ vicarituṃ, tumhākaṃ balakāyassa yaṃ yaṃ laddhuṃ vaṭṭati, sabbaṃ taṃ  mama bhāro, mayā pesitakāle devo gamissatī''ti. tato paṭṭhāya  sāketanagaraṃ niccanakkhattaṃ viya ahosi. rājānaṃ ādiṃ katvā  sabbesaṃ mālāgandhavatthādīni paṭiyattāneva honti. tato te janā  cintayiṃsu -- ``seṭṭhi amhākameva sakkāraṃ karotī''ti, evaṃ tayo  māsā atikkantā, pasādhanaṃ pana tāva na niṭṭhāti. kammantādhiṭṭhāyakā  āgantvā seṭṭhino ārocesuṃ -- ``aññaṃ asantaṃ nāma natthi,  balakāyassa pana bhattapacanadārūni nappahontī''ti. ``gacchatha,  tātā, imasmiṃ nagare parijiṇṇā hatthisālādayo ceva parijiṇṇakāni  ca gehāni gahetvā pacathā''ti. evaṃ pacantānampi aḍḍhamāso  atikkanto. tato punapi ``dārūni natthī''ti ārocayiṃsu   ^a^V1.0221^ea^. ``imasmiṃ kāle na sakkā dārūni laddhuṃ, dussakoṭṭhāgārāni  vivaritvā thūlasāṭakehi vaṭṭiyo katvā telacāṭīsu ^a^P1.0394^ea^  temetvā bhattaṃ pacathā''ti. te aḍḍhamāsaṃ tathā akaṃsu. evaṃ cattāro  māsā atikkantā, pasādhanampi niṭṭhitaṃ.</p>
              <p>[03] tasmiṃ pasādhane catasso vajiranāḷiyo upayogaṃ agamaṃsu, muttānaṃ  ekādasa nāḷiyo, pavāḷassa bāvīsati nāḷiyo, maṇīnaṃ tettiṃsa  ^a^M1.0249^ea^ nāḷiyo. iti etehi ca aññehi ca ratanehi niṭṭhānaṃ agamāsi.  asuttamayaṃ pasādhanaṃ rajatena suttakiccaṃ kariṃsu. taṃ sīse paṭimukkaṃ  pādapiṭṭhiṃ gacchati. tasmiṃ tasmiṃ ṭhāne muddikā yojetvā katā  suvaṇṇamayā gaṇṭhikā honti, rajatamayā pāsakā, matthakamajjhe ekā  muddikā, dvīsu kaṇṇapiṭṭhīsu dve, galavāṭake ekā, dvīsu jattūsu dve,  dvīsu kapparesu dve, dvīsu kaṭipassesu dveti. tasmiṃ kho pana pasādhane  ekaṃ moraṃ kariṃsu, tassa dakkhiṇapakkhe rattasuvaṇṇamayāni pañca  pattasatāni ahesuṃ, vāmapakkhe pañca pattasatāni, tuṇḍaṃ pavāḷamayaṃ,  akkhīni maṇimayāni, tathā gīvā ca piñchāni ca, pattanāḷiyo  rajatamayā, tathā jaṅghāyo. so visākhāya matthakamajjhe pabbatakūṭe  ṭhatvā naccanamayūro viya khāyati. pattanāḷisahassassa saddo  dibbasaṅgītaṃ viya pañcaṅgikatūriyaghoso viya ca pavattati. santikaṃ  upagatāyeva tassā amorabhāvaṃ jānanti. pasādhanaṃ ^a^P1.0395^ea^  navakoṭiagghanakaṃ ahosi, satasahassaṃ hatthakammamūlaṃ dīyittha.</p>
              <p>[03] ``kissa pana nissandena tāyetaṃ pasādhanaṃ laddha''nti? sā  kira kassapasammāsambuddhakāle vīsatiyā bhikkhusahassānaṃ cīvarasāṭakaṃ  datvā suttampi sūciyopi rajanampi attano santakameva adāsi.  tassa cīvaradānassa nissandena imaṃ mahālatāpasādhanaṃ labhi.  itthīnañhi cīvaradānaṃ mahālatāpasādhanabhaṇḍena matthakaṃ pappoti,  purisānaṃ iddhimayapattacīvarenāti. evaṃ mahāseṭṭhi catūhi māsehi dhītu  parivacchaṃ katvā tassā deyyadhammaṃ dadamāno kahāpaṇapūrāni pañca  sakaṭasatāni adāsi, suvaṇṇabhājanapūrāni pañca, rajatabhājanapūrāni  pañca, tambabhājanapūrāni pañca, pattuṇṇavatthakoseyyavatthapūrāni pañca,  sappipūrāni pañca, telapūrāni pañca, sālitaṇḍulapūrāni pañca,  naṅgalaphālādiupakaraṇapūrāni pañcasakaṭasatāni adāsi. evaṃ  kirassa ahosi -- ``mama dhītu gataṭṭhāne `asukena nāma me  attho'ti mā parassa gehadvāraṃ pahiṇī''ti. tasmā sabbūpakaraṇāni  dāpesi. ekekasmiṃ rathe sabbālaṅkārapaṭimaṇḍitā tisso tisso  vaṇṇadāsiyo ṭhapetvā pañca rathasatāni adāsi. ``etaṃ nhāpentiyo  bhojentiyo alaṅkarontiyo vicarathā''ti diyaḍḍhasahassaparicārikāyo  ^a^M1.0250^ea^ adāsi. athassa etadahosi -- ``mama dhītu gāvo dassāmī''ti.  so purise ^a^P1.0396^ea^ āṇāpesi -- ``gacchatha   ^a^V1.0222^ea^ bhaṇe cūḷavajassa dvāraṃ vivaritvā tīsu gāvutesu tisso bheriyo gahetvā  tiṭṭhatha, puthulato usabhamatte ṭhāne ubhosu passesu tiṭṭhatha. gāvīnaṃ  tato paraṃ gantuṃ mā adattha. evaṃ ṭhitakāle bherisaññaṃ kareyyāthā''ti.  te tathā akaṃsu. te gāvīnaṃ vajato nikkhamitvā gāvutaṃ gatakāle  bherisaññaṃ akaṃsu, puna aḍḍhayojanaṃ gatakāle akaṃsu. punapi  tigāvutaṃ gatakāle bherisaññaṃ akaṃsu, puthulato gamanañca nivāresuṃ.  evaṃ dīghato tigāvute, puthulato usabhamatte ṭhāne gāviyo aññamaññaṃ  nighaṃsantiyo aṭṭhaṃsu.</p>
              <p>[03] mahāseṭṭhi ``mama dhītu ettakā gāvo alaṃ, dvāraṃ pidahathā''ti  vajadvāraṃ pidahāpesi. dvārasmiṃ pidahite visākhāya puññabalena  balavagāvo ca dhenuyo ca uppatitvā uppatitvā nikkhamiṃsu.  manussānaṃ vārentānaṃ vārentānameva saṭṭhisahassā balavagāvo ca  saṭṭhisahassā dhenuyo ca nikkhantā, tattakā balavavacchā tāsaṃ dhenūnaṃ  usabhā uppatitvā anubandhā ahesuṃ. ``kissa pana nissandena evaṃ  gāvo gatā''ti? nivārentānaṃ nivārentānaṃ dinnadānassa. sā kira  kassapasammāsambuddhakāle kikissa rañño sattannaṃ dhītānaṃ kaniṭṭhā  saṅghadāsī nāma hutvā vīsatiyā bhikkhusahassānaṃ pañcagorasadānaṃ  ^a^P1.0397^ea^ dadamānā therānañca daharānañca sāmaṇerānañca pattaṃ  pidahitvā, ``alaṃ, ala''nti nivārentānampi ``idaṃ madhuraṃ, idaṃ  manāpa''nti adāsi. evaṃ tassa nissandena vāriyamānāpi gāvo  nikkhamiṃsu. seṭṭhinā ettakassa dhanassa dinnakāle seṭṭhibhariyā āha  -- ``tumhehi mayhaṃ dhītu sabbaṃ saṃvidahitaṃ, veyyāvaccakarā pana  dāsadāsiyo na saṃvidahitā, kiṃ kāraṇā''ti? ``mama dhītari  sasinehanissinehānaṃ jānanatthaṃ. ahañhi tāya saddhiṃ āgacchamānake  gīvāya gahetvā na pahiṇāmi, yānaṃ āruyha gamanakāleyeva etāya  saddhiṃ gantukāmā gacchantu, mā agantukāmāti vakkhāmī''ti āha.</p>
              <p>[03] atha ``sve mama dhītā gamissatī''ti gabbhe nisinno dhītaraṃ  samīpe nisīdāpetvā, ``amma, patikule vasantiyā nāma imañca  imañca ācāraṃ rakkhituṃ ^a^M1.0251^ea^ vaṭṭatī''ti ovādamadāsi. ayampi  migāraseṭṭhi anantaragabbhe nisinno dhanañcayaseṭṭhino ovādaṃ assosi.  sopi seṭṭhi dhītaraṃ evaṃ ovadi -- </p>
              <p>[02] ``amma, sasurakule vasantiyā nāma antoaggi bahi na  nīharitabbo, bahiaggi anto na pavesetabbo, dadantasseva dātabbaṃ,  adadantassa na dātabbaṃ, dadantassāpi ^a^P1.0398^ea^  adadantassāpi dātabbaṃ, sukhaṃ nisīditabbaṃ, sukhaṃ bhuñjitabbaṃ, sukhaṃ  nipajjitabbaṃ, aggi paricaritabbo, antodevatā namassitabbā''ti.</p>
              <p>[03] imaṃ ^a^V1.0223^ea^ dasavidhaṃ ovādaṃ datvā punadivase sabbā seniyo  sannipātetvā rājasenāya majjhe aṭṭha kuṭumbike pāṭibhoge gahetvā,  ``sace me gataṭṭhāne dhītu doso uppajjati, tumhehi sodhetabbo''ti  vatvā navakoṭiagghanakena mahālatāpasādhanena dhītaraṃ pasādhetvā  nhānacuṇṇamūlakaṃ catupaṇṇāsakoṭidhanaṃ datvā yānaṃ āropetvā sāketassa  sāmantā attano santakesu anurādhapuramattesu cuddasasu bhattagāmesu bheriṃ  carāpesi -- ``mama dhītarā saddhiṃ gantukāmā gacchantū''ti. te saddaṃ  sutvāva -- ``amhākaṃ ayyāya gamanakāle kiṃ amhākaṃ idhā''ti  cuddasa gāmakā kiñci asesetvā nikkhamiṃsu? dhanañcayaseṭṭhipi  rañño ca migāraseṭṭhino ca sakkāraṃ katvā thokaṃ anugantvā tehi saddhiṃ  dhītaraṃ uyyojesi.</p>
              <p>[03] migāraseṭṭhipi sabbapacchato yānake nisīditvā gacchanto  balakāyaṃ disvā, ``ke nāmete''ti pucchi. ``suṇisāya vo  veyyāvaccakarā dāsidāsā''ti. ``ettake ko posessa''ti?  ``pothetvā te palāpetha, apalāyante ito daṇḍaṃ karothā''ti.  visākhā pana ``apetha, mā vāretha, balameva balassa bhattaṃ  dassatī''ti āha. seṭṭhi evaṃ ^a^P1.0399^ea^ vuttepi, ``amma,  natthi amhākaṃ etehi attho, ko ete posessatī''ti leḍḍudaṇḍādīhi  pothetvā palāpetvā sesake ``alaṃ amhākaṃ ettakehī''ti gahetvā  pāyāsi. atha visākhā sāvatthinagaradvāraṃ sampattakāle cintesi --  ``paṭicchannayānasmiṃ nu kho nisīditvā pavisissāmi, udāhu rathe  ṭhatvā''ti. athassā etadahosi -- ``paṭicchannayānena me  pavisantiyā mahālatāpasādhanassa viseso na paññāyissatī''ti.  sā ^a^M1.0252^ea^ sakalanagarassa attānaṃ dassentī rathe ṭhatvā nagaraṃ pāvisi.  sāvatthivāsino visākhāya sampattiṃ disvā, ``esā kira visākhā  nāma, evarūpā ayaṃ sampatti etissāva anucchavikā''ti āhaṃsu.  iti sā mahāsampattiyā seṭṭhino gehaṃ pāvisi. gatadivase cassā  sakalanagaravāsino ``amhākaṃ dhanañcayaseṭṭhi attano nagaraṃ sampattānaṃ  mahāsakkāraṃ akāsī''ti yathāsatti yathābalaṃ paṇṇākāraṃ pahiṇiṃsu.  visākhā pahitapahitaṃ paṇṇākāraṃ tasmiṃyeva nagare aññamaññesu kulesu  sabbatthakameva dāpesi. iti sā ``idaṃ mayhaṃ mātu detha, idaṃ mayhaṃ  pitu detha, idaṃ mayhaṃ bhātu detha, idaṃ mayhaṃ bhaginiyā dethā''ti tesaṃ  tesaṃ vayānurūpaṃ piyavacanaṃ vatvā paṇṇākāraṃ pesentī  sakalanagaravāsino ñātake viya akāsi. athassā  rattibhāgasamanantare ājaññavaḷavāya gabbhavuṭṭhānaṃ ahosi. sā dāsīhi  daṇḍadīpikā gāhāpetvā tattha gantvā vaḷavaṃ uṇhodakena nhāpetvā telena  ^a^P1.0400^ea^ makkhāpetvā attano vasanaṭṭhānameva agamāsi.</p>
              <p>[03] migāraseṭṭhipi puttassa āvāhamaṅgalaṃ karonto dhuravihāre  vasantampi tathāgataṃ amanasikaritvā ^a^V1.0224^ea^ dīgharattaṃ naggasamaṇakesu  patiṭṭhitena pemena codiyamāno ``mayhaṃ ayyānampi sakkāraṃ  karissāmī''ti ekadivasaṃ anekasatesu navabhājanesu nirudakapāyāsaṃ  pacāpetvā pañcasate acelake nimantāpetvā antogehaṃ pavesetvā,  ``āgacchatu me suṇisā, arahante vandatū''ti visākhāya sāsanaṃ  pahiṇi. sā ``arahanto''ti vacanaṃ sutvā sotāpannā ariyasāvikā  haṭṭhatuṭṭhā hutvā tesaṃ bhojanaṭṭhānaṃ āgantvā te oloketvā, ``evarūpā  hirottappavirahitā arahantā nāma na honti, kasmā maṃ sasuro  pakkosāpesī''ti, ``dhī, dhī''ti seṭṭhiṃ garahitvā attano  vasanaṭṭhānameva gatā. acelakā taṃ disvā sabbe ekappahāreneva seṭṭhiṃ  garahiṃsu -- ``kiṃ tvaṃ, gahapati, aññaṃ nālattha, samaṇassa gotamassa  sāvikaṃ mahākāḷakaṇṇiṃ idha pavesesi, vegena naṃ imasmā gehā  nikkaḍḍhāpehī''ti. so ``na sakkā mayā imesaṃ vacanamatteneva  nikkaḍḍhāpetuṃ, mahākulassa sā dhītā''ti cintetvā, ``ayyā, daharā  nāma jānitvā vā ajānitvā vā kareyyuṃ, tumhe tuṇhī hothā''ti te  uyyojetvā ^a^M1.0253^ea^ sayaṃ mahārahe āsane nisīditvā suvaṇṇapātiyaṃ nirudakaṃ  madhupāyāsaṃ paribhuñji.</p>
              <p>[03] tasmiṃ samaye eko piṇḍapātikatthero piṇḍāya ^a^P1.0401^ea^  caranto taṃ nivesanaṃ pāvisi. visākhā sasuraṃ  bījayamānā ṭhitā taṃ disvā ``sasurassa ācikkhituṃ ayutta''nti  yathā so theraṃ passati, evaṃ apagantvā aṭṭhāsi. so pana bālo theraṃ  disvāpi apassanto viya hutvā adhomukho bhuñjateva. visākhā  ``theraṃ disvāpi me sasuro saññaṃ na karotī''ti ñatvā,  ``aticchatha, bhante, mayhaṃ sasuro purāṇaṃ khādatī''ti āha. so  nigaṇṭhehi kathitakāle adhivāsetvāpi ``purāṇaṃ khādatī''ti  vuttakkhaṇeyeva hatthaṃ apanetvā, ``imaṃ pāyāsaṃ ito nīharatha, etaṃ  imasmā gehā nikkaḍḍhatha, ayaṃ maṃ evarūpe maṅgalakāle asucikhādakaṃ  nāma karotī''ti āha. tasmiṃ kho pana nivesane sabbepi  dāsakammakarā visākhāya santakāva, ko naṃ hatthe vā pāde vā  gaṇhissati, mukhena kathetuṃ samatthopi natthi. visākhā sasurassa  kathaṃ sutvā āha -- ``tāta, na ettakeneva mayaṃ nikkhamāma, nāhaṃ  tumhehi udakatitthato kumbhadāsī viya ānītā, dharamānakamātāpitūnaṃ  dhītaro nāma na ettakeneva nikkhamanti, eteneva me kāraṇena pitā  idhāgamanakāle aṭṭha kuṭumbike pakkosāpetvā `sace me dhītu doso  uppajjati, sodheyyāthā'ti vatvā maṃ tesaṃ hatthe ṭhapesi, te pakkosāpetvā  mayhaṃ dosādosaṃ sodhāpethā''ti.</p>
              <p>[03] seṭṭhi ``kalyāṇaṃ esā kathetī''ti aṭṭha kuṭumbike pakkosāpetvā,  ``ayaṃ dārikā maṅgalakāle nisīditvā suvaṇṇapātiyaṃ  nirudakapāyāsaṃ paribhuñjantaṃ maṃ `asucikhādako'ti vadatī''ti  ^a^V1.0225^ea^ ^a^P1.0402^ea^ āha, ``imissā dosaṃ āropetvā imaṃ gehato  nikkaḍḍhathā''ti. ``evaṃ kira, ammā''ti. nāhaṃ evaṃ vadāmi,  ekasmiṃ pana piṇḍapātikatthere gharadvāre ṭhite sasuro me appodakaṃ  madhupāyāsaṃ paribhuñjanto taṃ na manasikaroti, ahaṃ ``mayhaṃ sasuro  imasmiṃ attabhāve puññaṃ na karoti, purāṇapuññameva khādatī''ti  cintetvā, ``aticchatha, bhante, mayhaṃ sasuro purāṇaṃ khādatī''ti  avacaṃ, ``ettha me ko doso''ti? ``ayya, idha doso natthi,  amhākaṃ dhītā yuttaṃ katheti, tvaṃ kasmā kujjhasī''ti? ``ayyā,  esa tāva doso ^a^M1.0254^ea^ mā hotu, ayaṃ pana ekadivasaṃ majjhimayāme  dāsīparivutā pacchāgehaṃ agamāsī''ti. ``evaṃ kira, ammā''ti.  ``tātā, nāhaṃ aññena kāraṇena gatā, imasmiṃ pana gehe  ājāneyyavaḷavāya vijātāya saññampi akatvā nisīdituṃ nāma  ayutta''nti daṇḍadīpikā gāhāpetvā uṇhodakādīnipi gāhāpetvā  dāsīhi saddhiṃ gantvā vaḷavāya vijātaparihāraṃ kārāpesiṃ, ``ettha me  ko doso''ti? ``ayya, idha doso natthi, amhākaṃ dhītā tava  gehe dāsīhipi akattabbayuttakaṃ kammaṃ karoti, tvaṃ kiṃ ettha dosaṃ  passasī''ti?</p>
              <p>[03] ayyā, idhāpi tāva doso mā hotu, imissā pana pitā  idhāgamanakāle imaṃ ovadanto guyhe paṭicchanne dasa ovāde adāsi,  tesaṃ atthaṃ na jānāmi, tesaṃ me atthaṃ kathetu. imissā pana  ^a^P1.0403^ea^ pitā ^b^``antoaggi bahi na  nīharitabbo''^eb^ti āha, ``sakkā nu kho amhehi ubhato  paṭivissakagehānaṃ aggiṃ adatvā vasitu''nti? ``evaṃ kira,  ammā''ti. ``tātā, mayhaṃ pitā na etaṃ sandhāya kathesi. idaṃ  pana sandhāya kathesi -- `amma, tava sassusasurasāmikānaṃ aguṇaṃ  disvā bahi tasmiṃ tasmiṃ gehe ṭhatvā mā kathesi. evarūpo hi  aggisadiso aggi nāma natthī'''ti.</p>
              <p>[03] ayyā, etaṃ tāva evaṃ hotu, imissā pana pitā  ^b^``bāhirato aggi na anto pavesetabbo''^eb^ti āha, ``kiṃ sakkā  amhehi anto aggimhi nibbute bāhirato aggiṃ anāharitu''nti?  ``evaṃ kira, ammā''ti. tātā, mayhaṃ pitā na etaṃ sandhāya  kathesi, idaṃ pana sandhāya kathesi -- sace paṭivissakagehesu itthiyo  vā purisā vā sassusasurasāmikānaṃ aguṇaṃ kathenti, tehi kathitaṃ  āharitvā ``asuko nāma tumhākaṃ evañca evañca aguṇaṃ kathetī''ti  puna mā katheyyāsi. ``etena hi agginā sadiso aggi nāma  natthī''ti. evaṃ imasmimpi kāraṇe sā niddosāva ahosi. yathā  ca ettha, evaṃ sesesupi.</p>
              <p>[03] tesu pana ayamadhippāyo -- yampi hi tassā pitarā ^b^``ye  dadanti, tesaṃyeva dātabba''^eb^nti ^a^V1.0226^ea^ vuttaṃ. taṃ ``yācitakaṃ upakaraṇaṃ  gahetvā ye paṭidenti, tesaññeva dātabba''nti sandhāya vuttaṃ.</p>
              <p>[03] ^b^``ye na denti, tesaṃ na dātabba''^eb^nti idampi ye  yācitakaṃ gahetvā na paṭidenti, tesaṃ na dātabbanti sandhāya vuttaṃ.</p>
              <p>[03] ^b^``dadantassāpi^eb^ ^a^M1.0255^ea^ ^b^adadantassāpi dātabba''^eb^nti idaṃ pana  daliddesu ñātimittesu ^a^P1.0404^ea^ sampattesu te paṭidātuṃ  sakkontu vā mā vā, tesaṃ dātumeva vaṭṭatīti sandhāya vuttaṃ.</p>
              <p>[03] ^b^``sukhaṃ nisīditabba''^eb^nti idampi sassusasurasāmike  disvā vuṭṭhātabbaṭṭhāne nisīdituṃ na vaṭṭatīti sandhāya vuttaṃ.</p>
              <p>[03] ^b^``sukhaṃ bhuñjitabba''^eb^nti idaṃ pana sassusasurasāmikehi  puretaraṃ abhuñjitvā te parivisitvā sabbehi laddhāladdhaṃ ñatvā pacchā  sayaṃ bhuñjituṃ vaṭṭatīti sandhāya vuttaṃ.</p>
              <p>[03] ^b^``sukhaṃ nipajjitabba''^eb^nti idampi sassusasurasāmikehi  puretaraṃ sayanaṃ āruyha na nipajjitabbaṃ, tesaṃ kattabbayuttakaṃ vattapaṭivattaṃ  katvā pacchā sayaṃ nipajjituṃ yuttanti sandhāya vuttaṃ.</p>
              <p>[03] ^b^``aggi paricaritabbo''^eb^ti idaṃ pana sassumpi sasurampi  sāmikampi aggikkhandhaṃ viya uragarājānaṃ viya ca katvā passituṃ  vaṭṭatīti sandhāya vuttaṃ.</p>
              <p>[03] ^b^``antodevatā namassitabbā''^eb^ti idampi sassuñca  sasurañca sāmikañca devatā viya katvā daṭṭhuṃ vaṭṭatīti sandhāya vuttaṃ.  evaṃ seṭṭhi imesaṃ dasaovādānaṃ atthaṃ sutvā paṭivacanaṃ apassanto  adhomukho nisīdi.</p>
              <p>[03] atha naṃ kuṭumbikā ``kiṃ seṭṭhi aññopi amhākaṃ dhītu doso  atthī''ti pucchiṃsu. ``natthi, ayyā''ti. ``atha kasmā naṃ  niddosaṃ akāraṇena gehā nikkaḍḍhāpesī''ti evaṃ vutte visākhā āha  -- ``tātā, kiñcāpi mayhaṃ sasurassa vacanena paṭhamameva gamanaṃ na  yuttaṃ, pitā pana me āgamanakāle mama dosasodhanatthāya maṃ tumhākaṃ  hatthe ṭhapesi, tumhehi ca me niddosabhāvo ^a^V1.0227^ea^ ñāto, idāni ca mayhaṃ  gantuṃ yutta''nti dāsidāse ``yānādīhi sajjāpethā''ti āṇāpesi.  atha naṃ seṭṭhi kuṭumbike gahetvā ``amma, mayā ^a^P1.0405^ea^  ajānitvāva kathitaṃ, khamāhi me''ti āha. ``tāta, tumhākaṃ  khamitabbaṃ tāva khamāmi, ahaṃ pana buddhasāsane aveccappasannassa  kulassa dhītā, na mayaṃ vinā bhikkhusaṅghena vattāma, sace mama  ruciyā bhikkhusaṅghaṃ paṭijaggituṃ labhāmi, vasissāmī''ti.  ``amma, tvaṃ yathāruciyā tava samaṇe paṭijaggā''ti āha.</p>
              <p>[03] visākhā ^a^M1.0256^ea^ dasabalaṃ nimantāpetvā punadivase nivesanaṃ pavesesi.  naggasamaṇāpi satthu migāraseṭṭhino gehaṃ gamanabhāvaṃ sutvā gantvā gehaṃ  parivāretvā nisīdiṃsu. visākhā dakkhiṇodakaṃ datvā ``sabbo  sakkāro paṭiyādito, sasuro me āgantvā dasabalaṃ parivisatū''ti  sāsanaṃ pesesi. atha naṃ gantukāmaṃ ājīvakā ``mā kho tvaṃ,  gahapati, samaṇassa gotamassa santikaṃ gacchā''ti nivāresuṃ. so  ``suṇhā me sayameva parivisatū''ti sāsanaṃ pahiṇi. sā  buddhappamukhaṃ bhikkhusaṅghaṃ parivisitvā niṭṭhite bhattakicce puna sāsanaṃ  pesesi -- ``sasuro me āgantvā dhammakathaṃ suṇātū''ti. atha naṃ  ``idāni agamanaṃ nāma ativiya ayutta''nti dhammaṃ sotukāmatāya  gacchantaṃ puna te āhaṃsu -- ``tena hi samaṇassa gotamassa dhammaṃ  suṇanto bahisāṇiyā nisīditvā suṇāhī''ti. puretaramevassa gantvā  sāṇiṃ parikkhipiṃsu. so gantvā bahisāṇiyaṃ nisīdi. satthā  ``tvaṃ bahisāṇiyaṃ vā nisīda, parakuṭṭe vā parasele vā paracakkavāḷe  vā pana nisīda, ahaṃ buddho nāma sakkomi taṃ mama saddaṃ sāvetu''nti  ^a^P1.0406^ea^ mahājambuṃ khandhe gahetvā cālento viya amatavassaṃ  vassento viya ca dhammaṃ desetuṃ anupubbiṃ kathaṃ ārabhi.</p>
              <p>[03] sammāsambuddhe ca pana dhammaṃ desente purato ṭhitāpi pacchato  ṭhitāpi cakkavāḷasataṃ cakkavāḷasahassaṃ atikkamitvā ṭhitāpi  akaniṭṭhabhavane ṭhitāpi ``satthā mamaññeva oloketi, mayhameva dhammaṃ  desetī''ti vadanti. satthā hi taṃ taṃ olokento viya tena tena  saddhiṃ sallapanto viya ca ahosi. candasamā kira buddhā. yathā  cando gaganamajjhe ṭhito ``mayhaṃ upari cando, mayhaṃ upari  cando''ti sabbasattānaṃ khāyati, evameva yattha katthaci ṭhitānaṃ  abhimukhe ṭhitā viya khāyanti. idaṃ kira tesaṃ alaṅkatasīsaṃ  chinditvā añjitākkhīni uppāṭetvā hadayamaṃsaṃ uppāṭetvā parassa  dāsatthāya jālisadise putte kaṇhājināsadisā dhītaro maddisadisā  pajāpatiyo pariccajitvā dinnadānassa phalaṃ. migāraseṭṭhipi kho  tathāgate dhammadesanaṃ vinivattente bahisāṇiyaṃ nisinnova sahassa  nayapaṭimaṇḍite ^a^V1.0228^ea^ sotāpattiphale patiṭṭhāya acalāya saddhāya samannāgato  tīsu ratanesu nikkaṅkho hutvā sāṇikaṇṇaṃ ukkhipitvā āgantvā  suṇhāya thanaṃ mukhena gahetvā, ``tvaṃ me ajjato paṭṭhāya mātā''ti   ^a^M1.0257^ea^ taṃ mātuṭṭhāne ṭhapesi. tato paṭṭhāya ^b^migāramātā^eb^ nāma jātā.  pacchābhāge ^a^P1.0407^ea^ puttaṃ labhitvāpi migārotissa  nāmamakāsi.</p>
              <p>[03] mahāseṭṭhi suṇhāya thanaṃ vissajjetvā gantvā bhagavato dvīsu pādesu  sirasā nipatitvā pāde pāṇīhi ca parisambāhanto mukhena ca  paricumbanto ``migāro ahaṃ, bhante, migāro ahaṃ, bhante''ti  tikkhattuṃ nāmaṃ sāvetvā, ``ahaṃ, bhante, ettakaṃ kālaṃ yattha nāma  dvinnaṃ mahapphalanti na jānāmi, idāni ca me suṇisaṃ nissāya ñātaṃ,  sabbā apāyadukkhā muttomhi, suṇisā me imaṃ gehaṃ āgacchantī mama  atthāya hitāya sukhāya āgatā''ti vatvā imaṃ gāthamāha -- </p>
              <p>[21] ``sohaṃ ajja pajānāmi, yattha dinnaṃ mahapphalaṃ. </p>
              <p>[22] atthāya vata me bhaddā, suṇisā gharamāgatā''ti..</p>
              <p>[03] visākhā punadivasatthāyapi satthāraṃ nimantesi. athassā  punadivasepi sassu sotāpattiphalaṃ pattā. tato paṭṭhāya taṃ gehaṃ  sāsanassa vivaṭadvāraṃ ahosi. tato seṭṭhi cintesi -- ``bahūpakārā  me suṇisā pasannākāramassā karissāmi, etissā bhāriyaṃ pasādhanaṃ  niccakālaṃ pasādhetuṃ na sakkā, sallahukamassā divā ca ratto ca  sabbairiyāpathesu pasādhanayoggaṃ pasādhanaṃ kāressāmī''ti  satasahassagghanakaṃ ghanamaṭṭhakaṃ nāma pasādhanaṃ kāretvā tasmiṃ niṭṭhite  buddhappamukhaṃ bhikkhusaṅghaṃ nimantetvā sakkaccaṃ bhojetvā visākhaṃ  soḷasahi gandhodakaghaṭehi nhāpetvā satthu sammukhe ṭhapetvā pasādhetvā  satthāraṃ vandāpesi. satthā anumodanaṃ ^a^P1.0408^ea^ katvā  vihārameva gato. visākhāpi tato paṭṭhāya dānādīni puññāni  karontī satthu santikā ^b^aṭṭha vare^eb^ (mahāva0 350) labhitvā  gaganatale candalekhā viya paññāyamānā puttadhītāhi vuḍḍhiṃ pāpuṇi.  tassā kira dasa puttā dasa dhītaro ca ahesuṃ. tesu ekekassa dasa  dasa puttā dasa dasa dhītaro ahesuṃ. tesu tesupi ekekassa dasa dasa  puttā dasa dasa dhītaro cāti evamassā puttanattapanattasantānavasena  pavattāni vīsādhikāni cattāri satāni aṭṭha ca pāṇasahassāni ahesuṃ.  tenāhu porāṇā -- </p>
              <p>[21] ``visākhā ^a^V1.0229^ea^ ^a^M1.0258^ea^ vīsati puttā, nattā ca caturo satā. </p>
              <p>[22] panattā aṭṭhasahassā, jambudīpe supākaṭā''ti..</p>
              <p>[03] āyu vīsavassasataṃ ahosi, sīse ekampi palitaṃ nāma  nāhosi, niccaṃ soḷasavassuddesikā viya ahosi. taṃ  puttanattapanattaparivāraṃ vihāraṃ gacchantiṃ disvā, ``katamā ettha  visākhā''ti paripucchitāro honti? ye naṃ gacchantiṃ passanti,  ``idāni thokaṃ gacchatu, gacchamānāva no, ayyā sobhatī''ti,  cintenti. ye naṃ ṭhitaṃ nisinnaṃ nipannaṃ passanti, ``idāni thokaṃ  nipajjatu, nipannāva no, ayyā, sobhatī''ti cintenti. iti sā  ``catūsu iriyāpathesu asukairiyāpathena nāma na sobhatī''ti vattabbā  na hoti. pañcannaṃ kho pana hatthīnaṃ ^a^P1.0409^ea^ balaṃ dhāreti.  rājā ``visākhā kira pañcannaṃ hatthīnaṃ balaṃ dhāretī''ti sutvā  tassā vihāraṃ gantvā dhammaṃ sutvā āgamanavelāya thāmaṃ vīmaṃsitukāmo  hatthiṃ vissajjāpesi, so soṇḍaṃ ukkhipitvā visākhābhimukho  agamāsi. tassā parivāritthiyo pañcasatā ekaccā palāyiṃsu,  ekaccā na parissajjitvā ``kiṃ ida''nti vutte -- ``rājā kira te,  ayye, balaṃ vīmaṃsitukāmo hatthiṃ vissajjāpesī''ti vadiṃsu.  visākhā imaṃ disvā, ``kiṃ palāyitena, kathaṃ nu kho taṃ  gaṇhissāmī''ti cintetvā, ``sace taṃ daḷhaṃ gaṇhissāmi,  vinasseyyā''ti dvīhi aṅgulīhi soṇḍāya gahetvā paṭipaṇāmesi.  hatthī attānaṃ sandhāretvā ṭhātuṃ nāsakkhi, rājaṅgaṇe ukkuṭiko hutvā  patito. mahājano sādhukāraṃ adāsi. sāpi saparivārā sotthinā  gehaṃ agamāsi.</p>
              <p>[03] tena kho pana samayena sāvatthiyaṃ visākhā migāramātā bahuputtā  hoti bahunattā arogaputtā aroganattā abhimaṅgalasammatā, tāvatakesu  puttanattesu ekopi antarā maraṇaṃ patto nāma nāhosi.  sāvatthivāsino maṅgalesu chaṇesu visākhaṃ paṭhamaṃ nimantetvā bhojenti.  athekasmiṃ ussavadivase mahājane maṇḍitapasādhite dhammassavanāya  vihāraṃ gacchante visākhāpi ^a^P1.0410^ea^ nimantitaṭṭhāne  bhuñjitvā mahālatāpasādhanaṃ pasādhetvā mahājanena saddhiṃ vihāraṃ gantvā  ābharaṇāni omuñcitvā uttarāsaṅgena bhaṇḍikaṃ bandhitvā dāsiyā  adāsi. yaṃ sandhāya vuttaṃ -- </p>
              <p>[02] ``tena ^a^M1.0259^ea^ kho pana samayena sāvatthiyaṃ ussavo hoti,  manussā alaṅkatapaṭiyattā ārāmaṃ gacchanti, visākhāpi migāramātā  alaṅkatapaṭiyattā vihāraṃ gacchati. atha kho ^a^V1.0230^ea^ visākhā migāramātā  ābharaṇāni omuñcitvā uttarāsaṅgena bhaṇḍikaṃ bandhitvā dāsiyā  adāsi `handa je imaṃ bhaṇḍikaṃ gaṇhāhī'''ti (pāci0 503).</p>
              <p>[03] sā kira vihāraṃ gacchantī cintesi -- ``evarūpaṃ mahagghaṃ  pasādhanaṃ sīse paṭimukkaṃ yāva pādapiṭṭhiṃ alaṅkāraṃ alaṅkaritvā vihāraṃ  pavisituṃ ayutta''nti naṃ omuñcitvā bhaṇḍikaṃ katvā attano puññeneva  nibbattāya pañcahatthithāmadharāya dāsiyā hatthe adāsi. sā eva  kira taṃ gaṇhituṃ sakkoti. tena naṃ āha -- ``amma, imaṃ pasādhanaṃ  gaṇha, satthusantikā nivattanakāle pasādhessāmi na''nti. taṃ pana  datvā ghanamaṭṭhakaṃ pasādhanaṃ pasādhetvā satthāraṃ upasaṅkamitvā dhammaṃ  assosi, dhammassavanāvasāne bhagavantaṃ vanditvā uṭṭhāya pakkāmi.  sāpissā dāsī taṃ pasādhanaṃ pamuṭṭhā. dhammaṃ sutvā pana pakkantāya  parisāya sace kiñci pamuṭṭhaṃ hoti, taṃ ānandatthero paṭisāmeti.  iti so taṃ divasaṃ mahālatāpasādhanaṃ disvā satthu ārocesi --  ``bhante, visākhā pasādhanaṃ pamussitvā gatā''ti. ``ekamantaṃ  ṭhapehi, ānandā''ti. thero taṃ ukkhipitvā sopānapasse laggetvā  ^a^P1.0411^ea^ ṭhapesi.</p>
              <p>[03] visākhāpi suppiyāya saddhiṃ ``āgantukagamikagilānādīnaṃ  kattabbayuttakaṃ jānissāmī''ti antovihāre vicari. tā pana  upāsikāyo antovihāre disvā sappimadhutelādīhi atthikā  pakatiyāva daharā ca sāmaṇerā ca thālakādīni gahetvā upasaṅkamanti.  tasmimpi divase tatheva kariṃsu. athekaṃ gilānaṃ bhikkhuṃ disvā  suppiyā (mahāva0 280) ``kenattho ayyassā''ti pucchitvā  ``paṭicchādanīyenā''ti vutte hotu, ayya, pesessāmīti dutiyadivase  kappiyamaṃsaṃ alabhantī attano ūrumaṃsena kattabbakiccaṃ katvā puna  satthari pasādena pākatikasarīrāva ahosi. visākhāpi gilāne ca  dahare ca sāmaṇere ca oloketvā aññena dvārena nikkhamitvā  vihārūpacāre ṭhitā, ``amma, pasādhanaṃ āhara pasādhessāmī''ti āha.  tasmiṃ khaṇe sā dāsī pamussitvā nikkhantabhāvaṃ ñatvā, ``ayye,  pamuṭṭhāmhī''ti āha. ``tena hi gantvā gaṇhitvā ehi, sace pana  ^a^M1.0260^ea^ mayhaṃ ayyena ānandattherena ukkhipitvā aññasmiṃ ṭhāne ṭhapitaṃ hoti,  mā āhareyyāsi, ayyasseva taṃ mayā pariccatta''nti. jānāti kira  sā ``kulamanussānaṃ pamuṭṭhabhaṇḍakaṃ thero paṭisāmetī''ti; tasmā  evamāha. theropi taṃ dāsiṃ disvāva ``kimatthaṃ āgatāsī''ti  pucchitvā, ``ayyāya me pasādhanaṃ pamussitvā āgatāmhī''ti vutte,  ``etasmiṃ me sopānapasse ṭhapitaṃ, gaccha naṃ gaṇhāhī''ti āha.  sā, ``ayya, tumhākaṃ hatthena āmaṭṭhabhaṇḍakaṃ mayhaṃ ayyāya ^a^P1.0412^ea^  anāhāriyaṃ kata''nti vatvā tucchahatthāva gantvā, ``kiṃ,  ammā''ti visākhāya puṭṭhā tamatthaṃ ārocesi. ``amma ^a^V1.0231^ea^, nāhaṃ mama  ayyena āmaṭṭhabhaṇḍaṃ pilandhissāmi, pariccattaṃ mayā. ayyānaṃ pana  paṭijaggituṃ dukkhaṃ, taṃ vissajjetvā kappiyabhaṇḍaṃ upanessāmi, gaccha,  taṃ āharāhī''ti. sā gantvā āhari. visākhā taṃ apilandhitvāva  kammāre pakkosāpetvā agghāpesi. tehi ``nava koṭiyo agghati,  hatthakārāpaṇiyaṃ panassa satasahassa''nti vutte pasādhanaṃ yāne ṭhapāpetvā  ``tena hi taṃ vikkiṇathā''ti āha. bhattakaṃ dhanaṃ datvā gaṇhiṃtu na  koci sakkhissati. tañhi pasādhanaṃ pasādhetuṃ anucchavikā itthiyo  nāma dullabhā. pathavimaṇḍalasmiñhi tissova itthiyo  mahālatāpasādhanaṃ labhiṃsu visākhā mahāupāsikā,  bandhulamallasenāpatissa bhariyā, mallikā, bārāṇasīseṭṭhino dhītāti.</p>
              <p>[03] tasmā visākhā sayameva tassa mūlaṃ datvā satasahassādhikā nava  koṭiyo sakaṭe āropetvā vihāraṃ netvā satthāraṃ vanditvā, ``bhante,  mayhaṃ ayyena ānandattherena mama pasādhanaṃ hatthena āmaṭṭhaṃ, tena  āmaṭṭhakālato paṭṭhāya na sakkā taṃ mayā pilandhituṃ. taṃ pana  vissajjetvā kappiyaṃ upanessāmīti vikkiṇāpentī aññaṃ taṃ gaṇhituṃ  samatthaṃ adisvā ahameva tassa mūlaṃ gāhāpetvā āgatā, catūsu  paccayesu katarapaccayena upanessāmi, bhante''ti. pācīnadvāre saṅghassa  vasanaṭṭhānaṃ ^a^P1.0413^ea^ kātuṃ te yuttaṃ visākheti ``yuttaṃ,  bhante''ti visākhā tuṭṭhamānasā navakoṭīhi bhūmimeva gaṇhi. aparāhi  navakoṭīhi vihāraṃ kātuṃ ārabhi.</p>
              <p>[03] athekadivasaṃ satthā paccūsasamaye lokaṃ volokento devalokā  cavitvā bhaddiyanagare seṭṭhikule nibbattassa bhaddiyassa nāma seṭṭhiputtassa  upanissayasampattiṃ disvā anāthapiṇḍikassa gehe bhattakiccaṃ   ^a^M1.0261^ea^ katvā uttaradvārābhimukho ahosi. pakatiyā hi satthā visākhāya   gehe bhikkhaṃ gaṇhitvā dakkhiṇadvārena nikkhamitvā jetavane vasati.  anāthapiṇḍikassa gehe bhikkhaṃ gahetvā pācīnadvārena nikkhamitvā  pubbārāme vasati. uttaradvāraṃ sandhāya gacchantaṃyeva bhagavantaṃ disvā,  ``cārikaṃ pakkamissatī''ti jānanti. visākhāpi taṃ divasaṃ  ``satthā uttaradvārābhimukho gato''ti sutvā vegena gantvā vanditvā  āha -- ``cārikaṃ gantukāmattha, bhante''ti? ``āma, visākhe''ti.  ``bhante, ettakaṃ dhanaṃ pariccajitvā tumhākaṃ vihāraṃ kāremi,  nivattatha, bhante''ti. ``anivattagamanaṃ idaṃ visākhe''ti. sā  ``addhā hetusampannaṃ kañci passissati bhagavā''ti cintetvā, ``tena  hi, bhante, mayhaṃ katākatavijānanakaṃ ekaṃ bhikkhuṃ nivattetvā  gacchathā''ti āha. ``yaṃ ruccasi, tassa pattaṃ ^a^P1.0414^ea^  gaṇha visākhe''ti āha. sā kiñcāpi ānandattheraṃ piyāyati,  ``mahāmoggallānatthero iddhimā, etaṃ me nissāya kammaṃ lahuṃ  ^a^V1.0232^ea^ nipphajjissatī''ti pana cintetvā therassa pattaṃ gaṇhi. thero satthāraṃ  olokesi. satthā ``tava parivāre pañcasate bhikkhū gahetvā nivatta  moggallānā''ti āha. so tathā akāsi. tassānubhāvena  paññāsasaṭṭhiyojanānipi rukkhatthāya ca pāsāṇatthāya ca gatā manussā  mahante mahante rukkhe ca pāsāṇe ca gahetvā taṃ divasameva āgacchanti,  neva sakaṭe rukkhapāsāṇe āropentā kilamanti, na akkho bhijjati.  na cirasseva dvebhūmikaṃ pāsādaṃ kariṃsu. heṭṭhābhūmiyaṃ pañca  gabbhasatāni, uparibhūmiyaṃ pañca gabbhasatānīti gabbhasahassapaṭimaṇḍito  pāsādo ahosi. aṭṭhakarīse parisuddhe bhūmibhāge pāsādaṃ kārāpesi,  ``suddhapāsādo pana na sobhatī''ti taṃ parivāretvā pañca  padhānavettagehasatāni, pañca cūḷapāsādasatāni, pañca dīghamāḷakasatāni  kārāpesi.</p>
              <p>[03] atha satthā navahi māsehi cārikaṃ caritvā puna sāvatthiṃ  agamāsi. visākhāyapi pāsāde kammaṃ navahi māsehi niṭṭhitaṃ.  pāsādakūṭaṃ ghanakoṭṭitarattasuvaṇṇeneva saṭṭhiudakaghaṭagaṇhanakaṃ ^a^P1.0415^ea^  kārāpesi. ``satthā jetavanavihāraṃ gacchatī''ti ca  sutvā paccuggamanaṃ katvā satthāraṃ attano vihāraṃ netvā paṭiññaṃ gaṇhi,  ``bhante, imaṃ catumāsaṃ bhikkhusaṅghaṃ gahetvā idheva vasatha, pāsādamahaṃ  karissāmī''ti. satthā adhivāsesi. sā ^a^M1.0262^ea^ tato paṭṭhāya  buddhappamukhassa bhikkhusaṅghassa vihāre eva dānaṃ deti. athassā  ekā sahāyikā satasahassagghanakaṃ ekaṃ vatthaṃ ādāya āgantvā,  ``sahāyike ahaṃ imaṃ vatthaṃ tava pāsāde bhūmattharaṇasaṅkhepena  attharitukāmā, attharaṇaṭṭhānaṃ me ācikkhathā''ti āha. ``sādhu  sahāyike, sace tyāhaṃ `okāso natthī'ti vakkhāmi, tvaṃ `me  okāsaṃ adātukāmā'ti maññissasi, sayameva pāsādassa dve bhūmiyo  gabbhasahassañca oloketvā attharaṇaṭṭhānaṃ jānāhī''ti āha. sā  satasahassagghanakaṃ vatthaṃ gahetvā tattha tattha vicarantī tato appataramūlaṃ  vatthaṃ adisvā ``nāhaṃ imasmiṃ pāsāde puññabhāgaṃ labhāmī''ti  domanassappattā ekasmiṃ ṭhāne rodantī aṭṭhāsi. atha naṃ  ānandatthero disvā, ``kasmā rodasī''ti pucchi. sā tamatthaṃ  ārocesi. thero ``mā cintayi, ahaṃ te attharaṇaṭṭhānaṃ  ācikkhissāmī''ti vatvā, ``sopānapādamūle pādadhovanaṭṭhāne imaṃ  pādapuñchanakaṃ katvā attharāhi, bhikkhū pāde dhovitvā paṭhamaṃ ettha  pādaṃ puñchitvā ^a^P1.0416^ea^ anto pavisissanti, evaṃ te  mahapphalaṃ bhavissatī''ti āha. visākhāya kiretaṃ asallakkhitaṭṭhānaṃ.</p>
              <p>[03] visākhā cattāro māse antovihāre buddhappamukhassa  bhikkhusaṅghassa dānaṃ adāsi, avasānadivase bhikkhusaṅghassa  cīvarasāṭake adāsi. saṅghanavakena laddhacīvarasāṭakā sahassagghanakā  ^a^V1.0233^ea^ honti. sabbesaṃ pattāni pūretvā bhesajjaṃ adāsi. dānapariccāge  nava koṭiyo agamaṃsu. iti vihārassa bhūmiggahaṇe nava koṭiyo,  vihārassa kārāpane nava, vihāramahe navāti sabbāpi sattavīsati  koṭiyo sā buddhasāsane pariccaji. itthibhāve ṭhatvā  micchādiṭṭhikassa gehe vasamānāya evarūpo mahāpariccāgo nāma  aññissā natthi. sā vihāramahassa niṭṭhitadivase  vaḍḍhamānakacchāyāya puttanattapanattaparivutā ``yaṃ yaṃ mayā pubbe patthitaṃ,  sabbameva matthakaṃ patta''nti pāsādaṃ anupariyāyantī pañcahi gāthāhi  madhurasaddena imaṃ udānaṃ udānesi -- </p>
              <p>[21] ``kadāhaṃ pāsādaṃ rammaṃ, sudhāmattikalepanaṃ. </p>
              <p>[22] vihāradānaṃ dassāmi, saṅkappo mayha pūrito.. </p>
              <p>[21] ``kadāhaṃ ^a^M1.0263^ea^ mañcapīṭhañca, bhisibimbohanāni ca. </p>
              <p>[22] senāsanabhaṇḍaṃ dassāmi, saṅkappo mayha pūrito.. </p>
              <p>[21] ``kadāhaṃ ^a^P1.0417^ea^ salākabhattaṃ, suciṃ  maṃsūpasecanaṃ. </p>
              <p>[22] bhojanadānaṃ dassāmi, saṅkappo mayha pūrito.. </p>
              <p>[21] ``kadāhaṃ kāsikaṃ vatthaṃ, khomakappāsikāni ca. </p>
              <p>[22] cīvaradānaṃ dassāmi, saṅkappo mayha pūrito.. </p>
              <p>[21] ``kadāhaṃ sappinavanītaṃ, madhutelañca phāṇitaṃ. </p>
              <p>[22] bhesajjadānaṃ dassāmi, saṅkappo mayha pūrito''ti..</p>
              <p>[03] bhikkhū tassā saddaṃ sutvā satthu ārocayiṃsu -- ``bhante,  amhehi ettake addhāne visākhāya gāyanaṃ nāma na diṭṭhapubbaṃ, sā ajja  puttanattapanattaparivutā gāyamānā pāsādaṃ anupariyāyati, kiṃ nu  khvassā pittaṃ vā kupitaṃ, udāhu ummattikā jātā''ti? satthā  ``na, bhikkhave, mayhaṃ dhītā gāyati, attano panassā ajjhāsayo  paripuṇṇo, sā `patthitapatthanā me matthakaṃ pattā'ti tuṭṭhamānasā udānaṃ  udānentī vicaratī''ti vatvā ``kadā pana, bhante, tāya patthanā  patthitā''ti? ``suṇissatha, bhikkhave''ti. ``suṇissāma,  bhante''ti vutte atītaṃ āhari -- </p>
              <p>[01] ``atīte ^a^V1.0234^ea^, bhikkhave, ito kappasatasahassamatthake  padumuttaro nāma buddho loke nibbatti. tassa vassasatasahassaṃ āyu  ahosi, khīṇāsavānaṃ satasahassaparivāro, nagaraṃ haṃsavatī nāma, pitā  sunando nāma rājā, mātā sujātā nāma devī, tassa aggaupaṭṭhāyikā  ekā upāsikā aṭṭha vare yācitvā mātuṭṭhāne ṭhatvā satthāraṃ catūhi  paccayehi paṭijaggantī sāyaṃpātaṃ upaṭṭhānaṃ gacchati. tassā ekā  sahāyikā tāya saddhiṃ vihāraṃ nibaddhaṃ gacchati. sā tassā satthārā  saddhiṃ vissāsena kathanañca vallabhabhāvañca disvā, `kiṃ nu kho katvā  evaṃ buddhānaṃ vallatā hotī'ti cintetvā satthāraṃ pucchi -- `bhante,  esā itthī tumhākaṃ kiṃ hotī'''ti? ``upaṭṭhāyikānaṃ ^a^P1.0418^ea^  aggā''ti. ``bhante, kiṃ katvā upaṭṭhāyikānaṃ aggā  hotī''ti? ``kappasatasahassaṃ patthanaṃ patthetvā''ti. ``idāni  patthetvā laddhuṃ sakkā, bhante''ti. ``āma, sakkā''ti. ``tena hi,  bhante, bhikkhusatasahassena saddhiṃ sattāhaṃ mayhaṃ bhikkhaṃ gaṇhathā''ti  āha. satthā adhivāsesi. sā sattāhaṃ dānaṃ datvā osānadivase  cīvarasāṭake datvā satthāraṃ ^a^M1.0264^ea^ vanditvā pādamūle nipajjitvā, ``bhante,  nāhaṃ imassa dānassa phalena devissariyādīnaṃ aññataraṃ patthemi,  tumhādisassa panekassa buddhassa santike aṭṭha vare labhitvā mātuṭṭhāne  ṭhatvā catūhi paccayehi paṭijaggituṃ samatthānaṃ aggā bhaveyya''nti  patthanaṃ paṭṭhapesi. satthā ``samijjhissati nu kho imissā  patthanā''ti anāgataṃ āvajjento kappasatasahassaṃ oloketvā  ``kappasatasahassapariyosāne gotamo nāma buddho uppajjissati, tadā  tvaṃ visākhā nāma upāsikā hutvā tassa santike aṭṭha vare labhitvā  mātuṭṭhāne ṭhatvā catūhi paccayehi paṭijaggantīnaṃ upaṭṭhāyikānaṃ aggā  bhavissasī''ti āha. tassā sā sampatti sveva laddhabbā viya  ahosi.</p>
              <p>[03] sā yāvatāyukaṃ puññaṃ katvā tato cutā devaloke nibbattitvā  devamanussesu saṃsarantī kassapasammāsambuddhakāle kikissa kāsirañño  sattannaṃ dhītānaṃ kaniṭṭhā saṅghadāsī nāma hutvā parakulaṃ agantvā tāhi  jeṭṭhabhaginīhi saddhiṃ dīgharattaṃ dānādīni puññāni katvā  kassapasammāsambuddhassa pādamūlepi ``anāgate tumhādisassa buddhassa  mātuṭṭhāne ṭhatvā catupaccayadāyikānaṃ aggā bhaveyya''nti patthanaṃ akāsi.  sā tato paṭṭhāya pana devamanussesu saṃsarantī imasmiṃ attabhāve  meṇḍakaseṭṭhiputtassa ^a^P1.0419^ea^ dhanañcayaseṭṭhino dhītā hutvā  nibbattā. mayhaṃ sāsane bahūni puññāni akāsi. iti kho,  bhikkhave, ``na mayhaṃ dhītā gāyati, patthitapatthanāya pana nipphattiṃ  disvā udānaṃ udānetī''ti vatvā satthā dhammaṃ desento, ``bhikkhave,  yathā nāma cheko mālākāro nānāpupphānaṃ mahantaṃ rāsiṃ katvā  nānappakāre mālāguṇe karoti, evameva visākhāya nānappakārāni  puññāni kātuṃ cittaṃ namatī''ti vatvā imaṃ gāthamāha -- </p>
              <p>[03] 53^b^.^eb^ </p>
              <p>[21] ``yathāpi ^a^V1.0235^ea^ puppharāsimhā, kayirā mālāguṇe bahū. </p>
              <p>[22] evaṃ jātena maccena, kattabbaṃ kusalaṃ bahu''nti.. </p>
              <p>[01] tattha ^b^puppharāsimhā^eb^ti nānappakārānaṃ pupphānaṃ  rāsimhā. ^b^kayirā^eb^ti kareyya. ^b^mālāguṇe bahū^eb^ti ekato  vaṇṭikamālādibhedā nānappakārā mālāvikatiyo. ^b^maccenā^eb^ti  maritabbasabhāvatāya ``macco''ti laddhanāmena sattena cīvaradānādibhedaṃ  ^b^bahuṃ kusalaṃ kattabbaṃ^eb^. tattha puppharāsiggahaṇaṃ bahupupphadassanatthaṃ.  sace hi appāni pupphāni honti, mālākāro ca cheko ^a^M1.0265^ea^ neva bahū  mālāguṇe kātuṃ sakkoti, acheko pana appesu bahūsupi pupphesu na  sakkotiyeva. bahūsu pana pupphesu sati cheko mālākāro dakkho  kusalo bahū mālāguṇe karoti, evameva sace ekaccassa saddhā mandā  hoti, bhogā ca bahū saṃvijjanti, neva sakkoti bahūni kusalāni  kātuṃ, mandāya ca ^a^P1.0420^ea^ pana saddhāya mandesu ca pana  bhogesu na sakkoti. uḷārāya ca pana saddhāya mandesu ca bhogesu na  sakkotiyeva. uḷārāya ca pana saddhāya uḷāresu ca bhogesu sati  sakkoti. tathārūpā ca visākhā upāsikā. taṃ sandhāyetaṃ vuttaṃ --  ``yathāpi...pe0... kattabbaṃ kusalaṃ bahu''nti.</p>
              <p>[03] desanāvasāne bahū sotāpannādayo ahesuṃ. mahājanassa sātthikā  dhammadesanā jātāti. </p>
              <p>[06] visākhāvatthu aṭṭhamaṃ </p>
            </h4>
          </h3>
          <h3>
            <h3n> 9. ānandattherapañhāvatthu</h3n>
            <h4>
              <h4n> </h4n>
              <p>[03] ^b^na pupphagandho paṭivātametī^eb^ti imaṃ dhammadesanaṃ satthā  sāvatthiyaṃ viharanto ānandattherassa pañhaṃ vissajjento kathesi.</p>
              <p>[03] thero kira sāyanhasamaye paṭisallīno cintesi -- ``bhagavatā  mūlagandho, sāragandho, pupphagandhoti tayo uttamagandhā vuttā, tesaṃ  anuvātameva gandho gacchati, no paṭivātaṃ. atthi nu kho taṃ  gandhajātaṃ, yassa paṭivātampi gandho gacchatī''ti. athassa  etadahosi -- ``kiṃ mayhaṃ attanā vinicchitena, satthāraṃyeva  pucchissāmī''ti. so satthāraṃ upasaṅkamitvā pucchi. tena vuttaṃ -- </p>
              <p>[02] ``atha kho āyasmā ānando sāyanhasamaye paṭisallānā  vuṭṭhito yena bhagavā tenupasaṅkami ^a^V1.0236^ea^, upasaṅkamitvā bhagavantaṃ abhivādetvā  ekamantaṃ nisīdi, ekamantaṃ nisinno kho āyasmā ānando  bhagavantaṃ ^a^P1.0421^ea^ etadavoca -- </p>
              <p>[02] ``tīṇimāni, bhante, gandhajātāni, yesaṃ anuvātameva  gandho gacchati, no paṭivātaṃ. katamāni tīṇi? mūlagandho,  sāragandho, pupphagandho ^a^M1.0266^ea^, imāni kho, bhante, tīṇi gandhajātāni.  yesaṃ anuvātameva gandho gacchati, no paṭivātaṃ. atthi nu kho,  bhante, kiñci gandhajātaṃ yassa anuvātampi gandho gacchati,  paṭivātampi gandho gacchati, anuvātapaṭivātampi gandho gacchatī''ti?  (a0 ni0  3.80)</p>
              <p>[03] athassa bhagavā pañhaṃ vissajjento -- </p>
              <p>[02] ``atthānanda, kiñci gandhajātaṃ, yassa anuvātampi  gandho gacchati, paṭivātampi gandho gacchati, anuvātapaṭivātampi  gandho gacchatī''ti. ``katamaṃ pana taṃ, bhante, gandhajātaṃ''?  ``yassa anuvātampi gandho gacchati, paṭivātampi gandho gacchati,  anuvātapaṭivātampi gandho gacchatī''ti? </p>
              <p>[02] ``idhānanda, yasmiṃ gāme vā nigame vā itthī vā  puriso vā buddhaṃ saraṇaṃ gato hoti, dhammaṃ saraṇaṃ gato hoti, saṅghaṃ  saraṇaṃ gato hoti, pāṇātipātā paṭivirato hoti, adinnādānā  paṭivirato hoti, kāmesumicchācārā paṭivirato hoti, musāvādā  paṭivirato hoti, surāmerayamajjapamādaṭṭhānā paṭivirato hoti, sīlavā  hoti kalyāṇadhammo, vigatamalamaccherena cetasā agāraṃ ajjhāvasati  muttacāgo payatapāṇi vossaggarato yācayogo dānasaṃvibhāgarato. </p>
              <p>[02] ``tassa disāsu samaṇabrāhmaṇā vaṇṇaṃ bhāsanti,  `amukasmiṃ nāma gāme vā nigame vā itthī vā puriso vā buddhaṃ  saraṇaṃ gato hoti, dhammaṃ saraṇaṃ gato hoti, saṅghaṃ saraṇaṃ gato  hoti...pe0... dānasaṃvibhāgarato'''ti. </p>
              <p>[02] ``devatāpissa vaṇṇaṃ bhāsanti, `amukasmiṃ nāma  ^a^P1.0422^ea^ gāme vā nigame vā itthī vā puriso vā buddhaṃ  saraṇaṃ gato hoti, dhammaṃ saraṇaṃ gato hoti, saṅghaṃ saraṇaṃ gato  hoti...pe0... dānasaṃvibhāgarato'''ti. ``idaṃ kho taṃ, ānanda,  gandhajātaṃ, yassa anuvātampi ^a^V1.0237^ea^ gandho gacchati, paṭivātampi gandho  gacchati ^a^M1.0267^ea^, anuvātapaṭivātampi gandho gacchatī''ti (a0 ni0   3.80) vatvā imā gāthā abhāsi -- </p>
              <p>[03] 54^b^.^eb^ </p>
              <p>[21] ``na pupphagandho paṭivātameti, </p>
              <p>[27] na candanaṃ tagaramallikā vā. </p>
              <p>[26] satañca gandho paṭivātameti, </p>
              <p>[22] sabbā disā sappuriso pavāyati.. (a0 ni0   3.80). </p>
              <p>[03] 55^b^.^eb^ </p>
              <p>[21] ``candanaṃ tagaraṃ vāpi, uppalaṃ atha vassikī. </p>
              <p>[22] etesaṃ gandhajātānaṃ, sīlagandho anuttaro''ti..</p>
              <p>[03] tattha ^b^na pupphagandho^eb^ti tāvatiṃsabhavane paricchattakarukkho  āyāmato ca vitthārato ca yojanasatiko, tassa pupphānaṃ ābhā  paññāsa yojanāni gacchati, gandho yojanasataṃ, sopi anuvātameva  gacchati, paṭivātaṃ pana aṭṭhaṅgulamattampi gantuṃ na sakkoti, evarūpopi  na pupphagandho paṭivātameti. ^b^candana^eb^nti candanagandho.  ^b^tagaramallikā vā^eb^ti imesampi gandho eva adhippeto.  sāragandhānaṃ aggassa hi lohitacandanassāpi tagarassapi mallikāyapi  anuvātameva vāyati, no paṭivātaṃ. ^b^satañca gandho^eb^ti  sappurisānaṃ pana buddhapaccekabuddhasāvakānaṃ sīlagandho paṭivātameti.  kiṃ kāraṇā? ^b^sabbā disā sappuriso pavāyati^eb^ yasmā pana  sappuriso sīlagandhena sabbāpi disā ajjhottharitvāva gacchati,  tasmā ``tassa gandho na paṭivātametī''ti na vattabbo ^a^P1.0423^ea^.  tena vuttaṃ ``paṭivātametī''ti. ^b^vassikī^eb^ti  jātisumanā. ^b^etesa^eb^nti imesaṃ candanādīnaṃ gandhajātānaṃ  gandhato sīlavantānaṃ sappurisānaṃ sīlagandhova anuttaro asadiso  apaṭibhāgoti.</p>
              <p>[03] desanāvasāne bahū sotāpattiphalādīni pattā. desanā  mahājanassa sātthikā jātāti. </p>
              <p>[06] ānandattherapañhāvatthu navamaṃ. </p>
            </h4>
          </h3>
          <h3>
            <h3n> 10. mahākassapattherapiṇḍapātadinnavatthu</h3n>
            <h4>
              <h4n> </h4n>
              <p>[03] ^b^appamatto^eb^ ^a^M1.0268^ea^ ^a^V1.0238^ea^ ^b^ayaṃ gandho^eb^ti imaṃ dhammadesanaṃ satthā   veḷuvane viharanto mahākassapattherassa piṇḍapātadānaṃ ārabbha kathesi.</p>
              <p>[03] ekasmiñhi divase thero sattāhaccayena nirodhā vuṭṭhāya  ``rājagahe sapadānaṃ piṇḍāya carissāmī''ti nikkhami. tasmiṃ pana  samaye sakkassa devarañño paricārikā kakuṭapādiniyo pañcasatā  accharāyo ``therassa piṇḍapātaṃ dassāmā''ti ussāhajātā pañca  piṇḍapātasatāni sajjetvā ādāya antarāmagge ṭhatvā, ``bhante, imaṃ  piṇḍapātaṃ gaṇhatha, saṅgahaṃ no karothā''ti vadiṃsu. ``gacchatha tumhe,  ahaṃ duggatānaṃ saṅgahaṃ karissāmī''ti. ``bhante, mā no nāsetha,  saṅgahaṃ no karothā''ti. thero ñatvā puna paṭikkhipitvā punapi  apagantuṃ anicchamānā ^a^P1.0424^ea^ yācantiyo ``attano  pamāṇaṃ na jānātha, apagacchathā''ti accharaṃ pahari. tā therassa  accharasaddaṃ sutvā santhambhitvā sammukhā ṭhātuṃ asakkontiyo palāyitvā  devalokameva gantvā, sakkena ``kahaṃ gatātthā''ti puṭṭhā,  ```samāpattito vuṭṭhitassa therassa piṇḍapātaṃ dassāmā'ti gatāmhā,  devā''ti. ``dinno pana vā''ti? ``gaṇhituṃ na icchatī''ti.  ``kiṃ kathesī''ti? ```duggatānaṃ saṅgahaṃ karissāmī'ti āha,  devā''ti. ``tumhe kenākārena gatā''ti. ``imināva, devā''ti.  sakko ``tumhādisiyo therassa piṇḍapātaṃ kiṃ dassantī''ti sayaṃ  dātukāmo hutvā, jarājiṇṇo mahallako khaṇḍadanto palitakeso  otaggasarīro mahallakatanta vāyo hutvā sujampi devadhītaraṃ  tathārūpameva mahallikaṃ katvā ekaṃ pesakāravīthiṃ māpetvā tantaṃ  pasārento acchi.</p>
              <p>[03] theropi ``duggatānaṃ saṅgahaṃ karissāmī''ti nagarābhimukho  gacchanto bahinagare eva taṃ vīthiṃ disvā olokento dve jane addasa.  tasmiṃ khaṇe sakko tantaṃ pasāreti, sujā tasaraṃ vaṭṭeti. thero  cintesi -- ``ime mahallakakālepi kammaṃ karontiyeva imasmiṃ nagare  imehi duggatatarā natthi maññe, imehi ^a^P1.0425^ea^ dinnaṃ  uḷuṅkamattampi sākamattampi gahetvā imesaṃ saṅgahaṃ karissāmī''ti.  so tesaṃ gehābhimukho ahosi. sakko taṃ āgacchantaṃ disvā sujaṃ  āha -- ``bhadde, mayhaṃ ayyo ito āgacchati, tvaṃ apassantī viya  tuṇhī hutvā nisīda, khaṇena theraṃ vañcetvā piṇḍapātaṃ dassāmā''ti.  thero āgantvā gehadvāre ^a^M1.0269^ea^ aṭṭhāsi. tepi apassantā viya attano  kammameva karontā thokaṃ āgamiṃsu.</p>
              <p>[03] atha ^a^V1.0239^ea^ sakko ``gehadvāre eko thero viya ṭhito, upadhārehi  tāvā''ti āha. ``gantvā upadhāretha, sāmī''ti. so gehā  nikkhamitvā theraṃ pañcapatiṭṭhitena vanditvā ubhohi hatthehi jaṇṇukāni  olambitvā nitthunanto uṭṭhāya ``kataro thero nu kho ayyo''ti  thokaṃ osakkitvā ``akkhīni me dhūmāyantī''ti vatvā nalāṭe hatthaṃ  ṭhapetvā uddhaṃ oloketvā ``aho dukkhaṃ, ayyo no mahākassapatthero  cirassaṃ me kuṭidvāraṃ āgato, atthi nu kho kiñci gehe''ti āha.  sujā thokaṃ ākulaṃ viya hutvā ``atthi, sāmī''ti paṭivacanaṃ  adāsi. sakko, ``bhante, lūkhaṃ vā paṇītaṃ vāti acintetvā saṅgahaṃ  no karothā''ti pattaṃ gaṇhi. thero ``etehi dinnaṃ sākaṃ vā hotu  kuṇḍakamuṭṭhi vā, saṅgahaṃ ^a^P1.0426^ea^ nesaṃ karissāmī''ti pattaṃ  adāsi. so antogharaṃ pavisitvā ghaṭiodanaṃ nāma ghaṭiyā  uddharitvā pattaṃ pūretvā therassa hatthe ṭhapesi. so ahosi piṇḍapāto  anekasūpabyañjano, sakalaṃ rājagahanagaraṃ gandhena ajjhotthari.</p>
              <p>[03] tadā thero cintesi -- ``ayaṃ puriso appesakkho, piṇḍapāto  mahesakkho, sakkassa bhojanasadiso, ko nu kho eso''ti. atha naṃ  ``sakko''ti ñatvā āha -- ``bhāriyaṃ te kammaṃ kataṃ duggatānaṃ  sampattiṃ vilumpantena, ajja mayhaṃ dānaṃ datvā kocideva duggato  senāpatiṭṭhānaṃ vā seṭṭhiṭṭhānaṃ vā labheyyā''ti. ``mayā duggatataro  natthi, bhante''ti. ``kiṃ kāraṇā tvaṃ duggato devaloke rajjasiriṃ  anubhavanto''ti? ``bhante, evaṃ nāmetaṃ, mayā pana anuppanne buddhe  kalyāṇakammaṃ kataṃ, buddhuppāde vattamāne kalyāṇakammaṃ katvā  cūḷarathadevaputto mahārathadevaputto anekavaṇṇadevaputtoti ime tayo  samānadevaputtā mama āsannaṭṭhāne nibbattā, mayā tejavantatarā.  ahañhi tesu devaputtesu `nakkhattaṃ kīḷissāmā'ti paricārikāyo  gahetvā ^a^P1.0427^ea^ antaravīthiṃ otiṇṇesu palāyitvā gehaṃ  pavisāmi. tesañhi sarīrato tejo mama sarīraṃ ottharati, mama  sarīrato tejo tesaṃ sarīraṃ na ottharati, `ko mayā duggatataro,  bhante'ti. `evaṃ santepi ito paṭṭhāya ^a^M1.0270^ea^ mayhaṃ mā evaṃ vañcetvā  dānamadāsī'''ti. ``vañcetvā tumhākaṃ dāne dinne mayhaṃ kusalaṃ  atthi, na atthī''ti? ``atthāvuso''ti. ``evaṃ sante  kusalakammakaraṇaṃ nāma mayhaṃ bhāro, bhante''ti. so evaṃ vatvā theraṃ  vanditvā sujaṃ gahetvā theraṃ padakkhiṇaṃ katvā vehāsaṃ abbhuggantvā  ``aho dānaṃ paramadānaṃ kassape suppatiṭṭhita''nti udānaṃ udānesi.  tena vuttaṃ -- </p>
              <p>[02] ``ekaṃ samayaṃ bhagavā rājagahe viharati veḷuvane  kalandakanivāpe. tena kho pana samayena āyasmā mahākassapo  pippaliguhāyaṃ viharati, sattāhaṃ ekapallaṅkena nisinno ^a^V1.0240^ea^ hoti aññataraṃ  samādhiṃ samāpajjitvā. atha kho āyasmā mahākassapo tassa  sattāhassa accayena tamhā samādhimhā vuṭṭhāsi. atha kho āyasmato  mahākassapassa tamhā samādhimhā vuṭṭhitassa etadahosi -- ``yaṃnūnāhaṃ  rājagahaṃ piṇḍāya paviseyya''nti. </p>
              <p>[02] ``tena kho pana samayena pañcamattāni devatāsatāni  ussukkaṃ āpannāni honti āyasmato mahākassapassa  piṇḍapātapaṭilābhāya. atha kho āyasmā mahākassapo tāni  pañcamattāni devatāsatāni ^a^P1.0428^ea^ paṭikkhipitvā  pubbaṇhasamayaṃ nivāsetvā pattacīvaramādāya rājagahaṃ piṇḍāya pāvisi. </p>
              <p>[02] ``tena kho pana samayena sakko devānamindo āyasmato  mahākassapassa piṇḍapātaṃ dātukāmo hoti. pesakāravaṇṇaṃ  abhinimminitvā tantaṃ vināti, sujā asurakaññā tasaraṃ pūreti.  atha kho āyasmā mahākassapo rājagahe sapadānaṃ piṇḍāya caramāno  yena sakkassa devānamindassa nivesanaṃ tenupasaṅkami, addasā kho sakko  devānamindo āyasmantaṃ mahākassapaṃ dūratova āgacchantaṃ, disvā gharā  nikkhamitvā paccuggantvā hatthato pattaṃ gahetvā gharaṃ pavisitvā ghaṭiyā  odanaṃ uddharitvā pattaṃ pūretvā āyasmato mahākassapassa adāsi.  so ahosi piṇḍapāto anekasūpo anekabyañjano anekarasabyañjano.  atha kho āyasmato mahākassapassa etadahosi -- `ko nu kho ayaṃ  satto, yassāyaṃ evarūpo iddhānubhāvo'ti. atha kho āyasmato  ^a^M1.0271^ea^ mahākassapassa etadahosi -- `sakko kho ayaṃ devānamindo'ti  viditvā sakkaṃ devānamindaṃ etadavoca -- `kataṃ kho ^a^P1.0429^ea^  te idaṃ, kosiya, mā punapi evarūpamakāsī'''ti.  ``amhākampi, bhante kassapa, puññena attho, amhākampi puññena  karaṇīya''nti. </p>
              <p>[02] ``atha kho sakko devānamindo āyasmantaṃ mahākassapaṃ  abhivādetvā padakkhiṇaṃ katvā vehāsaṃ abbhuggantvā ākāse  antalikkhe tikkhattuṃ udānaṃ udānesi -- `aho dānaṃ paramadānaṃ  kassape suppatiṭṭhitaṃ, aho dānaṃ paramadānaṃ kassape suppatiṭṭhitaṃ, aho  dānaṃ paramadānaṃ kassape suppatiṭṭhita'''nti (udā0 27).</p>
              <p>[03] atha kho bhagavā vihāre ṭhito eva tassa taṃ saddaṃ sutvā bhikkhū  āmantetvā -- ``passatha ^a^V1.0241^ea^, bhikkhave, sakkaṃ devānamindaṃ udānaṃ  udānetvā ākāsena gacchanta''nti āha. ``kiṃ pana tena kataṃ,  bhante''ti? ``vañcetvā tena mayhaṃ puttassa kassapassa piṇḍapāto  dinno, taṃ datvā tuṭṭhamānaso udānaṃ udānento gacchatī''ti.  ``therassa piṇḍapātaṃ dātuṃ vaṭṭatī''ti kathaṃ, bhante, tena ñātanti.  ``bhikkhave, mama puttena sadisaṃ nāma piṇḍapātikaṃ devāpi manussāpi  pihayantīti vatvā sayampi udānaṃ udāne''si. sutte pana etthakameva  āgataṃ -- </p>
              <p>[02] ``assosi kho bhagavā dibbāya sotadhātuyā visuddhāya  atikkantamānusikāya sakkassa devānamindassa vehāsaṃ abbhuggantvā  ākāse antalikkhe tikkhattuṃ udānaṃ udānentassa ``aho dānaṃ  paramadānaṃ kassape suppatiṭṭhitaṃ, aho dānaṃ paramadānaṃ kassape  suppatiṭṭhitaṃ, aho dānaṃ paramadānaṃ kassape suppatiṭṭhita''nti (udā0  27).</p>
              <p>[03] atha ^a^P1.0430^ea^ kho bhagavā etamatthaṃ viditvā tāyaṃ  velāyaṃ imaṃ udānaṃ udānesi -- </p>
              <p>[21] ``piṇḍapātikassa ^a^M1.0272^ea^ bhikkhuno, </p>
              <p>[27] attabharassa anaññaposino. </p>
              <p>[26] devā pihayanti tādino, </p>
              <p>[22] upasantassa sadā satīmato''ti.. (udā0 27).</p>
              <p>[03] imañca pana udānaṃ udānetvā, ``bhikkhave, sakko devānamindo  mama puttassa sīlagandhena āgantvā piṇḍapātaṃ adāsī''ti vatvā imaṃ  gāthamāha -- </p>
              <p>[03] 56^b^.^eb^ </p>
              <p>[21] ``appamatto ayaṃ gandho, yvāyaṃ tagaracandanaṃ. </p>
              <p>[22] yo ca sīlavataṃ gandho, vāti devesu uttamo''ti..</p>
              <p>[03] tattha ^b^appamatto^eb^ti parittappamāṇo. ^b^yo ca  sīlavata^eb^nti yo pana sīlavantānaṃ sīlagandho, so tagaraṃ viya  lohitacandanaṃ viya ca parittako na hoti, ativiya uḷāro  vipphārito. teneva kāraṇena ^b^vāti devesu uttamo^eb^ti pavaro  seṭṭho hutvā devesu ca manussesu ca sabbatthameva vāyati, ottharanto  gacchatīti.</p>
              <p>[03] desanāvasāne ^a^V1.0242^ea^ bahū sotāpattiphalādīni pattā. desanā  mahājanassa sātthikā jātāti. </p>
              <p>[06] mahākassapattherapiṇḍapātadinnavatthu dasamaṃ. </p>
            </h4>
          </h3>
          <h3>
            <h3n> 11. godhikattheraparinibbānavatthu</h3n>
            <h4>
              <h4n> </h4n>
              <p>[03] ^b^tesaṃ^eb^ ^a^P1.0431^ea^ ^b^sampannasīlāna^eb^nti imaṃ  dhammadesanaṃ satthā rājagahaṃ upanissāya veḷuvane viharanto  godhikattherassa parinibbānaṃ ārabbha kathesi.</p>
              <p>[03] so hi āyasmā isigilipasse kāḷasilāyaṃ viharanto  appamatto ātāpī pahitatto sāmāyikaṃ cetovimuttiṃ phusitvā ekassa  anussāyikassa rogassa vasena tato parihāyi. so dutiyampi  tatiyampi chakkhattuṃ jhānaṃ nibbattetvā parihīno, sattame vāre  uppādetvā cintesi -- ``ahaṃ chakkhattuṃ jhānā parihīno,  parihīnajjhānassa kho ^a^M1.0273^ea^ pana aniyatā gati, idāneva satthaṃ  āharissāmī''ti kesoropanasatthakaṃ gahetvā galanāḷiṃ chindituṃ  pañcake nipajji. māro tassa cittaṃ ñatvā ``ayaṃ bhikkhu satthaṃ  āharitukāmo, satthaṃ āharantā kho pana jīvite nirapekkhā honti,  te vipassanaṃ paṭṭhapetvā arahattampi pāpuṇanti, sacāhaṃ etaṃ vāressāmi,  na me vacanaṃ karissati, satthāraṃ vārāpessāmī''ti aññātakavesena  satthāraṃ upasaṅkamitvā evamāha -- </p>
              <p>[21] ``mahāvīra ^a^P1.0432^ea^ mahāpañña, iddhiyā  yasasā jalaṃ. </p>
              <p>[22] sabbaverabhayātīta, pāde vandāmi cakkhuma.. </p>
              <p>[21] ``sāvako te mahāvīra, maraṇaṃ maraṇābhibhū. </p>
              <p>[22] ākaṅkhati cetayati, taṃ nisedha jutindhara.. </p>
              <p>[21] ``kathañhi bhagavā tuyhaṃ, sāvako sāsane rato. </p>
              <p>[22] appattamānaso sekkho, kālaṃ kayirā jane sutā''ti..  (saṃ0 ni0  1.159).</p>
              <p>[03] tasmiṃ ^a^V1.0243^ea^ khaṇe therena satthaṃ āharitaṃ hoti. satthā ``māro  aya''nti viditvā imaṃ gāthamāha -- </p>
              <p>[21] ``evañhi dhīrā kubbanti, nāvakaṅkhanti jīvitaṃ. </p>
              <p>[22] samūlaṃ taṇhamabbuyha, godhiko parinibbuto''ti.. (saṃ0  ni0  1.159).</p>
              <p>[03] atha kho bhagavā sambahulehi bhikkhūhi saddhiṃ therassa satthaṃ  āharitvā nipannaṭṭhānaṃ agamāsi. tasmiṃ khaṇe māro pāpimā  ``kattha nu kho imassa paṭisandhiviññāṇaṃ patiṭṭhita''nti dhūmarāsi  viya timirapuñjo viya ca hutvā sabbadisāsu therassa viññāṇaṃ  samanvesati. bhagavā taṃ dhūmatimirabhāvaṃ bhikkhūnaṃ dassetvā ``eso  kho, bhikkhave, māro pāpimā godhikassa kulaputtassa viññāṇaṃ  samanvesati `kattha godhikassa kulaputtassa viññāṇaṃ patiṭṭhita'nti.  apatiṭṭhitena ca, bhikkhave, viññāṇena godhiko kulaputto  parinibbuto''ti āha. māropi tassa viññāṇaṭṭhānaṃ daṭṭhuṃ asakkonto  kumārakavaṇṇo hutvā ^a^P1.0433^ea^ beluvapaṇḍuvīṇaṃ ādāya  satthāraṃ upasaṅkamitvā pucchi -- </p>
              <p>[21] ``uddhaṃ ^a^M1.0274^ea^ adho ca tiriyaṃ, disā anudisā svahaṃ. </p>
              <p>[22] anvesaṃ nādhigacchāmi, godhiko so kuhiṃ gato''ti..  (saṃ0 ni0  1.159).</p>
              <p>[03] atha naṃ satthā āha -- </p>
              <p>[21] ``yo dhīro dhitisampanno, jhāyī jhānarato sadā. </p>
              <p>[22] ahorattaṃ anuyuñjaṃ, jīvitaṃ anikāmayaṃ.. </p>
              <p>[21] ``jetvāna maccuno senaṃ, anāgantvā punabbhavaṃ. </p>
              <p>[22] samūlaṃ taṇhamabbuyha, godhiko parinibbuto''ti.. (saṃ0  ni0  1.159).</p>
              <p>[03] evaṃ vutte māro pāpimā bhagavantaṃ gāthāya ajjhabhāsi -- </p>
              <p>[21] ``tassa ^a^V1.0244^ea^ sokaparetassa, vīṇā kacchā abhassatha. </p>
              <p>[22] tato so dummano yakkho, tatthevantaradhāyathā''ti..  (saṃ0 ni0  1.159).</p>
              <p>[03] satthāpi ``kiṃ te, pāpima, godhikassa kulaputtassa  nibbattaṭṭhānena? tassa hi nibbattaṭṭhānaṃ tumhādisānaṃ satampi  sahassampi daṭṭhuṃ na sakkotī''ti vatvā imaṃ gāthamāha -- </p>
              <p>[03] 57^b^.^eb^ </p>
              <p>[21] ``tesaṃ sampannasīlānaṃ, appamādavihārinaṃ. </p>
              <p>[22] sammadaññā vimuttānaṃ, māro maggaṃ na vindatī''ti..</p>
              <p>[03] tattha ^a^P1.0434^ea^ ^b^tesa^eb^nti yathā appatiṭṭhitena  viññāṇena godhiko kulaputto parinibbuto, ye ca evaṃ  parinibbāyanti, tesaṃ ^b^sampannasīlāna^eb^nti paripuṇṇasīlānaṃ.  ^b^appamādavihārina^eb^nti satiavippavāsasaṅkhātena appamādena  viharantānaṃ. ^b^sammadaññā vimuttāna^eb^nti hetunā ñāyena kāraṇena  jānitvā ``tadaṅgavimuttiyā, vikkhambhanavimuttiyā,  samucchedavimuttiyā, paṭippassaddhivimuttiyā, nissaraṇavimuttiyā''ti  imāhi pañcahi vimuttīhi vimuttānaṃ. ^b^māro maggaṃ na  vindatī^eb^ti evarūpānaṃ mahākhīṇāsavānaṃ sabbathāmena maggantopi  māro gatamaggaṃ na vindati na labhati na passatīti.</p>
              <p>[03] desanāvasāne bahū sotāpattiphalādīni pattā. desanā  mahājanassa sātthikā jātāti. </p>
              <p>[06] godhikattheraparinibbānavatthu ekādasamaṃ. </p>
            </h4>
          </h3>
          <h3>
            <h3n> 12. garahadinnavatthu</h3n>
            <h4>
              <h4n> </h4n>
              <p>[03] ^b^yathā^eb^ ^a^M1.0275^ea^ ^b^saṅkāraṭṭhānasmi^eb^nti imaṃ dhammadesanaṃ satthā jetavane  viharanto garahadinnaṃ nāma nigaṇṭhasāvakaṃ ārabbha kathesi.</p>
              <p>[03] sāvatthiyañhi sirigutto ca garahadinno cāti dve sahāyakā  ahesuṃ. tesu sirigutto upāsako buddhasāvako, garahadinno  nigaṇṭhasāvako ^a^P1.0435^ea^. taṃ nigaṇṭhā abhikkhaṇaṃ evaṃ  vadanti -- ``tava sahāyakaṃ siriguttaṃ `kiṃ tvaṃ samaṇaṃ gotamaṃ  upasaṅkamasi, tassa santike kiṃ labhissasī'ti ^a^V1.0245^ea^ vatvā yathā amhe  upasaṅkamitvā amhākañca deyyadhammaṃ dassati, kiṃ evaṃ ovadituṃ na  vaṭṭatī''ti. garahadinno tesaṃ vacanaṃ sutvā abhikkhaṇaṃ gantvā  ṭhitanisinnaṭṭhānādīsu siriguttaṃ evaṃ ovadati -- ``samma, kiṃ te  samaṇena gotamena, taṃ upasaṅkamitvā kiṃ labhissasi, kiṃ te mama,  ayye, upasaṅkamitvā tesaṃ dānaṃ dātuṃ na vaṭṭatī''ti? sirigutto  tassa kathaṃ sutvāpi bahū divase tuṇhī hutvā nibbijjitvā ekadivasaṃ,  ``samma, tvaṃ abhikkhaṇaṃ āgantvā maṃ ṭhitaṭṭhānādīsu evaṃ vadesi,  `samaṇaṃ gotamaṃ upasaṅkamitvā kiṃ labhissasi, mama, ayye,  upasaṅkamitvā tesaṃ dānaṃ dehī'ti, kathehi tāva me, tava, ayyā, kiṃ  jānantī''ti? ```aho, sāmi, mā evaṃ vada, mama ayyānaṃ  aññātaṃ nāma natthi, sabbaṃ atītānāgatapaccuppannaṃ sabbaṃ  kāyavacīmanokammaṃ idaṃ bhavissati, idaṃ na bhavissatī'ti sabbaṃ  bhabbābhabbaṃ jānantī''ti? ``evaṃ vadesī''ti. ``āma,  vademī''ti. ``yadi evaṃ, atibhāriyaṃ te kataṃ, ettakaṃ kālaṃ mayhaṃ  etamatthaṃ anācikkhantena, ajja mayā ^a^P1.0436^ea^ ayyānaṃ  ñāṇānubhāvo ñāto, gaccha, samma, ayye, mama vacanena nimantehī''ti.  so nigaṇṭhānaṃ santikaṃ gantvā te vanditvā ``mayhaṃ sahāyako  sirigutto svātanāya tumhe nimantetī''ti āha. ``siriguttena  sāmaṃ tvaṃ vutto''ti? ``āma, ayyā''ti. te haṭṭhatuṭṭhā hutvā  ``nipphannaṃ no kiccaṃ, siriguttassa amhesu pasannakālato paṭṭhāya kā  nāma sampatti amhākaṃ na bhavissatī''ti vadiṃsu.</p>
              <p>[03] siriguttassāpi mahantaṃ nivesanaṃ. so tasmiṃ dvinnaṃ gehānaṃ  antare ubhato dīghaṃ āvāṭaṃ khaṇāpetvā gūthakalalassa pūrāpesi.  bahiāvāṭe dvīsu pariyantesu khāṇuke koṭṭāpetvā tesu rajjuyo  bandhāpetvā āsanānaṃ purimapāde āvāṭassa purimapasse ṭhapāpetvā  pacchimapāde rajjukesu ṭhapāpesi. ``evaṃ nisinnakāle evaṃ avaṃsirā  patissantī''ti ^a^M1.0276^ea^ maññamāno yathā āvāṭo na paññāyati, evaṃ  āsanānaṃ upari paccattharaṇāni dāpesi. mahantā mahantā cāṭiyo  ṭhapāpetvā kadalipaṇṇehi ca setapilotikāhi ca mukhāni bandhāpetvā  tā tucchā eva gehassa pacchimabhāge bahi  yāgubhattasitthasappitelamadhuphāṇitapūvacuṇṇamakkhitā katvā ṭhapāpesi.  garahadinno pātova tassa gharaṃ vegena gantvā, ``ayyānaṃ sakkāro  sajjito''ti pucchi. ``āma, samma, sajjito''ti. ``kahaṃ pana  eso''ti. ``etāsu ettikāsu cāṭīsu yāgu, ettikāsu bhattaṃ,  ettikāsu sappiphāṇitapūvādīni ^a^P1.0437^ea^ pūritāni,  āsanāni paññattānī''ti. so ``sādhū''ti vatvā gato tassa  gatakāle pañcasatā nigaṇṭhā āgamiṃsu. sirigutto gehā  nikkhamitvā pañcapatiṭṭhitena nigaṇṭhe vanditvā tesaṃ purato añjaliṃ  paggayha ṭhito evaṃ cintesi -- ``tumhe kira atītādibhedaṃ sabbaṃ  jānātha, evaṃ tumhākaṃ upaṭṭhākena mayhaṃ ^a^V1.0246^ea^ kathitaṃ. sace sabbaṃ tumhe  jānātha, mayhaṃ gehaṃ mā pavisittha. mama gehaṃ paviṭṭhānañhi vo neva  yāgu atthi, na bhattādīni. sace ajānitvā pavisissatha,  gūthāavāṭe vo pātetvā pothessāmī''ti evaṃ cintetvā purisānaṃ saññaṃ  adāsi. evaṃ tesaṃ nisīdanabhāvaṃ ñatvā pacchimapasse ṭhatvā  āsanānaṃ upari paccattharaṇāni apaneyyātha, mā tāni asucinā  makkhayiṃsūti.</p>
              <p>[03] atha nigaṇṭhe ``ito etha, bhante''ti āha. nigaṇṭhā  pavisitvā paññattāsanesu nisīdituṃ ārabhiṃsu. atha ne manussā  vadiṃsu -- ``āgametha, bhante, mā tāva nisīdathā''ti. ``kiṃ  kāraṇā''ti? ``amhākaṃ gehaṃ paviṭṭhānaṃ ayyānaṃ vattaṃ ñatvā  nisīdituṃ vaṭṭatī''ti. ``kiṃ kātuṃ vaṭṭati, āvuso''ti?  ``attano attano pattāsanamūlesu ṭhatvā sabbepi ekappahāreneva  nisīdituṃ vaṭṭatī''ti. idaṃ kirassa adhippāyo -- ``ekasmiṃ  āvāṭe patite `mā, āvuso, avasesā āsane nisīdantū'ti ^a^P1.0438^ea^  vattuṃ mā labhatū''ti. te ``sādhū''ti vatvā ``imehi  kathitakathaṃ amhehi kātuṃ vaṭṭatī''ti cintayiṃsu. atha sabbe attano  attano pattāsanamūle paṭipāṭiyā aṭṭhaṃsu. atha ne, ``bhante, khippaṃ  ekappahāreneva nisīdathā''ti vatvā tesaṃ nisinnabhāvaṃ ñatvā āsanānaṃ  upari paccattharaṇāni nīhariṃsu. nigaṇṭhā ekappahāreneva nisinnā,  rajjūnaṃ upari ṭhapitā āsanapādā bhaṭṭhā, nigaṇṭhā avaṃsirā āvāṭe  patiṃsu. sirigutto tesu patitesu dvāraṃ pidahitvā ^a^M1.0277^ea^ te uttiṇṇuttiṇṇe  ``atītānāgatapaccuppannaṃ kasmā na jānāthā''ti daṇḍehi pāthetvā  ``ettakaṃ etesaṃ vaṭṭissatī''ti dvāraṃ vivarāpesi. te nikkhamitvā  palāyituṃ ārabhiṃsu. gamanamagge pana tesaṃ sudhāparikammakataṃ bhūmiṃ  picchilaṃ kārāpesi. te tattha asaṇṭhahitvā patite patite puna  pothāpetvā ``alaṃ ettakaṃ tumhāka''nti uyyojesi. te  ``nāsitamhā tayā, nāsitamhā tayā''ti kandantā upaṭṭhākassa  gehadvāraṃ agamaṃsu. </p>
              <p>[01] garahadinno taṃ vippakāraṃ disvā kuddho ``nāsitamhi  siriguttena, hatthaṃ pasāretvā vandantānaṃ sadevake loke yathāruciyā  dātuṃ samatthe nāma puññakkhettabhūte mama, ayye ^a^P1.0439^ea^,  pothāpetvā byasanaṃ pāpesī''ti rājakulaṃ gantvā tassa kahāpaṇasahassaṃ  daṇḍaṃ kāresi. athassa rājā sāsanaṃ pesesi. so gantvā rājānaṃ  vanditvā, ``deva, upaparikkhitvā daṇḍaṃ gaṇhatha, mā  anupaparikkhitvā''ti āha. ``upaparikkhitvā gaṇhissāmī''ti.  ``sādhu, devā''ti. ``tena hi gaṇhāhī''ti. deva, mayhaṃ  sahāyako nigaṇṭhasāvako maṃ upasaṅkamitvā ṭhitanisinnaṭṭhānādīsu  abhiṇhaṃ evaṃ vadesi -- ``samma, kiṃ te samaṇena gotamena, taṃ  upasaṅkamitvā kiṃ labhissasī''ti idaṃ ^a^V1.0247^ea^ ādiṃ katvā sirigutto sabbaṃ  taṃ pavattiṃ ārocetvā ``deva, sace imasmiṃ kāraṇe daṇḍaṃ gahetuṃ yuttaṃ,  gaṇhathā''ti. rājā garahadinnaṃ oloketvā ``saccaṃ kira te evaṃ  vutta''nti āha. ``saccaṃ, devā''ti. tvaṃ ettakampi ajānante  satthāroti gahetvā vicaranto ``sabbaṃ jānantī''ti kiṃ kāraṇā  tathāgatasāvakassa kathesi. ``tayā āropitadaṇḍo tuyhameva hotū''ti  evaṃ sveva daṇḍaṃ pāpito, tasseva kulūpakā pothetvā nīhaṭā.</p>
              <p>[03] so taṃ kujjhitvā tato paṭṭhāya aḍḍhamāsamattampi siriguttena  saddhiṃ akathetvā cintesi -- ``evaṃ vicarituṃ mayhaṃ ayuttaṃ, etassa  kulūpakānampi mayā byasanaṃ kātuṃ vaṭṭatī''ti siriguttaṃ upasaṅkamitvā  āha -- ``sahāya siriguttā''ti. ``kiṃ, sammā''ti?  ``ñātisuhajjānaṃ ^a^P1.0440^ea^ nāma kalahopi hoti  vivādopi, kiṃ tvaṃ kiñci na kathesi, kasmā evaṃ karosī''ti?  ``samma, tava mayā saddhiṃ akathanato na kathemī''ti. ``yaṃ, samma,  kataṃ, katameva taṃ na mayaṃ mettiṃ bhindissāmā''ti. tato paṭṭhāya  ubhopi ekaṭṭhāne tiṭṭhanti nisīdanti ^a^M1.0278^ea^. athekadivasaṃ sirigutto  garahadinnaṃ āha -- ``kiṃ te nigaṇṭhehi, te upasaṅkamitvā kiṃ  labhissasi, mama satthāraṃ upasaṅkamituṃ vā ayyānaṃ dānaṃ dātuṃ vā kiṃ  te na vaṭṭatī''ti? sopi etameva paccāsīsati, tenassa kaṇḍuvanaṭṭhāne  nakhena vilekhitaṃ viya ahosi. so, ``sirigutta, tava satthā kiṃ  jānātī''ti pucchi. ``ambho, mā evaṃ vada, satthu me ajānitabbaṃ  nāma natthi, atītādibhedaṃ sabbaṃ jānāti, soḷasahākārehi sattānaṃ  cittaṃ paricchindatī''ti. ``ahaṃ evaṃ na jānāmi, kasmā mayhaṃ  ettakaṃ kālaṃ na kathesi, tena hi tvaṃ gaccha, tava satthāraṃ svātanāya  nimantehi, bhojessāmi, pañcahi bhikkhusatehi saddhiṃ mama bhikkhaṃ  gaṇhituṃ vadehī''ti.</p>
              <p>[03] sirigutto satthāraṃ upasaṅkamitvā vanditvā evamāha -- ``bhante,  mama sahāyako garahadinno tumhe nimantāpeti, pañcahi kira  bhikkhusatehi ^a^P1.0441^ea^ saddhiṃ sve tassa bhikkhaṃ gaṇhatha,  purimadivase kho pana tassa kulūpakānaṃ mayā idaṃ nāma kataṃ, mayā  katassa paṭikaraṇampi na jānāmi, tumhākaṃ suddhacittena bhikkhaṃ  dātukāmatampi na jānāmi, āvajjetvā yuttaṃ ce, adhivāsetha. no  ce, mā adhivāsayitthā''ti. satthā ``kiṃ nu kho so amhākaṃ  kātu kāmo''ti āvajjetvā addasa ``dvinnaṃ gehānaṃ antare mahantaṃ  āvāṭaṃ khaṇāpetvā asītisakaṭamattāni khadiradārūni āharāpetvā  pūrāpetvā aggiṃ datvā amhe aṅgārāavāṭe pātetvā  niggaṇhitukāmo''ti. puna āvajjesi -- ``kiṃ nu kho tattha  gatapaccayā attho atthi, natthī''ti. tato idaṃ addasa -- ``ahaṃ  aṅgārāavāṭe pādaṃ pasāressāmi, taṃ paṭicchādetvā ^a^V1.0248^ea^ ṭhapitakilañjaṃ  antaradhāyissati, aṅgārakāsuṃ bhinditvā cakkamattaṃ mahāpadumaṃ  uṭṭhahissati, athāhaṃ padumakaṇṇikā akkamanto āsane nisīdissāmi,  pañcasatā bhikkhūpi tatheva gantvā nisīdissanti, mahājano  sannipatissati, ahaṃ tasmiṃ samāgame dvīhi gāthāhi anumodanaṃ  karissāmi, anumodanapariyosāne caturāsītiyā pāṇasahassānaṃ  dhammābhisamayo bhavissati, sirigutto ca garahadinno ca sotāpannā  bhavissanti, attano ca dhanarāsiṃ sāsane vikirissanti, imaṃ  kulaputtaṃ nissāya mayā gantuṃ vaṭṭatī''ti ^a^P1.0442^ea^ bhikkhaṃ  adhivāsesi.</p>
              <p>[03] sirigutto gantvā satthu adhivāsanaṃ garahadinnassa ārocetvā  ``lokajeṭṭhassa sakkāraṃ karohī''ti āha. garahadinno ``idānissa  ^a^M1.0279^ea^ kattabbayuttakaṃ jānissāmī''ti dvinnaṃ gehānaṃ antare mahantaṃ āvāṭaṃ  khaṇāpetvā asītisakaṭamattāni khadiradārūni āharāpetvā pūrāpetvā  aggiṃ datvā khadiraṅgārarāsīnaṃ yojāpetvā sabbarattiṃ dhamāpetvā  khadiraṅgārarāsiṃ kārāpetvā āvāṭamatthake rukkhapadarāni ṭhapāpetvā  kilañjena paṭicchādetvā gomayena limpāpetvā ekena passena  dubbaladaṇḍake attharitvā gamanamaggaṃ kāresi, ``evaṃ  akkantākkantakāle daṇḍakesu bhaggesu parivaṭṭetvā aṅgārakāsuyaṃ  patissantī''ti maññamāno gehapacchābhāge siriguttena ṭhapitaniyāmeneva  cāṭiyo ṭhapāpesi, āsanānipi tatheva paññāpesi. sirigutto pātova  tassa gehaṃ gantvā ``kato te, samma, sakkāro''ti āha. ``āma,  sammā''ti. ``kahaṃ pana so''ti? ``ehi, passāmā''ti sabbaṃ  siriguttena dassitanayeneva dassesi. sirigutto ``sādhu,  sammā''ti āha. mahājano sannipati. micchādiṭṭhikena hi  nimantite mahanto sannipāto ahosi. micchādiṭṭhikāpi  ``samaṇassa gotamassa vippakāraṃ ^a^P1.0443^ea^  passissāmā''ti sannipatanti, sammādiṭṭhikāpi ``ajja satthā  mahādhammadesanaṃ desessati, buddhavisayaṃ buddhalīlaṃ upadhāressāmā''ti  sannipatanti.</p>
              <p>[03] punadivase satthā pañcahi bhikkhusatehi saddhiṃ garahadinnassa  gehadvāraṃ agamāsi. so gehā nikkhamitvā pañcapatiṭṭhitena vanditvā  purato añjaliṃ paggayha ṭhito cintesi -- ``bhante, `tumhe kira  atītādibhedaṃ sabbaṃ jānātha, sattānaṃ soḷasahākārehi cittaṃ  paricchindathā'ti evaṃ tumhākaṃ upaṭṭhākena mayhaṃ kathitaṃ. sace  jānātha, mayhaṃ gehaṃ mā pavisittha. paviṭṭhānañhi vo neva yāgu  atthi, na bhattādīni, sabbe kho pana tumhe aṅgārakāsuyaṃ pātetvā  niggaṇhissāmī''ti. evaṃ cintetvā satthu pattaṃ gahetvā ``ito etha  bhagavā''ti vatvā, ``bhante, amhākaṃ gehaṃ āgatānaṃ vattaṃ ñatvā āgantuṃ  vaṭṭatī''ti āha. ``kiṃ kātuṃ vaṭṭati, āvuso''ti? ``ekekassa  pavisitvā purato gantvā nisinnakāle pacchā aññena ^a^V1.0249^ea^ āgantuṃ  vaṭṭatī''ti. evaṃ kirassa ahosi -- ``purato gacchantaṃ  aṅgārakāsuyaṃ patitaṃ disvā avasesā na āgacchissanti, ekekameva  pātetvā niggaṇhissāmī''ti. satthā ``sādhū''ti vatvā ekakova  pāyāsi. garahadinno aṅgārakāsuṃ patvā apasakkitvā ṭhito ^a^M1.0280^ea^ ``purato  yātha, bhante''ti āha. atha satthā aṅgārakāsumatthake pādaṃ pasāresi,  kilañjaṃ antaradhāyi, aṅgārakāsuṃ bhinditvā cakkamattāni padumāni  uṭṭhahiṃsu ^a^P1.0444^ea^. satthā padumakaṇṇikā akkamanto  gantvā paññatte buddhāsane nisīdi, bhikkhūpi tatheva gantvā nisīdiṃsu.  garahadinnassa kāyato ḍāho uṭṭhahi.</p>
              <p>[03] so vegena gantvā siriguttaṃ upasaṅkamitvā, ``sāmi, me tāṇaṃ  hohī''ti āha. ``kiṃ eta''nti? ``pañcannaṃ bhikkhusatānaṃ gehe  yāgu vā bhattādīni vā natthi, kiṃ nu kho karomī''ti? ``kiṃ  pana tayā kata''nti āha. ahaṃ dvinnaṃ gehānaṃ antare mahantaṃ āvāṭaṃ  aṅgārassa pūraṃ kāresiṃ -- ``tattha pātetvā niggaṇhissāmī''ti.  ``atha naṃ bhinditvā mahāpadumāni uṭṭhahiṃsu. sabbe padumakaṇṇikā  akkamitvā gantvā paññattāsanesu nisinnā, idāni kiṃ karomi,  sāmī''ti? nanu tvaṃ idāneva mayhaṃ ```ettikā cāṭiyo, ettikā  yāgu, ettakāni sattādīnī'ti dassesī''ti. ``musā taṃ, sāmi,  tucchāva cāṭiyo''ti. hotu, ``gaccha, tāsu cāṭīsu yāguādīni  olokehī''ti. taṃ khaṇaññeva tena yāsu cāṭīsu ``yāgū''ti vuttaṃ,  tā yāguyā pūrayiṃsu, yāsu ``bhattādīnī''ti vuttaṃ, tā bhattādīnaṃ  paripuṇṇāva ^a^P1.0445^ea^ ahesuṃ. taṃ sampattiṃ disvāva  garahadinnassa sarīraṃ pītipāmojjena paripūritaṃ, cittaṃ pasannaṃ. so  sakkaccaṃ buddhappamukhaṃ bhikkhusaṅghaṃ parivisitvā katabhattakiccassa  satthuno anumodanaṃ kāretukāmo pattaṃ gaṇhi. satthā anumodanaṃ  karonto ``ime sattā paññācakkhuno abhāveneva mama sāvakānaṃ  buddhasāsanassa guṇaṃ na jānanti. paññācakkhuvirahitā hi andhā  nāma, paññavanto sacakkhukā nāmā''ti vatvā imā gāthā abhāsi -- </p>
              <p>[03] 58^b^.^eb^ </p>
              <p>[21] ``yathā saṅkāradhānasmiṃ, ujjhitasmiṃ mahāpathe. </p>
              <p>[22] padumaṃ tattha jāyetha, sucigandhaṃ manoramaṃ.. </p>
              <p>[03] 59^b^.^eb^ </p>
              <p>[21] ``evaṃ saṅkārabhūtesu, andhabhūte puthujjane. </p>
              <p>[22] atirocati paññāya, sammāsambuddhasāvako''ti..</p>
              <p>[03] tattha ^b^saṅkāradhānasmi^eb^nti saṅkāraṭhānasmiṃ,  kacavararāsimhīti attho. ^b^ujjhitasmiṃ mahāpathe^eb^ti mahāmagge  ^a^V1.0250^ea^ chaḍḍitasmiṃ. ^b^sucigandha^eb^nti surabhigandhaṃ. mano ettha ramatīti  ^b^manoramaṃ. saṅkārabhūtesū^eb^ti saṅkāramiva bhūtesu.  ^b^puthujjane^eb^ti ^a^M1.0281^ea^ puthūnaṃ kilesānaṃ jananato evaṃladdhanāme ^a^P1.0446^ea^  lokiyamahājane. idaṃ vuttaṃ hoti -- yathā nāma mahāpathe  chaḍḍite saṅkārarāsimhi asucijegucchiyapaṭikūlepi sucigandhaṃ padumaṃ  jāyetha, taṃ rājarājamahāmattādīnaṃ manoramaṃ piyaṃ manāpaṃ uparimatthake  patiṭṭhānārahameva bhaveyya, evameva saṅkārabhūtesupi puthujjanesu jāto  nippaññassa mahājanassa acakkhukassa antare nibbattopi attano  paññābalena kāmesu ādīnavaṃ, nekkhamme ca ānisaṃsaṃ disvā  nikkhamitvā pabbajito pabbajjāmattenapi, kato uttariṃ  sīlasamādhipaññāvimuttivimuttiñāṇadassanāni ārādhetvāpi  atirocati. sammāsambuddhasāvako hi khīṇāsavo bhikkhu andhabhūte  puthujjane atikkamitvā rocati virocati sobhatīti.</p>
              <p>[03] desanāvasāne caturāsītiyā pāṇasahassānaṃ dhammābhisamayo  ahosi. garahadinno ca sirigutto ca sotāpattiphalaṃ pāpuṇiṃsu. te  sabbaṃ attano dhanaṃ buddhasāsane vippakiriṃsu. satthā uṭṭhāyāsanā  vihāramagamāsi. bhikkhū sāyanhasamaye dhammasabhāyaṃ kathaṃ samuṭṭhāpesuṃ  -- ``aho acchariyā buddhaguṇā nāma, tathārūpaṃ nāma  khadiraṅgārarāsiṃ bhinditvā padumāni uṭṭhahiṃsū''ti. satthā ^a^P1.0447^ea^  āgantvā ``kāya nuttha, bhikkhave, etarahi kathāya  sannisinnā''ti pucchitvā, ``imāya nāmā''ti vutte --  ``anacchariyaṃ, bhikkhave, yaṃ mama etarahi buddhabhūtassa aṅgārarāsimhā  padumāni uṭṭhitāni, aparipakke ñāṇe vattamānassa bodhisattabhūtassapi  me uṭṭhahiṃsū''ti vatvā, ``kadā, bhante, ācikkhatha no''ti yācito  atītaṃ āharitvā -- </p>
              <p>[21] ``kāmaṃ patāmi nirayaṃ, uddhaṃpādo avaṃsiro. </p>
              <p>[22] nānariyaṃ karissāmi, handa piṇḍaṃ paṭiggahā''ti..  (jā0 1.1.40) -- </p>
              <p>[25] idaṃ ^b^khadiraṅgārajātakaṃ^eb^ vitthāretvā kathesīti. </p>
              <p>[06] garahadinnavatthu dvādasamaṃ. </p>
              <p>[06] pupphavaggavaṇṇanā niṭṭhitā. </p>
              <p>[06] catuttho vaggo. </p>
            </h4>
          </h3>
        </h2>
        <h2>
          <h2n> 5. bālavaggo </h2n>
          <h3>
            <h3n> 1. aññatarapurisavatthu</h3n>
            <h4>
              <h4n> </h4n>
              <p>[03] ^b^dīghā^eb^ ^a^V1.0251^ea^ ^a^M1.0282^ea^ ^a^P2.0001^ea^ ^b^jāgarato rattī^eb^ti   imaṃ dhammadesanaṃ satthā jetavane viharanto pasenadikosalañceva aññatarañca  purisaṃ ārabbha kathesi.</p>
              <p>[03] rājā kira pasenadi kosalo ekasmiṃ chaṇadivase  alaṅkatapaṭiyattaṃ sabbasetaṃ ekaṃ puṇḍarīkaṃ nāma hatthiṃ abhiruyha  mahantena rājānubhāvena nagaraṃ padakkhiṇaṃ karoti. ussāraṇāya  vattamānāya leḍḍudaṇḍādīhi pothiyamāno mahājano palāyanto gīvaṃ  parivaṭṭetvāpi oloketiyeva. rājūnaṃ kira sudinnadānassetaṃ phalaṃ.  aññatarassāpi duggatapurisassa bhariyā sattabhūmikassa pāsādassa  uparitale ṭhitā ekaṃ vātapānakavāṭaṃ vivaritvā rājānaṃ oloketvāva  apagacchi. rañño puṇṇacando valāhakantaraṃ paviṭṭho viya upaṭṭhāsi.  so tassā paṭibaddhacitto hatthikkhandhato patanākārappatto viya hutvā  khippaṃ ^a^P2.0002^ea^ nagaraṃ padakkhiṇaṃ katvā antepuraṃ pavisitvā  ekaṃ vissāsakaṃ amaccaṃ āha -- ``asukaṭṭhāne te mayā  olokitapāsādo diṭṭho''ti? ``āma, devā''ti. ``tatthekaṃ  itthiṃ addasā''ti? ``addasaṃ, devā''ti. ``gaccha, tassā  sasāmikāsāmikabhāvaṃ jānāhī''ti. so gantvā tassā  sasāmikabhāvaṃ ñatvā āgantvā rañño ``sasāmikā''ti ārocesi.  atha raññā ``tena hi tassā sāmikaṃ pakkosāhī''ti vutte so  gantvā, ``ehi, bho, rājā taṃ pakkosatī''ti āha. so ``bhariyaṃ  me nissāya bhayena uppannena bhavitabba''nti cintetvā rañño āṇaṃ  paṭibāhituṃ asakkonto gantvā rājānaṃ vanditvā aṭṭhāsi. atha naṃ  rājā ``maṃ ito paṭṭhāya upaṭṭhāhī''ti āha. ``alaṃ, deva, ahaṃ  attano kammaṃ katvā tumhākaṃ suṅkaṃ dadāmi, ghareyeva me jīvikā  hotū''ti. ``tava suṅkena mayhaṃ attho natthi, ajjato paṭṭhāya maṃ  upaṭṭhāhī''ti tassa phalakañca āvudhañca dāpesi. evaṃ kirassa  ahosi -- ``kañcidevassa dosaṃ āropetvā ghātetvā bhariyaṃ  gaṇhissāmī''ti. atha naṃ so maraṇabhayabhīto appamatto hutvā  upaṭṭhāsi.</p>
              <p>[03] rājā ^a^V1.0252^ea^ ^a^M1.0283^ea^ tassa dosaṃ apassanto kāmapariḷāhe vaḍḍhante ``ekamassa  ^a^P2.0003^ea^ dosaṃ āropetvā rājāṇaṃ karissāmī''ti pakkosāpetvā  evamāha -- ``ambho ito yojanamatthake nadiyā asukaṭṭhānaṃ nāma  gantvā sāyaṃ mama nhānavelāya kumuduppalāni ceva aruṇavatīmattikañca  āhara. sace tasmiṃ khaṇe nāgacchasi, āṇaṃ te karissāmī''ti.  sevako kira catūhipi dāsehi patikiṭṭhataro. dhanakkītādayo hi  dāsā ``sīsaṃ me rujjati, piṭṭhi me rujjatī''ti vatvā acchituṃ  labhantiyeva. sevakassetaṃ natthi, āṇattakammaṃ kātumeva vaṭṭati.  tasmā so ``avassaṃ mayā gantabbaṃ, kumuduppalehi saddhiṃ  aruṇavatīmattikā nāma nāgabhavane uppajjati, ahaṃ kuhiṃ  labhissāmī''ti cintento maraṇabhayabhīto vegena gehaṃ gantvā, ``bhadde,  niṭṭhitaṃ me bhatta''nti āha. ``uddhanamatthake, sāmī''ti. so yāva  bhattaṃ otarati, tāva sandhāretuṃ asakkonto uḷuṅkena kañjikaṃ harāpetvā  yathāladdhena byañjanena saddhiṃ allameva bhattaṃ pacchiyaṃ opīḷetvā ādāya  yojanikaṃ maggaṃ pakkhando, tassa gacchantasseva bhattaṃ pakkaṃ ahosi.  so anucchiṭṭhaṃ katvāva thokaṃ bhattaṃ apanetvā bhuñjanto ekaṃ addhikaṃ  disvā mayā apanetvā ṭhapitaṃ thokaṃ anucchiṭṭhaṃ bhattameva atthi gahetvā  bhuñja sāmīti. so gaṇhitvā bhuñji. itaropi bhuñjitvā ekaṃ  bhattamuṭṭhiṃ ^a^P2.0004^ea^ udake khipitvā mukhaṃ vikkhāletvā  mahantena saddena ``imasmiṃ nadīpadese adhivatthā nāgā supaṇṇā devatā  ca vacanaṃ me suṇantu, rājā mayhaṃ āṇaṃ kātukāmo `kumuduppalehi  saddhiṃ aruṇavatīmattikaṃ āharā'ti maṃ āṇāpesi, addhikamanussassa ca  me bhattaṃ dinnaṃ, taṃ sahassānisaṃsaṃ, udake macchānaṃ dinnaṃ, taṃ  satānisaṃsaṃ. ettakaṃ puññaphalaṃ tumhākaṃ pattiṃ katvā dammi, mayhaṃ  kumuduppalehi saddhiṃ aruṇavatīmattikaṃ āharathā''ti tikkhattuṃ  anussāvesi. tattha adhivattho nāgarājā taṃ saddaṃ sutvā  mahallakavesena tassa santikaṃ gantvā ``kiṃ vadesī''ti āha. so  punapi tatheva vatvā ``mayhaṃ taṃ pattiṃ dehī''ti vutte, ``demī''ti  āha. punapi ``dehī''ti vutte, ``demi, sāmī''ti āha. evaṃ  so dve tayo vāre pattiṃ āharāpetvā kumuduppalehi saddhiṃ  aruṇavatīmattikaṃ adāsi.</p>
              <p>[03] rājā ^a^M1.0284^ea^ pana cintesi -- ``manussā nāma bahumāyā, sace so  kenaci upāyena labheyya, kiccaṃ me na nipphajjeyyā''ti. so  kālasseva dvāraṃ pidahāpetvā muddikaṃ attano santikaṃ āharāpesi.  itaropi puriso rañño nhānavelāyamevāgantvā dvāraṃ alabhanto dvārapālaṃ  pakkosetvā ``dvāraṃ vivarā''ti āha. ``na sakkā vivarituṃ, rājā  kālasseva muddikaṃ datvā rājagehaṃ āharāpesī''ti. so ``rājadūto  ahaṃ, dvāraṃ vivarā''ti vatvāpi ``dvāraṃ alabhanto natthi me idāni  jīvitaṃ. kiṃ nu kho karissāmī''ti cintetvā dvārassa  upariummāre ^a^P2.0005^ea^ mattikāpiṇḍaṃ ^a^V1.0253^ea^ khipitvā tassūpari  pupphāni laggetvā mahāsaddaṃ karonto, ``ambho, nagaravāsino rañño  mayā āṇattiyā gatabhāvaṃ jānātha, rājā maṃ akāraṇena  vināsetukāmo''ti tikkhattuṃ viravitvā ``kattha nu kho  gacchissāmī''ti cintetvā ``bhikkhū nāma muduhadayā, vihāraṃ gantvā  nipajjissāmī''ti sanniṭṭhānamakāsi. ime hi nāma sattā  sukhitakāle bhikkhūnaṃ atthibhāvampi ajānitvā dukkhābhibhūtakāle  vihāraṃ gantukāmā honti, tasmā sopi ``me aññaṃ tāṇaṃ natthī''ti  vihāraṃ gantvā ekasmiṃ phāsukaṭṭhāne nipajji. atha raññopi taṃ rattiṃ  niddaṃ alabhantassa taṃ itthiṃ anussarantassa kāmapariḷāho uppajji.  so cintesi -- ``vibhātakkhaṇeyeva taṃ purisaṃ ghātāpetvā taṃ itthiṃ  ānessāmī''ti.</p>
              <p>[03] tasmiṃ khaṇeyeva saṭṭhiyojanikāya lohakumbhiyā nibbattā cattāro  purisā pakkuthitāya ukkhaliyā taṇḍulā viya samparivattakaṃ paccamānā  tiṃsāya vassasahassehi heṭṭhimatalaṃ patvā aparehi tiṃsāya  vassasahassehi puna mukhavaṭṭiyaṃ pāpuṇiṃsu. te sīsaṃ ukkhipitvā  aññamaññaṃ oloketvā ekekaṃ gāthaṃ vattukāmā vattuṃ asakkontā ekekaṃ  akkharaṃ vatvā parivattitvā lohakumbhimeva paviṭṭhā. rājā niddaṃ  alabhanto majjhimayāmasamanantare taṃ saddaṃ sutvā ^a^P2.0006^ea^  bhīto utrastamānaso ``kiṃ nu kho mayhaṃ jīvitantarāyo bhavissati,  udāhu me aggamahesiyā, udāhu me rajjaṃ vinassissatī''ti cintento  sakalarattiṃ akkhīni nimīletuṃ nāsakkhi. so aruṇuggamanavelāya  eva purohitaṃ pakkosāpetvā, ``ācariya, mayā majjhimayāmasamanantare  mahantā bheravasaddā sutā, `rajjassa vā aggamahesiyā vā mayhaṃ vā  kassa antarāyo ^a^M1.0285^ea^ bhavissatī'ti na jānāmi, tena me tvaṃ  pakkosāpito''ti āha. mahārāja, kiṃ te saddā sutāti?  ``ācariya, ^b^du^eb^-iti ^b^sa^eb^-iti ^b^na^eb^-iti  ^b^so^eb^-itīti ime sadde assosiṃ, imesaṃ nipphattiṃ upadhārehī''ti.  brāhmaṇassa mahāandhakāraṃ paviṭṭhassa viya na kiñci paññāyati,  ``na jānāmī''ti vutte ``pana lābhasakkāro me parihāyissatī''ti  bhāyitvā ``bhāriyaṃ, mahārājā''ti āha. ``kiṃ, ācariyā''ti?  ``jīvitantarāyo te paññāyatī''ti. so dviguṇaṃ bhīto,  ``ācariya, atthi kiñci pana paṭighātakāraṇa''nti āha.  ``atthi, mahārāja, mā bhāyi, ahaṃ tayo vede jānāmī''ti.  ``kiṃ pana laddhuṃ vaṭṭatī''ti? ``sabbasatayaññaṃ yajitvā jīvitaṃ  labhissasi, devā''ti. ``kiṃ laddhuṃ vaṭṭatī''ti? hatthisataṃ  assasataṃ usabhasataṃ dhenusataṃ ajasataṃ urabbhasataṃ kukkuṭasataṃ sūkarasataṃ  dārakasataṃ dārikāsatanti evaṃ ekekaṃ pāṇajātiṃ sataṃ sataṃ katvā  ^a^P2.0007^ea^ gaṇhāpento ``sace migajātimeva gaṇhāpessāmi,  `attano khādanīyameva gaṇhāpetī'ti vakkhantī''ti  hatthiassamanussepi gaṇhāpeti. rājā ``mama jīvitameva mayhaṃ  lābho''ti cintetvā ``sabbapāṇe ^a^V1.0254^ea^ sīghaṃ gaṇhathā''ti āha.  āṇattamanussā adhikataraṃ gaṇhiṃsu. vuttampi cetaṃ kosalasaṃyutte -- </p>
              <p>[02] ``tena kho pana samayena rañño pasenadissa kosalassa  mahāyañño paccupaṭṭhito hoti, pañca ca usabhasatāni pañca ca  vacchatarasatāni pañca ca vacchatarisatāni pañca ca ajasatāni pañca  ca urabbhasatāni thūṇūpanītāni honti yaññatthāya. yepissa te  honti dāsāti vā pessāti vā kammakarāti vā, tepi daṇḍatajjitā  bhayatajjitā assumukhā rudamānā parikammāni karontī''ti (saṃ0  ni0  1.120).</p>
              <p>[03] mahājano attano attano puttadhītuñātīnaṃ atthāya paridevamāno  mahāsaddamakāsi, mahāpathavīundriyanasaddo viya ahosi. atha  mallikā devī taṃ saddaṃ sutvā rañño santikaṃ gantvā ``kiṃ nu kho  te, mahārāja, indriyāni apākatikāni, kilantarūpāni viya  paññāyantī''ti pucchi. ``kiṃ tuyhaṃ ^a^P2.0008^ea^, mallike, tvaṃ  mama kaṇṇamūlena āsivisampi gacchantaṃ na jānāsī''ti? ``kiṃ  panetaṃ, devā''ti? ``rattibhāge me evarūpo nāma saddo suto ^a^M1.0286^ea^, svāhaṃ  purohitaṃ pucchitvā jīvitantarāyo te paññāyati, sabbasatayaññaṃ  yajitvā jīvitaṃ labhissasī''ti sutvā ``mama jīvitameva mayhaṃ  lābho''ti ime pāṇe gaṇhāpesinti. mallikā devī,  ``andhabālosi, mahārāja, kiñcāpi mahābhakkhosi,  anekasūpabyañjanavikatikaṃ doṇapākaṃ bhojanaṃ bhuñjasi, dvīsu raṭṭhesu rajjaṃ  kāresi, paññā pana te mandā''ti āha. ``kasmā evaṃ vadesi,  devī''ti? ``kahaṃ tayā aññassa maraṇena aññassa jīvitalābho  diṭṭhapubbo, andhabālassa brāhmaṇassa kathaṃ gahetvā kasmā mahājanassa  upari dukkhaṃ khipasi, dhuravihāre sadevakassa lokassa aggapuggalo  atītādīsu appaṭihatañāṇo satthā vasati, taṃ pucchitvā tassovādaṃ  karohī''ti vutte rājā sallahukehi yānehi mallikāya saddhiṃ vihāraṃ  gantvā maraṇabhayatajjito kiñci vattuṃ asakkonto satthāraṃ vanditvā  ekamantaṃ nisīdi.</p>
              <p>[03] atha naṃ satthā ``handa kuto nu tvaṃ, mahārāja, āgacchasi  divā divassā''ti paṭhamataraṃ ālapi. so tuṇhīyeva nisīdi.  tato mallikā bhagavato ārocesi -- ``bhante, raññā kira  majjhimayāmasamanantare saddo suto. atha naṃ purohitassa ārocesi.  purohito `jīvitantarāyo te bhavissati, tassa paṭighātatthāya  sabbasate ^a^P2.0009^ea^ pāṇe gahetvā tesaṃ galalohitena yaññe  yajite jīvitaṃ labhissasī'ti āha. rājā pāṇe gaṇhāpesi, tenāyaṃ  mayā ^a^V1.0255^ea^ idhānīto''ti. ``evaṃ kira, mahārājā''ti? ``evaṃ,  bhante''ti. ``kinti te saddo suto''ti? so attanā  sutaniyāmeneva ācikkhi. tathāgatassa taṃ sutvāva ekobhāso  ahosi. atha naṃ sattā āha -- ``mā bhāyi, mahārāja, tava  antarāyo natthi, pāpakammino satthā attano dukkhaṃ āvīkarontā  evamāhaṃsū''ti. ``kiṃ pana, bhante, tehi kata''nti? atha kho  bhagavā tesaṃ kammaṃ ācikkhituṃ ``tena hi, mahārāja, suṇāhī''ti  vatvā atītaṃ āhari --</p>
              <p>[03] atīte vīsativassasahassāyukesu manussesu kassapo bhagavā loke  uppajjitvā vīsatiyā khīṇāsavasahassehi saddhiṃ cārikaṃ caramāno  bārāṇasimagamāsi. bārāṇasivāsino dvepi tayopi bahutarāpi  ^a^M1.0287^ea^ ekato hutvā āgantukadānaṃ pavattayiṃsu. tadā bārāṇasiyaṃ  cattālīsakoṭivibhavā cattāro seṭṭhiputtā sahāyakā ahesuṃ. te  mantayiṃsu -- ``amhākaṃ gehe bahudhanaṃ, tena kiṃ karomā''ti?  ``evarūpe buddhe cārikaṃ caramāne dānaṃ dassāma, sīlaṃ rakkhissāma,  pūjaṃ karissāmā''ti ekopi avatvā tesu eko tāva evamāha --  ``tikhiṇasuraṃ pivantā madhuramaṃsaṃ khādantā vicarissāma, idaṃ  amhākaṃ jīvitaphala''nti. aparopi evamāha -- ``devasikaṃ  tivassikagandhasālibhattaṃ ^a^P2.0010^ea^ nānaggarasehi bhuñjantā  vicarissāmā''ti. aparopi evamāha -- ``nānappakāraṃ  pūvakhajjakavikatiṃ pacāpetvā khādantā vicarissāmā''ti. aparopi  evamāha -- ``sammā mayaṃ aññaṃ kiñci na karissāma, `dhanaṃ  dassāmā'ti vutte anicchamānā itthī nāma natthi, tasmā dhanena  palobhetvā pāradārikakammaṃ karissāmā''ti. ``sādhu, sādhū''ti  sabbeva tassa kathāya aṭṭhaṃsu.</p>
              <p>[03] te tato paṭṭhāya abhirūpānaṃ itthīnaṃ dhanaṃ pesetvā  vīsativassasahassāni pāradārikakammaṃ katvā kālaṃ katvā  avīciniraye nibbattā. te ekaṃ buddhantaraṃ niraye paccitvā tattha  kālaṃ katvā pakkāvasesena saṭṭhiyojanikāya lohakumbhiyā nibbattitvā  tiṃsāya vassasahassehi heṭṭhimatalaṃ patvā punapi tiṃsāya vassasahassehi  lohakumbhimukhaṃ patvā ekekaṃ gāthaṃ vattukāmā hutvā vattuṃ asakkontā  ekekaṃ akkharaṃ vatvā puna parivattitvā, lohakumbhimeva paviṭṭhā.  ``vadehi, mahārāja, paṭhamaṃ te kiṃ saddo nāma suto''ti?  ``du-iti, bhante''ti. satthā tena aparipuṇṇaṃ katvā vuttaṃ gāthaṃ  paripuṇṇaṃ katvā dassento evamāha -- </p>
              <p>[21] ``dujjīvitamajīvimha ^a^V1.0256^ea^, ye sante na dadamhase. </p>
              <p>[22] vijjamānesu bhogesu, dīpaṃ nākamha attano''ti..  (jā0 1.4.53; pe0 va0 804).</p>
              <p>[03] atha ^a^P2.0011^ea^ rañño imissā gāthāya atthaṃ pakāsetvā,  ``kiṃ te, mahārāja, dutiyasaddo tatiyasaddo catutthasaddo suto''ti  pucchitvā ``evaṃ nāmā''ti vutte avasesaṃ paripūrento -- </p>
              <p>[21] ``saṭṭhivassasahassāni, paripuṇṇāni sabbaso. </p>
              <p>[22] niraye paccamānānaṃ, kadā anto bhavissati.. </p>
              <p>[21] ``natthi ^a^M1.0288^ea^ anto kuto anto, na anto paṭidissati. </p>
              <p>[22] tadā hi pakataṃ pāpaṃ, mama tuyhañca mārisā.. </p>
              <p>[21] ``sohaṃ nūna ito gantvā, yoniṃ laddhāna mānusiṃ. </p>
              <p>[22] vadaññū sīlasampanno, kāhāmi kusalaṃ bahu''nti..  (jā0 1.4.54-56; pe0 va0 802, 803, 805) -- </p>
              <p>[25] paṭipāṭiyā imā gāthā vatvā tāsaṃ atthaṃ pakāsetvā  ``iti kho, mahārāja, te cattāro janā ekekaṃ gāthaṃ vattukāmāpi  vattuṃ asakkontā ekakameva akkharaṃ vatvā puna lohakumbhimeva  paviṭṭhā''ti āha.</p>
              <p>[03] raññā kira pasenadikosalena tassa saddassa sutakālato paṭṭhāya  te heṭṭhā bhassanti eva, ajjāpi ekaṃ vassasahassaṃ nātikkamanti.  rañño taṃ desanaṃ sutvā mahāsaṃvego uppajji. so ``bhāriyaṃ vatidaṃ  pāradārikakammaṃ nāma, ekaṃ kira buddhantaraṃ niraye paccitvā tato cutā  saṭṭhiyojanikāya lohakumbhiyā nibbattitvā tattha saṭṭhivassasahassāni  paccitvā evampi nesaṃ dukkhā muccanakālo na paññāyati, ahampi  paradāre sinehaṃ katvā sabbarattiṃ ^a^P2.0012^ea^ niddaṃ na labhiṃ,  idāni ito paṭṭhāya paradāre mānasaṃ na bandhissāmī''ti cintetvā  tathāgataṃ āha -- ``bhante, ajja me rattiyā dīghabhāvo ñāto''ti.  sopi puriso tattheva nisinno taṃ kathaṃ sutvā ``laddho me  balavappaccayo''ti satthāraṃ āha -- ``bhante, raññā tāva ajja rattiyā  dīghabhāvo ñāto, ahaṃ pana hiyyo sayameva yojanassa dīghabhāvaṃ  aññāsi''nti. satthā dvinnampi ^a^V1.0257^ea^ kathaṃ saṃsanditvā ``ekaccassa ratti  dīghā hoti, ekaccassa yojanaṃ dīghaṃ hoti, bālassa pana saṃsāro  dīgho hotī''ti vatvā dhammaṃ desento imaṃ gāthamāha -- </p>
              <p>[03] 60^b^.^eb^ </p>
              <p>[21] ``dīghā jāgarato ratti, dīghaṃ santassa yojanaṃ. </p>
              <p>[22] dīgho bālāna saṃsāro, saddhammaṃ avijānata''nti..</p>
              <p>[03] tattha ^b^dīghā^eb^ti ratti nāmesā tiyāmamattāva, jāgarantassa  pana dīghā hoti, dviguṇatiguṇā viya hutvā khāyati. tassā  dīghabhāvaṃ attānaṃ maṅkuṇasaṅghassa bhattaṃ katvā yāva sūriyuggamanā  samparivattakaṃ semāno ^a^M1.0289^ea^ mahākusītopi, subhojanaṃ bhuñjitvā sirisayane  sayamāno kāmabhogīpi na jānāti, sabbarattiṃ pana padhānaṃ padahanto  yogāvacaro ca, dhammakathaṃ kathento ^a^P2.0013^ea^ dhammakathiko ca,  āsanasamīpe ṭhatvā dhammaṃ suṇanto ca, sīsarogādiphuṭṭho vā  hatthapādacchedanādiṃ patto vā vedanābhibhūto ca, rattiṃ maggapaṭipanno  addhiko ca jānāti. ^b^yojana^eb^nti yojanampi catugāvutamattameva,  ^b^santassa^eb^ pana kilantassa ^b^dīghaṃ^eb^ hoti, dviguṇatiguṇaṃ viya  khāyati. sakaladivasañhi maggaṃ gantvā kilanto paṭipathaṃ āgacchantaṃ  disvā ``purato gāmo kīvadūro''ti pucchitvā ``yojana''nti vutte  thokaṃ gantvā aparampi pucchitvā tenāpi ``yojana''nti vutte puna  thokaṃ gantvā aparampi pucchati. sopi ``yojana''nti vadati.  so pucchitapucchitā yojananteva vadanti, dīghaṃ vatidaṃ yojanaṃ,  ekayojanaṃ dve tīṇi yojanāni viya maññeti. ^b^bālāna^eb^nti  idhalokaparalokatthaṃ pana ajānantānaṃ bālānaṃ saṃsāravaṭṭassa pariyantaṃ  kātuṃ asakkontānaṃ yaṃ sattatiṃsabodhipakkhiyabhedaṃ saddhammaṃ ñatvā  saṃsārassa antaṃ karonti, taṃ ^b^saddhammaṃ avijānataṃ saṃsāro dīgho^eb^  nāma hoti. so hi attano dhammatāya eva dīgho nāma. vuttampi  cetaṃ -- ``anamataggoyaṃ, bhikkhave, saṃsāro, pubbā koṭi na  paññāyatī''ti (saṃ0 ni0  2.124). bālānaṃ pana pariyantaṃ  kātuṃ asakkontānaṃ atidīghoyevāti.</p>
              <p>[03] desanāvasāne ^a^P2.0014^ea^ so puriso sotāpattiphalaṃ patto,  aññepi bahū sotāpattiphalādīni pattā. mahājanassa sātthikā  dhammadesanā jātāti.</p>
              <p>[03] rājā satthāraṃ vanditvā gacchantoyeva te satte bandhanā mocesi.  tattha itthipurisā bandhanā muttā sīsaṃ nhatvā sakāni gehāni  gacchantā ``ciraṃ jīvatu no, ayyā, mallikā devī, taṃ nissāya  jīvitaṃ labhimhā''ti mallikāya guṇakathaṃ kathayiṃsu. sāyanhasamaye  bhikkhū dhammasabhāyaṃ kathaṃ samuṭṭhāpesuṃ -- ``aho paṇḍitā vatāyaṃ,  mallikā, attano paññaṃ nissāya ettakassa ^a^V1.0258^ea^ janassa jīvitadānaṃ  adāsī''ti. satthā gandhakuṭiyaṃ nisinnova tesaṃ bhikkhūnaṃ kathaṃ  sutvā gandhakuṭito nikkhamitvā dhammasabhaṃ pavisitvā paññatte āsane  nisīditvā ``kāya nuttha, bhikkhave, etarahi kathāya ^a^M1.0290^ea^ sannisinnā''ti  pucchitvā ``imāya nāmā''ti vutte, ``na, bhikkhave, mallikā,  idāneva attano paññaṃ nissāya mahājanassa jīvitadānaṃ deti, pubbepi  adāsiyevā''ti vatvā tamatthaṃ pakāsanto atītaṃ āhari --</p>
              <p>[03] atīte bārāṇasiyaṃ rañño putto ekaṃ nigrodharukkhaṃ upasaṅkamitvā  tattha nibbattāya devatāya āyāci -- ``sāmi devarāja, imasmiṃ  jambudīpe ekasatarājāno ekasatāggamahesiyo, sacāhaṃ pitu accayena  rajjaṃ labhissāmī, etesaṃ galalohitena baliṃ karissāmī''ti. so  pitari kālakate rajjaṃ patvā ``devatāya me ānubhāvena rajjaṃ pattaṃ,  balimassā karissāmī''ti mahatiyā senāya nikkhamitvā ekaṃ  rājānaṃ attano vase vattetvā tena saddhiṃ aparampi ^a^P2.0015^ea^  aparampīti sabbe rājāno attano vase katvā saddhiṃ aggamahesīhi  ādāya gacchanto uggasenassa nāma sabbakaniṭṭhassa rañño dhammadinnā  nāma aggamahesī garugabbhā, taṃ ohāya āgantvā ``ettakajanaṃ  visapānakaṃ pāyetvā māressāmī''ti rukkhamūlaṃ sodhāpesi. devatā  cintesi -- ``ayaṃ rājā ettake rājāno gaṇhanto `maṃ nissāya  gahitā ime'ti cintetvā tesaṃ galalohitena mayhaṃ baliṃ kātukāmo,  sace panāyaṃ ete ghātessati, jambudīpe rājavaṃso upacchijjissati,  rukkhamūlepi, me asuci bhavissati, sakkhissāmi nu kho etaṃ  nivāretu''nti. sā upadhārentī ``nāhaṃ sakkhissāmī''ti ñatvā  aññampi devataṃ upasaṅkamitvā etamatthaṃ ārocetvā ``tvaṃ  sakkhissasī''ti āha. tāyapi paṭikkhittā aññampi aññampīti  evaṃ sakalacakkavāḷadevatāyo upasaṅkamitvā tāhipi paṭikkhittā catunnaṃ  mahārājūnaṃ santikaṃ gantvā ``mayaṃ na sakkoma, amhākaṃ pana rājā  amhehi puññena ca paññāya ca visiṭṭho, taṃ pucchā''ti tehipi  paṭikkhittakāle sakkaṃ upasaṅkamitvā tamatthaṃ ārocetvā, ``deva,  tumhesu appossukkataṃ āpannesu khattiyavaṃso upacchijjissati, tassa  paṭisaraṇaṃ hothā''ti ^a^P2.0016^ea^ āha. sakko ``ahampi naṃ  paṭibāhituṃ na sakkhissāmi, upāyaṃ pana te vakkhāmī''ti vatvā  upāyaṃ ācikkhi -- ``gaccha, tvaṃ rañño passantasseva rattavatthaṃ  nivāsetvā attano rukkhato nikkhamitvā gamanākāraṃ dassehi. atha  taṃ rājā `devatā gacchati, nivattāpessāmi na'nti nānappakārena  yācissati. atha naṃ vadeyyāsi `tvaṃ ekasatarājāno ^a^M1.0291^ea^ saddhiṃ  aggamahesīhi ānetvā tesaṃ galalohitena baliṃ karissāmī'ti mayhaṃ  āyācitvā uggasenassa rañño deviṃ ohāya āgato, nāhaṃ tādisassa  musāvādassa baliṃ sampaṭicchāmī''ti, ``evaṃ kira vutte rājā taṃ  āṇāpessati, sā rañño dhammaṃ desetvā ettakassa ^a^V1.0259^ea^ janassa jīvitadānaṃ  dassatī''ti. iminā kāraṇena sakko devatāya imaṃ upāyaṃ ācikkhi.  devatā tathā akāsi.</p>
              <p>[03] rājāpi taṃ āṇāpesi. sā āgantvā tesaṃ rājūnaṃ pariyante  nisinnampi attano rājānameva vandi. rājā ``mayi  sabbarājajeṭṭhake ṭhite sabbakaniṭṭhaṃ attano sāmikaṃ vandatī''ti tassā  kujjhi. atha naṃ sā āha -- ``kiṃ mayhaṃ tayi paṭibaddhaṃ, ayaṃ pana  me sāmiko issariyassa dāyako, imaṃ avanditvā kasmā taṃ  vandissāmī''ti? rukkhadevatā passantasseva mahājanassa ``evaṃ,  bhadde, evaṃ, bhadde''ti vatvā taṃ pupphamuṭṭhinā pūjesi ^a^P2.0017^ea^.  puna rājā āha -- ``sace maṃ na vandasi, mayhaṃ rajjasiridāyikaṃ  evaṃ mahānubhāvaṃ devataṃ kasmā na vandasī''ti? ``mahārāja, tayā  attano puññe ṭhatvā rājāno gahitā, na devatāya gahetvā dinnā''ti.  punapi taṃ devatā ``evaṃ, bhadde, evaṃ, bhadde''ti vatvā tatheva pūjesi.  puna sā rājānaṃ āha -- ``tvaṃ `devatāya me ettakā rājāno gahetvā  dinnā'ti vadesi, idāni te devatāya upari vāmapasse rukkho  agginā daḍḍho, sā taṃ aggiṃ nibbāpetuṃ kasmā nāsakkhi, yadi evaṃ  mahānubhāvā''ti. punapi taṃ devatā ``evaṃ, bhadde, evaṃ, bhadde''ti  vatvā tatheva pūjesi.</p>
              <p>[03] sā kathayamānā ṭhitā rodi ceva hasi ca. atha naṃ rājā  ``kiṃ ummattikāsī''ti āha. ``kasmā deva evaṃ vadesi''?  ``na mādisiyo ummattikā hontī''ti. atha ``naṃ kiṃ kāraṇā  rodasi ceva hasasi cā''ti? ``suṇāhi, mahārāja, ahañhi atīte  kuladhītā hutvā patikule vasantī sāmikassa sahāyakaṃ pāhunakaṃ āgataṃ  disvā tassa bhattaṃ pacitukāmā `maṃsaṃ āharā'ti dāsiyā kahāpaṇaṃ  datvā tāya maṃsaṃ alabhitvā āgatāya `natthi maṃsa'nti vutte gehassa  pacchimabhāge sayitāya eḷikāya sīsaṃ chinditvā bhattaṃ sampādesiṃ.  sāhaṃ ekissāya eḷikāya sīsaṃ chinditvā niraye paccitvā  pakkāvasesena tassā lomagaṇanāya sīsacchedaṃ pāpuṇiṃ, `tvaṃ ettakaṃ janaṃ  vadhitvā kadā dukkhā ^a^M1.0292^ea^ muccissasī'ti ^a^P2.0018^ea^ evamahaṃ tava  dukkhaṃ anussarantī rodi''nti vatvā imaṃ gāthamāha -- </p>
              <p>[21] ``ekissā kaṇṭhaṃ chetvāna, lomagaṇanāya paccisaṃ. </p>
              <p>[22] bahūnaṃ kaṇṭhe chetvāna, kathaṃ kāhasi khattiyā''ti..</p>
              <p>[03] atha ``kasmā tvaṃ hasasī''ti? ```etasmā dukkhā  muttāmhī'ti tussitvā, mahārājā''ti ^a^V1.0260^ea^. punapi taṃ devatā ``evaṃ,  bhadde, evaṃ, bhadde''ti vatvā pupphamuṭṭhinā pūjesi. rājā ``aho me  bhāriyaṃ kataṃ kammaṃ, ayaṃ kira ekaṃ eḷikaṃ vadhitvā niraye  pakkāvasesena tassā lomagaṇanāya sīsacchedaṃ pāpuṇi, ahaṃ ettakaṃ janaṃ  vadhitvā kadā sotthiṃ pāpuṇissāmī''ti sabbe rājāno mocetvā  attano mahallakatare vanditvā daharadaharānaṃ añjaliṃ paggayha sabbe  khamāpetvā sakasakaṭṭhānameva pahiṇi.</p>
              <p>[03] satthā imaṃ dhammadesanaṃ āharitvā ``evaṃ, bhikkhave, na idāneva,  mallikā devī, attano paññaṃ nissāya mahājanassa jīvitadānaṃ deti,  pubbepi adāsiyevā''ti vatvā atītaṃ samodhānesi -- ``tadā  bārāṇasirājā pasenadi kosalo ahosi, dhammadinnā, devī mallikā,  rukkhadevatā ahamevā''ti. evaṃ atītaṃ samodhānetvā puna dhammaṃ  desento, ``bhikkhave, pāṇātipāto ^a^P2.0019^ea^ nāma na  kattabbayuttako. pāṇātipātino hi dīgharattaṃ socantī''ti vatvā  imā gāthā āha -- </p>
              <p>[21] ``idha socati pecca socati, </p>
              <p>[27] pāpakārī ubhayattha socati. </p>
              <p>[26] so socati so vihaññati, </p>
              <p>[22] disvā kammakiliṭṭhamattano''ti.. (dha0 pa0 15). </p>
              <p>[21] ``evaṃ ce sattā jāneyyuṃ, dukkhāyaṃ jātisambhavo. </p>
              <p>[22] na pāṇo pāṇinaṃ haññe, pāṇaghātī hi socatī''ti..  (jā0 1.1.18). </p>
              <p>[06] aññatarapurisavatthu paṭhamaṃ. </p>
            </h4>
          </h3>
          <h3>
            <h3n> 2. mahākassapattherasaddhivihārikavatthu</h3n>
            <h4>
              <h4n> </h4n>
              <p>[03] ^b^carañce^eb^ ^a^M1.0293^ea^ ^b^nādhigaccheyyā^eb^ti imaṃ dhammadesanaṃ satthā sāvatthiyaṃ  jetavane viharanto mahākassapattherassa saddhivihārikaṃ ārabbha kathesi.  desanā rājagahe samuṭṭhitā.</p>
              <p>[03] theraṃ kira rājagahaṃ nissāya pippaliguhāyaṃ vasantaṃ dve  saddhivihārikā upaṭṭhahiṃsu. tesu eko sakkaccaṃ vattaṃ karoti, eko  tena kataṃ kataṃ attanā kataṃ viya dassento mukhodakadantakaṭṭhānaṃ  ^a^V1.0261^ea^ paṭiyāditabhāvaṃ ñatvā, ``bhante, mukhodakadantakaṭṭhāni me  paṭiyāditāni, mukhaṃ dhovathā''ti vadati, pādadhovananhānādikālepi  evameva vadati. itaro cintesi -- ``ayaṃ niccakālaṃ mayā kataṃ  kataṃ attanā kataṃ viya katvā dasseti, hotu, kattabbayuttakamassa  karissāmī''ti. tassa bhuñjitvā supantasseva nhānodakaṃ tāpetvā  ekasmiṃ ghaṭe katvā piṭṭhikoṭṭhake ṭhapesi, udakatāpanabhājane pana  nāḷimattaṃ udakaṃ ^a^P2.0020^ea^ sesetvā usumaṃ muñcantaṃ ṭhapesi.  taṃ itaro sāyanhasamaye pabujjhitvā usumaṃ nikkhantaṃ disvā ``udakaṃ  tāpetvā koṭṭhake ṭhapitaṃ bhavissatī''ti vegena gantvā theraṃ vanditvā,  ``bhante, koṭṭhake udakaṃ ṭhapitaṃ, nhāyathā''ti vatvā therena saddhiṃyeva  koṭṭhakaṃ pāvisi. thero udakaṃ apassanto ``kahaṃ udakaṃ, āvuso''ti  āha. daharo aggisālaṃ gantvā bhājane uḷuṅkaṃ otāretvā tucchabhāvaṃ  ñatvā ``passatha duṭṭhassa kammaṃ tucchabhājanaṃ uddhane āropetvā kuhiṃ  gato, ahaṃ `koṭṭhake udaka'nti saññāya ārocesi''nti ujjhāyanto  ghaṭaṃ ādāya titthaṃ agamāsi. itaropi piṭṭhikoṭṭhakato udakaṃ  āharitvā koṭṭhake ṭhapesi.</p>
              <p>[03] thero cintesi -- ``ayaṃ daharo `udakaṃ me tāpetvā koṭṭhake  ṭhapitaṃ, etha, bhante, nhāyathā'ti vatvā idāni ujjhāyanto ghaṭaṃ  ādāya titthaṃ gacchati, kiṃ nu kho eta''nti upadhārento ``ettakaṃ  kālaṃ esa daharo iminā kataṃ vattaṃ attanāva kataṃ viya pakāsetī''ti  ñatvā sāyaṃ āgantvā nisinnassa ovādamadāsi, ``āvuso,  bhikkhunā nāma `attanā katameva kata'nti vattuṃ vaṭṭati, no akataṃ,  tvaṃ idāneva `koṭṭhake udakaṃ ṭhapitaṃ, nhāyatha, bhante'ti vatvā mayi  pavisitvā ṭhite ghaṭaṃ ^a^M1.0294^ea^ ādāya ujjhāyanto gacchasi, pabbajitassa nāma  evaṃ kātuṃ na vaṭṭatī''ti. so ``passatha therassa kammaṃ, udakamattakaṃ  nāma nissāya maṃ evaṃ vadesī''ti kujjhitvā punadivase therena saddhiṃ  piṇḍāya na pāvisi. thero itarena saddhiṃ ekaṃ padesaṃ agamāsi.  so tasmiṃ gate therassa upaṭṭhākakulaṃ gantvā ``thero kahaṃ, bhante''ti  puṭṭho ^a^P2.0021^ea^ ``therassa aphāsukaṃ jātaṃ, vihāreyeva  nisinno''ti āha. ``kiṃ pana, bhante, laddhuṃ vaṭṭatī''ti?  ``evarūpaṃ kira nāma āhāraṃ dethā''ti vutte tena vuttaniyāmeneva  sampādetvā adaṃsu. so antarāmaggeva taṃ bhattaṃ bhuñjitvā vihāraṃ gato.  theropi gataṭṭhāne mahantaṃ sukhumavatthaṃ labhitvā attanā saddhiṃ  gatadaharassa adāsi. so taṃ rajitvā attano nivāsanapārupanaṃ  akāsi.</p>
              <p>[03] thero punadivase taṃ upaṭṭhākakulaṃ gantvā, ``bhante, `tumhākaṃ kira  aphāsukaṃ jāta'nti amhehi daharena vuttaniyāmeneva paṭiyādetvā  āhāro pesito, paribhuñjitvā vo phāsukaṃ jāta''nti ^a^V1.0262^ea^ vutte tuṇhī  ahosi. vihāraṃ pana gantvā taṃ daharaṃ vanditvā nisinnaṃ evamāha --  ``āvuso, tayā kira hiyyo, idaṃ nāma kataṃ, idaṃ pabbajitānaṃ na  anucchavikaṃ, viññattiṃ katvā bhuñjituṃ na vaṭṭatī''ti. so kujjhitvā  there āghātaṃ bandhitvā ``purimadivase udakamattaṃ nissāya maṃ  musāvādiṃ katvā ajja attano upaṭṭhākakule bhattamuṭṭhiyā bhuttakāraṇā maṃ  `viññattiṃ katvā bhuñjituṃ na vaṭṭatī'ti vadati, vatthampi tena attano  upaṭṭhākasseva dinnaṃ, aho therassa bhāriyaṃ kammaṃ, jānissāmissa  kattabbayuttaka''nti punadivase there gāmaṃ pavisante sayaṃ vihāre  ohīyitvā daṇḍaṃ gahetvā paribhogabhājanāni bhinditvā therassa  paṇṇasālāya aggiṃ datvā yaṃ na jhāyati, taṃ muggarena paharanto  bhinditvā nikkhamitvā palāto. so kālaṃ katvā avīcimahāniraye  nibbatti.</p>
              <p>[03] mahājano ^a^P2.0022^ea^ kathaṃ samuṭṭhāpesi -- ``therassa kira  saddhivihāriko ovādamattaṃ asahanto kujjhitvā paṇṇasālaṃ jhāpetvā  palāto''ti. atheko bhikkhu aparabhāge rājagahā nikkhamitvā  satthāraṃ daṭṭhukāmo jetavanaṃ gantvā satthāraṃ vanditvā satthārā  paṭisanthāraṃ katvā ``kuto āgatosī''ti puṭṭho ``rājagahato,  bhante''ti āha. ``mama puttassa mahākassapassa khamanīya''nti?  ``khamanīyaṃ, bhante, eko pana saddhivihāriko ovādamattena  ^a^M1.0295^ea^ kujjhitvā paṇṇasālaṃ jhāpetvā palāto''ti. satthā ``na so  idāneva ovādaṃ sutvā kujjhati, pubbepi kujjhiyeva. na idāneva  kuṭiṃ dūseti, pubbepi dūsesiyevā''ti vatvā atītaṃ āhari --</p>
              <p>[03] atīte bārāṇasiyaṃ brahmadatte rajjaṃ kārente himavantapadese eko  siṅgilasakuṇo kulāvakaṃ katvā vasi. athekadivasaṃ deve vassante  eko makkaṭo sītena kampamāno taṃ padesaṃ agamāsi. siṅgilo taṃ  disvā gāthamāha -- </p>
              <p>[21] ``manussasseva te sīsaṃ, hatthapādā ca vānara. </p>
              <p>[22] atha kena nu vaṇṇena, agāraṃ te na vijjatī''ti..  (jā0 1.4.81).</p>
              <p>[03] makkaṭo ``kiñcāpi me hatthapādā atthi, yāya pana paññāya  vicāretvā agāraṃ kareyyaṃ, sā me paññā natthī''ti cintetvā tamatthaṃ  viññāpetukāmo imaṃ gāthamāha -- </p>
              <p>[21] ``manussasseva me sīsaṃ, hatthapādā ca siṅgila. </p>
              <p>[22] yāhu seṭṭhā manussesu, sā me paññā na vijjatī''ti..  (jā0 1.4.82).</p>
              <p>[03] atha ^a^V1.0263^ea^ naṃ ``evarūpassa tava kathaṃ gharāvāso ijjhissatī''ti  garahanto siṅgilo imaṃ gāthādvayamāha -- </p>
              <p>[21] ``anavaṭṭhitacittassa ^a^P2.0023^ea^, lahucittassa  dubbhino. </p>
              <p>[22] niccaṃ addhuvasīlassa, sukhabhāvo na vijjati.. </p>
              <p>[21] ``so karassu ānubhāvaṃ, vītivattassu sīliyaṃ. </p>
              <p>[22] sītavātaparittāṇaṃ, karassu kuṭavaṃ kapī''ti.. (jā0  1.4.83-84).</p>
              <p>[03] makkaṭo ``ayaṃ maṃ anavaṭṭhitacittaṃ lahucittaṃ mittadubbhiṃ  addhuvasīlaṃ karoti, idānissa mittadubbhibhāvaṃ dassessāmī''ti  kulāvakaṃ viddhaṃsetvā vippakiri. sakuṇo tasmiṃ kulāvakaṃ gaṇhante  eva ekena passena nikkhamitvā palāyi.</p>
              <p>[03] satthā imaṃ dhammadesanaṃ āharitvā jātakaṃ samodhānesi --  ``tadā makkaṭo kuṭidūsakabhikkhu ahosi, siṅgilasakuṇo kassapo  ahosī''ti ^a^M1.0296^ea^. jātakaṃ samodhānetvā ``evaṃ, bhikkhave, na idāneva,  pubbepi so ovādakkhaṇe kujjhitvā kuṭiṃ dūsesi, mama puttassa  kassapassa evarūpena bālena saddhiṃ vasanato ekakasseva nivāso  seyyo''ti vatvā imaṃ gāthamāha -- </p>
              <p>[03] 61^b^.^eb^ </p>
              <p>[21] ``carañce nādhigaccheyya, seyyaṃ sadisamattano. </p>
              <p>[22] ekacariyaṃ daḷhaṃ kayirā, natthi bāle sahāyatā''ti..</p>
              <p>[03] tattha ^b^cara^eb^nti iriyāpathacāraṃ aggahetvā manasācāro  veditabbo, kalyāṇamittaṃ pariyesantoti attho. ^b^seyyaṃ  sadisamattano^eb^ti attano sīlasamādhipaññāguṇehi adhikataraṃ ^a^P2.0024^ea^  vā sadisaṃ vā na labheyya ce. ^b^ekacariya^eb^nti etesu  hi seyyaṃ labhamāno sīlādīhi vaḍḍhati, sadisaṃ labhamāno na  parihāyati, hīnena pana saddhiṃ ekato vasanto ekato saṃbhogaparibhogaṃ  karonto sīlādīhi parihāyati. tena vuttaṃ -- ``evarūpo puggalo  na sevitabbo na bhajitabbo na payirupāsitabbo aññatra anuddayā  aññatra anukampā''ti (pu0 pa0 121; a0 ni0  3.26).  tasmā sace kāruññaṃ paṭicca ``ayaṃ maṃ nissāya sīlādīhi  vaḍḍhissatī''ti tamhā puggalā kiñci apaccāsīsanto taṃ saṅgaṇhituṃ  sakkoti, iccetaṃ kusalaṃ ^a^V1.0264^ea^. no ce sakkoti, ^b^ekacariyaṃ daḷhaṃ  kayirā^eb^ ekībhāvameva thiraṃ katvā sabbairiyāpathesu ekakova  vihareyya. kiṃ kāraṇā? ^b^natthi bāle sahāyatā^eb^ti sahāyatā  nāma cūḷasīlaṃ majjhimasīlaṃ mahāsīlaṃ dasa kathāvatthūni terasa  dhutaṅgaguṇā vipassanāguṇā cattāro maggā cattāri phalāni tisso  vijjā cha abhiññā. ayaṃ sahāyatāguṇo bālaṃ nissāya natthīti.</p>
              <p>[03] desanāvasāne āgantuko bhikkhu sotāpattiphalaṃ patto, aññepi  ^a^P2.0025^ea^ bahū sotāpattiphalādīni pāpuṇiṃsu, desanā  mahājanassa sātthikā ahosīti. </p>
              <p>[06] mahākassapattherasaddhivihārikavatthu dutiyaṃ. </p>
            </h4>
          </h3>
          <h3>
            <h3n> 3. ānandaseṭṭhivatthu</h3n>
            <h4>
              <h4n> </h4n>
              <p>[03] ^b^puttā^eb^ ^a^M1.0297^ea^ ^b^matthī^eb^ti imaṃ dhammadesanaṃ satthā sāvatthiyaṃ viharanto  ānandaseṭṭhiṃ ārabbha kathesi.</p>
              <p>[03] sāvatthiyaṃ kira ānandaseṭṭhi nāma cattālīsakoṭivibhavo  mahāmaccharī ahosi. so anvaḍḍhamāsaṃ ñātake sannipātetvā puttaṃ  mūlasiriṃ nāma tīsu velāsu evaṃ ovadati -- ``idaṃ  cattālīsakoṭidhanaṃ `bahū'''ti mā saññaṃ kari, vijjamānaṃ dhanaṃ na  dātabbaṃ, navaṃ dhanaṃ uppādetabbaṃ. ekekampi hi kahāpaṇaṃ vayaṃ  karontassa pana khīyateva. tasmā -- </p>
              <p>[21] ``añjanānaṃ khayaṃ disvā, upacikānañca ācayaṃ. </p>
              <p>[22] madhūnañca samāhāraṃ, paṇḍito gharamāvase''ti..</p>
              <p>[03] so aparena samayena attano pañca mahānidhiyo puttassa  anācikkhitvā dhananissito maccheramalamalino kālaṃ katvā tasseva  nagarassa ekasmiṃ dvāragāmake caṇḍālānaṃ kulasahassaṃ paṭivasati.  tatthekissā caṇḍāliyā kucchismiṃ ^a^P2.0026^ea^ paṭisandhiṃ  gaṇhi. rājā tassa kālakiriyaṃ sutvā puttamassa mūlasiriṃ  pakkosāpetvā seṭṭhiṭṭhāne ṭhapesi. tampi caṇḍālakulasahassaṃ ekatova  bhatiyā kammaṃ katvā jīvamānaṃ tassa paṭisandhiggahaṇato paṭṭhāya neva  bhatiṃ labhati, na yāpanamattato paraṃ bhattapiṇḍampi. te ``mayaṃ etarahi  kammaṃ karontāpi piṇḍabhattampi na labhāma, amhākaṃ antare  kāḷakaṇṇiyā bhavitabba''nti dve koṭṭhāsā hutvā yāva tassa  mātāpitaro ^a^V1.0265^ea^ visuṃ honti, tāva vibhajitvā ``imasmiṃ kule  kāḷakaṇṇī uppannā''ti tassa mātaraṃ nīhariṃsu.</p>
              <p>[03] sāpi yāvassā so kucchigato, tāva yāpanamattampi kicchena  labhitvā puttaṃ vijāyi. tassa hatthā ca pādā ca akkhīni ca  kaṇṇā ca nāsā ca mukhañca yathāṭhāne na ahesuṃ. so evarūpena  aṅgavekallena samannāgato paṃsupisācako viya ativirūpo ahosi.  evaṃ santepi taṃ mātā na pariccaji. kucchiyaṃ vasitaputtasmiñhi  sineho balavā hoti. sā taṃ kicchena posayamānā taṃ ādāya  gatadivase kiñci alabhitvā gehe katvā sayameva gatadivase bhatiṃ  labhati. atha naṃ piṇḍāya caritvā jīvituṃ samatthakāle sā kapālakaṃ  hatthe ṭhapetvā, ``tāta ^a^M1.0298^ea^, mayaṃ taṃ nissāya mahādukkhaṃ pattā, idāni na  sakkomi taṃ posetuṃ, imasmiṃ nagare kapaṇaddhikādīnaṃ ^a^P2.0027^ea^  paṭiyattabhattāni atthi, tattha bhikkhāya caritvā jīvāhī''ti taṃ  vissajjesi. so gharapaṭipāṭiyā caranto ānandaseṭṭhikāle  nivuttaṭṭhānaṃ gantvā jātissaro hutvā attano gehaṃ pāvisi. tīsu  pana dvārakoṭṭhakesu na koci sallakkhesi. catutthe dvārakoṭṭhake  mūlasiriseṭṭhino puttakā disvā ubbiggahadayā parodiṃsu. atha naṃ  seṭṭhipurisā ``nikkhama kāḷakaṇṇī''ti pothetvā nīharitvā  saṅkāraṭṭhāne khipiṃsu. satthā ānandattherena pacchāsamaṇena piṇḍāya  caranto taṃ ṭhānaṃ patto theraṃ oloketvā tena puṭṭho taṃ pavattiṃ ācikkhi.  thero mūlasiriṃ pakkosāpesi. atha mahājanakāyo sannipati.  satthā mūlasiriṃ āmantetvā ``jānāsi eta''nti pucchitvā ``na  jānāmī''ti vutte, ``pitā te ānandaseṭṭhī''ti vatvā asaddahantaṃ  ``ānandaseṭṭhi puttassa te pañca mahānidhiyo ācikkhāhī''ti  ācikkhāpetvā saddahāpesi. so satthāraṃ saraṇaṃ agamāsi. tassa  dhammaṃ desento imaṃ gāthamāha -- </p>
              <p>[03] 62^b^.^eb^ </p>
              <p>[21] ``puttā matthi dhanammatthi, iti bālo vihaññati. </p>
              <p>[22] attā hi attano natthi, kuto puttā kuto dhana''nti..</p>
              <p>[03] tassattho ^a^P2.0028^ea^ -- ^b^puttā me atthi, dhanaṃ me  atthi, iti bālo^eb^ puttataṇhāya ceva dhanataṇhāya ca haññati  ^b^vihaññati^eb^ dukkhayati, ``puttā me nassiṃsū''ti vihaññati,  ``nassantī''ti vihaññati, ``nassissantī''ti vihaññati. dhanepi  eseva nayo. iti chahākārehi vihaññati. ``putte posessāmī''ti  rattiñca divā ca thalajalapathādīsu nānappakārato vāyamantopi  vihaññati, ``dhanaṃ uppādessāmī''ti kasivāṇijjādīni karontopi  vihaññateva. evaṃ ^a^V1.0266^ea^ vihaññassa ca ^b^attā hi attano natthi^eb^ tena  vighātena dukkhitaṃ attānaṃ sukhitaṃ kātuṃ asakkontassa pavattiyampissa  attā hi attano natthi, maraṇamañce nipannassa māraṇantikāhi  vedanāhi aggijālāhi viya pariḍayhamānassa chijjamānesu  sandhibandhanesu, bhijjamānesu aṭṭhisaṅghāṭesu nimīletvā paralokaṃ  ummīletvā idhalokaṃ passantassāpi divase divase dvikkhattuṃ nhāpetvā  tikkhattuṃ bhojetvā gandhamālādīhi alaṅkaritvā yāvajīvaṃ positopi  sahāyabhāvena ^a^M1.0299^ea^ dukkhaparittāṇaṃ kātuṃ asamatthatāya attā hi attano  natthi. ^b^kuto^eb^ ^a^P2.0029^ea^ ^b^puttā kuto dhanaṃ^eb^ puttā  vā dhanaṃ vā tasmiṃ samaye kimeva karissanti, ānandaseṭṭhinopi  kassaci kiñci adatvā puttassatthāya dhanaṃ saṇṭhapetvā pubbe vā  maraṇamañce nipannassa, idāni vā imaṃ dukkhaṃ pattassa kuto puttā  kuto dhanaṃ. puttā vā dhanaṃ vā tasmiṃ samaye kiṃ dukkhaṃ hariṃsu, kiṃ  vā sukhaṃ uppādayiṃsūti.</p>
              <p>[03] desanāvasāne caturāsītiyā pāṇasahassānaṃ dhammābhisamayo  ahosi. desanā mahājanassa sātthikā ahosīti. </p>
              <p>[06] ānandaseṭṭhivatthu tatiyaṃ. </p>
            </h4>
          </h3>
          <h3>
            <h3n> 4. gaṇṭhibhedakacoravatthu</h3n>
            <h4>
              <h4n> </h4n>
              <p>[03] ^b^yo bālo^eb^ti imaṃ dhammadesanaṃ satthā jetavane viharanto  gaṇṭhibhedakacore ārabbha kathesi.</p>
              <p>[03] te kira dve sahāyakā dhammassavanatthāya gacchantena mahājanena  saddhiṃ jetavanaṃ gantvā eko dhammakathaṃ assosi, eko attano gayhūpagaṃ  olokesi. tesu eko dhammaṃ suṇamāno sotāpattiphalaṃ pāpuṇi,  itaro ekassa dussante baddhaṃ pañcamāsakamattaṃ labhi. tassa taṃ gehe  pākabhattaṃ jātaṃ, itarassa gehe na paccati. atha naṃ sahāyakacoro  attano bhariyāya saddhiṃ uppaṇḍayamāno ``tvaṃ atipaṇḍitatāya attano  gehe pākabhattamūlampi na nipphādesī''ti āha. itaro pana  ``bālabhāveneva vatāyaṃ attano paṇḍitabhāvaṃ maññatī''ti taṃ pavattiṃ  satthu ārocetuṃ ^a^P2.0030^ea^ ñātīhi saddhiṃ jetavanaṃ gantvā  ārocesi. satthā tassa dhammaṃ desento imaṃ gāthamāha -- </p>
              <p>[03] 63^b^.^eb^ </p>
              <p>[21] ``yo ^a^V1.0267^ea^ bālo maññati bālyaṃ, paṇḍito vāpi tena so. </p>
              <p>[22] bālo ca paṇḍitamānī, sa ve `bālo'ti vuccatī''ti..</p>
              <p>[03] tattha ^b^yo bālo^eb^ti yo andhabālo apaṇḍito samāno  ``bālo aha''nti attano bālyaṃ bālabhāvaṃ maññati jānāti.  ^b^tena so^eb^ti ^a^M1.0300^ea^ tena kāraṇena so puggalo ^b^paṇḍito vāpi^eb^ hoti  paṇḍitasadiso vā. so hi ``bālo aha''nti jānamāno aññaṃ  paṇḍitaṃ upasaṅkamanto payirupāsanto tena paṇḍitabhāvatthāya  ovadiyamāno anusāsiyamāno taṃ ovādaṃ gaṇhitvā paṇḍito vā  hoti paṇḍitataro vā. ^b^sa ve bālo^eb^ti yo ca bālo samāno  ``ko añño mayā sadiso bahussuto vā dhammakathiko vā  vinayadharo vā dhutaṅgadharo vā atthī''ti evaṃ paṇḍitamānī hoti.  so aññaṃ paṇḍitaṃ anupasaṅkamanto apayirupāsanto neva pariyattiṃ  uggaṇhāti, na paṭipattiṃ pūreti, ekantabālabhāvameva pāpuṇāti. so  gaṇṭhibhedakacoro viya. tena vuttaṃ ``sa ve `bālo'ti vuccatī''ti.</p>
              <p>[03] desanāpariyosāne itarassa ñātakehi saddhiṃ mahājano  sotāpattiphalādīni pāpuṇīti. </p>
              <p>[06] gaṇṭhibhedakacoravatthu catutthaṃ. </p>
            </h4>
          </h3>
          <h3>
            <h3n> 5. udāyittheravatthu</h3n>
            <h4>
              <h4n> </h4n>
              <p>[03] ^b^yāvajīvampi ce bālo^eb^ti imaṃ dhammadesanaṃ satthā jetavane  viharanto udāyittheraṃ ārabbha kathesi.</p>
              <p>[03] so ^a^P2.0031^ea^ kira mahātheresu paṭikkantesu dhammasabhaṃ  gantvā dhammāsane nisīdi. atha naṃ ekadivasaṃ āgantukā bhikkhū  disvā ``ayaṃ bahussuto mahāthero bhavissatī''ti maññamānā  khandhādipaṭisaṃyuttaṃ pañhaṃ pucchitvā kiñci ajānamānaṃ ``ko eso,  buddhehi saddhiṃ ekavihāre vasamāno khandhadhātuāyatanamattampi na  jānātī''ti garahitvā taṃ pavattiṃ tathāgatassa ārocesuṃ. satthā tesaṃ  dhammaṃ desento imaṃ gāthamāha -- </p>
              <p>[03] 64^b^.^eb^ </p>
              <p>[21] ``yāvajīvampi ce bālo, paṇḍitaṃ payirupāsati. </p>
              <p>[22] na so dhammaṃ vijānāti, dabbī sūparasaṃ yathā''ti..</p>
              <p>[03] tassattho ^a^V1.0268^ea^ -- ^b^bālo^eb^ nāmesa yāvajīvampi paṇḍitaṃ  upasaṅkamanto payirupāsanto ``idaṃ buddhavacanaṃ, ettakaṃ buddhavacana''nti  evaṃ pariyattidhammaṃ vā ``ayaṃ ^a^M1.0301^ea^ cāro, ayaṃ vihāro, ayaṃ ācāro,  ayaṃ gocaro, idaṃ sāvajjaṃ, idaṃ anavajjaṃ, idaṃ sevitabbaṃ, idaṃ na  sevitabbaṃ, idaṃ paṭivijjhitabbaṃ, idaṃ sacchikātabba''nti evaṃ  paṭipattipaṭivedhadhammaṃ vā na jānāti. yathā kiṃ? ^b^dabbī  sūparasaṃ yathā^eb^ti. yathā hi dabbī yāva parikkhayā nānappakārāya  sūpavikatiyā samparivattamānāpi ``idaṃ loṇikaṃ, idaṃ aloṇikaṃ, idaṃ  tittakaṃ, idaṃ khārikaṃ, idaṃ kaṭukaṃ, idaṃ ambilaṃ, idaṃ anambilaṃ, idaṃ  kasāva''nti ^a^P2.0032^ea^ sūparasaṃ na jānāti, evameva bālo  yāvajīvampi paṇḍitaṃ payirupāsamāno vuttappakāraṃ dhammaṃ na jānātīti.</p>
              <p>[03] desanāvasāne āgantukā bhikkhū āsavehi cittāni vimucciṃsūti. </p>
              <p>[06] udāyittheravatthu pañcamaṃ. </p>
            </h4>
          </h3>
          <h3>
            <h3n> 6. tiṃsamattapāveyyakabhikkhuvatthu</h3n>
            <h4>
              <h4n> </h4n>
              <p>[03] ^b^muhuttamapi ce viññū^eb^ti imaṃ dhammadesanaṃ satthā jetavane  viharanto tiṃsamatte pāveyyake bhikkhū ārabbha kathesi.</p>
              <p>[03] tesañhi bhagavā itthiṃ pariyesantānaṃ kappāsikavanasaṇḍe paṭhamaṃ  dhammaṃ desesi. tadā te sabbeva ehibhikkhubhāvaṃ patvā  iddhimayapattacīvaradharā hutvā terasa dhutaṅgāni samādāya vattamānā  punapi dīghassa addhuno accayena satthāraṃ upasaṅkamitvā  ^b^anamataggadhammadesanaṃ^eb^ sutvā tasmiṃyeva āsane arahattaṃ pāpuṇiṃsu.  bhikkhū ``aho vatimehi bhikkhūhi khippameva dhammo viññāto''ti  dhammasabhāyaṃ kathaṃ samuṭṭhāpesuṃ. satthā taṃ sutvā ``na, bhikkhave,  idāneva, pubbepi ime tiṃsamattā sahāyakā dhuttā hutvā  ^b^tuṇḍilajātake^eb^ (jā0 1.6.88 ādayo) mahātuṇḍilassa  dhammadesanaṃ sutvāpi khippameva ^a^P2.0033^ea^ dhammaṃ viññāya pañca  sīlāni samādiyiṃsu, te teneva upanissayena etarahi  nisinnāsaneyeva arahattaṃ pattā''ti vatvā dhammaṃ desento imaṃ gāthamāha  -- </p>
              <p>[03] 65^b^.^eb^ </p>
              <p>[21] ``muhuttamapi ce viññū, paṇḍitaṃ payirupāsati. </p>
              <p>[22] khippaṃ dhammaṃ vijānāti, jivhā sūparasaṃ yathā''ti..</p>
              <p>[03] tassattho ^a^V1.0269^ea^ ^a^M1.0302^ea^ -- ^b^viññū^eb^ paṇḍitapuriso ^b^muhuttamapi ce^eb^  aññaṃ ^b^paṇḍitaṃ payirupāsati,^eb^ so tassa santike uggaṇhanto  paripucchanto ^b^khippa^eb^meva pariyattidhammaṃ ^b^vijānāti^eb^. tato  kammaṭṭhānaṃ kathāpetvā paṭipattiyaṃ ghaṭento vāyamanto yathā nāma  anupahatajivhāpasādo puriso rasavijānanatthaṃ jivhagge ṭhapetvā eva  loṇikādibhedaṃ rasaṃ vijānāti, evaṃ paṇḍito khippameva  lokuttaradhammampi vijānātīti.</p>
              <p>[03] desanāvasāne bahū bhikkhū arahattaṃ pāpuṇiṃsūti. </p>
              <p>[06] tiṃsamattapāveyyakabhikkhuvatthu chaṭṭhaṃ. </p>
            </h4>
          </h3>
          <h3>
            <h3n> 7. suppabuddhakuṭṭhivatthu</h3n>
            <h4>
              <h4n> </h4n>
              <p>[03] ^b^caranti bālā dummedhā^eb^ti imaṃ dhammadesanaṃ satthā veḷuvane  viharanto suppabuddhakuṭṭhiṃ ārabbha kathesi. suppabuddhakuṭṭhivatthu  ^b^udāne^eb^ (udā0 43) āgatameva.</p>
              <p>[03] tadā hi suppabuddhakuṭṭhi parisapariyante nisinno bhagavato  dhammadesanaṃ sutvā sotāpattiphalaṃ patvā attanā paṭiladdhaguṇaṃ ^a^P2.0034^ea^  satthu ārocetukāmo parisamajjhe ogāhituṃ avisahanto  mahājanassa satthāraṃ vanditvā anugantvā nivattanakāle vihāraṃ  agamāsi. tasmiṃ khaṇe sakko devarājā ``ayaṃ suppabuddhakuṭṭhi attano  satthu sāsane paṭiladdhaguṇaṃ pākaṭaṃ kātukāmo''ti ñatvā  ``vīmaṃsissāmi na''nti gantvā ākāse ṭhitova etadavoca --  ``suppabuddha, tvaṃ manussadaliddo manussavarāko, ahaṃ te apariyantaṃ  dhanaṃ dassāmi, `buddho na buddho, dhammo na dhammo, saṅgho na  saṅgho, alaṃ me buddhena, alaṃ me dhammena, alaṃ me saṅghenā'ti  vadehī''ti. atha naṃ so āha -- ``kosi tva''nti? ``ahaṃ  sakko''ti. andhabāla, ahirika tvaṃ mayā saddhiṃ kathetuṃ na yuttarūpo,  tvaṃ maṃ ``duggato daliddo kapaṇo''ti vadesi, nevāhaṃ duggato, na  daliddo, sukhappatto ahamasmi mahaddhano -- </p>
              <p>[21] ``saddhādhanaṃ sīladhanaṃ, hirī ottappiyaṃ dhanaṃ. </p>
              <p>[22] sutadhanañca cāgo ca, paññā ve sattamaṃ dhanaṃ.. </p>
              <p>[21] ``yassa ^a^M1.0303^ea^ ^a^V1.0270^ea^ ete dhanā atthi, itthiyā purisassa vā. </p>
              <p>[22] `adaliddo'ti taṃ āhu, amoghaṃ tassa jīvita''nti..  (a0 ni0  7.5-6) -- </p>
              <p>[25] imāni me sattavidhāriyadhanāni santi, yesañhi imāni  satta dhanāni santi, na te buddhehi vā paccekabuddhehi vā  ``daliddā''ti ^a^P2.0035^ea^ vuccantīti. sakko tassa kathaṃ  sutvā taṃ antarāmagge ohāya satthu santikaṃ gantvā sabbaṃ taṃ  vacanapaṭivacanaṃ ārocesi. atha naṃ bhagavā āha -- ``na kho,  sakka, sakkā tādisānaṃ satenapi sahassenapi suppabuddhakuṭṭhiṃ `buddho na  buddho'ti vā, `dhammo na dhammo'ti vā, `saṅgho na saṅgho'ti vā  kathāpetu''nti. suppabuddhopi kho kuṭṭhi satthu santikaṃ gantvā  satthārā katapaṭisanthāro sammodamāno attanā paṭiladdhaguṇaṃ ārocetvā  vuṭṭhāyāsanā pakkāmi. atha naṃ acirapakkantaṃ gāvī taruṇavacchā  jīvitā voropesi.</p>
              <p>[03] sā kira ekā yakkhinī pukkusātikulaputtaṃ, bāhiyaṃ dārucīriyaṃ,  tambadāṭhikacoraghātakaṃ, suppabuddhakuṭṭhinti imesaṃ catunnaṃ janānaṃ  anekasate attabhāve gāvī hutvā jīvitā voropesi. te kira atīte  cattāro seṭṭhiputtā hutvā ekaṃ nagarasobhiniṃ gaṇikaṃ uyyānaṃ netvā  divasaṃ sampattiṃ anubhavitvā sāyanhasamaye evaṃ sammantayiṃsu --  ``imasmiṃ ṭhāne añño natthi, imissā amhehi dinnaṃ  kahāpaṇasahassañca sabbañca pasādhanabhaṇḍaṃ gahetvā imaṃ māretvā  gacchāmā''ti. sā tesaṃ kathaṃ sutvā ``ime nillajjā, mayā saddhiṃ  abhiramitvā idāni maṃ māretukāmā, jānissāmi nesaṃ  kattabbayuttaka''nti tehi māriyamānā ^a^P2.0036^ea^ ``ahaṃ  yakkhinī hutvā yathā maṃ ete mārenti, evameva te māretuṃ samatthā  bhaveyya''nti patthanaṃ akāsi. tassa nissandena ime māresi.  sambahulā bhikkhū tassa kālakiriyaṃ bhagavato ārocetvā ``tassa kā  gati, kena ca kāraṇena kuṭṭhibhāvaṃ patto''ti pucchiṃsu. satthā  sotāpattiphalaṃ patvā tassa tāvatiṃsabhavane uppannabhāvañca  tagarasikhipaccekabuddhaṃ disvā niṭṭhubhitvā apasabyaṃ katvā dīgharattaṃ  niraye paccitvā vipākāvasesena idāni kuṭṭhibhāvappattiñca byākaritvā,  ``bhikkhave, ime sattā attanāva ^a^M1.0304^ea^ attano kaṭukavipākakammaṃ karontā  vicarantī''ti vatvā anusandhiṃ ghaṭetvā uttari dhammaṃ desento imaṃ  gāthamāha -- </p>
              <p>[03] 66^b^.^eb^ </p>
              <p>[21] ``caranti bālā dummedhā, amitteneva attanā. </p>
              <p>[22] karontā pāpakaṃ kammaṃ, yaṃ hoti kaṭukapphala''nti.. </p>
              <p>[01] tattha ^a^V1.0271^ea^ ^b^carantī^eb^ti catūhi iriyāpathehi akusalameva  karontā vicaranti. ^b^bālā^eb^ti idhalokatthañca paralokatthañca  ajānantā idha bālā nāma. ^b^dummedhā^eb^ti duppaññā.  ^b^amitteneva^eb^ ^a^P2.0037^ea^ ^b^attanā^eb^ti attanā  amittabhūtena viya verinā hutvā. ^b^kaṭukapphala^eb^nti tikhiṇaphalaṃ  dukkhaphalanti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] suppabuddhakuṭṭhivatthu sattamaṃ. </p>
            </h4>
          </h3>
          <h3>
            <h3n> 8. kassakavatthu</h3n>
            <h4>
              <h4n> </h4n>
              <p>[03] ^b^na taṃ kammaṃ kataṃ sādhū^eb^ti imaṃ dhammadesanaṃ satthā jetavane  viharanto ekaṃ kassakaṃ ārabbha kathesi.</p>
              <p>[03] so kira sāvatthito avidūre ekaṃ khettaṃ kasati. corā  udakaniddhamanena nagaraṃ pavisitvā ekasmiṃ aḍḍhakule umaṅgaṃ bhinditvā  bahuṃ hiraññasuvaṇṇaṃ gahetvā udakaniddhamaneneva nikkhamiṃsu. eko  coro te vañcetvā ekaṃ sahassatthavikaṃ ovaṭṭikāya katvā taṃ khettaṃ  gantvā tehi saddhiṃ bhaṇḍaṃ bhājetvā ādāya gacchanto ovaṭṭikato  patamānaṃ sahassatthavikaṃ na sallakkhesi. taṃ divasaṃ satthā  paccūsasamaye lokaṃ volokento taṃ kassakaṃ attano ñāṇajālassa  antopaviṭṭhaṃ disvā ``kiṃ nu kho bhavissatī''ti upadhārayamāno idaṃ  addasa -- ``ayaṃ kassako pātova kasituṃ gamissati, bhaṇḍasāmikā  corānaṃ anupadaṃ gantvā ovaṭṭikato patamānaṃ sahassatthavikaṃ disvā  etaṃ gaṇhissanti, maṃ ṭhapetvā tassa añño sakkhī nāma ^a^P2.0038^ea^  na bhavissati, sotāpattimaggassa upanissayopissa atthi,  tattha mayā gantuṃ vaṭṭatī''ti. sopi kassako pātova kasituṃ gato.  satthā ānandattherena pacchāsamaṇena tattha agamāsi. kassako  satthāraṃ disvā gantvā bhagavantaṃ ^a^M1.0305^ea^ vanditvā puna kasituṃ ārabhi.  satthā tena saddhiṃ kiñci avatvāva sahassatthavikāya patitaṭṭhānaṃ  gantvā taṃ disvā ānandattheraṃ āha -- ``passa, ānanda,  āsīviso''ti. ``passāmi, bhante, ghoraviso''ti.</p>
              <p>[03] kassako taṃ kathaṃ sutvā ``mama velāya vā avelāya vā  vicaraṇaṭṭhānametaṃ, āsīviso kirettha atthī''ti cintetvā satthari  ettakaṃ vatvā pakkante ``māressāmi na''nti patodalaṭṭhiṃ ādāya gato  sahassabhaṇḍikaṃ disvā ``imaṃ sandhāya satthārā kathitaṃ bhavissatī''ti  taṃ ādāya ^a^V1.0272^ea^ nivatto, abyattatāya ekamante ṭhapetvā paṃsunā paṭicchādetvā  puna kasituṃ ārabhi. manussā ca vibhātāya rattiyā gehe corehi  katakammaṃ disvā padānupadaṃ gacchantā taṃ khettaṃ gantvā tattha corehi  bhaṇḍassa bhājitaṭṭhānaṃ disvā kassakassa padavalañjaṃ addasaṃsu. te  tassa padānusārena gantvā thavikāya ṭhapitaṭṭhānaṃ disvā paṃsuṃ viyūhitvā  thavikaṃ ādāya ``tvaṃ gehaṃ vilumpitvā khettaṃ kasamāno viya  vicarasī''ti tajjetvā pothetvā netvā rañño dassayiṃsu. rājā taṃ  pavattiṃ sutvā ^a^P2.0039^ea^ tassa vadhaṃ āṇāpesi. rājapurisā  taṃ pacchābāhaṃ bandhitvā kasāhi tāḷentā āghātanaṃ nayiṃsu. so  kasāhi tāḷiyamāno aññaṃ kiñci avatvā ``passānanda,  āsīvisoti, passāmi bhagavā ghoraviso''ti vadanto gacchati.  atha naṃ rājapurisā ``tvaṃ satthu ceva ānandattherassa ca kathaṃ kathesi,  kiṃ nāmeta''nti pucchitvā -- ``rājānaṃ daṭṭhuṃ labhamāno  kathessāmī''ti vutte rañño santikaṃ netvā rañño taṃ pavattiṃ kathayiṃsu.  atha naṃ rājā ``kasmā evaṃ kathesī''ti pucchi. so ``nāhaṃ,  deva, coro''ti vatvā kasanatthāya nikkhantakālato paṭṭhāya sabbaṃ taṃ  pavattiṃ rañño ācikkhi. rājā tassa kathaṃ sutvā ``ayaṃ bhaṇe  loke aggapuggalaṃ satthāraṃ sakkhiṃ apadisati, na yuttaṃ etassa dosaṃ  āropetuṃ, ahamettha kattabbaṃ jānissāmī''ti taṃ ādāya sāyanhasamaye  satthu santikaṃ gantvā satthāraṃ pucchi -- ``bhagavā kacci tumhe  ānandattherena saddhiṃ etassa kassakassa kasanaṭṭhānaṃ gatā''ti?  ``āma, mahārājā''ti. ``kiṃ vo tattha diṭṭha''nti?  ``sahassatthavikā, mahārājā''ti. ``disvā kiṃ avocutthā''ti?  ``idaṃ nāma, mahārājā''ti. ``bhante, sacāyaṃ puriso tumhādisaṃ  apadisaṃ nākarissa, na jīvitaṃ alabhissa, tumhehi pana kathitakathaṃ  ^a^M1.0306^ea^ kathetvā tena jīvitaṃ laddha''nti. taṃ sutvā satthā ``āma,  mahārāja, ahampi ettakameva vatvā gato, paṇḍitena nāma yaṃ kammaṃ  katvā pacchānutappaṃ ^a^P2.0040^ea^ hoti, taṃ na kattabba''nti vatvā  anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 67^b^.^eb^ </p>
              <p>[21] ``na taṃ kammaṃ kataṃ sādhu, yaṃ katvā anutappati. </p>
              <p>[22] yassa assumukho rodaṃ, vipākaṃ paṭisevatī''ti..</p>
              <p>[03] tattha ^b^na taṃ kamma^eb^nti yaṃ nirayādīsu nibbattanasamatthaṃ  dukkhudrayaṃ kammaṃ katvā anussaranto anussaritānussaritakkhaṇe  anutappati anusocati, taṃ kataṃ ^b^na sādhu^eb^ na sundaraṃ niratthakaṃ.  ^b^yassa assumukho^eb^ti yassa assūhi tintamukho rodanto vipākaṃ  anubhotīti.</p>
              <p>[03] desanāvasāne ^a^V1.0273^ea^ kassako upāsako sotāpattiphalaṃ patto,  sampattabhikkhūpi sotāpattiphalādīni pāpuṇiṃsūti. </p>
              <p>[06] kassakavatthu aṭṭhamaṃ. </p>
            </h4>
          </h3>
          <h3>
            <h3n> 9. sumanamālākāravatthu</h3n>
            <h4>
              <h4n> </h4n>
              <p>[03] ^b^tañca kammaṃ kataṃ sādhū^eb^ti imaṃ dhammadesanaṃ satthā veḷuvane  viharanto sumanaṃ nāma mālākāraṃ ārabbha kathesi.</p>
              <p>[03] so ^a^P2.0041^ea^ kira devasikaṃ bimbisārarājānaṃ pātova  aṭṭhahi sumanapupphanāḷīhi upaṭṭhahanto aṭṭha kahāpaṇe labhati.  athekadivasaṃ tasmiṃ pupphāni gahetvā nagaraṃ paviṭṭhamatte bhagavā  mahābhikkhusaṅghaparivuto chabbaṇṇaraṃsiyo vissajjetvā mahatā  buddhānubhāvena mahatiyā buddhalīḷāya nagaraṃ piṇḍāya pāvisi. bhagavā  hi ekadā chabbaṇṇaraṃsiyo cīvarena paṭicchādetvā aññataro  piṇḍapātiko viya carati tiṃsayojanamaggaṃ aṅgulimālassa paccuggamanaṃ  gacchanto viya, ekadā chabbaṇṇaraṃsiyo vissajjetvā  kapilavatthuppavesanādīsu viya. tasmimpi divase sarīrato  chabbaṇṇaraṃsiyo vissajjento mahantena buddhānubhāvena mahatiyā  buddhalīḷāya rājagahaṃ pāvisi. mālākāro bhagavato ratanagghiyasadisaṃ  attabhāvaṃ disvā dvattiṃsamahāpurisalakkhaṇāsītānubyañjanasarīrasobhaggaṃ  ^a^M1.0307^ea^ oloketvā pasannacitto ``kiṃ nu kho satthu adhikāraṃ karomī''ti  cintetvā aññaṃ apassanto ``imehi pupphehi bhagavantaṃ pūjessāmī''ti  cintetvā puna cintesi -- ``imāni rañño nibaddhaṃ upaṭṭhānapupphāni,  rājā imāni alabhanto maṃ bandhāpeyya vā ghātāpeyya vā raṭṭhato vā  pabbājeyya, kiṃ nu kho karomī''ti? athassa etadahosi ``rājā  maṃ ghātetu vā bandhāpetu vā raṭṭhato pabbājetu vā, so hi mayhaṃ  dadamānopi imasmiṃ attabhāve jīvitamattaṃ dhanaṃ dadeyya, satthupūjā pana  me anekāsu kappakoṭīsu alaṃ hitāya ceva sukhāya cā''ti attano  ^a^P2.0042^ea^ jīvitaṃ tathāgatassa pariccaji.</p>
              <p>[03] so ``yāva me pasannaṃ cittaṃ na patikuṭati, taṃ tāvadeva pūjaṃ  karissāmī''ti haṭṭhatuṭṭho udaggudaggo satthāraṃ pūjesi. kathaṃ? paṭhamaṃ  tāva dveva pupphamuṭṭhiyo tathāgatassa upari khipi, tā uparimatthake  vitānaṃ hutvā aṭṭhaṃsu. aparā dve muṭṭhiyo khipi, tā  dakkhiṇahatthapassena mālāpaṭacchannena ^a^V1.0274^ea^ otaritvā aṭṭhaṃsu. aparā dve  muṭṭhiyo khipi, tā piṭṭhipassena otaritvā tatheva aṭṭhaṃsu. aparā dve  muṭṭhiyo khipi, tā vāmahatthapassena otaritvā tatheva aṭṭhaṃsu. evaṃ  aṭṭha nāḷiyo aṭṭha muṭṭhiyo hutvā catūsu ṭhānesu tathāgataṃ parikkhipiṃsu.  purato gamanadvāramattameva ahosi. pupphānaṃ vaṇṭāni anto ahesuṃ,  pattāni bahimukhāni. bhagavā rajatapattaparikkhitto viya hutvā  pāyāsi. pupphāni acittakānipi sacittakaṃ nissāya sacittakāni  viya abhijjitvā apatitvā satthārā saddhiṃyeva gacchanti, ṭhitaṭhitaṭṭhāne  tiṭṭhanti. satthu sarīrato satasahassavijjulatā viya raṃsiyo  nikkhamiṃsu. purato ca pacchato ca dakkhiṇato ca vāmato ca  sīsamatthakato ca nirantaraṃ nikkhantaraṃsīsu ekāpi  sammukhasammukhaṭṭhāneneva apalāyitvā sabbāpi satthāraṃ tikkhattuṃ  padakkhiṇaṃ katvā taruṇatālakkhandhappamāṇā ^a^P2.0043^ea^ hutvā  purato eva dhāvanti. sakalanagaraṃ saṅkhubhi. antonagare nava  koṭiyo, bahinagare nava koṭiyoti aṭṭhārasasu koṭīsu ekopi  puriso vā itthī vā bhikkhaṃ gahetvā anikkhanto nāma natthi.  mahājano sīhanādaṃ nadanto celukkhepasahassāni karonto satthu  puratova gacchati. satthāpi mālākārassa guṇaṃ pākaṭaṃ kātuṃ  tigāvutappamāṇe nagare bhericaraṇamaggeneva ^a^M1.0308^ea^ acari. mālākārassa  sakalasarīraṃ pañcavaṇṇāya pītiyā paripūri.</p>
              <p>[03] so thokaññeva tathāgatena saddhiṃ caritvā manosilārase nimuggo  viya buddharasmīnaṃ anto paviṭṭho satthāraṃ thometvā vanditvā  tucchapacchimeva gahetvā gehaṃ agamāsi. atha naṃ bhariyā pucchi  ``kahaṃ pupphānī''ti? ``satthā me pūjito''ti. ``rañño dāni  kiṃ karissasī''ti? ``rājā maṃ ghātetu vā raṭṭhato vā nīharatu,  ahaṃ jīvitaṃ pariccajitvā satthāraṃ pūjesiṃ, sabbapupphāni aṭṭha muṭṭhiyova  ahesuṃ, evarūpā nāma pūjā jātā. mahājano ukkuṭṭhisahassāni  karonto satthārā saddhiṃ carati, yo esa mahājanassa ukkuṭṭhisaddo,  tasmiṃ ṭhāne eso''ti. athassa bhariyā andhabālatāya evarūpe  pāṭihāriye ^a^P2.0044^ea^ pasādaṃ nāma ajanetvā taṃ akkositvā  paribhāsitvā ``rājāno nāma caṇḍā, sakiṃ kuddhā  hatthapādādicchedanena bahumpi anatthaṃ karonti, tayā katakammena  mayhampi anattho siyā''ti putte ādāya rājakulaṃ gantvā raññā  pakkositvā ``kiṃ eta''nti pucchitā āha -- ``mama sāmiko  tumhākaṃ upaṭṭhānapupphehi satthāraṃ pūjetvā tucchahattho gharaṃ āgantvā `kahaṃ  pupphānī'ti mayā puṭṭho idaṃ nāma vadesi, ahaṃ taṃ paribhāsitvā  `rājāno nāma caṇḍā, sakiṃ kuddhā hatthapādādicchedanena bahumpi  anatthaṃ karonti, tayā katakammena mayhampi anattho siyā'ti taṃ  chaḍḍetvā idhāgatā, tena kataṃ kammaṃ sukataṃ vā hotu, dukkaṭaṃ vā,  tassevetaṃ, mayā tassa chaḍḍitabhāvaṃ jānāhi, devā''ti. rājā  paṭhamadassaneneva sotāpattiphalaṃ patto saddho pasanno ariyasāvako  cintesi ^a^V1.0275^ea^ -- ``aho ayaṃ itthī andhabālā, evarūpe guṇe pasādaṃ na  uppādesī''ti. so kuddho viya hutvā, ``amma, kiṃ vadesi, mayhaṃ  upaṭṭhānapupphehi tena pūjā katā''ti? ``āma, devā''ti. ``bhaddakaṃ  te kataṃ taṃ chaḍḍentiyā, mama pupphehi pūjākārassa ahaṃ kattabbayuttakaṃ  jānissāmī''ti taṃ uyyojetvā vegena satthu santikaṃ gantvā vanditvā  satthārā ^a^P2.0045^ea^ saddhiṃyeva vicari.</p>
              <p>[03] satthā rañño cittappasādaṃ ñatvā bhericaraṇavīthiyā nagaraṃ caritvā  rañño gharadvāraṃ agamāsi. rājā pattaṃ gahetvā satthāraṃ gehaṃ  pavesetukāmo ahosi. satthā pana rājaṅgaṇeyeva nisīdanākāraṃ  dassesi ^a^M1.0309^ea^. rājā taṃ ñatvā ``sīghaṃ maṇḍapaṃ karothā''ti taṅkhaṇaññeva  maṇḍapaṃ kārāpesi. nisīdi satthā saddhiṃ bhikkhusaṅghena. kasmā  pana satthā rājagehaṃ na pāvisi?</p>
              <p>[03] evaṃ kirassa ahosi -- ``sacāhaṃ anto pavisitvā  nisīdeyyaṃ, mahājano maṃ daṭṭhuṃ na labheyya, mālākārassa guṇo pākaṭo  na bhaveyya, rājaṅgaṇe pana maṃ nisinnaṃ mahājano daṭṭhuṃ labhissati,  mālākārassa guṇo pākaṭo bhavissatī''ti. guṇavantānañhi guṇaṃ  buddhā eva pākaṭaṃ kātuṃ sakkonti, avasesajano guṇavantānaṃ guṇaṃ  kathento maccharāyati. cattāro pupphapaṭā catuddisaṃ aṭṭhaṃsu. mahājano  satthāraṃ parivāresi. rājā buddhappamukhaṃ bhikkhusaṅghaṃ paṇītenāhārena  parivisi. satthā bhattakiccāvasāne anumodanaṃ katvā purimanayeneva  catūhi pupphapaṭehi parikkhitto sīhanādaṃ nadanto mahājanena parivuto  vihāraṃ agamāsi. rājā satthāraṃ anugantvā nivatto mālākāraṃ  pakkosāpetvā ``mama āharitapupphehi kinti katvā satthāraṃ pūjesī''ti  pucchi. mālākāro ``rājā maṃ ghātetu vā raṭṭhato vā pabbājetūti  jīvitaṃ pariccajitvā pūjesiṃ devā''ti āha. rājā ``tvaṃ  mahāpuriso nāmā''ti vatvā aṭṭha hatthī ca asse ca dāse ca dāsiyo  ^a^P2.0046^ea^ ca mahāpasādhanāni ca aṭṭha kahāpaṇasahassāni ca  rājakulato nīharitvā sabbālaṅkārappaṭimaṇḍitā aṭṭha nāriyo ca aṭṭha  gāmavare cāti idaṃ sabbaṭṭhakaṃ nāma dānaṃ adāsi.</p>
              <p>[03] ānandatthero cintesi -- ``ajja pātova paṭṭhāya  sīhanādasahassāni ceva celukkhepasahassāni ca pavattanti, ko nu kho  mālākārassa vipāko''ti? so satthāraṃ pucchi. atha naṃ satthā  āha -- ``ānanda, iminā mālākārena appamattakaṃ kammaṃ kata''nti  mā sallakkhesi, ayañhi mayhaṃ jīvitaṃ pariccajitvā pūjaṃ akāsi.  so evaṃ mayi cittaṃ pasādetvā -- </p>
              <p>[21] ``kappānaṃ ^a^V1.0276^ea^ satasahassaṃ, duggatiṃ na gamissati. </p>
              <p>[27] ṭhatvā devamanussesu, phalaṃ etassa kammuno. </p>
              <p>[22] pacchā paccekasambuddho, sumano nāma bhavissatī''ti.. -- </p>
              <p>[25] āha. satthu pana vihāraṃ gantvā gandhakuṭipavisanakāle  tāni pupphāni dvārakoṭṭhake patiṃsu. sāyanhasamaye bhikkhū dhammasabhāyaṃ  kathaṃ samuṭṭhāpesuṃ ^a^M1.0310^ea^ -- ``aho acchariyaṃ mālākārassa kammaṃ,  dharamānakabuddhassa jīvitaṃ pariccajitvā pupphapūjaṃ katvā taṅkhaṇaññeva  sabbaṭṭhakaṃ nāma labhatī''ti. satthā gandhakuṭito nikkhamitvā tiṇṇaṃ  gamanānaṃ aññatarena gamanena dhammasabhaṃ ^a^P2.0047^ea^ gantvā  buddhāsane nisīditvā ``kāya nuttha, bhikkhave, etarahi kathāya  sannisinnā''ti pucchitvā ``imāya nāmā''ti vutte, ``āma,  bhikkhave, yassa kammassa katattā pacchānutappaṃ na hoti,  anussaritānussaritakkhaṇe somanassameva uppajjati, evarūpaṃ kammaṃ  kattabbamevā''ti anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 68^b^.^eb^ </p>
              <p>[21] ``tañca kammaṃ kataṃ sādhu, yaṃ katvā nānutappati. </p>
              <p>[22] yassa patīto sumano, vipākaṃ paṭisevatī''ti..</p>
              <p>[03] tattha ^b^yaṃ katvā^eb^ti yaṃ devamanussasampattīnañceva  nibbānasampattiyā ca nibbattanasamatthaṃ sukhudrayaṃ kammaṃ katvā  nānutappati, atha kho diṭṭhadhammeyeva anussaritānussaritakkhaṇeyeva  pītivegena patīto somanassavegena ca sumano hutvā āyatiṃ  pītisomanassajāto hutvā vipākaṃ paṭisevati, ^b^taṃ kammaṃ kataṃ  sādhu^eb^ bhaddakanti.</p>
              <p>[03] desanāvasāne caturāsītiyā pāṇasahassānaṃ dhammābhisamayo  ahosīti. </p>
              <p>[06] sumanamālākāravatthu navamaṃ. </p>
            </h4>
          </h3>
          <h3>
            <h3n> 10. uppalavaṇṇattherīvatthu</h3n>
            <h4>
              <h4n> </h4n>
              <p>[03] ^b^madhuvā^eb^ ^a^P2.0048^ea^ ^b^maññatī^eb^ti imaṃ dhammadesanaṃ  satthā jetavane viharanto uppalavaṇṇattheriṃ ārabbha kathesi.</p>
              <p>[03] sā ^a^V1.0277^ea^ kira padumuttarabuddhassa pādamūle patthanaṃ paṭṭhapetvā  kappasatasahassaṃ puññāni kurumānā devesu ca manussesu ca saṃsarantī  imasmiṃ buddhuppāde devalokato cavitvā sāvatthiyaṃ seṭṭhikule paṭisandhiṃ  gaṇhi. nīluppalagabbhasamānavaṇṇatāya cassā ^b^uppalavaṇṇā^eb^tveva  nāmaṃ akaṃsu. athassā vayappattakāle sakalajambudīpe rājāno ca  seṭṭhino ca seṭṭhissa santikaṃ sāsanaṃ pahiṇiṃsu -- ``dhītaraṃ amhākaṃ  detū''ti ^a^M1.0311^ea^. apahiṇanto nāma nāhosi. tato seṭṭhi cintesi --  ``ahaṃ sabbesaṃ manaṃ gahetuṃ na sakkhissāmi, upāyaṃ panekaṃ  karissāmī''ti dhītaraṃ pakkosāpetvā, ``amma, pabbajituṃ  sakkhissasī''ti āha. tassā pacchimabhavikattā taṃ vacanaṃ sīse  āsittaṃ satapākatelaṃ viya ahosi. tasmā pitaraṃ ``pabbajissāmi,  tātā''ti āha. so tassā mahantaṃ sakkāraṃ katvā bhikkhunīupassayaṃ  netvā pabbājesi ^a^P2.0049^ea^. tassā acirapabbajitāya eva  uposathāgāre kālavāro pāpuṇi. sā dīpaṃ jāletvā uposathāgāraṃ  sammajjitvā dīpasikhāya nimittaṃ gaṇhitvā ṭhitāva punappunaṃ  olokayamānā tejokasiṇārammaṇaṃ jhānaṃ nibbattetvā tameva pādakaṃ  katvā arahattaṃ pāpuṇi saddhiṃ paṭisambhidāhi ceva abhiññāhi ca.</p>
              <p>[03] sā aparena samayena janapadacārikaṃ caritvā paccāgantvā andhavanaṃ  pāvisi. tadā bhikkhunīnaṃ araññavāso appaṭikkhitto hoti.  athassā tattha kuṭikaṃ katvā mañcakaṃ paññāpetvā sāṇiyā  parikkhipiṃsu. sā sāvatthiyaṃ piṇḍāya pavisitvā nikkhami.  mātulaputto panassā nandamāṇavo nāma gihikālato paṭṭhāya  paṭibaddhacitto. so tassā āgatabhāvaṃ sutvā theriyā āgamanato  puretarameva andhavanaṃ gantvā taṃ kuṭikaṃ pavisitvā heṭṭhāmañcake nilīno  theriyā āgantvā kuṭikaṃ pavisitvā dvāraṃ pidhāya mañcake  nisinnamattāya bahi ātapato āgatattā cakkhupathe andhakāre  avigateyeva heṭṭhāmañcakato nikkhamitvā mañcakaṃ abhiruyha ``mā  nassi bāla, mā nassi bālā''ti theriyā vāriyamānoyeva  abhibhavitvā attanā patthitakammaṃ katvā pāyāsi. athassa aguṇaṃ  dhāretuṃ asakkontī ^a^P2.0050^ea^ viya mahāpathavī dvedhā bhijji.  so pathaviṃ paviṭṭho gantvā mahāavīcimhi eva nibbatti. therīpi  tamatthaṃ bhikkhunīnaṃ ārocesi. bhikkhuniyo bhikkhūnaṃ etamatthaṃ  ārocesuṃ. bhikkhū bhagavato ārocayiṃsu. taṃ sutvā satthā bhikkhū  āmantetvā, ``bhikkhave, bhikkhubhikkhūnī upāsakaupāsikāsu yo  koci bālo pāpakammaṃ karonto madhusakkharādīsu kiñci deva  madhurarasaṃ khādamāno puriso viya tuṭṭhahaṭṭho udaggudaggo viya  karotī''ti anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 69^b^.^eb^ </p>
              <p>[21] ``madhuvā ^a^V1.0278^ea^ ^a^M1.0312^ea^ maññati bālo, yāva pāpaṃ na paccati. </p>
              <p>[22] yadā ca paccati pāpaṃ, bālo dukkhaṃ nigacchatī''ti..</p>
              <p>[03] tattha ^b^madhuvā^eb^ti bālassa hi pāpaṃ akusalakammaṃ karontassa  taṃ kammaṃ madhu viya madhurarasaṃ viya iṭṭhaṃ kantaṃ manāpaṃ viya upaṭṭhāti.  iti naṃ so madhuṃva maññati. ^b^yāvā^eb^ti yattakaṃ kālaṃ. ^b^pāpaṃ  na paccatī^eb^ti diṭṭhadhamme vā samparāye vā vipākaṃ na deti, tāva naṃ  evaṃ maññati. ^b^yadā cā^eb^ti yadā panassa diṭṭhadhamme vā vividhā  kammakāraṇā kayiramānassa, samparāye vā nirayādīsu mahādukkhaṃ  anubhavantassa taṃ pāpaṃ paccati, atha so bālo dukkhaṃ nigacchati  vindati paṭilabhatīti.</p>
              <p>[03] desanāvasāne bahū sotāpattiphalādīni pāpuṇiṃsu.</p>
              <p>[03] aparena ^a^P2.0051^ea^ pana samayena dhammasabhāyaṃ mahājano  kathaṃ samuṭṭhāpesi ``khīṇāsavāpi maññe kāmasukhaṃ sādiyanti, kāmaṃ  sevanti, kiṃ na sevissanti, na hi ete koḷāparukkhā, na ca  vammikā allamaṃsasarīrāva, tasmā etepi kāmasukhaṃ sādiyanti, kāmaṃ  sevantī''ti. satthā āgantvā ``kāya nuttha, bhikkhave, etarahi  kathāya sannisinnā''ti pucchitvā ``imāya nāmā''ti vutte, ``na,  bhikkhave, khīṇāsavā kāmasukhaṃ sādiyanti, na kāmaṃ sevanti.  yathā hi padumapatte patitaṃ udakabindu, na vilimpati, na saṇṭhāti,  vinivattetvā patateva, yathā ca āragge sāsapo na vilimpati, na  saṇṭhāti, vinivattetvā patateva, evaṃ khīṇāsavassa citte duvidhopi  kāmo na vilimpati, na saṇṭhātī''ti anusandhiṃ ghaṭetvā dhammaṃ  desento imaṃ brāhmaṇavagge gāthamāha -- </p>
              <p>[21] ``vāri pokkharapatteva, āraggeriva sāsapo. </p>
              <p>[22] yo na limpati kāmesu, tamahaṃ brūmi brāhmaṇa''nti..  (dha0 pa0 401).</p>
              <p>[03] imissā attho brāhmaṇavaggeyeva āvi bhavissati. satthā pana  rājānaṃ pasenadikosalaṃ pakkosāpetvā, ``mahārāja, imasmiṃ sāsane  yatheva kulaputtā, evaṃ kuladhītaropi mahantaṃ ñātigaṇañca bhogakkhandhañca  ^a^P2.0052^ea^ pahāya pabbajitvā araññe viharanti. tā evaṃ  viharamānā rāgarattā pāpapuggalā omānātimānavasena viheṭhentipi,  brahmacariyantarāyampi pāpenti, tasmā bhikkhunisaṅghassa antonagare  vasanaṭṭhānaṃ kātuṃ ^a^M1.0313^ea^ vaṭṭatī''ti. rājā ``sādhū''ti sampaṭicchitvā  nagarassa ^a^V1.0279^ea^ ekapasse bhikkhunisaṅghassa vasanaṭṭhānaṃ kārāpesi. tato  paṭṭhāya bhikkhuniyo antogāmeyeva vasantīti. </p>
              <p>[06] uppalavaṇṇattherīvatthu dasamaṃ. </p>
            </h4>
          </h3>
          <h3>
            <h3n> 11. jambukattheravatthu</h3n>
            <h4>
              <h4n> </h4n>
              <p>[03] ^b^māse māse^eb^ti imaṃ dhammadesanaṃ satthā veḷuvane viharanto  jambukaṃ ājīvakaṃ ārabbha kathesi.</p>
              <p>[03] atīte kira kassapasammāsambuddhakāle gāmavāsī eko kuṭumbiko  ekassa therassa vihāraṃ katvā taṃ tattha viharantaṃ catūhi paccayehi  upaṭṭhahi. thero tassa gehe nibaddhaṃ bhuñjati. atheko khīṇāsavo  bhikkhu divā piṇḍāya caranto tassa gehadvāraṃ pāpuṇi. kuṭumbiko taṃ  disvā tassa iriyāpathe pasanno gehaṃ pavesetvā sakkaccaṃ paṇītena  bhojanena parivisitvā, ``bhante, imaṃ sāṭakaṃ rajitvā  nivāseyyāthā''ti mahantaṃ sāṭakaṃ datvā, ``bhante, kesā ^a^P2.0053^ea^  vo dīghā, tumhākaṃ kesoropanatthāya nhāpitaṃ ānessāmi,  sayanatthāya ca vo mañcakaṃ gāhāpetvā āgamissāmī''ti āha.  nibaddhaṃ gehe bhuñjanto kulūpako bhikkhu taṃ tassa sakkāraṃ disvā cittaṃ  pasādetuṃ nāsakkhi, ``ayaṃ taṃ muhuttaṃ diṭṭhakassa evarūpaṃ sakkāraṃ  karoti, nibaddhaṃ gehe bhuñjantassa pana mayhaṃ na karotī''ti cintetvā  vihāraṃ agamāsi. itaropi teneva saddhiṃ gantvā kuṭumbikena  dinnasāṭakaṃ rajitvā nivāsesi. kuṭambikopi nhāpitaṃ ādāya  gantvā therassa kese ohārāpetvā mañcakaṃ attharāpetvā, ``bhante,  imasmiṃyeva mañcake sayathā''ti vatvā dvepi there svātanāya nimantetvā  pakkāmi.</p>
              <p>[03] nevāsiko tassa taṃ sakkāraṃ kayiramānaṃ adhivāsetuṃ nāsakkhi.  athassa so sāyaṃ therassa nipannaṭṭhānaṃ gantvā catūhākārehi theraṃ  akkosi, ``āvuso, āgantuka kuṭumbikassa te gehe bhattaṃ bhuñjanato  varataraṃ mīḷhaṃ khādituṃ, kuṭumbikena ānītanhāpitena kesohārāpanato  varataraṃ tālaṭṭhikena kese luñcāpetuṃ. kuṭumbikena  dinnasāṭakanivāsanato varataraṃ naggena vicarituṃ, kuṭumbikena  ābhatamañcake nipajjanato varataraṃ ^a^M1.0314^ea^ bhūmiyaṃ nipajjitu''nti. theropi  ``mā esa bālo maṃ nissāya nassī''ti nimantanaṃ anādiyitvā  pātova uṭṭhāya yathāsukhaṃ agamāsi ^a^P2.0054^ea^. nevāsikopi  pātova vihāre kattabbavattaṃ katvā bhikkhācāravelāya ^a^V1.0280^ea^ ``idānipi  āgantuko niddāyati, ghaṇḍikasaddena pabujjheyyā''ti saññāya  nakhapiṭṭheneva ghaṇḍiṃ paharitvā gāmaṃ piṇḍāya pāvisi. kuṭumbikopi  sakkāraṃ katvā therānaṃ āgamanamaggaṃ olokento nevāsikaṃ disvā,  ``bhante, thero kuhi''nti pucchi. atha naṃ nevāsiko ``mā,  āvuso, kiñci avaca, tuyhaṃ kulūpako hiyyo, tava nikkhantavelāya  ovarakaṃ pavisitvā niddaṃ okkanto pātova uṭṭhāya mama  vihārasammajjanasaddampi pānīyaghaṭaparibhojanīyaghaṭesu  udakasiñcanasaddampi ghaṇḍikasaddampi karontassa na jānātī''ti āha.  kuṭumbiko cintesi -- ``tādisāya iriyāpathasampattiyā  samannāgatassa me ayyassa yāva imamhā kālā niddāyanaṃ nāma natthi,  maṃ pana tassa sakkāraṃ karontaṃ disvā addhā iminā bhadantena kiñci  vuttaṃ bhavissatī''ti. so attano paṇḍitabhāvena taṃ sakkaccaṃ bhojetvā  tassa pattaṃ sādhukaṃ dhovitvā nānaggarasabhojanassa pūretvā, ``bhante,  sace me ayyaṃ passeyyātha, imamassa piṇḍapātaṃ dadeyyāthā''ti āha.</p>
              <p>[03] itaro taṃ gahetvāva cintesi -- ``sace so evarūpaṃ piṇḍapātaṃ  bhuñjissati, imasmiṃyeva ṭhāne paluddho bhavissatī''ti antarāmagge taṃ  piṇḍapātaṃ chaḍḍetvā therassa vasanaṭṭhānaṃ gantvā taṃ tattha olokento na  addasa. atha naṃ ettakassa kammassa katattā vīsativassasahassāni  ^a^P2.0055^ea^ katopi samaṇadhammo rakkhituṃ nāsakkhi.  āyupariyosāne pana kālaṃ katvā avīcimhi nibbattitvā ekaṃ  buddhantaraṃ mahādukkhaṃ anubhavitvā imasmiṃ buddhuppāde rājagahanagare  ekasmiṃ bahvannapāne kulaghare nibbatti. so padasā gamanakālato  paṭṭhāya neva sayane sayituṃ, na bhattaṃ bhuñjituṃ icchati, attano  sarīravalañjameva khādati. ``bālatāya ajānanto karotī''ti taṃ  posayiṃsu. mahallakakālepi vatthaṃ nivāsetuṃ na icchati, naggova  vicarati, bhūmiyaṃ sayati, attano sarīravalañjameva khādati. athassa  mātāpitaro ``nāyaṃ kulagharassa anucchaviko, kevalaṃ alajjanako  ājīvakānaṃ esa anucchaviko''ti tesaṃ santikaṃ netvā ``imaṃ dārakaṃ  pabbājethā''ti adaṃsu. atha naṃ te pabbājesuṃ. pabbājentā ca   ^a^M1.0315^ea^ pana galappamāṇe āvāṭe ṭhapetvā dvinnaṃ aṃsakūṭānaṃ upariṃ padarāni datvā   tesaṃ upari nisīditvā tālaṭṭhikhaṇḍena kese luñciṃsu. atha ne tassa  mātāpitaro svātanāya nimantetvā pakkamiṃsu.</p>
              <p>[03] punadivase ājīvakā ``ehi, gāmaṃ pavisissāmā''ti taṃ  vadiṃsu. so ``gacchatha tumhe, ahaṃ idheva bhavissāmī''ti na icchi.  atha naṃ punappunaṃ vatvā anicchamānaṃ ohāya agamaṃsu. sopi tesaṃ  gatabhāvaṃ ñatvā vaccakuṭiyā padaraṃ vivaritvā oruyha ubhohi hatthehi  ālopaṃ ^a^V1.0281^ea^ ālopaṃ katvā gūthaṃ khādi ^a^P2.0056^ea^. ājīvakā  tassa antogāmato āhāraṃ pahiṇiṃsu. tampi na icchi. punappunaṃ  vuccamānopi ``na me iminā attho. laddho me āhāro''ti āha.  ``kahaṃ laddho''ti? ``idheva laddho''ti. evaṃ dutiye tatiye  catutthepi divase tehi bahumpi vuccamāno ``ahaṃ idheva  bhavissāmī''ti gāmaṃ gantuṃ na icchi. ājīvakā ``ayaṃ divase  divase neva gāmaṃ pavisituṃ icchati, na amhehi pahitāhāraṃ āharituṃ  icchati, `idheva me laddho'ti vadati, kiṃ nu kho karoti,  pariggaṇhissāma na''nti gāmaṃ pavisantā ekaṃ dve jane tassa  pariggaṇhanatthaṃ ohāya gamiṃsu. te pacchato gacchantā viya hutvā  nilīyiṃsu. sopi tesaṃ gatabhāvaṃ ñatvā purimanayeneva vaccakuṭiṃ  oruyha gūthaṃ khādi.</p>
              <p>[03] itare tassa kiriyaṃ disvā ājīvakānaṃ ārocayiṃsu. taṃ  sutvā ājīvakā ``aho bhāriyaṃ kammaṃ, sace samaṇassa gotamassa  sāvakā jāneyyuṃ, `ājīvakā gūthaṃ khādamānā vicarantī'ti amhākaṃ  akittiṃ pakāseyyuṃ, nāyaṃ amhākaṃ anucchaviko''ti taṃ attano  santikā nīhariṃsu. so tehi nīharito mahājanassa uccārakaraṇaṭṭhāne  pattharito eko piṭṭhipāsāṇo atthi. tasmiṃ mahantaṃ soṇḍi,  piṭṭhipāsāṇaṃ nissāya mahājanassa uccārakaraṇaṭṭhānaṃ. so tattha  gantvā rattiṃ gūthaṃ khāditvā mahājanassa sarīravalañjanatthāya  āgamanakāle ekena hatthena pāsāṇassa ekaṃ antaṃ olubbha ^a^P2.0057^ea^  ekaṃ pādaṃ ukkhipitvā jaṇṇuke ṭhapetvā uddhaṃvātābhimukho  mukhaṃ vivaritvā tiṭṭhati. mahājano taṃ disvā upasaṅkamitvā  vanditvā, ``bhante, kasmā ayyo mukhaṃ vivaritvā ṭhito''ti pucchati.  ``ahaṃ vātabhakkho, añño me āhāro natthī''ti. atha  ``kasmā ekaṃ pādaṃ jaṇṇuke katvā ṭhitosi, bhante''ti? ``ahaṃ  uggatapo ^a^M1.0316^ea^ ghoratapo, mayā dvīhi pādehi akkantā pathavī kampati, tasmā  ekaṃ pādaṃ ukkhipitvā jaṇṇuke ṭhapetvā ṭhitomhi. ahañhi rattindivaṃ  ṭhitakova vītināmemi, na nisīdāmi, na nipajjāmī''ti. manussā  nāma yebhuyyena vacanamattameva saddahanti, tasmā ``aho acchariyaṃ,  evarūpāpi nāma tapassino honti, na no evarūpā diṭṭhapubbā''ti  yebhuyyena aṅgamagadhavāsino saṅkhubhitvā upasaṅkamitvā māse māse  mahantaṃ sakkāraṃ abhiharanti. so ``ahaṃ vātameva bhakkhāmi, na  aññaṃ āhāraṃ. aññañhi me khādantassa tapo nassatī''ti tehi  abhihaṭaṃ na kiñci icchati. manussā ``mā no, bhante, nāsetha,  tumhādisena ghoratapena paribhoge kate amhākaṃ dīgharattaṃ hitāya sukhāya  saṃvattatī''ti punappunaṃ yācanti. tassa añño āhāro na ruccati.  mahājanassa pana yācanāya pīḷito tehi ābhatāni sappiphāṇitādīni  kusaggena jivhagge ṭhapetvā ``gacchatha, alaṃ ^a^V1.0282^ea^ vo ettakaṃ hitāya sukhāya  cā''ti uyyojesi. evaṃ so pañcapaññāsa vassāni naggo gūthaṃ  khādanto kese luñcanto bhūmiyaṃ sayamāno vītināmesi.</p>
              <p>[03] buddhānampi ^a^P2.0058^ea^ kho paccūsakāle lokavolokanaṃ  avijahitameva hoti. tasmā ekadivasaṃ bhagavato paccūsasamaye lokaṃ  volokentassa ayaṃ jambukājīvako ñāṇajālassa anto paññāyi.  satthā ``kiṃ nu kho bhavissatī''ti āvajjetvā tassa saha  paṭisambhidāhi arahattassūpanissayaṃ disvā ``ahaṃ etaṃ ādiṃ katvā  ekaṃ gāthaṃ bhāsissāmi, gāthāvasāne caturāsītiyā pāṇasahassānaṃ  dhammābhisamayo bhavissati. imaṃ kulaputtaṃ nissāya mahājano  sotthibhāvaṃ pāpuṇissatī''ti ñatvā punadivase rājagahe piṇḍāya  caritvā piṇḍapātapaṭikkanto ānandattheraṃ āmantesi -- ``ānanda,  jambukājīvakassa santikaṃ gamissāmī''ti. ``bhante, kiṃ tumheyeva  gamissathā''ti? ``āma, ahamevā''ti evaṃ vatvā satthā  vaḍḍhamānakacchāyāya tassa santikaṃ pāyāsi.</p>
              <p>[03] devatā cintayiṃsu -- ``satthā sāyaṃ jambukājīvakassa santikaṃ  gacchati, so ca jegucche uccārapassāvadantakaṭṭhakiliṭṭhe piṭṭhipāsāṇe  vasati, devaṃ vassāpetuṃ vaṭṭatī''ti attano ānubhāvena taṃ muhuttaṃyeva devaṃ  vassāpesuṃ. piṭṭhipāsāṇo suci nimmalo ahosi. athassa upari  ^a^M1.0317^ea^ pañcavaṇṇaṃ pupphavassaṃ vassāpesuṃ. satthā sāyaṃ jambukājīvakassa  santikaṃ gantvā ``jambukā''ti saddamakāsi. jambuko ``ko nu  kho esa, dujjano maṃ jambukavādena vadatī''ti cintetvā ``ko  eso''ti āha. ``ahaṃ samaṇo''ti. ``kiṃ mahāsamaṇā''ti?  ``ajja me ekarattiṃ idha vasanaṭṭhānaṃ dehī''ti. ``natthi,  mahāsamaṇa, imasmiṃ ṭhāne vasanaṭṭhāna''nti ^a^P2.0059^ea^.  ``jambuka, mā evaṃ kari, ekarattiṃ me vasanaṭṭhānaṃ dehi, pabbajitā  nāma pabbajitaṃ patthenti, manussā manussaṃ, pasavo pasava''nti.  ``kiṃ pana tvaṃ pabbajito''ti? ``āma, pabbajitomhī''ti.  ``sace tvaṃ pabbajito, kahaṃ te lābukaṃ, kahaṃ dhūmakaṭacchuko, kahaṃ  yaññasuttaka''nti? ```atthetaṃ mayhaṃ, visuṃ visuṃ pana gahetvā  vicaraṇaṃ dukkha'nti abbhantareneva gahetvā carāmī''ti. so  ``carissasi tvaṃ etaṃ aggaṇhitvā''ti kujjhi. atha naṃ satthā  āha -- ``hotu, jambuka, mā kujjha, vasanaṭṭhānaṃ me ācikkhā''ti.  ``natthi, mahāsamaṇa, ettha vasanaṭṭhāna''nti.</p>
              <p>[03] satthā tassa vasanaṭṭhānato avidūre ekaṃ pabbhāraṃ atthi, taṃ  niddisanto ``etasmiṃ pabbhāre ko vasatī''ti āha. ``natthi  koci, mahāsamaṇā''ti. ``tena hi etaṃ mayhaṃ dehī''ti   ^a^V1.0283^ea^. ``tvaññeva jāna, mahāsamaṇā''ti. satthā pabbhāre nisīdanaṃ  paññāpetvā nisīdi. paṭhamayāme cattāro mahārājāno catuddisaṃ  ekobhāsaṃ karontā satthu upaṭṭhānaṃ āgamiṃsu. jambuko obhāsaṃ  disvā ``ko obhāso nāmeso''ti cintesi. majjhimayāme sakko  devarājā āgami. jambuko tampi disvā ``ko nāmeso''ti  cintesi. pacchimayāme ekāya aṅguliyā ekaṃ, dvīhi dve, dasahi  dasa cakkavāḷāni obhāsetuṃ samattho mahābrahmā sakalaṃ araññaṃ  ekobhāsaṃ karonto āgami. jambuko tampi ^a^P2.0060^ea^  disvā ``ko nu kho eso''ti cintetvā pātova satthu santikaṃ  gantvā paṭisanthāraṃ katvā ekamantaṃ ṭhito satthāraṃ pucchi --  ``mahāsamaṇa, tumhākaṃ santikaṃ catasso disā obhāsento ke  āgatā''ti? ``cattāro mahārājāno''ti. ``kiṃ kāraṇā''ti?  ``maṃ upaṭṭhātu''nti. ``kiṃ pana tvaṃ catūhi mahārājehi  uttaritaro''ti? ``āma, jambuka, mahārājūnampi atirājā''ti.  ``majjhimayāme pana ko āgato''ti? ``sakko devarājā,  jambukā''ti ^a^M1.0318^ea^. ``kiṃ kāraṇā''ti? ``maṃ upaṭṭhātumevā''ti.  ``kiṃ pana tvaṃ sakkadevarājatopi uttaritaro''ti? ``āma, jambuka,  sakkatopi uttaritaromhi, eso pana mayhaṃ gilānupaṭṭhāko  kappiyakārakasāmaṇerasadiso''ti. ``pacchimayāme sakalaṃ araññaṃ  obhāsetvā ko āgato''ti? ``yaṃ loke brāhmaṇādayo khipitvā  pakkhalitvā `namo mahābrahmuno'ti vadanti, so eva mahābrahmā''ti.  ``kiṃ pana tvaṃ mahābrahmatopi uttaritaro''ti? ``āma, jambuka,  ahañhi brahmunāpi atibrahmā''ti. ``acchariyosi tvaṃ, mahāsamaṇa,  mayhaṃ pana pañca paññāsa vassāni idha vasantassa etesu ekopi maṃ  upaṭṭhātuṃ nāgatapubbo. ahañhi ettakaṃ addhānaṃ vātabhakkho hutvā  ṭhitakova vītināmesiṃ, na tāva te mayhaṃ upaṭṭhānaṃ āgatapubbā''ti.</p>
              <p>[03] atha naṃ satthā āha -- jambuka, tvaṃ lokasmiṃ andhabālaṃ  mahājanaṃ vañcayamāno mampi vañcetukāmo jāto, nanu tvaṃ pañcapaññāsa  vassāni gūthameva khādi, bhūmiyaṃyeva nipajji, naggo hutvā vicari,  tālaṭṭhikhaṇḍena kese luñci. atha ^a^P2.0061^ea^ ca pana lokaṃ  vañcento ``ahaṃ vātabhakkho, ekapādena tiṭṭhāmi, na nisīdāmi, na  nipajjāmī''ti vadesi, ``mamampi vañcetukāmosi pubbepi tvaṃ pāpikaṃ  lāmikaṃ diṭṭhiṃ nissāya ettakaṃ kālaṃ gūthabhakkho bhūmisayo naggo  vicaranto tālaṭṭhikhaṇḍena kesaluñcanaṃ patto, idānipi pāpikaṃ lāmikaṃ  diṭṭhimeva gaṇhāsī''ti. ``kiṃ pana mayā kataṃ, mahāsamaṇā''ti?  athassa satthā pubbe katakammaṃ ācikkhi. tassa satthari kathenteyeva  saṃvego uppajji, hirottappaṃ upaṭṭhitaṃ, so ukkuṭiko nisīdi. athassa  satthā udakasāṭikaṃ khipitvā adāsi. so taṃ nivāsetvā satthāraṃ  vanditvā ekamantaṃ nisīdi. satthāpissa anupubbiṃ kathaṃ kathetvā  dhammaṃ desesi. so desanāvasāne ^a^V1.0284^ea^ saha paṭisambhidāhi arahattaṃ patvā  satthāraṃ vanditvā uṭṭhāyāsanā pabbajjañca upasampadañca yāci.  ettāvatā tassa purimakammaṃ parikkhīṇaṃ. ayañhi khīṇāsavamahātheraṃ  catūhi akkosehi akkositvā yāvāyaṃ mahāpathavī tigāvutādhikaṃ yojanaṃ  ussannā, tāva avīcimhi paccitvā tattha pakkāvasesena pañcapaññāsa  vassāni imaṃ vippakāraṃ patto. tenassa taṃ kammaṃ khīṇaṃ. vīsati  pana vassasahassāni iminā katassa samaṇadhammassa phalaṃ nāsetuṃ na  sakkā. tasmā satthā dakkhiṇahatthaṃ pasāretvā ``ehi, bhikkhu, cara  brahmacariyaṃ sammā dukkhassa ^a^M1.0319^ea^ antakiriyāyā''ti āha. tāvadevassa  gihiliṅgaṃ antaradhāyi aṭṭhaparikkhāradharo saṭṭhivassikamahāthero  ^a^P2.0062^ea^ viya ahosi.</p>
              <p>[03] aṅgamagadhavāsīnaṃ tassa sakkāraṃ gahetvā āgatadivaso kiresa,  tasmā ubhayaraṭṭhavāsino sakkāraṃ gahetvā āgatā tathāgataṃ disvā ``kiṃ  nu kho amhākaṃ ayyo jambuko mahā, udāhu samaṇo gotamo''ti  cintetvā ``sace samaṇo gotamo mahā bhaveyya, ayaṃ samaṇassa  gotamassa santikaṃ gaccheyya, jambukājīvakassa pana mahantatāya  samaṇo gotamo imassa santikaṃ āgato''ti cintayiṃsu. satthā  mahājanassa parivitakkaṃ ñatvā, ``jambuka, tava upaṭṭhākānaṃ kaṅkhaṃ  chindāhī''ti āha, so ``ahampi, bhante, ettakameva  paccāsīsāmī''ti vatvā catutthajjhānaṃ samāpajjitvā uṭṭhāya tālappamāṇaṃ  vehāsaṃ abbhuggantvā ``satthā me, bhante bhagavā, sāvakohamasmī''ti  vatvā oruyha vanditvā puna dvitālamattaṃ titālamattanti evaṃ  sattatālamattaṃ vehāsaṃ abbhuggantvā oruyha attano sāvakabhāvaṃ  jānāpesi. taṃ disvā mahājano ``aho buddhā nāma acchariyā  anopamaguṇā''ti cintesi. satthā mahājanena saddhiṃ kathento evamāha  -- ``ayaṃ ettakaṃ kālaṃ tumhehi ābhataṃ sakkāraṃ kusaggena jivhagge  ṭhapetvā `tapacaraṇaṃ pūremī'ti idha nivuṭṭho, sacepi iminā upāyena  vassasataṃ tapacaraṇaṃ pūreyya, yā cassa idāni kālaṃ vā bhattaṃ vā  kukkuccāyitvā abhuñjantassa bhattacchedanakusalacetanā, tassā taṃ tapacaraṇaṃ  soḷasiṃ kalampi na agghatī''ti anusandhiṃ ghaṭetvā dhammaṃ desento  imaṃ gāthamāha -- </p>
              <p>[03] 70^b^.^eb^ </p>
              <p>[21] ``māse māse kusaggena, bālo bhuñjeyya bhojanaṃ. </p>
              <p>[22] na so saṅkhātadhammānaṃ, kalaṃ agghati soḷasi''nti.. </p>
              <p>[01] tassattho ^a^P2.0063^ea^ -- sace ^b^bālo^eb^  apariññātadhammo sīlādiguṇā paribāhiro titthāyatane pabbajito  ``tapacaraṇaṃ pūressāmī''ti māse māse patte kusaggena bhojanaṃ bhuñjanto  vassasataṃ bhuñjeyya ^a^V1.0285^ea^ bhojanaṃ. ^b^na so saṅkhātadhammānaṃ, kalaṃ  agghati soḷasi^eb^nti saṅkhātadhammā vuccanti ñātadhammā tulitadhammā.  tesu heṭṭhimakoṭiyā sotāpanno saṅkhātadhammo, uparimakoṭiyā  khīṇāsavo. imesaṃ saṅkhātadhammānaṃ so bālo kalaṃ na ^a^M1.0320^ea^ agghati  soḷasinti puggalādhiṭṭhānā desanā. ayaṃ panettha attho -- yā  cassa tathā tapacaraṇaṃ pūrentassa vassasataṃ cetanā yā ca  saṅkhātadhammānaṃ kālaṃ vā bhattaṃ vā kukkuccāyitvā abhuñjantānaṃ ekā  bhattacchedanakusalacetanā, tassā cetanāya sā tāva dīgharattaṃ pavattacetanā  soḷasiṃ kalaṃ na agghati. idaṃ vuttaṃ hoti -- yaṃ tassā  saṅkhātadhammānaṃ cetanāya phalaṃ, taṃ soḷasa koṭṭhāse katvā tato ekekaṃ  puna soḷasa soḷasa koṭṭhāse katvā tato ekassa koṭṭhāsassa yaṃ phalaṃ,  tadeva tassa bālassa tapacaraṇato mahapphalataranti.</p>
              <p>[03] desanāvasāne caturāsītiyā pāṇasahassānaṃ dhammābhisamayo  ahosīti. </p>
              <p>[06] jambukattheravatthu ekādasamaṃ. </p>
            </h4>
          </h3>
          <h3>
            <h3n> 12. ahipetavatthu</h3n>
            <h4>
              <h4n> </h4n>
              <p>[03] ^b^na hi pāpaṃ kataṃ kamma^eb^nti imaṃ dhammadesanaṃ satthā veḷuvane  viharanto aññataraṃ ahipetaṃ ārabbha kathesi.</p>
              <p>[03] ekasmiñhi ^a^P2.0064^ea^ divase jaṭilasahassassa  abbhantaro āyasmā lakkhaṇatthero ca mahāmoggallānatthero ca  ``rājagahe piṇḍāya carissāmā''ti gijjhakūṭato otaranti. tesu  āyasmā mahāmoggallānatthero ekaṃ ahipetaṃ disvā sitaṃ pātvākāsi.  atha naṃ lakkhaṇatthero ``kasmā, āvuso, sitaṃ pātukarosī''ti  sitakāraṇaṃ pucchi. ``akālo, āvuso lakkhaṇa, imassa pañhassa,  bhagavato santike maṃ puccheyyāsī''ti thero āha. tesu rājagahe  piṇḍāya caritvā bhagavato santikaṃ gantvā nisinnesu lakkhaṇatthero  pucchi, ``āvuso, moggallānaṃ tvaṃ gijjhakūṭā otaranto sitaṃ  pātukaritvā mayā sitakāraṇaṃ puṭṭho `bhagavato santike maṃ  puccheyyāsī'ti avaca, kathehi idāni taṃ kāraṇa''nti. thero āha  -- ``ahaṃ, āvuso, ekaṃ petaṃ disvā sitaṃ pātvākāsiṃ. tassa  evarūpo attabhāvo -- manussasīsaṃ viya assa sīsaṃ, ahissa viya  ^a^M1.0321^ea^ seso attabhāvo, ahipeto nāmesa pamāṇato pañcavīsatiyojaniko,  tassa sīsato uṭṭhitā aggijālā yāva naṅguṭṭhā gacchanti, naṅguṭṭhato  uṭṭhitā aggijālā yāva sīsā, majjhesīsato uṭṭhitā dve passāni  gacchanti, dvīhi passehi uṭṭhitā majjhe otarantī''ti ^a^V1.0286^ea^. dvinnaṃyeva  kira petānaṃ attabhāvo pañcavīsatiyojaniko, avasesānaṃ  tigāvutappamāṇo. imassa ceva ahipetassa kākapetassa ca  pañcavīsatiyojaniko. tesu ayaṃ tāva ahipeto. kākapetampi  mahāmoggallāno gijjhakūṭamatthake paccamānaṃ disvā tassa pubbakammaṃ  pucchanto imaṃ gāthamāha -- </p>
              <p>[21] ``pañcayojanikā ^a^P2.0065^ea^ jivhā, sīsaṃ te  navayojanaṃ. </p>
              <p>[27] kāyo accuggato tuyhaṃ, pañcavīsatiyojanaṃ. </p>
              <p>[22] kiṃ nu kammaṃ karitvāna, pattosi dukkhamīdisa''nti..</p>
              <p>[03] athassa peto ācikkhanto -- </p>
              <p>[21] ``ahaṃ bhante moggallāna, kassapassa mahesino. </p>
              <p>[22] saṅghassa ābhataṃ bhattaṃ, āhāresiṃ yadicchaka''nti.. -- </p>
              <p>[25] gāthaṃ vatvā āha -- ``bhante, kassapabuddhakāle sambahulā  bhikkhū gāmaṃ piṇḍāya pavisiṃsu,. manussā there disvā  sampiyāyamānā āsanasālāyaṃ nisīdāpetvā pāde dhovitvā telaṃ  makkhetvā yāguṃ pāyetvā khajjakaṃ datvā piṇḍapātakālaṃ āgamayamānā  dhammaṃ suṇantā nisīdiṃsu. dhammakathāvasāne therānaṃ patte ādāya  attano attano gehā nānaggarasabhojanassa pūretvā āhariṃsu. tadā  ahaṃ kāko hutvā āsanasālāya chadanapiṭṭhe nilīno taṃ disvā ekena  gahitapattato tikkhattuṃ mukhaṃ pūrento tayo kabaḷe aggahesiṃ. taṃ pana  bhattaṃ neva saṅghassa santakaṃ, na saṅghassa niyametvā dinnaṃ, na  bhikkhūhi gahitāvasesakaṃ. attano attano gehaṃ netvā manussehi  bhuñjitabbakaṃ, kevalaṃ saṅghaṃ uddissa abhihaṭamattameva. tato mayā  tayo kabaḷā gahitā, ettakaṃ me pubbakammaṃ. svāhaṃ kālaṃ katvā tassa  kammassa vipākena avīcimhi ^a^P2.0066^ea^ paccitvā tattha  pakkāvasesena idāni gijjhakūṭe kākapeto hutvā nibbatto imaṃ dukkhaṃ  paccānubhomī''ti. idaṃ kākapetassa vatthu.</p>
              <p>[03] idha ^a^M1.0322^ea^ pana thero ``ahipetaṃ disvā sitaṃ pātvākāsi''nti āha.  athassa satthā sakkhī hutvāpi uṭṭhāya ``saccaṃ, bhikkhave,  moggallāno āha. mayāpesa sambodhipattadivaseyeva diṭṭho, apicāhaṃ  `ye me vacanaṃ na saddaheyyuṃ, tesaṃ ahitāya bhaveyyā'ti parānuddayāya na  kathesi''nti āha. ^b^lakkhaṇasaṃyuttepi^eb^ (saṃ0 ni0  2.202  ādayo) hi mahāmoggallānena diṭṭhakāleyeva ^a^V1.0287^ea^ satthā tassa sakkhī hutvā  vinītavatthūni kathesi, idampi tena tatheva kathitaṃ. taṃ sutvā  bhikkhū tassa pubbakammaṃ pucchiṃsu. satthāpi tesaṃ kathesi --</p>
              <p>[03] atīte kira bārāṇasiṃ nissāya nadītīre paccekabuddhassa  paṇṇasālaṃ kariṃsu. so tattha viharanto nibaddhaṃ nagare piṇḍāya  carati. nāgarāpi sāyaṃpātaṃ gandhapupphādihatthā paccekabuddhassūpaṭṭhānaṃ  gacchanti. eko bārāṇasivāsī puriso taṃ maggaṃ nissāya khettaṃ  kasi. mahājano sāyaṃpātaṃ paccekabuddhassūpaṭṭhānaṃ gacchanto taṃ khettaṃ  maddanto gacchati. kassako ca ``mā me khettaṃ maddathā''ti  vārentopi vāretuṃ nāsakkhi. athassa etadahosi -- ``sace  imasmiṃ ṭhāne paccekabuddhassa paṇṇasālā na bhaveyya, na me khettaṃ  maddeyyu''nti. so paccekabuddhassa piṇḍāya paviṭṭhakāle  paribhogabhājanāni bhinditvā paṇṇasālaṃ jhāpesi. paccekabuddho  ^a^P2.0067^ea^ taṃ jhāmaṃ disvā yathāsukhaṃ pakkāmi. mahājano  gandhamālaṃ ādāya āgato jhāmapaṇṇasālaṃ disvā ``kahaṃ nu kho no  ayyo gato''ti āha. sopi mahājaneneva saddhiṃ gato mahājanamajjhe  ṭhitakova evamāha -- ``mayā tassa paṇṇasālā jhāpitā''ti. atha  naṃ ``gaṇhatha, imaṃ pāpimaṃ nissāya mayaṃ paccekabuddhaṃ daṭṭhuṃ na  labhimhā''ti daṇḍādīhi pothetvā jīvitakkhayaṃ pāpesuṃ. so  avīcimhi nibbattitvā yāvāyaṃ mahāpathavī yojanamattaṃ ussannā, tāva  niraye paccitvā pakkāvasesena gijjhakūṭe ahipeto hutvā nibbatti.  satthā idaṃ tassa pubbakammaṃ kathetvā, ``bhikkhave, pāpakammaṃ nāmetaṃ  khīrasadisaṃ, yathā khīraṃ duyhamānameva na pariṇamati. tathā kammaṃ  kayiramānameva na vipaccati. yadā pana vipaccati, tadā evarūpena  dukkhena socatī''ti anusandhiṃ ghaṭetvā dhammaṃ desento imaṃ gāthamāha  -- </p>
              <p>[03] 71^b^.^eb^ </p>
              <p>[21] ``na ^a^M1.0323^ea^ hi pāpaṃ kataṃ kammaṃ, sajjukhīraṃva muccati. </p>
              <p>[22] ḍahantaṃ bālamanveti, bhasmacchannova pāvako''ti..</p>
              <p>[03] tattha ^b^sajjukhīraṃ vā^eb^ti taṃ khaṇaṃyeva dhenuyā thanehi  nikkhantaṃ abbhuṇhaṃ khīraṃ na muccati na pariṇamati. idaṃ vuttaṃ hoti  -- yathā idaṃ sajjukhīraṃ taṃ khaṇaññeva na muccati na pariṇamati na  pakatiṃ vijahati. yasmiṃ pana bhājane duhitvā gahitaṃ yāva tattha  ^a^P2.0068^ea^ takkādiambilaṃ na pakkhipati, yāva  dadhibhājanādikaṃ ambilabhājanaṃ na pāpuṇāti, tāva pakatiṃ  avijahitvā pacchā jahati, evameva pāpakammampi kariyamānameva na  vipaccati. yadi vipacceyya, na koci pāpakammaṃ kātuṃ visaheyya.  yāva pana kusalābhinibbattā khandhā dharanti, tāva naṃ te rakkhanti.  tesaṃ bhedā apāye nibbattakkhandhesu vipaccati, vipaccamānañca  ^a^V1.0288^ea^ ^b^ḍahantaṃ bālamanveti.^eb^``kiṃ viyā''ti?^b^ ``bhasmacchannova  pāvako''^eb^ti. yathā hi chārikāya paṭicchanno vītaccitaṅgāro  akkantopi chārikāya paṭicchannattā na tāva ḍahati, chārikaṃ pana  tāpetvā cammādīnaṃ ḍahanavasena yāva matthaluṅgā ḍahanto gacchati,  evameva pāpakammampi yena kataṃ hoti, taṃ bālaṃ dutiye vā tatiye vā  attabhāve nirayādīsu nibbattaṃ ḍahantaṃ anugacchatīti.</p>
              <p>[03] desanāvasāne bahū sotāpannādayo ahesunti. </p>
              <p>[06] ahipetavatthu dvādasamaṃ. </p>
            </h4>
          </h3>
          <h3>
            <h3n> 13. saṭṭhikūṭapetavatthu</h3n>
            <h4>
              <h4n> </h4n>
              <p>[03] ^b^yāvadeva anatthāyā^eb^ti imaṃ dhammadesanaṃ satthā veḷuvane  viharanto saṭṭhikūṭapetaṃ ārabbha kathesi.</p>
              <p>[03] purimanayeneva hi mahāmoggallānatthero lakkhaṇattherena saddhiṃ  gijjhakūṭā orohanto aññatarasmiṃ padese sitaṃ pātvākāsi. therena  sitakāraṇaṃ puṭṭho ``bhagavato santike ^a^P2.0069^ea^ maṃ  puccheyyāsī''ti vatvā piṇḍāya caritvā satthāraṃ upasaṅkamitvā  vanditvā nisinnakāle puna puṭṭho āha -- ``ahaṃ, āvuso, ekaṃ petaṃ  addasaṃ tigāvutappamāṇena attabhāvena, tassa saṭṭhi ayakūṭasahassāni  ādittāni sampajjalitāni uparimatthake patitvā patitvā uṭṭhahanti  sīsaṃ bhindanti, bhinnaṃ bhinnaṃ puna samuṭṭhahati ^a^M1.0324^ea^, iminā attabhāvena mayā  evarūpo attabhāvo na diṭṭhapubbo, ahaṃ taṃ disvā sitaṃ  pātvākāsi''nti. petavatthusmiñhi -- </p>
              <p>[21] ``saṭṭhi kūṭasahassāni, paripuṇṇāni sabbaso. </p>
              <p>[22] sīse tuyhaṃ nipatanti, vobhindanteva matthaka''nti..  (pe0 va0 808, 810, 813) ādi -- </p>
              <p>[25] imameva petaṃ sandhāya vuttaṃ. satthā therassa kathaṃ sutvāva,  ``bhikkhave, mayāpesa satto bodhimaṇḍe nisinneneva diṭṭho `ye ca pana  me vacanaṃ na saddaheyyuṃ, tesaṃ ahitāya bhaveyyā'ti paresaṃ anukampāya   ^a^V1.0289^ea^ na kathesiṃ, idāni pana moggallānassa sakkhī hutvā kathemī''ti āha.  taṃ sutvā bhikkhū tassa pubbakammaṃ pucchiṃsu. satthāpi nesaṃ kathesi  --</p>
              <p>[03] atīte kira bārāṇasiyaṃ sāḷittakasippe nipphattiṃ patto eko  pīṭhasappi ahosi. so nagaradvāre ekassa vaṭarukkhassa heṭṭhā  nisinno sakkharāni khipitvā tassa paṇṇāni chindanto  ``hatthirūpakaṃ no dassehi, assarūpakaṃ no dassehī''ti gāmadārakehi  ^a^P2.0070^ea^ vuccamāno icchiticchitāni rūpāni dassetvā tesaṃ  santikā khādanīyādīni labhati. athekadivasaṃ rājā uyyānaṃ  gacchanto taṃ padesaṃ pāpuṇi. dārakā pīṭhasappiṃ pārohantare katvā  palāyiṃsu. rañño ṭhitamajjhanhike rukkhamūlaṃ paviṭṭhassa  chiddāvachiddacchāyā sarīraṃ phari. so ``kiṃ nu kho eta''nti uddhaṃ  olokento rukkhapaṇṇesu hatthirūpakādīni disvā ``kassetaṃ  kamma''nti pucchitvā ``pīṭhasappino''ti sutvā taṃ pakkosāpetvā āha  -- ``mayhaṃ purohito atimukharo appamattakepi vutte bahuṃ bhaṇanto maṃ  upaddaveti, sakkhissasi tassa mukhe nāḷimattā ajalaṇḍikā  khipitu''nti? ``sakkhissāmi, deva. ajalaṇḍikā āharāpetvā  purohitena saddhiṃ tumhe antosāṇiyaṃ nisīdatha, ahamettha kattabbaṃ  jānissāmī''ti. atha rājā tathā kāresi. itaro kattariyaggena  sāṇiyā chiddaṃ katvā purohitassa raññā saddhiṃ kathentassa mukhe  vivaṭamatte ekekaṃ ajalaṇḍikaṃ khipi. purohito mukhaṃ paviṭṭhaṃ paviṭṭhaṃ  gili. pīṭhasappī khīṇāsu ajalaṇḍikāsu sāṇiṃ cālesi. rājā  tāya saññāya ajalaṇḍikānaṃ khīṇabhāvaṃ ñatvā āha -- ``ācariya,  ahaṃ tumhehi saddhiṃ kathento kathaṃ ^a^M1.0325^ea^ nittharituṃ na sakkhissāmi, tumhe  atimukharatāya nāḷimattā ajalaṇḍikā gilantāpi tuṇhībhāvaṃ  nāpajjathā''ti. brāhmaṇo ^a^P2.0071^ea^ maṅgūbhāvaṃ āpajjitvā  tato paṭṭhāya mukhaṃ vivaritvā raññā saddhiṃ sallapituṃ nasakkhi. rājā  pīṭhasappiguṇaṃ anussaritvā taṃ pakkosāpetvā ``taṃ nissāya me sukhaṃ  laddha''nti tuṭṭho tassa sabbaṭṭhakaṃ nāma dhanaṃ datvā nagarassa catūsu  disāsu cattāro varagāme adāsi. tamatthaṃ viditvā rañño  atthadhammānusāsako amacco imaṃ gāthamāha -- </p>
              <p>[21] ``sādhu kho sippakaṃ nāma, api yādisa kīdisaṃ. </p>
              <p>[22] passa khañjappahārena, laddhā gāmā catuddisā''ti..  (jā0 1.1.107).</p>
              <p>[03] so pana amacco tena samayena ayameva bhagavā ahosi. atheko  puriso pīṭhasappinā laddhasampattiṃ disvā cintesi -- ``ayaṃ nāma  pīṭhasappī hutvā imaṃ sippaṃ nissāya mahāsampattiṃ patto, mayāpetaṃ  sikkhituṃ vaṭṭatī''ti. so taṃ upasaṅkamitvā vanditvā ``idaṃ me   ^a^V1.0290^ea^, ācariya, sippaṃ dethā''ti āha. ``na sakkā, tāta, dātu''nti.  so tena paṭikkhitto ``hotu, ārādhessāmi na''nti tassa  hatthapādaparikammādīni karonto cirassaṃ taṃ ārādhetvā punappunaṃ  yāci, pīṭhasappī ``ayaṃ me ativiya upakāro''ti taṃ paṭibāhituṃ  asakkonto sippaṃ sikkhāpetvā ``nipphannaṃ te, tāta, sippaṃ, idāni  kiṃ karissasī''ti āha. ``bahi gantvā sippaṃ vīmaṃsissāmī''ti.  ``kiṃ karissasī''ti? ``gāviṃ vā manussaṃ vā paharitvā  māressāmī''ti. ``tātā, gāviṃ mārentassa sataṃ daṇḍo hoti  manussaṃ mārentassa sahassaṃ, tvaṃ saputtadāropi taṃ nittharituṃ na  sakkhissasi, mā vinassa, yamhi ^a^P2.0072^ea^ pahaṭe daṇḍo  natthi, tādisaṃ nimātāpitikaṃ kañci upadhārehī''ti. so  ``sādhū''ti sakkharā ucchaṅge katvā tādisaṃ upadhārayamāno  vicaranto gāviṃ disvā ``ayaṃ sasāmikā''ti paharituṃ na visahi,  manussaṃ disvā ``ayaṃ samātāpitiko''ti paharituṃ na visati. </p>
              <p>[01] tena samayena sunetto nāma paccekabuddho taṃ nagaraṃ nissāya  paṇṇasālāya viharati. so taṃ piṇḍāya pavisantaṃ nagaradvārantare  disvā ``ayaṃ nimātāpitiko, imasmiṃ pahaṭe daṇḍo natthi, imaṃ  paharitvā sippaṃ vīmaṃsissāmī''ti paccekabuddhassa dakkhiṇakaṇṇasotaṃ  sandhāya sakkharaṃ ^a^M1.0326^ea^ khipi. sā dakkhiṇakaṇṇasotena pavisitvā vāmena  nikkhami, dukkhā vedanā uppajji. paccekabuddho bhikkhāya carituṃ  nāsakkhi, ākāsena paṇṇasālaṃ gantvā parinibbāyi. manussā  paccekabuddhe anāgacchante ``kiñci aphāsukaṃ bhavissatī''ti cintetvā  tattha gantvā taṃ parinibbutaṃ disvā rodiṃsu parideviṃsu. sopi  mahājanaṃ gacchantaṃ disvā tattha gantvā paccekabuddhaṃ sañjānitvā ``ayaṃ  piṇḍāya pavisanto dvārantare mama sammukhībhūto, ahaṃ attano sippaṃ  vīmaṃsanto imaṃ pahari''nti āha. manussā ``iminā kira pāpakena  paccekabuddho pahaṭo, gaṇhatha gaṇhathā''ti pothetvā tattheva naṃ  jīvitakkhayaṃ pāpesuṃ. so avīcimhi nibbattitvā yāvāyaṃ  mahāpathavī yojanamattaṃ ussannā, tāva paccitvā vipākāvasesena  gijjhakūṭamatthake saṭṭhikūṭapeto hutvā nibbatti. satthā tassa imaṃ  pubbakammaṃ kathetvā, ``bhikkhave, bālassa ^a^P2.0073^ea^ nāma  sippaṃ vā issariyaṃ vā uppajjamānaṃ anatthāya uppajjati. bālo hi  sippaṃ vā issariyaṃ vā labhitvā attano anatthameva karotī''ti  anusandhiṃ ghaṭetvā dhammaṃ desento imaṃ gāthamāha. </p>
              <p>[03] 72^b^.^eb^ </p>
              <p>[21] ``yāvadeva anatthāya, ñattaṃ bālassa jāyati. </p>
              <p>[22] hanti bālassa sukkaṃsaṃ, muddhamassa vipātaya''nti..</p>
              <p>[03] tattha ^b^yāvadevā^eb^ti avadhiparicchedanatthe nipāto.  ^b^ñatta^eb^nti jānanasabhāvo. yaṃ sippaṃ jānāti ^a^V1.0291^ea^, yamhi vā  issariye yase sampattiyañca ṭhito janena ñāyati, pākaṭo paññāto  hoti, tassetaṃ nāmaṃ. sippaṃ vā hi issariyādibhāvo vā bālassa  anatthāyeva jāyati. taṃ nissāya so attano anatthameva karoti.  ^b^hantī^eb^ti vināseti. ^b^sukkaṃsa^eb^nti kusalakoṭṭhāsaṃ, bālassa  hi sippaṃ vā issariyaṃ vā uppajjamānaṃ kusalakoṭṭhāsaṃ ghātentameva  uppajjati. ^b^muddha^eb^nti paññāyetaṃ nāmaṃ. ^b^vipātaya^eb^nti  viddhaṃsayamānaṃ. tassa hi taṃ sukkaṃsaṃ hanantaṃ paññāsaṅkhātaṃ muddhaṃ  vipātentaṃ viddhaṃsentameva hantīti.</p>
              <p>[03] desanāvasāne bahū sotāpattiphalādīni pāpuṇiṃsu. </p>
              <p>[06] saṭṭhikūṭapetavatthu terasamaṃ. </p>
            </h4>
          </h3>
          <h3>
            <h3n> 14. cittagahapativatthu</h3n>
            <h4>
              <h4n> </h4n>
              <p>[03] ^b^asantaṃ^eb^ ^a^M1.0327^ea^ ^a^P2.0074^ea^ ^b^bhāvanamiccheyyā^eb^ti imaṃ  dhammadesanaṃ satthā jetavane viharanto sudhammattheraṃ ārabbha kathesi.  desanā macchikāsaṇḍe samuṭṭhāya sāvatthiyaṃ niṭṭhitā.</p>
              <p>[03] macchikāsaṇḍanagarasmiñhi citto nāma gahapati pañcavaggiyānaṃ  abbhantaraṃ mahānāmattheraṃ nāma piṇḍāya caramānaṃ disvā tassa  iriyāpathe pasīditvā pattaṃ ādāya gehaṃ pavesetvā bhojetvā  bhattakiccāvasāne dhammakathaṃ suṇanto sotāpattiphalaṃ patvā acalasaddho  hutvā ambāṭakavanaṃ nāma attano uyyānaṃ saṅghārāmaṃ kattukāmo therassa  hatthe udakaṃ pātetvā niyyādesi. tasmiṃ khaṇe ``patiṭṭhitaṃ  buddhasāsana''nti udakapariyantaṃ katvā mahāpathavī kampi. mahāseṭṭhi  uyyāne mahāvihāraṃ kāretvā sabbadisāhi āgatānaṃ bhikkhūnaṃ  vivaṭadvāro ahosi. macchikāsaṇḍe sudhammatthero nāma nevāsiko  ahosi. </p>
              <p>[01] aparena samayena cittassa guṇakathaṃ sutvā dve aggasāvakā  tassa saṅgahaṃ kattukāmā macchikāsaṇḍaṃ agamaṃsu. citto gahapati tesaṃ  āgamanaṃ sutvā aḍḍhayojanamaggaṃ paccuggantvā te ādāya attano vihāraṃ  pavesetvā āgantukavattaṃ katvā, ``bhante, thokaṃ dhammakathaṃ  sotukāmomhī''ti dhammasenāpatiṃ yāci. atha naṃ thero, ``upāsaka,  addhānena āgatāmhā kilantarūpā. apica thokaṃ suṇāhī''ti tassa  dhammaṃ kathesi. so therassa dhammaṃ suṇantova anāgāmiphalaṃ pāpuṇi.  so dve aggasāvake vanditvā, ``bhante, sve bhikkhusahassena saddhiṃ  mama ^a^V1.0292^ea^ gehe bhikkhaṃ gaṇhathā''ti nimantetvā ^a^P2.0075^ea^ pacchā  nevāsikaṃ sudhammattheraṃ ``tumhepi, bhante, sve therehi saddhiṃ  āgaccheyyāthā''ti nimantesi. so ``ayaṃ maṃ pacchā nimantetī''ti  kuddho paṭikkhipitvā punappunaṃ yāciyamānopi paṭikkhipi eva.  upāsako ``paññāyissatha, bhante''ti pakkamitvā punadivase attano  nivesane mahādānaṃ sajjesi. sudhammattheropi paccūsakāleyeva  ``kīdiso nu kho gahapatinā aggasāvakānaṃ sakkāro sajjito, sve  gantvā passissāmī''ti cintetvā pātova pattacīvaraṃ ādāya tassa  gehaṃ agamāsi.</p>
              <p>[03] so gahapatinā ``nisīdatha, bhante''ti vuccamānopi ``nāhaṃ  nisīdāmi, piṇḍāya carissāmī''ti vatvā aggasāvakānaṃ paṭiyāditaṃ  sakkāraṃ oloketvā ^a^M1.0328^ea^ gahapatiṃ jātiyā ghaṭṭetukāmo ``uḷāro te,  gahapati, sakkāro, apicettha ekaññeva natthī''ti āha. ``kiṃ,  bhante''ti? ``tilasaṃguḷikā, gahapatī''ti vatvā gahapatinā  kākopamāya apasādito kujjhitvā ``eso te, gahapati, āvāso,  pakkamissāmaha''nti vatvā yāvatatiyaṃ vāriyamānopi pakkamitvā satthu  santikaṃ gantvā cittena ca attanā ca vuttavacanaṃ ārocesi. satthā  ``tayā upāsako saddho pasanno hīnena khuṃsito''ti tasseva dosaṃ  āropetvā paṭisāraṇīyakammaṃ kārāpetvā ``gaccha, cittagahapatiṃ  khamāpehī''ti pesesi. so tattha gantvā, ``gahapati, mayhameva so  doso, khamāhi me''ti vatvāpi ``nāhaṃ khamāmī''ti ^a^P2.0076^ea^  tena paṭikkhitto maṅkubhūto taṃ khamāpetuṃ nāsakkhi. punadeva  satthu santikaṃ paccāgamāsi. satthā ``nāssa upāsako  khamissatī''ti jānantopi ``mānathaddho esa, tiṃsayojanaṃ tāva maggaṃ  gantvā paccāgacchatū''ti khamanūpāyaṃ anācikkhitvāva uyyojesi.  athassa punāgatakāle nihatamānassa anudūtaṃ datvā ``gaccha, iminā  saddhiṃ gantvā upāsakaṃ khamāpehī''ti vatvā ``samaṇena nāma `mayhaṃ  vihāro, mayhaṃ nivāsaṭṭhānaṃ, mayhaṃ upāsako, mayhaṃ upāsikā'ti mānaṃ  vā issaṃ vā kātuṃ na vaṭṭati. evaṃ karontassa hi icchāmānādayo  kilesā vaḍḍhantī''ti anusandhiṃ ghaṭṭetvā dhammaṃ desento imā gāthā  abhāsi -- </p>
              <p>[03] 73^b^.^eb^ </p>
              <p>[21] ``asantaṃ bhāvanamiccheyya, purekkhārañca bhikkhusu. </p>
              <p>[22] āvāsesu issariyaṃ, pūjā parakulesu ca.. </p>
              <p>[03] 74^b^.^eb^ </p>
              <p>[04] ``mameva kata maññantu, gihī pabbajitā ubho. </p>
              <p>[21] mamevātivasā assu, kiccākiccesu kismici. </p>
              <p>[22] iti bālassa saṅkappo, icchā māno ca vaḍḍhatī''ti..</p>
              <p>[03] tattha ^a^V1.0293^ea^ ^b^asanta^eb^nti yo bālo bhikkhu avijjamānaṃ sambhāvanaṃ  iccheyya, ``assaddhova samāno `saddhoti maṃ jano ^a^P2.0077^ea^  jānātū'ti icchatī''ti. ^b^pāpicchatā^eb^niddese (vibha0  851) vuttanayeneva bālo ``asaddho dussīlo appassuto  appavivitto kusīto anupaṭṭhitassati asamāhito duppañño  akhīṇāsavova samāno `aho vata maṃ jano ayaṃ saddho, sīlavā,  bahussuto, pavivitto, āraddhavīriyo, upaṭṭhitassati, samāhito,  paññavā ^a^M1.0329^ea^, khīṇāsavo'ti jāneyyā''ti idaṃ asantasambhāvanaṃ icchati.  ^b^purekkhāra^eb^nti parivāraṃ. ``aho vata maṃ sakalavihāre bhikkhū  parivāretvā pañhaṃ pucchantā vihareyyu''nti evaṃ icchācāre ṭhatvā  purekkhārañca bhikkhūsu icchati. ^b^āvāsesū^eb^ti saṅghikesu ca  āvāsesu yāni vihāramajjhe paṇītasenāsanāni, tāni attano  sandiṭṭhasambhattādīnaṃ bhikkhūnaṃ ``tumhe idha vasathā''ti vicārento  sayampi varataraṃ senāsanaṃ palibodhento, sesānaṃ āgantukabhikkhūnaṃ  paccantimāni lāmakasenāsanāni ceva amanussapariggahitāni ca  ``tumhe idha vasathā''ti vicārento āvāsesu issariyaṃ icchati.  ^b^pūjā parakulesu cā^eb^ti neva mātāpitūnaṃ na ñātakānaṃ paresuyeva  kulesu ``aho vatime mayhameva dadeyyuṃ, na aññesa''nti evaṃ  catuppaccayehi pūjaṃ icchati.</p>
              <p>[03] ^b^mameva kata maññantū^eb^ti yassa ca bālassa ^a^P2.0078^ea^  ``yaṃkiñci vihāre uposathāgārādikaraṇavasena kataṃ  navakammaṃ, taṃ sabbaṃ amhākaṃ therena katanti evaṃ gihī ca pabbajitā ca  ubhopi mameva nissāya kataṃ parikammaṃ niṭṭhitaṃ maññantū''ti saṅkappo  uppajjati. ^b^mamevātivasā^eb^ assūti ``gihī ca pabbajitā ca  sabbepi mameva vase vattantu, sakaṭagoṇavāsipharasuādīni vā  laddhabbāni hontu, antamaso yāgumattampi tāpetvā pivanādīni vā,  evarūpesu kiccākiccesu khuddakamahantesu karaṇīyesu kismiñci  ekakiccepi mameva vase vattantu, mameva āpucchitvā karontū''ti  saṅkappo uppajjati. ^b^iti bālassā^eb^ti yassa bālassa sā ca  icchā ayañca evarūpo saṅkappo uppajjati, tassa neva vipassanā, na  maggaphalāni vaḍḍhanti. kevalaṃ panassa candodaye samuddassa udakaṃ  viya chasu dvāresu uppajjamānā taṇhā ceva navavidhamāno ca vaḍḍhatīti.</p>
              <p>[03] desanāvasāne bahū sotāpattiphalādīni pāpuṇiṃsūti.</p>
              <p>[03] sudhammattheropi imaṃ ovādaṃ sutvā satthāraṃ vanditvā uṭṭhāyāsanā  padakkhiṇaṃ katvā tena anudūtena bhikkhunā saddhiṃ gantvā upāsakassa  cakkhupathe āpattiṃ paṭikaritvā upāsakaṃ khamāpesi. so upāsakena  ``khamāmahaṃ, bhante, sace mayhaṃ doso atthi, khamatha me''ti  paṭikhamāpito ^a^V1.0294^ea^ satthārā dinne ovāde ṭhatvā katipāheneva saha  paṭisambhidāhi arahattaṃ ^a^M1.0330^ea^ pāpuṇi. upāsakopi ^a^P2.0079^ea^  cintesi -- ``mayā satthāraṃ adisvāva sotāpattiphalaṃ pattaṃ, adisvā  eva anāgāmiphale patiṭṭhito, satthāraṃ me daṭṭhuṃ vaṭṭatī''ti. so  tilataṇḍulasappiphāṇitavatthacchādanādīhi paripūrāni pañca  sakaṭasatāni yojāpetvā ``satthāraṃ daṭṭhukāmā āgacchantu,  piṇḍapātādīhi na kilamissantī''ti bhikkhusaṅghassa ārocāpetvā  bhikkhunīsaṅghassāpi upāsakānampi upāsikānampi ārocāpesi.  tena saddhiṃ pañcasatā pañcasatā bhikkhū ca bhikkhuniyo ca upāsakā  ca upāsikāyo ca nikkhamiṃsu. so tesañceva attano parisāya  cāti tiṇṇaṃ janasahassānaṃ yathā tiṃsayojane magge yāgubhattādīhi  kiñci vekallaṃ na hoti, tathā saṃvidahi. tassa pana nikkhantabhāvaṃ  ñatvā yojane yojane devatā khandhāvāraṃ bandhitvā dibbehi  yāgukhajjakabhattapānakādīhi taṃ mahājanaṃ upaṭṭhahiṃsu, kassaci kenaci  vekallaṃ na hoti. evaṃ devatāhi upaṭṭhiyamāno devasikaṃ yojanaṃ  gacchanto māsena sāvatthiṃ pāpuṇi, pañca sakaṭasatāni yathāpūritāneva  ahesuṃ. devatāhi ceva manussehi ca abhihaṭaṃ paṇṇākāraṃ  vissajjentova agamāsi.</p>
              <p>[03] satthā ānandattheraṃ āha -- ``ānanda, ajja  vaḍḍhamānakacchāyāya citto gahapati pañcahi upāsakasatehi parivuto  āgantvā maṃ vandissatī''ti. ``kiṃ pana, bhante, tassa tumhākaṃ  ^a^P2.0080^ea^ vandanakāle kiñci pāṭihāriyaṃ bhavissatī''ti?  ``bhavissati, ānandā''ti. ``kiṃ, bhante''ti? tassa āgantvā  ``maṃ vandanakāle rājamānena aṭṭhakarīsamatte padese jaṇṇukamattena  odhinā pañcavaṇṇānaṃ dibbapupphānaṃ ghanavassaṃ vassissatī''ti. taṃ  kathaṃ sutvā nagaravāsino ``evaṃ mahāpuñño kira citto nāma gahapati  āgantvā ajja satthāraṃ vandissati, evarūpaṃ kira pāṭihāriyaṃ  bhavissati, mayampi taṃ mahāpuññaṃ daṭṭhuṃ labhissāmā''ti paṇṇākāraṃ  ādāya maggassa ubhosu passesu aṭṭhaṃsu. vihārasamīpe āgatakāle  pañca bhikkhusatāni paṭhamaṃ āgamiṃsu. citto gahapati, ``ammā,  tumhe pacchato āgacchathā''ti mahāupāsikāyo ṭhapetvā pañcahi  upāsakasatehi parivuto satthu santikaṃ agamāsi. buddhānaṃ  sammukhaṭṭhāne pana ṭhitā vā nisinnā vā ito vā etto vā na honti,  buddhavīthiyā dvīsu passesu niccalāva tiṭṭhanti. citto gahapati  mahantaṃ buddhavīthiṃ okkami. tīṇi phalāni pattena ariyasāvakena  olokitolokitaṭṭhānaṃ kampi. ``eso kira citto gahapatī''ti  mahājano olokesi ^a^M1.0331^ea^. so satthāraṃ upasaṅkamitvā chabbaṇṇānaṃ  buddharasmīnaṃ anto pavisitvā dvīsu gopphakesu satthu pāde gahetvā  vandi. taṃ khaṇaññeva vuttappakāraṃ pupphavassaṃ vassi,  sādhukārasahassāni pavattayiṃsu. so ekamāsaṃ satthu santike vasi,  vasamāno ca sakalaṃ buddhappamukhaṃ ^a^V1.0295^ea^ bhikkhusaṅghaṃ ^a^P2.0081^ea^  vihāreyeva nisīdāpetvā mahādānaṃ adāsi, attanā saddhiṃ āgatepi  antovihāreyeva katvā paṭijaggi. ekadivasampi attano sakaṭesu  kiñci gahetabbaṃ nāhosi, devamanussehi ābhatapaṇṇākāreneva dānaṃ  adāsi, sabbakiccāni akāsi. so satthāraṃ vanditvā āha --  ``bhante, ahaṃ `tumhākaṃ dānaṃ dassāmī'ti āgacchanto māsaṃ  antarāmagge ahosiṃ. idheva me māso vītivatto, mayā ābhataṃ  paṇṇākāraṃ kiñci gahetuṃ na labhāmi, ettakaṃ kālaṃ devamanussehi  ābhatapaṇṇākāreneva dānaṃ adāsiṃ, sohaṃ sacepi idha saṃvaccharaṃ  vasissāmi, neva mama deyyadhammaṃ dātuṃ labhissāmi. ahaṃ sakaṭāni  otāretvā gantuṃ icchāmi, paṭisāmanaṭṭhānaṃ me ārocāpethā''ti.</p>
              <p>[03] satthā ānandattheraṃ āha -- ``ānanda, upāsakassa ekaṃ padesaṃ  tucchaṃ kāretvā dehī''ti. thero tathā akāsi. kappiyabhūmi  (mahāva0 295) kira cittassa gahapatino anuññātā. upāsakopi  attanā saddhiṃ āgatehi tīhi janasahassehi saddhiṃ tucchasakaṭehi puna  maggaṃ paṭipajji. devamanussā uṭṭhāya, ``ayya, tayā tucchasakaṭehi  gamanakammaṃ kata''nti sattahi ratanehi sakaṭāni pūrayiṃsu. so  attano ābhatapaṇṇākāreneva mahājanaṃ paṭijagganto agamāsi.  ānandatthero satthāraṃ vanditvā āha -- ``bhante, tumhākaṃ santikaṃ  āgacchantopi māsena āgato, idhāpi māsameva vuṭṭho, ettakaṃ kālaṃ  devamanussehi abhihaṭapaṇṇākāreneva mahāvadānaṃ adāsi, idāni pañca  sakaṭasatāni tucchāni katvā māseneva kira gamissati, devamanussā  panassa uṭṭhāya, `ayya ^a^P2.0082^ea^, tayā tucchasakaṭehi  gamanakammaṃ kata'nti pañca sakaṭasatāni sattaratanehi pūrayiṃsu. so  puna attano ābhatapaṇṇākāreneva kira mahājanaṃ paṭijagganto  gamissatī''ti. ``kiṃ pana, bhante, etassa tumhākaṃ santikaṃ  āgacchantassevāyaṃ sakkāro uppajjati, udāhu aññattha gacchantassāpi  uppajjatī''ti? ``ānanda, mama santikaṃ āgacchantassāpi aññattha  gacchantassāpi etassa ^a^M1.0332^ea^ uppajjateva. ayañhi upāsako saddho pasanno  sampannasīlo, evarūpo puggalo yaṃ yaṃ padesaṃ bhajati, tattha tatthevassa  lābhasakkāro nibbattatī''ti vatvā satthā imaṃ pakiṇṇakavagge gāthamāha  -- </p>
              <p>[21] ``saddho sīlena sampanno, yaso bhogasamappito. </p>
              <p>[22] yaṃ yaṃ padesaṃ bhajati, tattha tattheva pūjito''ti.. (dha0  pa0 303).</p>
              <p>[03] attho panassā tattheva āvibhavissati.</p>
              <p>[03] evaṃ ^a^V1.0296^ea^ vutte ānandatthero cittassa pubbakammaṃ pucchi. athassa  satthā ācikkhanto āha --</p>
              <p>[03] ānanda, ayaṃ padumuttarassa bhagavato pādamūle katābhinīhāro  kappasatasahassaṃ devamanussesu saṃsaritvā kassapabuddhakāle migaluddakakule  nibbatto vuddhimanvāya ekadivasaṃ deve vassante migānaṃ māraṇattāya  sattiṃ ādāya araññaṃ gantvā mige olokento ekasmiṃ akaṭapabbhāre  sasīsaṃ pārupitvā ekaṃ bhikkhuṃ nisinnaṃ disvā ``eko, ayyo,  samaṇadhammaṃ karonto nisinno bhavissati, bhattamassa āharissāmī''ti  vegena gehaṃ gantvā ekasmiṃ uddhane hiyyo, ābhatamaṃsaṃ, ekasmiṃ bhattaṃ  pacāpetvā aññe piṇḍapātacārike bhikkhū disvā tesampi patte ādāya  paññattāsane nisīdāpetvā bhikkhaṃ sampādetvā, ``ayye,  parivisathā''ti aññaṃ āṇāpetvā taṃ bhattaṃ puṭake pakkhipitvā ādāya  ^a^P2.0083^ea^ gacchanto antarāmagge nānāpupphāni ocinitvā  pattapuṭe katvā therassa nisinnaṭṭhānaṃ gantvā ``mayhaṃ, bhante, saṅgahaṃ  karothā''ti vatvā pattaṃ ādāya pūretvā therassa hatthe ṭhapetvā tehi  pupphehi pūjaṃ katvā ``yathā me ayaṃ rasapiṇḍapāto pupphapūjāya saddhiṃ  cittaṃ tosesi, evaṃ nibbattanibbattaṭṭhāne paṇṇākārasahassāni ādāya  āgantvā mayhaṃ cittaṃ tosentu, pañcavaṇṇakusumavassañca vassatū''ti  patthanaṃ paṭṭhapesi. so yāvajīvaṃ kusalaṃ katvā devaloke nibbatti,  nibbattaṭṭhāne jaṇṇukamattena odhinā dibbapupphavassaṃ vassi.  idānipissa jātadivase ceva idha ca āgatassa pupphavassavassanañca  paṇṇākārābhihāro ca sattahi ratanehi sakaṭapūraṇañca tasseva kammassa  nissandoti. </p>
              <p>[06] cittagahapativatthu cuddasamaṃ. </p>
            </h4>
          </h3>
          <h3>
            <h3n> 15. vanavāsītissasāmaṇeravatthu</h3n>
            <h4>
              <h4n> </h4n>
              <p>[03] ^b^aññā^eb^ ^a^M1.0333^ea^ ^a^P2.0084^ea^ ^b^hi lābhūpanisā^eb^ti imaṃ  dhammadesanaṃ satthā jetavane viharanto vanavāsikatissattheraṃ ārabbha  kathesi. desanā rājagahe samuṭṭhitā.</p>
              <p>[03] sāriputtattherasa kira pitu vaṅgantabrāhmaṇassa sahāyako  mahāsenabrāhmaṇo nāma rājagahe vasati. sāriputtatthero ekadivasaṃ  piṇḍāya caranto tasmiṃ anukampāya tassa gehadvāraṃ agamāsi. so  pana parikkhīṇavibhavo daliddo. so ``mama putto mayhaṃ gehadvāraṃ  piṇḍāya carituṃ āgato bhavissati, ahañcamhi duggato, mayhaṃ  duggatabhāvaṃ na jānāti maññe, natthi me koci deyyadhammo''ti therassa  sammukhā bhavituṃ asakkonto nilīyi. thero aparampi divasaṃ  ^a^V1.0297^ea^ agamāsi, brāhmaṇo tatheva nilīyi. ``kiñcideva labhitvā  dassāmī''ti cintentopi nālabhi. athekadivasaṃ ekasmiṃ  brāhmaṇavācake thūlasāṭakena saddhiṃ pāyasapātiṃ labhitvā ādāya gehaṃ  gantvāva theraṃ anussari, ``imaṃ piṇḍapātaṃ mayā therassa dātuṃ  vaṭṭatī''ti. theropi taṃ khaṇaṃ jhānaṃ samāpajjitvā samāpattito vuṭṭhāya  taṃ brāhmaṇaṃ disvā ``brāhmaṇo deyyadhammaṃ labhitvā mama āgamanaṃ  paccāsīsati, mayā tattha gantuṃ vaṭṭatī''ti saṅghāṭiṃ pārupitvā pattaṃ  ādāya tassa gehadvāre ṭhitameva attānaṃ dassesi.</p>
              <p>[03] brāhmaṇo theraṃ disvāva cittaṃ pasīdi. atha naṃ upasaṅkamitvā  vanditvā paṭisanthāraṃ katvā antogehe nisīdāpetvā pāyasapātiṃ  gahetvā therassa patte ākiri ^a^P2.0085^ea^. thero upaḍḍhaṃ  sampaṭicchitvā hatthena pattaṃ pidahi. atha naṃ brāhmaṇo āha --  ``bhante, ekapaṭivīsamattova ayaṃ pāyaso, paralokasaṅgahaṃ me karotha,  mā idhalokasaṅgahaṃ, niravasesameva dātukāmomhī''ti sabbaṃ ākiri.  thero tattheva paribhuñji. athassa bhattakiccapariyosāne tampi sāṭakaṃ  datvā vanditvā evamāha -- ``bhante, ahampi tumhehi diṭṭhadhammameva  pāpuṇeyya''nti. thero ``evaṃ hotu brāhmaṇā''ti tassa anumodanaṃ  katvā uṭṭhāyāsanā pakkamanto anupubbena cārikaṃ caranto jetavanaṃ  agamāsi. ``duggatakāle dinnadānaṃ pana ativiya tosetī''ti  brāhmaṇopi taṃ dānaṃ datvā pasannacitto somanassajāto there adhimattaṃ  sinehamakāsi. so there sineheneva kālaṃ katvā sāvatthiyaṃ  therassūpaṭṭhākakule paṭisandhiṃ gaṇhi ^a^M1.0334^ea^. taṃkhaṇeyeva panassa mātā  ``kucchiyaṃ me gabbho patiṭṭhito''ti ñatvā sāmikassa ārocesi.  so tassā gabbhaparihāraṃ adāsi.</p>
              <p>[03] tassā accuṇhātisītātiambilādiparibhogaṃ vajjetvā sukhena  gabbhaṃ parihariyamānāya evarūpo dohaḷo uppajji ``aho vatāhaṃ  sāriputtattherappamukhāni pañca bhikkhusatāni nimantetvā gehe  nisīdāpetvā asambhinnakhīrapāyasaṃ datvā sayampi kāsāyavatthāni  paridahitvā suvaṇṇasarakaṃ ādāya āsanapariyante nisīditvā ettakānaṃ  bhikkhūnaṃ ucchiṭṭhapāyasaṃ paribhuñjeyya''nti. tassā kira so  kāsāyavatthaparidahane dohaḷo kucchiyaṃ puttassa buddhasāsane pabbajjāya  pubbanimittaṃ ahosi. athassā ñātakā ^a^P2.0086^ea^  ``dhammiko no dhītāya dohaḷo''ti sāriputtattheraṃ saṅghattheraṃ katvā  pañcannaṃ bhikkhusatānaṃ asambhinnakhīrapāyasaṃ adaṃsu. sāpi ekaṃ  kāsāvaṃ nivāsetvā ekaṃ pārupitvā suvaṇṇasarakaṃ gahetvā  āsanapariyante nisinnā ucchiṭṭhapāyasaṃ paribhuñji, dohaḷo  paṭippassambhi. tassā yāva gabbhavuṭṭhānā antarantarā katamaṅgalesupi,  dasamāsaccayena puttaṃ vijātāya katamaṅgalesupi sāriputtattherappamukhānaṃ  ^a^V1.0298^ea^ pañcannaṃ bhikkhusatānaṃ appodakamadhupāyasameva adaṃsu. pubbe kiresa  dārakena brāhmaṇakāle dinnapāyasassa nissando.</p>
              <p>[03] jātamaṅgaladivase pana taṃ dārakaṃ pātova nhāpetvā maṇḍetvā  sirisayane satasahassagghanikassa kambalassa upari nipajjāpesuṃ. so  tattha nipannakova theraṃ oloketvā ``ayaṃ me pubbācariyo, mayā theraṃ  nissāya ayaṃ sampatti laddhā, mayā imassa ekaṃ pariccāgaṃ kātuṃ  vaṭṭatī''ti sikkhāpadagahaṇatthāya ānīyamāno taṃ kambalaṃ cūḷaṅguliyā  veṭhetvā aggahesi. athassa ``aṅguliyaṃ kambalo laggo''ti te taṃ  harituṃ ārabhiṃsu. so parodi. ñātakā ``apetha, mā dārakaṃ  rodāpethā''ti kambaleneva saddhiṃ ānayiṃsu. so theraṃ vandanakāle  kambalato aṅguliṃ apakaḍḍhitvā kambalaṃ therassa pādamūle pātesi.  ñātakā ``daharakumārena ajānitvā kata''nti avatvā ``puttena no  dinnaṃ, pariccattameva hotu, bhante''ti vatvā, ``bhante,  satasahassagghanikena kambalena pūjākārakassa tumhākaṃ dāsassa  sikkhāpadāni dethā''ti ^a^P2.0087^ea^ āhaṃsu. ``ko nāmo  ayaṃ dārako''ti? ``bhante, ayyena samānanāmako ^a^M1.0335^ea^, tisso nāmesa  bhavissatī''ti. thero kira gihikāle upatissamāṇavo nāma  ahosi. mātāpissa cintesi -- ``na mayā puttassa ajjhāsayo  bhinditabbo''ti. evaṃ dārakassa nāmakaraṇamaṅgalaṃ katvā puna tassa  āhāraparibhogamaṅgalepi puna tassa kaṇṇavijjhanamaṅgalepi  dussagahaṇamaṅgalepi cūḷākappanamaṅgalepi sāriputtattherappamukhānaṃ pañcannaṃ  bhikkhusatānaṃ appodakamadhupāyasameva adaṃsu.</p>
              <p>[03] dārako vuddhimanvāya sattavassikakāle mātaraṃ āha -- ``amma,  therassa santike pabbajissāmī''ti. ``sādhu, tāta, pubbevāhaṃ `na  mayā puttassa ajjhāsayo bhinditabbo'ti manaṃ akāsiṃ, pabbaja,  puttā''ti theraṃ nimantāpetvā tassa āgatassa bhikkhañca datvā,  ``bhante, tumhākaṃ dāso `pabbajissāmī'ti vadati, imaṃ ādāya sāyaṃ  vihāraṃ āgamissāmā''ti theraṃ uyyojetvā sāyanhasamaye mahantena  sakkārasammānena puttaṃ ādāya vihāraṃ gantvā therassa niyyādesi.  thero tena saddhiṃ kathesi -- ``tissa, pabbajjā nāma dukkarā, uṇhena  atthe sati sītaṃ labhati, sītena atthe sati uṇhaṃ labhati, pabbajitā  kicchena jīvanti, tvañca sukhedhito''ti. ``bhante, ahaṃ tumhehi  vuttaniyāmeneva sabbaṃ kātuṃ sakkhissāmī''ti. thero ``sādhū''ti  vatvā tassa paṭikūlamanasikāravasena tacapañcakakammaṭṭhānaṃ ^a^P2.0088^ea^  ācikkhitvā taṃ pabbājesi. sakalampi hi dvattiṃsākāraṃ  kathetuṃ vaṭṭatiyeva. sabbaṃ kathetuṃ asakkontena pana tacapañcakakammaṭṭhānaṃ  kathetabbameva. idañhi kammaṭṭhānaṃ ^a^V1.0299^ea^ sabbabuddhānaṃ avijahitameva.  kesādīsu ekekakoṭṭhāsesu arahattaṃ pattānaṃ bhikkhūnampi bhikkhunīnampi  upāsakānampi upāsikānampi paricchedo natthi. abyattā bhikkhū  pana pabbajentā arahattassūpanissayaṃ nāsenti. tasmā thero kammaṭṭhānaṃ  ācikkhitvā pabbājetvā dasasu sīlesu patiṭṭhāpesi.</p>
              <p>[03] mātāpitaro puttassa pabbajitasakkāraṃ karontā sattāhaṃ vihāreyeva  buddhappamukhassa bhikkhusaṅghassa appodakamadhupāyasameva adaṃsu.  bhikkhūpi ``nibaddhaṃ appodakamadhupāyasaṃ paribhuñjituṃ na sakkomā''ti  ujjhāyiṃsu. tassapi mātāpitaro sattame divase sāyaṃ gehaṃ agamaṃsu.  sāmaṇero aṭṭhame divase bhikkhūhi saddhiṃ piṇḍāya pāvisi.  sāvatthivāsino ``sāmaṇero kira ajja piṇḍāya pavisissati,  sakkāramassa ^a^M1.0336^ea^ karissāmā''ti pañcahi sāṭakasatehi cumbaṭakāni katvā  pañca piṇḍapātasatāni sajjetvā ādāya paṭipathe ṭhatvā adaṃsu,  punadivase vihārassa upavanaṃ āgantvā adaṃsu. evaṃ sāmaṇero dvīheva  divasehi sāṭakasahassehi saddhiṃ piṇḍapātasahassaṃ labhitvā  bhikkhusaṅghassa dāpesi. brāhmaṇakāle dinnathūlasāṭakassa kiresa  nissando. athassa bhikkhū ``piṇḍapātadāyakatisso''ti nāmaṃ  kariṃsu.</p>
              <p>[03] punekadivasaṃ sāmaṇero sītakāle vihāracārikaṃ caranto bhikkhū  tattha tattha aggisālādīsu ^a^P2.0089^ea^ visibbente disvā āha  -- ``kiṃ, bhante, visibbentā nisinnātthā''ti? ``sītaṃ no  pīḷeti sāmaṇero''ti. ``bhante, sītakāle nāma kambalaṃ pārupituṃ  vaṭṭati. so hi sītaṃ paṭibāhituṃ samattho''ti. sāmaṇera ``tvaṃ  mahāpuñño kambalaṃ labheyyāsi, amhākaṃ kuto kambalo''ti. ``tena  hi, bhante, kambalatthikā mayā saddhiṃ āgacchantū''ti sakalavihāre  ārocāpesi. atha bhikkhū ``sāmaṇerena saddhiṃ gantvā kambalaṃ  āharissāmā''ti sattavassikasāmaṇeraṃ nissāya sahassamattā bhikkhū  nikkhamiṃsu. so ``ettakānaṃ bhikkhūnaṃ kuto kambalaṃ  labhissāmī''ti cittampi anuppādetvā te ādāya nagarābhimukho  pāyāsi. sudinnassa hi dānassa evarūpo ānubhāvo hoti. so  bahinagareyeva gharapaṭipāṭiyā caranto pañca kambalasatāni labhitvā  antonagaraṃ pāvisi. manussā ito cito ca kambale āharanti.</p>
              <p>[03] eko pana puriso āpaṇadvārena āgacchanto pañca kambalasatāni  pasāretvā nisinnaṃ ekaṃ āpaṇikaṃ disvā āha -- ``ambho, eko  sāmaṇero kambale saṃharanto āgacchati, tava kambale paṭicchādehī''ti?  ``kiṃ pana so dinnake gaṇhāti, udāhu adinnake''ti?  ``dinnake gaṇhātī''ti ^a^V1.0300^ea^. ``evaṃ sante sace icchāmi, dassāmi, no  ce, na dassāmi, gaccha tva''nti uyyojesi. maccharino hi  andhabālā evarūpesu dānaṃ dadamānesu maccharāyitvā asadisadānaṃ  disvā maccharāyanto kāḷo (dha0 pa0 177) viya niraye  nibbattanti. āpaṇiko cintesi -- ``ayaṃ puriso attano  dhammatāya āgacchamāno `tava kambale paṭicchādehī'ti maṃ āha.  `sacepi so dinnakaṃ ^a^P2.0090^ea^ gaṇhā'ti, ahaṃ pana `mama  santakaṃ sace icchāmi, dassāmi, no ce, na ^a^M1.0337^ea^ dassāmī'ti avacaṃ,  diṭṭhakaṃ pana adentassa lajjā uppajjati, attano santakaṃ  paṭicchādentassa doso natthi, imesu pañcakambalasatesu dve kambalāni  satasahassagghanikāni, imāneva paṭicchādetuṃ vaṭṭatī''ti. dvepi  kambale dasāya dasaṃ sambandhitvā tesaṃ antare pakkhipitvā  paṭicchādesi. sāmaṇeropi bhikkhusahassena saddhiṃ taṃ padesaṃ pāpuṇi.  āpaṇikassa sāmaṇeraṃ disvāva puttasineho uppajji, sakalasarīraṃ  sinehena paripuṇṇaṃ ahosi. so cintesi -- ``tiṭṭhatu kambalāni,  imaṃ disvā hadayamaṃsampi dātuṃ yutta''nti. te dvepi kambale  nīharitvā sāmaṇerassa pādamūle ṭhapetvā vanditvā, ``bhante, tayā  diṭṭhadhammassa bhāgī assa''nti avaca. sopissa ``evaṃ hotū''ti  anumodanaṃ akāsi.</p>
              <p>[03] sāmaṇero antonagarepi pañca kambalasatāni labhi. evaṃ  ekadivasaṃyeva kambalasahassaṃ labhitvā bhikkhusahassassa adāsi.  athassa kambaladāyakatissattheroti nāmaṃ kariṃsu. evaṃ  nāmakaraṇadivase dinnakambalo sattavassikakāle kambalasahassabhāvaṃ  pāpuṇi. buddhasāsanañhi ṭhapetvā natthaññaṃ taṃ ṭhānaṃ, yattha appaṃ dinnaṃ  bahuṃ hoti, bahuṃ dinnaṃ bahutaraṃ. tenāha bhagavā -- </p>
              <p>[02] ``tathārūpoyaṃ, bhikkhave, bhikkhusaṅgho, yathārūpe  bhikkhusaṅghe appaṃ dinnaṃ bahuṃ hoti, bahuṃ dinnaṃ bahutara''nti ^a^P2.0091^ea^  (ma0 ni0 3.146) -- </p>
              <p>[25] evaṃ sāmaṇero ekakambalassa nissandena sattavassikova  kambalasahassaṃ labhi. tassa jetavane viharantassa abhikkhaṇaṃ  ñātidāyakā santikaṃ āgantvā kathāsallāpaṃ karonti. so cintesi  -- ``mayā idha vasantena ñātidāyakesu āgantvā kathentesu  akathetumpi na sakkā, etehi saddhiṃ kathāpapañcena attano patiṭṭhaṃ kātuṃ  na sakkā, yaṃnūnāhaṃ satthu santike kammaṭṭhānaṃ uggaṇhitvā araññaṃ  paviseyya''nti. so satthāraṃ upasaṅkamitvā vanditvā yāva arahattā  kammaṭṭhānaṃ kathāpetvā upajjhāyaṃ vanditvā pattacīvaramādāya vihārā  nikkhamitvā ``sace āsannaṭṭhāne vasissāmi, ñātakā maṃ  pakkosissantī''ti vīsati yojanasataṃ maggaṃ agamāsi. athekena  gāmadvārena gacchanto ekaṃ mahallakapurisaṃ disvā pucchi -- ``kiṃ nu  kho, mahāupāsaka ^a^V1.0301^ea^, imasmiṃ padese vasantānaṃ ^a^M1.0338^ea^ āraññakavihāro  atthī''ti? ``atthi, bhante''ti. ``tena hi me maggaṃ  ācikkhāhī''ti. mahallakaupāsakassa pana taṃ disvāva puttasineho  udapādi. athassa tattheva ṭhito anācikkhitvā ``ehi, bhante,  ācikkhissāmi ^a^P2.0092^ea^ te''ti gahetvā agamāsi.  sāmaṇero tena saddhiṃ gacchanto antarāmagge nānāpupphaphalapaṭimaṇḍite  rukkhapabbatapadese disvā ``ayaṃ, upāsaka, kiṃ padeso nāma, ayaṃ  upāsaka kiṃ padeso nāmā''ti pucchi. sopissa tesaṃ nāmāni  ācikkhanto āraññakavihāraṃ patvā ``idaṃ, bhante, phāsukaṭṭhānaṃ, idheva  vasāhī''ti vatvā, ``bhante, ko nāmo tva''nti nāmaṃ pucchitvā  ``ahaṃ vanavāsītisso nāma upāsakā''ti vutte, ``sve amhākaṃ gāme  bhikkhāya carituṃ vaṭṭatī''ti vatvā nivattitvā antogāmameva gato.  ``vanavāsītisso nāma vihāraṃ āgato, tassa yāgubhattādīni  paṭiyādethā''ti manussānaṃ ārocesi.</p>
              <p>[03] sāmaṇero paṭhamameva tisso nāma hutvā tato  piṇḍapātadāyakatisso kambaladāyakatisso vanavāsītissoti tīṇi  nāmāni labhitvā sattavassabbhantare cattāri nāmāni labhi. so  punadivase pātova taṃ gāmaṃ piṇḍāya pāvisi. manussā bhikkhaṃ datvā  vandiṃsu. sāmaṇero ``sukhitā hotha, dukkhā muccathā''ti āha.  ekamanussopi tassa bhikkhaṃ datvā puna gehaṃ gantuṃ nāsakkhi, sabbeva  olokentā aṭṭhaṃsu. sopi attano yāpanamattameva gaṇhi.  sakalagāmavāsino tassa pādamūle urena nipajjitvā, ``bhante, tumhesu  imaṃ temāsaṃ idha vasantesu mayaṃ tīṇi saraṇāni gahetvā pañcasu  sīlesu patiṭṭhāya māsassa aṭṭha uposathakammāni ^a^P2.0093^ea^  upavasissāma, idha vasanatthāya no paṭiññaṃ dethā''ti. so upakāraṃ  sallakkhetvā tesaṃ paṭiññaṃ datvā nibaddhaṃ tattheva piṇḍapātacāraṃ cari.  vanditavanditakkhaṇe ca ``sukhitā hotha, dukkhā muccathā''ti  padadvayameva kathetvā pakkāmi. so tatthevapaṭhamamāsañca dutiyamāsañca  vītināmetvā tatiyamāse gacchante saha paṭisambhidāhi arahattaṃ pāpuṇi.</p>
              <p>[03] athassa pavāretvā vuṭṭhavassakāle upajjhāyo satthāraṃ upasaṅkamitvā  vanditvā āha -- ``ahaṃ, bhante, tissasāmaṇerassa santikaṃ  gacchāmī''ti. ``gaccha, sāriputtā''ti. so attano parivāre  pañcasate bhikkhū ^a^M1.0339^ea^ ādāya pakkanto, ``āvuso moggallāna, ahaṃ  tissasāmaṇerassa santikaṃ gacchāmī''ti āha. mahāmoggallānatthero  ``ahampi, āvuso, gacchāmī''ti pañcahi bhikkhusatehi saddhiṃ  nikkhami. etenupāyena mahākassapatthero anuruddhatthero upālitthero  puṇṇattheroti sabbe mahāsāvakā pañcahi pañcahi bhikkhusatehi saddhiṃ  nikkhamiṃsu. sabbepi mahāsāvakānaṃ parivārā cattālīsa  bhikkhusahassāni ahesuṃ. te vīsatiyojanasataṃ maggaṃ gantvā  ^a^V1.0302^ea^ gocaragāmaṃ sampattā. sāmaṇerassa nibaddhūpaṭṭhāko upāsako dvāreyeva  ^a^P2.0094^ea^ disvā paccuggantvā vandi.</p>
              <p>[03] atha naṃ sāriputtatthero pucchi -- ``atthi nu kho, upāsaka,  imasmiṃ padese āraññakavihāro''ti? ``atthi, bhante''ti.  ``sabhikkhuko, abhikkhuko''ti? ``sabhikkhuko, bhante''ti.  ``ko nāmo tattha vasatī''ti? ``vanavāsītisso, bhante''ti.  ``tena hi maggaṃ no ācikkhā''ti. ``ke tumhe, bhante''ti?  ``mayaṃ sāmaṇerassa santikaṃ āgatā''ti. upāsako oloketvā  dhammasenāpatiṃ ādiṃ katvā sabbepi mahāsāvake sañjānitvā nirantaraṃ  pītiyā phuṭṭhasarīro hutvā ``tiṭṭhatha tāva, bhante''ti vegena gāmaṃ  pavisitvā ``ete, ayyā, sāriputtattheraṃ ādiṃ katvā asīti  mahāsāvakā attano attano parivārehi saddhiṃ sāmaṇerassa santikaṃ  āgatā, mañcapīṭhapaccattharaṇadīpatelādīni gahetvā vegena  nikkhamathā''ti ugghosesi. manussā ``tāvadeva mañcādīni gahetvā  therānaṃ padānupadikā hutvā therehi saddhiṃyeva vihāraṃ pavisiṃsu.  sāmaṇero bhikkhusaṅghaṃ sañjānitvā katipayānaṃ mahātherānaṃ  pattacīvarāni paṭiggahetvā vattamakāsi. tassa therānaṃ vasanaṭṭhānaṃ  saṃvidahantassa pattacīvaraṃ paṭisāmentasseva andhakāro jātā''ti.  sāriputtatthero upāsake āha -- ``gacchatha, upāsakā, tumhākaṃ  andhakāro jāto''ti. ``bhante, ajja dhammassavanadivaso, na mayaṃ  gamissāma, dhammaṃ suṇissāma, ito pubbe dhammassavanampi natthī''ti.  ``tena hi, sāmaṇera, dīpaṃ jāletvā dhammassavanassa kālaṃ  ghosehī''ti. so tathā akāsi. atha naṃ thero āha -- ``tissa  tava upaṭṭhākā `dhammaṃ sotukāmāmhā'ti vadanti ^a^P2.0095^ea^,  kathehi tesaṃ dhamma''nti. upāsakā ekappahāreneva uṭṭhāya, ``bhante,  amhākaṃ ayyo `sukhitā hotha, dukkhā muccathā'ti imāni dve padāni  ṭhapetvā aññaṃ dhammakathaṃ na jānāti ^a^M1.0340^ea^, amhākaṃ aññaṃ dhammakathikaṃ  dethā''ti vadiṃsu. ``sāmaṇero pana arahattaṃ patvāpi neva tesaṃ  dhammakathaṃ kathesī''ti.</p>
              <p>[03] tadā pana naṃ upajjhāyo, ``sāmaṇera, kathaṃ pana sukhitā  honti, `kathaṃ pana dukkhā muccantī'ti imesaṃ no dvinnaṃ padānaṃ atthaṃ  kathehī''ti āha. so ``sādhu, bhante''ti cittabījaniṃ gahetvā  dhammāsanaṃ āruyha pañcahi nikāyehi atthañca kāraṇañca ākaḍḍhitvā  ghanavassaṃ vassanto cātuddīpakamahāmegho viya  khandhadhātuāyatanabodhipakkhiyadhamme vibhajanto arahattakūṭena dhammakathaṃ  kathetvā, ``bhante, evaṃ arahattappattassa sukhaṃ hoti, arahattaṃ pattoyeva  dukkhā muccati, sesajanā jātidukkhādīhi ceva nirayadukkhādīhi ca  na parimuccantī''ti āha. ``sādhu, sāmaṇera, sukathito te  paṭibhāṇo, idāni sarabhaññaṃ bhaṇāhī''ti. so sarabhaññampi ^a^V1.0303^ea^ bhaṇi.  aruṇe uggacchante sāmaṇerassa upaṭṭhākamanussā dve bhāgā ahesuṃ.  ekacce ``na vata no ito pubbe evarūpo kakkhaḷo diṭṭhapubbo.  kathañhi nāma evarūpaṃ dhammakathaṃ jānanto ettakaṃ kālaṃ mātāpituṭṭhāne  ṭhatvā upaṭṭhahantānaṃ manussānaṃ ekampi dhammapadaṃ na kathesī''ti  kujjhiṃsu. ekacce ``lābhā vata no, ye mayaṃ evarūpaṃ bhadantaṃ guṇaṃ  vā aguṇaṃ vā ajānantāpi upaṭṭhahimha ^a^P2.0096^ea^, idāni ca  panassa santike dhammaṃ sotuṃ labhimhā''ti tussiṃsu.</p>
              <p>[03] sammāsambuddhopi taṃ divasaṃ paccūsasamaye lokaṃ volokento  vanavāsītissassa upaṭṭhāke attano ñāṇajālassa anto paviṭṭhe disvā  ``kiṃ nu kho bhavissatī''ti āvajjento imamatthaṃ upadhāresi  ``vanavāsītissasāmaṇerassa upaṭṭhākā ekacce tuṭṭhā, ekacce kuddhā,  mayhaṃ puttassa pana sāmaṇerassa kuddhā nirayabhāgino bhavissanti,  gantabbameva tattha mayā, mayi gate sabbepi te sāmaṇere mettacittaṃ  katvā dukkhā muccissantī''ti. tepi manussā bhikkhusaṅghaṃ  nimantetvā gāmaṃ gantvā maṇḍapaṃ kāretvā yāgubhattādīni sampādetvā  āsanāni paññāpetvā saṅghassa āgamanamaggaṃ olokentā nisīdiṃsu.  bhikkhūpi sarīrapaṭijagganaṃ katvā bhikkhācāravelāya gāmaṃ piṇḍāya  pavisantā sāmaṇeraṃ pucchiṃsu -- ``kiṃ, tissa, tvaṃ amhehi saddhiṃ  gamissasi, udāhu pacchā''ti? ``mama gamanavelāyameva gamissāmi,  gacchatha tumhe, bhante''ti. bhikkhū pattacīvaramādāya pavisiṃsu.</p>
              <p>[03] satthā ^a^M1.0341^ea^ jetavanasmiṃyeva cīvaraṃ pārupitvā pattamādāya  ekacittakkhaṇeneva gantvā bhikkhūnaṃ purato ṭhitameva attānaṃ dassesi.  ``sammāsambuddho āgato''ti sakalagāmo saṅkhubhitvā ekakolāhalo  ahosi. manussā udaggacittā buddhappamukhaṃ ^a^P2.0097^ea^  bhikkhusaṅghaṃ nisīdāpetvā yāguṃ datvā khajjakaṃ adaṃsu. sāmaṇero  bhatte aniṭṭhiteyeva antogāmaṃ pāvisi. gāmavāsino nīharitvā  tassa sakkaccaṃ bhikkhaṃ adaṃsu. so yāpanamattaṃ gahetvā satthu santikaṃ  gantvā pattaṃ upanāmesi. satthā ``āhara, tissā''ti hatthaṃ  pasāretvā pattaṃ gahetvā ``passa, sāriputta, tava sāmaṇerassa patta''nti  therassa dassesi. thero satthu hatthato pattaṃ gahetvā sāmaṇerassa datvā  ``gaccha, attano pattaṭṭhāne nisīditvā bhattakiccaṃ karohī''ti āha. </p>
              <p>[01] gāmavāsino buddhappamukhaṃ bhikkhusaṅghaṃ parivisitvā  satthāraṃ vanditvā anumodanaṃ yāciṃsu. satthā anumodanaṃ karonto  evamāha -- ``lābhā vata vo upāsakā, ye tumhe attano kulūpakaṃ  sāmaṇeraṃ nissāya sāriputtaṃ moggallānaṃ kassapaṃ anuruddhanti  asītimahāsāvake ^a^V1.0304^ea^ dassanāya labhatha, ahampi tumhākaṃ kulūpakameva  nissāya āgato, buddhadassanampi vo imaṃ nissāyeva laddhaṃ, lābhā  vo, suladdhaṃ vo''ti. manussā cintayiṃsu -- ``aho amhākaṃ  lābhā, buddhānañceva bhikkhusaṅghassa ca ārādhanasamatthaṃ amhākaṃ ayyaṃ  dassanāya labhāma, deyyadhammañcassa dātuṃ labhāmā''ti sāmaṇerassa  kuddhā manussā tussiṃsu. tuṭṭhā manussā bhiyyosomattāya pasīdiṃsu.  anumodanāvasāne bahū sotāpattiphalādīni pāpuṇiṃsu. satthā  uṭṭhāyāsanā pakkāmi. manussā satthāraṃ anugantvā vanditvā nivattiṃsu.  satthā sāmaṇerena saddhiṃ samadhurena gacchanto ^a^P2.0098^ea^,  ``sāmaṇera, ayaṃ padeso konāmo, ayaṃ padeso konāmo''ti pubbe  tassa upāsakena dassitapadese pucchanto agamāsi. sāmaṇeropi,  ``bhante, ayaṃ itthannāmo, ayaṃ itthannāmo''ti ācikkhamānova  agamāsi. satthā tassa vasanaṭṭhānaṃ gantvā pabbatamatthakaṃ abhiruhi.  tattha ṭhitānaṃ pana mahāsamuddo paññāyati. satthā sāmaṇeraṃ pucchi --  ``tissa, pabbatamatthake ṭhito ito cito ca oloketvā kiṃ  passasī''ti? ``mahāsamuddaṃ, bhante''ti. ``mahāsamuddaṃ disvā kiṃ  cintesī''ti? ``mama dukkhitakāle rodantassa catūhi mahāsamuddehi  atirekatarena ^a^M1.0342^ea^ assunā bhavitabbanti idaṃ, bhante, cintesi''nti.  ``sādhu sādhu, tissa, evametaṃ. ekekassa hi sattassa dukkhitakāle  paggharitāssūni catūhi mahāsamuddehi atirekatarānevā''ti. idañca  pana vatvā imaṃ gāthamāha -- </p>
              <p>[21] ``catūsu samuddesu jalaṃ parittakaṃ, </p>
              <p>[27] tato bahuṃ assujalaṃ anappakaṃ. </p>
              <p>[26] dukkhena phuṭṭhassa narassa socanā, </p>
              <p>[22] kiṃkāraṇā samma tuvaṃ pamajjasī''ti..</p>
              <p>[03] atha naṃ puna pucchi -- ``tissa, kahaṃ vasasī''ti?  ``imasmiṃ pabbhāre, bhante''ti. ``tattha pana vasanto kiṃ  cintesī''ti? ``mayā marantena imasmiṃ ṭhāne katassa  sarīranikkhepassa paricchedo `natthī'ti cintesiṃ, bhante''ti.  ``sādhu sādhu, tissa, evametaṃ. imesañhi sattānaṃ pathaviyaṃ ^a^P2.0099^ea^  nipajjitvā amataṭṭhānaṃ nāma natthī''ti vatvā -- </p>
              <p>[21] ``upasāḷakanāmāni, sahassāni catuddasa. </p>
              <p>[22] asmiṃ padese daḍḍhāni, natthi loke anāmataṃ.. </p>
              <p>[21] ``yamhi ^a^V1.0305^ea^ saccañca dhammo ca, ahiṃsā saṃyamo damo. </p>
              <p>[22] etaṃ ariyā sevanti, etaṃ loke anāmata''nti..  (jā01.2.31-32) -- </p>
              <p>[25] imaṃ dukanipāte ^b^upasāḷakajātakaṃ^eb^ kathesi. iti  pathaviyaṃ sarīranikkhepaṃ katvā marantesu sattesu amatapubbapadese marantā  nāma natthi, ānandattherasadisā pana amatapubbapadese parinibbāyanti.</p>
              <p>[03] ānandatthero kira vīsavassasatikakāle āyusaṅkhāraṃ  olokento parikkhīṇabhāvaṃ ñatvā ``ito sattame divase  parinibbāyissāmī''ti ārocesi. taṃ pavattiṃ sutvā rohiṇīnadiyā  ubhayatīravāsikesu manussesu orimatīravāsikā ``mayaṃ therassa  bahūpakārā, amhākaṃ santike parinibbāyissatī''ti vadiṃsu.  paratīravāsikāpi ``mayaṃ therassa bahūpakārā, amhākaṃ santike  parinibbāyissatī''ti vadiṃsu. thero tesaṃ vacanaṃ sutvā  ``ubhayatīravāsino mayhaṃ upakārā, ime nāma anupakārāti na sakkā  vattuṃ, sacāhaṃ orimatīre ^a^M1.0343^ea^ parinibbāyissāmi, paratīravāsino  dhātugahaṇatthaṃ tehi saddhiṃ kalahaṃ karissanti. sace paratīre  parinibbāyissāmi, orimatīravāsinopi tathā karissanti, kalaho  uppajjamānopi maṃ nissāyeva uppajjissati, vūpasamamānopi maṃ  nissāyeva ^a^P2.0100^ea^ vūpasamissatī''ti cintetvā  ``orimatīravāsinopi mayhaṃ upakārā, paratīravāsinopi mayhaṃ  upakārā, anupakārāpi nāma natthi, orimatīravāsino  orimatīreyeva sannipatantu, paratīravāsinopi paratīreyevā''ti āha.  tato sattame divase majjhenadiyā sattatālappamāṇe ākāse pallaṅkena  nisīditvā mahājanassa dhammaṃ kathetvā ``mama sarīraṃ majjhe  bhijjitvā eko bhāgo orimatīre patatu, eko bhāgo paratīre''ti  adhiṭṭhāya yathānisinnova tejodhātuṃ samāpajji, jālā uṭṭhahiṃsu.  sarīraṃ majjhe bhijjitvā eko bhāgo orimatīre pati, eko bhāgo  paratīre. tato mahājano paridevi, pathaviundriyanasaddo viya  ārodanasaddo ahosi. satthu parinibbāne ārodanasaddatopi  kāruññataro ahosi. manussā cattāro māse rodantā paridevantā  ``satthu pattacīvaraggāhake tiṭṭhante satthu ṭhitakālo viya no ahosi,  idāni no satthā parinibbuto''ti vippalapantā viravantā  vicariṃsūti.</p>
              <p>[03] puna satthā sāmaṇeraṃ pucchi -- ``tissa, imasmiṃ vanasaṇḍe  dīpiādīnaṃ saddena bhāyasi, na bhāyasī''ti? ``na bhāyāmi  bhagavā, apica kho pana me etesaṃ saddaṃ sutvā vanarati nāma  uppajjatī''ti vatvā saṭṭhimattāhi gāthāhi vanavaṇṇanaṃ nāma kathesi.  atha naṃ satthā ``tissā''ti āmantesi. ``kiṃ, bhante''ti?  ``mayaṃ gacchāma, tvaṃ gamissasi, nivattissasī''ti. ``mayhaṃ  upajjhāye maṃ ādāya gacchante gamissāmi, nivattente nivattissāmi   ^a^V1.0306^ea^, bhante''ti ^a^P2.0101^ea^. satthā bhikkhusaṅghena saddhiṃ pakkāmi.  sāmaṇerassa pana nivattitumeva ajjhāsayo, thero taṃ ñatvā  ``tissa, sace nivattitukāmo, nivattā''ti āha. so satthārañca  bhikkhusaṅghañca vanditvā nivatti. satthā jetavanameva agamāsi.</p>
              <p>[03] bhikkhūnaṃ dhammasabhāyaṃ kathā udapādi -- ``aho vata  vanavāsītissasāmaṇero dukkaraṃ karoti, paṭisandhiggahaṇato paṭṭhāyassa  ñātakā sattasu maṅgalesu pañcannaṃ bhikkhusatānaṃ appodakamadhupāyasameva  adaṃsu, pabbajitakāle antovihāre buddhappamukhassa bhikkhusaṅghassa  satta divasāni appodakamadhupāyasameva ^a^M1.0344^ea^ adaṃsu. pabbajitvā aṭṭhame  divase antogāmaṃ pavisanto dvīheva divasehi sāṭakasahassena saddhiṃ  piṇḍapātasahassaṃ labhi, punekadivasaṃ kambalasahassaṃ labhi. itissa  idha vasanakāle mahālābhasakkāro uppajji, idāni evarūpaṃ lābhasakkāraṃ  chaḍḍetvā araññaṃ pavisitvā missakāhārena yāpeti, dukkarakārako vata  tissasāmaṇero''ti. satthā āgantvā, ``kāya nuttha, bhikkhave,  etarahi kathāya sannisinnā''ti pucchitvā ``imāya nāmā''ti vutte  ``āma, bhikkhave, lābhūpanisā nāmesā aññā, nibbānagāminī  paṭipadā aññā. `evaṃ lābhaṃ labhissāmī'ti hi  āraññikādidhutaṅgasamādānavasena lābhūpanisaṃ rakkhantassa bhikkhuno  cattāro apāyā vivaṭadvārā eva tiṭṭhanti, nibbānagāminiyā pana  paṭipadāya uppannaṃ lābhasakkāraṃ pahāya araññaṃ pavisitvā ghaṭento  vāyamanto arahattaṃ gaṇhātī''ti anusandhiṃ ^a^P2.0102^ea^ ghaṭetvā  dhammaṃ desento imaṃ gāthamāha -- </p>
              <p>[03] 75^b^.^eb^ </p>
              <p>[21] ``aññā hi lābhūpanisā, aññā nibbānagāminī. </p>
              <p>[21] evametaṃ abhiññāya, bhikkhu buddhassa sāvako. </p>
              <p>[22] sakkāraṃ nābhinandeyya, vivekamanubrūhaye''ti..</p>
              <p>[03] tattha ^b^aññā hi lābhūpanisā, aññā nibbānagāminī^eb^ti  lābhūpanisā nāmesā aññā eva, aññā nibbānagāminī paṭipadā.  lābhuppādakena hi bhikkhunā thokaṃ akusalakammaṃ kātuṃ vaṭṭati,  kāyavaṅkādīni kātabbāni honti. yasmiñhi kāle kāyavaṅkādīsu  kiñci karoti, tadā lābho uppajjati. pāyasapātiyañhi vaṅkaṃ  akatvā ujukameva hatthaṃ otāretvā ukkhipantassa hattho  makkhitamattakova hoti, vaṅkaṃ katvā otāretvā ukkhipantassa pana  pāyasapiṇḍaṃ uddharantova nikkhamati, evaṃ kāyavaṅkādīni  karaṇakāleyeva lābho uppajjati. ayaṃ adhammikā lābhūpanissā nāma.  upadhisampadā cīvaradhāraṇaṃ bāhusaccaṃ parivāro araññavāsoti  evarūpehi pana kāraṇehi uppanno lābho dhammiko nāma hoti.  nibbānagāminiṃ ^a^V1.0307^ea^ paṭipadaṃ pūrentena pana bhikkhunā kāyavaṅkādīni  pahātabbāni. anandheneva andhena viya, amūgeneva mūgena viya,  abadhireneva badhirena viya bhavituṃ vaṭṭati. asaṭhena amāyena bhavituṃ  vaṭṭati. ^b^evameta^eb^nti etaṃ lābhuppādanaṃ paṭipadañca  nibbānagāminiṃ paṭipadañca ^a^P2.0103^ea^ evaṃ ñatvā sabbesaṃ  saṅkhatāsaṅkhatadhammānaṃ bujjhanaṭṭhena ^a^M1.0345^ea^ ^b^buddhassa^eb^ savanante jātaṭṭhena  ovādānusāsaniṃ vā savanaṭṭhena ^b^sāvako bhikkhu^eb^ adhammikaṃ  catupaccayasakkāraṃ nābhinandeyya, na ceva dhammikaṃ paṭikkoseyya,  kāyavivekādikaṃ ^b^vivekaṃ anubrūhaye^eb^. tattha ^b^kāyaviveko^eb^ti  kāyassa ekībhāvo. ^b^cittaviveko^eb^ti aṭṭha samāpattiyo.  ^b^upadhiviveko^eb^ti nibbānaṃ. tesu kāyaviveko gaṇasaṅgaṇikaṃ  vinodeti, cittaviveko kilesasaṅgaṇikaṃ vinodeti, upadhiviveko  saṅkhārasaṅgaṇikaṃ vinodeti. kāyaviveko cittavivekassa paccayo  hoti, cittaviveko upadhivivekassa paccayo hoti. vuttampihetaṃ -- </p>
              <p>[02] ``kāyaviveko ca vivekaṭṭhakāyānaṃ nekkhammābhiratānaṃ,  cittaviveko ca parisuddhacittānaṃ paramavodānappattānaṃ, upadhiviveko ca  nirupadhīnaṃ puggalānaṃ visaṅkhāragatāna''nti (mahāni0 150). -- </p>
              <p>[25] imaṃ tividhampi vivekaṃ brūheyya vaḍḍheyya, upasampajja  vihareyyāti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] vanavāsītissasāmaṇeravatthu pannarasamaṃ. </p>
              <p>[06] bālavaggavaṇṇanā niṭṭhitā. </p>
              <p>[06] pañcamo vaggo. </p>
            </h4>
          </h3>
        </h2>
        <h2>
          <h2n> 6. paṇḍitavaggo </h2n>
          <h3>
            <h3n> 1. rādhattheravatthu</h3n>
            <h4>
              <h4n> </h4n>
              <p>[03] ^b^nidhīnaṃva^eb^ ^a^V1.0308^ea^ ^a^M1.0346^ea^ ^a^P2.0104^ea^ ^b^pavattāra^eb^nti   imaṃ dhammadesanaṃ satthā jetavane viharanto āyasmantaṃ rādhattheraṃ ārabbha  kathesi.</p>
              <p>[03] so kira gihikāle sāvatthiyaṃ duggatabrāhmaṇo ahosi. so  ``bhikkhūnaṃ santike jīvissāmī''ti cintetvā vihāraṃ gantvā  appaharitakaṃ karonto pariveṇaṃ sammajjanto mukhadhovanādīni dadanto  antovihāreyeva vasi. bhikkhūpi naṃ saṅgaṇhiṃsu, pabbājetuṃ pana na  icchanti. so pabbajjaṃ alabhamāno kiso ahosi. athekadivasaṃ  satthā paccūsakāle lokaṃ volokento taṃ brāhmaṇaṃ disvā ``kiṃ nu  kho''ti upadhārento ``arahā bhavissatī''ti ñatvā sāyanhasamaye  vihāracārikaṃ caranto viya brāhmaṇassa santikaṃ gantvā, ``brāhmaṇa,  kiṃ karonto vicarasī''ti āha. ``bhikkhūnaṃ vattapaṭivattaṃ karonto,  bhante''ti ^a^P2.0105^ea^. ``labhasi nesaṃ santikā  saṅgaha''nti? ``āma, bhante, āhāramattaṃ labhāmi, na pana maṃ  pabbājentī''ti. satthā etasmiṃ nidāne bhikkhusaṅghaṃ sannipātāpetvā  tamatthaṃ pucchitvā, ``bhikkhave, atthi koci imassa brāhmaṇassa  adhikāraṃ saratī''ti pucchi. sāriputtatthero ``ahaṃ, bhante, sarāmi,  ayaṃ me rājagahe piṇḍāya carantassa attano abhihaṭaṃ kaṭacchubhikkhaṃ  dāpesi, imamassāhaṃ adhikāraṃ sarāmī''ti āha. so satthārā  ``kiṃ pana te, sāriputta, evaṃ katūpakāraṃ dukkhato mocetuṃ na  vaṭṭatī''ti vutte, ``sādhu, bhante, pabbājessāmī''ti taṃ brāhmaṇaṃ  pabbājesi. tassa bhattagge āsanapariyante āsanaṃ pāpuṇāti,  yāgubhattādīhipi kilamati. thero taṃ ādāya cārikaṃ pakkāmi,  abhikkhaṇañca naṃ ``idaṃ te kattabbaṃ, idaṃ te na kattabba''nti ovadi  anusāsi. so suvaco ahosi padakkhiṇaggāhī. tasmā  yathānusiṭṭhaṃ paṭipajjamāno katipāheneva arahattaṃ pāpuṇi.</p>
              <p>[03] thero taṃ ādāya satthu santikaṃ gantvā vanditvā nisīdi.  atha naṃ satthā paṭisanthāraṃ katvā āha -- ``suvaco nu kho,  sāriputta, te antevāsiko''ti ^a^M1.0347^ea^. ``āma, bhante, ativiya   ^a^V1.0309^ea^ suvaco, kismiñci dose vuccamāne na kuddhapubbo''ti. ``sāriputta ^a^P2.0106^ea^,  evarūpe saddhivihārike labhanto kittake gaṇheyyāsī''ti?  ``bhante, bahukepi gaṇheyyamevā''ti. athekadivasaṃ dhammasabhāya kathaṃ  samuṭṭhāpesuṃ -- ``sāriputtatthero kira kataññū katavedī,  kaṭacchubhikkhāmattaṃ upakāraṃ saritvā duggatabrāhmaṇaṃ pabbājesi.  theropi ovādakkhamo ovādakkhamameva labhī''ti. satthā tesaṃ kathaṃ  sutvā ``na, bhikkhave, idāneva, pubbepi sāriputto kataññū  katavedīyevā''ti vatvā tamatthaṃ pakāsetuṃ -- </p>
              <p>[21] ``alīnacittaṃ nissāya, pahaṭṭhā mahatī camū. </p>
              <p>[22] kosalaṃ senāsantuṭṭhaṃ, jīvaggāhaṃ agāhayi.. </p>
              <p>[21] ``evaṃ nissayasampanno, bhikkhu āraddhavīriyo. </p>
              <p>[27] bhāvayaṃ kusalaṃ dhammaṃ, yogakkhemassa pattiyā. </p>
              <p>[22] pāpuṇe anupubbena, sabbasaṃyojanakkhaya''nti.. (jā0  1.2.11-12) -- </p>
              <p>[25] imaṃ dukanipāte ^b^alīnacittajātakaṃ^eb^ vitthāretvā  kathesi. tadā kira vaḍḍhakīhi pādassa arogakaraṇabhāvena kahaṃ  attano upakāraṃ ñatvā sabbasetassa hatthipotakassa dāyako  ekacāriko hatthī sāriputtatthero ahosīti evaṃ theraṃ ārabbha jātakaṃ  kathetvā rādhattheraṃ ārabbha, ``bhikkhave, bhikkhunā nāma rādhena viya  suvacena bhavitabbaṃ, dosaṃ dassetvā ovadiyamānenapi na kujjhitabbaṃ,  ovādadāyako pana nidhiācikkhaṇako viya daṭṭhabbo''ti vatvā  anusandhiṃ ^a^P2.0107^ea^ ghaṭetvā dhammaṃ desento imaṃ gāthamāha  -- </p>
              <p>[03] 76^b^.^eb^ </p>
              <p>[21] ``nidhīnaṃva pavattāraṃ, yaṃ passe vajjadassinaṃ. </p>
              <p>[27] niggayhavādiṃ medhāviṃ, tādisaṃ paṇḍitaṃ bhaje. </p>
              <p>[22] tādisaṃ bhajamānassa, seyyo hoti na pāpiyo''ti..</p>
              <p>[03] tattha ^b^nidhīna^eb^nti tattha tattha nidahitvā ṭhapitānaṃ  hiraññasuvaṇṇādipūrānaṃ nidhikumbhīnaṃ. ^b^pavattāra^eb^nti  kicchajīvike duggatamanusse anukampaṃ katvā ``ehi, sukhena  jīvanūpāyaṃ dassessāmī''ti nidhiṭṭhānaṃ netvā hatthaṃ pasāretvā ``imaṃ  gahetvā sukhena jīvā''ti ācikkhitāraṃ viya.  ^b^vajjadassina^eb^nti dve vajjadassino ``iminā naṃ asāruppena vā  khalitena vā saṅghamajjhe niggaṇhissāmī''ti randhagavesako   ^a^M1.0348^ea^ ca, aññātaṃ ñāpanatthāya ñātaṃ anuggahaṇatthāya ^a^V1.0310^ea^ sīlādīnamassa  vuddhikāmatāya taṃ taṃ vajjaṃ olokanena ullumpanasabhāvasaṇṭhito ca.  ayaṃ idha adhippeto. yathā hi duggatamanusso ``imaṃ gaṇhāhī''ti  tajjetvāpi pothetvāpi nidhiṃ dassente kopaṃ na karoti, pamudito eva  hoti, evameva evarūpe puggale asāruppaṃ vā khalitaṃ vā disvā  ācikkhante kopo na kātabbo, tuṭṭheneva bhavitabbaṃ, ``bhante, mahantaṃ  vo kammaṃ kataṃ ^a^P2.0108^ea^, mayhaṃ ācariyupajjhāyaṭṭhāne ṭhatvā  ovadantehi punapi maṃ vadeyyāthā''ti pavāretabbameva.  ^b^niggayhavādi^eb^nti ekacco hi saddhivihārikādīnaṃ asāruppaṃ vā  khalitaṃ vā disvā ``ayaṃ me mukhodakadānādīhi sakkaccaṃ upaṭṭhahati,  sace naṃ vakkhāmi, na maṃ upaṭṭhahissati, evaṃ me parihāni  bhavissatī''ti vatthuṃ avisahanto na niggayhavādī nāma hoti. so  imasmiṃ sāsane kacavaraṃ ākirati. yo pana tathārūpaṃ vajjaṃ disvā  vajjānurūpaṃ tajjento paṇāmento daṇḍakammaṃ karonto vihārā taṃ  nīharanto sikkhāpeti, ayaṃ niggayhavādī nāma seyyathāpi  sammāsambuddho. vuttañhetaṃ -- ``niggayha niggayhāhaṃ, ānanda,  vakkhāmi, pavayha pavayha, ānanda, vakkhāmi, yo sāro so  ṭhassatī''ti (ma0 ni0 3.196). ^b^medhāvi^eb^nti dhammojapaññāya  samannāgataṃ. ^b^tādisa^eb^nti evarūpaṃ ^b^paṇḍitaṃ^eb^ bhajeyya  payirupāseyya. tādisañhi ācariyaṃ ^b^bhajamānassa^eb^  antevāsikassa ^b^seyyo hoti, na pāpiyo^eb^ vaḍḍhiyeva hoti, no  parihānīti.</p>
              <p>[03] desanāpariyosāne bahū sotāpattiphalādīni pāpuṇiṃsūti. </p>
              <p>[06] rādhattheravatthu paṭhamaṃ. </p>
            </h4>
          </h3>
          <h3>
            <h3n> 2. assajipunabbasukavatthu</h3n>
            <h4>
              <h4n> </h4n>
              <p>[03] ^b^ovadeyyānusāseyyā^eb^ti imaṃ dhammadesanaṃ satthā jetavane  viharanto assajipunabbasukabhikkhū ārabbha kathesi. desanā  ^a^P2.0109^ea^ pana kīṭāgirismiṃ samuṭṭhitā.</p>
              <p>[03] te kira dve bhikkhū kiñcāpi aggasāvakānaṃ saddhivihārikā,  alajjino pana ahesuṃ pāpabhikkhū. te pāpakehi attano parivārehi  pañcahi bhikkhusatehi ^a^M1.0349^ea^ saddhiṃ kīṭāgirismiṃ viharantā ``mālāvacchaṃ  ropentipi ropāpentipī''tiādikaṃ (pārā0 431; cūḷava0 21)  nānappakāraṃ anācāraṃ karontā kuladūsakakammaṃ katvā tato uppannehi  paccayehi jīvikaṃ kappentā taṃ āvāsaṃ pesalānaṃ bhikkhūnaṃ anāvāsaṃ  akaṃsu. satthā taṃ pavattiṃ ^a^V1.0311^ea^ sutvā tesaṃ pabbājanīyakammakaraṇatthāya  saparivāre dve aggasāvake āmantetvā ``gacchatha, sāriputtā, tesu ye  tumhākaṃ vacanaṃ na karonti, tesaṃ pabbājanīyakammaṃ karotha, ye pana  karonti, te ovadatha anusāsatha. ovadanto hi anusāsanto  apaṇḍitānaṃyeva appiyo hoti amanāpo, paṇḍitānaṃ pana piyo hoti  manāpo''ti anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 77^b^.^eb^ </p>
              <p>[21] ``ovadeyyānusāseyya, asabbhā ca nivāraye. </p>
              <p>[22] satañhi so piyo hoti, asataṃ hoti appiyo''ti..</p>
              <p>[03] tattha ^b^ovadeyyā^eb^ti uppanne vatthusmiṃ vadanto ovadati  nāma, anuppanne vatthusmiṃ ``ayasopi te siyā''tiādivasena  anāgataṃ dassento anusāsati nāma. sammukhā vadanto ovadati  nāma, parammukhā dūtaṃ vā sāsanaṃ vā pesento anusāsati nāma.  sakiṃ vadanto ovadati nāma, punappunaṃ ^a^P2.0110^ea^ vadanto  anusāsati nāma. ovadanto eva vā anusāsati nāmāti evaṃ  ovadeyya anusāseyya. ^b^asabbhā cā^eb^ti akusaladhammā ca  nivāreyya, kusaladhamme patiṭṭhāpeyyāti attho. ^b^satañhi so piyo  hotī^eb^ti so evarūpo puggalo buddhādīnaṃ sappurisānaṃ piyo hoti.  ye pana adiṭṭhadhammā avitiṇṇaparalokā āmisacakkhukā jīvikatthāya  pabbajitā, tesaṃ ^b^asataṃ^eb^ so ovādako anusāsako, ```na tvaṃ  amhākaṃ upajjhāyo, na ācariyo, kasmā amhe ovadasī'ti evaṃ  mukhasattīhi vijjhantānaṃ appiyo hotī''ti.</p>
              <p>[03] desanāvasāne bahū sotāpattiphalādīni pāpuṇiṃsūti.  sāriputtamoggallānāpi tattha gantvā te bhikkhū ovadiṃsu anusāsiṃsu.  tesu ekacce ovādaṃ sampaṭicchitvā sammā vattiṃsu, ekacce  vibbhamiṃsu, ekacce pabbājanīyakammaṃ pāpuṇiṃsūti. </p>
              <p>[06] assajipunabbasukavatthu dutiyaṃ. </p>
            </h4>
          </h3>
          <h3>
            <h3n> 3. channattheravatthu</h3n>
            <h4>
              <h4n> </h4n>
              <p>[03] ^b^na^eb^ ^a^M1.0350^ea^ ^b^bhaje pāpake mitte^eb^ti imaṃ dhammadesanaṃ satthā jetavane  viharanto channattheraṃ ārabbha kathesi.</p>
              <p>[03] so ^a^V1.0312^ea^ kira āyasmā ``ahaṃ amhākaṃ ayyaputtena saddhiṃ  mahābhinikkhamanaṃ ^a^P2.0111^ea^ nikkhanto tadā aññaṃ ekampi  na passāmi, idāni pana `ahaṃ sāriputto nāma, ahaṃ moggallāno  nāma, mayaṃ aggasāvakamhā'ti vatvā ime vicarantī''ti dve aggasāvake  akkosati. satthā bhikkhūnaṃ santikā taṃ pavattiṃ sutvā channattheraṃ  pakkosāpetvā ovadati. so taṅkhaṇeyeva tuṇhī hutvā puna gantvā  there akkosatiyeva. evaṃ yāvatatiyaṃ akkosantaṃ pakkosāpetvā satthā  ovaditvā ``channa, dve aggasāvakā nāma tuyhaṃ kalyāṇamittā  uttamapurisā, evarūpe kalyāṇamitte sevassu bhajassū''ti vatvā dhammaṃ  desento imaṃ gāthamāha -- </p>
              <p>[03] 78^b^.^eb^ </p>
              <p>[21] ``na bhaje pāpake mitte, na bhaje purisādhame. </p>
              <p>[22] bhajetha mitte kalyāṇe, bhajetha purisuttame''ti..</p>
              <p>[03] tassattho -- kāyaduccaritādiakusalakammābhiratā ^b^pāpamittā^eb^  nāma. sandhicchedanādike vā ekavīsatianesanādibhede vā aṭṭhāne  niyojakā ^b^purisādhamā^eb^ nāma. ubhopi vā ete pāpamittā ceva  purisādhamā ca, te na bhajeyya na payirupāseyya, viparītā pana  kalyāṇamittā ceva sappurisā ca, te bhajetha payirupāsethāti.</p>
              <p>[03] desanāvasāne bahū sotāpattiphalādīni pāpuṇiṃsūti.</p>
              <p>[03] channatthero pana taṃ ovādaṃ sutvāpi purimanayeneva bhikkhū  akkosati paribhāsati. punapi satthu ārocesuṃ ^a^P2.0112^ea^.  satthā, ``bhikkhave, mayi dharante channaṃ sikkhāpetuṃ na  sakkhissatha, mayi pana parinibbute sakkhissathā''ti vatvā  parinibbānakāle āyasmatā ānandena, ``bhante, kathaṃ channatthere  amhehi paṭipajjitabba''nti vutte, ``ānanda, channassa bhikkhuno  brahmadaṇḍo dātabbo''ti āṇāpesi. so satthari parinibbute  ānandattherena ārocitaṃ brahmadaṇḍaṃ sutvā dukkhī dummano tikkhattuṃ  mucchito patitvā ``mā ^a^M1.0351^ea^ maṃ, bhante, nāsayitthā''ti yācitvā sammā  vattaṃ pūrento na cirasseva saha paṭisambhidāhi arahattaṃ pāpuṇīti. </p>
              <p>[06] channattheravatthu tatiyaṃ. </p>
            </h4>
          </h3>
          <h3>
            <h3n> 4. mahākappinattheravatthu</h3n>
            <h4>
              <h4n> </h4n>
              <p>[03] ^b^dhammapīti^eb^ ^a^V1.0313^ea^ ^b^sukhaṃ setī^eb^ti imaṃ dhammadesanaṃ satthā jetavane  viharanto mahākappinattheraṃ ārabbha kathesi.</p>
              <p>[03] tatrāyaṃ anupubbī kathā -- atīte kira āyasmā mahākappino  padumuttarabuddhassa pādamūle katābhinīhāro saṃsāre saṃsaranto  bārāṇasito avidūre ekasmiṃ pesakāragāme jeṭṭhakapesakāro hutvā  nibbatti. tadā sahassamattā paccekabuddhā aṭṭha māse himavante vasitvā  vassike cattāro māse janapade vasanti. te ekavāraṃ bārāṇasiyā  avidūre otaritvā ``senāsanakaraṇatthāya hatthakammaṃ yācathā''ti  ^a^P2.0113^ea^ rañño santikaṃ aṭṭha paccekabuddhe pahiṇiṃsu. tadā  pana rañño vappamaṅgalakālo hoti. so ``paccekabuddhā kira  āgatā''ti sutvā tasmiṃ khaṇe nikkhamitvā āgatakāraṇaṃ pucchitvā  ``ajja, bhante, okāso natthi, sve amhākaṃ vappamaṅgalaṃ,  tatiyadivase karissāmī''ti vatvā paccekabuddhe animantetvāva pāvisi.  paccekabuddhā ``aññattha gamissāmā''ti pakkamiṃsu. tasmiṃ khaṇe  jeṭṭhapesakārassa bhariyā kenacideva karaṇīyena bārāṇasiṃ gacchantī te  paccekabuddhe disvā vanditvā ``kiṃ, bhante, avelāya, ayyā,  āgatā''ti pucchitvā ādito paṭṭhāya kathesuṃ. taṃ pavattiṃ sutvā  saddhāsampannā ñāṇasampannā itthī ``sve, bhante, amhākaṃ bhikkhaṃ  gaṇhathā''ti nimantesi. ``bahukā mayaṃ bhaginī''ti. ``kittakā,  bhante''ti? ``sahassamattā''ti. ``bhante, imasmiṃ gāme  sahassapesakārā vasimha. ekeko ekekassa bhikkhaṃ dassati, bhikkhaṃ  adhivāsetha, ahameva vo vasanaṭṭhānampi kāressāmī''ti āha.  paccekabuddhā adhivāsayiṃsu.</p>
              <p>[03] sā gāmaṃ pavisitvā ugghosesi -- ``ahaṃ sahassamatte  paccekabuddhe disvā nimantayiṃ, ayyānaṃ nisīdanaṭṭhānaṃ saṃvidahatha  ^a^P2.0114^ea^, yāgubhattādīni sampādethā''ti ^a^M1.0352^ea^. gāmamajjhe  maṇḍapaṃ kāretvā āsanāni paññāpetvā punadivase paccekabuddhe  nisīdāpetvā paṇītena khādanīyena bhojanīyena parivisitvā  bhattakiccāvasāne tasmiṃ gāme sabbā itthiyo ādāya tāhi saddhiṃ  paccekabuddhe vanditvā, ``bhante, temāsaṃ vasanatthāya paṭiññaṃ dethā''ti  tesaṃ paṭiññaṃ gahetvā puna gāme ugghosesi -- ``ammatātā,  ekekakulato ekeko puriso pharasuvāsiādīni gahetvā araññaṃ  pavisitvā dabbasambhāre āharitvā ayyānaṃ vasanaṭṭhānaṃ karotū''ti.  gāmavāsino tassāyeva vacanaṃ sutvā ekeko ekekaṃ katvā saddhiṃ  rattiṭṭhānadivāṭṭhānehi paṇṇasālasahassaṃ kāretvā attano attano  paṇṇasālāyaṃ vassūpagate paccekabuddhe ``ahaṃ sakkaccaṃ upaṭṭhahissāmi, ahaṃ  sakkaccaṃ ^a^V1.0314^ea^ upaṭṭhahissāmī''ti upaṭṭhahiṃsu. vassaṃvuṭṭhakāle ``attano  attano paṇṇasālāya vassaṃvuṭṭhānaṃ paccekabuddhānaṃ cīvarasāṭake  sajjethā''ti samādapetvā ekekassa sahassasahassamūlaṃ cīvaraṃ dāpesi.  paccekabuddhā vuṭṭhavassā anumodanaṃ katvā pakkamiṃsu.</p>
              <p>[03] gāmavāsinopi idaṃ puññakammaṃ katvā ito cutā tāvatiṃsabhavane  nibbattitvā gaṇadevaputtā nāma ahesuṃ. te tattha dibbasampattiṃ  anubhavitvā kassapasammāsambuddhakāle ^a^P2.0115^ea^ bārāṇasiyaṃ  kuṭumbikagehesu nibbattiṃsu. jeṭṭhakapesakāro jeṭṭhakakuṭumbikassa putto  ahosi. bhariyāpissa jeṭṭhakakuṭumbikasseva dhītā ahosi. tā  sabbāpi vayappattā parakulaṃ gacchantiyo tesaṃ tesaṃyeva gehāni agamiṃsu.  athekadivasaṃ vihāre dhammassavanaṃ saṅghuṭṭhaṃ. ``satthā dhammaṃ  desessatī''ti sutvā sabbepi te kuṭumbikā ``dhammaṃ sossāmā''ti  bhariyāhi saddhiṃ vihāraṃ agamiṃsu. tesaṃ vihāramajjhaṃ paviṭṭhakkhaṇe  vassaṃ uṭṭhahi. yesaṃ kulūpakā vā ñātisāmaṇerādayo vā atthi, te  tesaṃ pariveṇāni pavisiṃsu. te pana tathārūpānaṃ natthitāya katthaci,  pavisituṃ avisahantā vihāramajjheyeva aṭṭhaṃsu. atha ne  jeṭṭhakakuṭumbiko āha -- ``passatha amhākaṃ vippakāraṃ, kulaputtehi  nāma ettakena lajjituṃ yutta''nti. ``ayya, kiṃ pana karomā''ti?  ``mayaṃ vissāsikaṭṭhānassa abhāvena imaṃ vippakāraṃ pattā, sabbe   ^a^M1.0353^ea^ dhanaṃ saṃharitvā pariveṇaṃ karomā''ti. ``sādhu, ayyā''ti jeṭṭhako   sahassaṃ adāsi, sesā pañca pañca satāni. itthiyo aḍḍhateyyāni  aḍḍhateyyāni satāni. te taṃ dhanaṃ saṃharitvā sahassakūṭāgāraparivāraṃ  ^a^P2.0116^ea^ satthu vasanatthāya mahāpariveṇaṃ nāma ārabhiṃsu.  navakammassa mahantatāya dhane appahonte pubbe dinnadhanato puna  upaḍḍhūpaḍḍhaṃ adaṃsu. niṭṭhite pariveṇe vihāramahaṃ karontā  buddhappamukhassa bhikkhusaṅghassa sattāhaṃ mahādānaṃ datvā vīsatiyā  bhikkhusahassānaṃ cīvarāni sajjiṃsu.</p>
              <p>[03] jeṭṭhakakuṭumbikassa pana bhariyā sabbehi samānaṃ akatvā attano  paññāya ṭhitā ``atirekataraṃ katvā satthāraṃ pūjessāmī''ti  anojapupphavaṇṇena sahassamūlena sāṭakena saddhiṃ anojapupphacaṅkoṭakaṃ  gahetvā anumodanakāle satthāraṃ anojapupphehi pūjetvā taṃ sāṭakaṃ satthu  pādamūle ṭhapetvā, ``bhante, nibbattanibbattaṭṭhāne anojapupphavaṇṇaṃyeva me  sarīraṃ hotu, anojā eva ca me nāmaṃ hotū''ti patthanaṃ paṭṭhapesi.  satthā ``evaṃ hotū''ti anumodanaṃ akāsi. te sabbepi yāvatāyukaṃ  ṭhatvā tato cutā devaloke nibbattitvā imasmiṃ buddhuppāde devalokā  cavitvā jeṭṭhakakuṭumbiko kukkuṭavatīnagare rājakule nibbattitvā  vayappatto mahākappinarājā nāma ahosi, sesā amaccakule nibbattiṃsu.  jeṭṭhakakuṭumbikassa bhariyā maddaraṭṭhe sāgalanagare rājakule ^a^V1.0315^ea^ nibbatti,  anojapupphavaṇṇamevassā sarīraṃ ahosi, ^b^anojā^eb^tvevassā nāmaṃ  kariṃsu. sā ^a^P2.0117^ea^ vayappattā mahākappinarañño gehaṃ  gantvā anojādevī nāma ahosi. sesitthiyopi amaccakulesu  nibbattitvā vayappattā tesaṃyeva amaccaputtānaṃ gehāni agamaṃsu. te  sabbe rañño sampattisadisaṃ sampattiṃ anubhaviṃsu. yadā rājā  sabbālaṅkārapaṭimaṇḍito hatthiṃ abhiruhitvā vicari, tadā tepi tatheva  vicaranti. tasmiṃ assena vā rathena vā vicarante tepi tatheva  vicaranti? evaṃ te ekato hutvā katānaṃ puññānaṃ ānubhāvena  ekatova sampattiṃ anubhaviṃsu. rañño pana balo, balavāhano, puppho,  pupphavāhano, supattoti pañca assā honti. rājā tesu supattaṃ assaṃ  sayaṃ ārohati, itare cattāro assārohānaṃ sāsanāharaṇatthāya adāsi.  rājā te pātova bhojetvā ``gacchatha ^a^M1.0354^ea^ dve vā tīṇi vā yojanāni  āhiṇḍitvā buddhassa vā dhammassa vā saṅghassa vā uppannabhāvaṃ ñatvā  mayhaṃ sukhasāsanaṃ āharathā''ti pesesi. te catūhi dvārehi  nikkhamitvā tīṇi yojanāni āhiṇḍitvā sāsanaṃ alabhitvā  paccāgacchanti.</p>
              <p>[03] athekadivasaṃ rājā supattaṃ assaṃ āruyha amaccasahassaparivuto  uyyānaṃ gacchanto kilantarūpe pañcasatavāṇijake nagaraṃ pavisante  disvā ``ime addhānakilantā, addhā imesaṃ santikā ekaṃ bhaddakaṃ  sāsanaṃ sossāmī''ti ^a^P2.0118^ea^ te pakkosāpetvā ``kuto  āgacchathā''ti pucchi. ``atthi, deva, ito  vīsatiyojanasatamatthake sāvatthi nāma nagaraṃ, tato āgacchāmā''ti.  ``atthi pana vo padese kiñci sāsanaṃ uppanna''nti. ``deva,  aññaṃ kiñci natthi, sammāsambuddho pana uppanno''ti. rājā tāvadeva  pañcavaṇṇāya pītiyā phuṭṭhasarīro kiñci sallakkhetuṃ asakkonto muhuttaṃ  vītināmetvā, ``tātā, kiṃ vadethā''ti pucchi. ``buddho, deva,  uppanno''ti. rājā dutiyampi tatiyampi tatheva vītināmetvā catutthe  vāre ``kiṃ vadetha, tātā''ti pucchitvā ``buddho, deva, uppanno''ti  vutte, ``tātā, vo satasahassaṃ dadāmī''ti vatvā ``aññampi kiñci  sāsanaṃ atthī''ti pucchi. ``atthi, deva, dhammo uppanno''ti.  rājā tampi sutvā purimanayeneva tayo vāre vītināmetvā catutthe vāre  ``dhammo uppanno''ti vutte ``idhāpi vo satasahassaṃ dammī''ti vatvā  ``aparampi sāsanaṃ atthi, tātā''ti pucchi. ``atthi, deva,  saṅgharatanaṃ uppanna''nti. rājā tampi sutvā tayo vāre vītināmetvā  catutthe vāre ``saṅgho''ti pade vutte ``idhāpi vo satasahassaṃ  dammī''ti vatvā amaccasahassaṃ oloketvā, ``tātā, kiṃ  karissathā''ti pucchi. ``deva, tumhe kiṃ karissathā''ti?  ``ahaṃ, tātā, `buddho uppanno, dhammo uppanno, saṅgho uppanno'ti  sutvā na puna nivattissāmi, satthāraṃ uddissa gantvā tassa santike  pabbajissāmī''ti. ``mayampi, deva ^a^V1.0316^ea^, tumhehi saddhiṃ  pabbajissāmā''ti. rājā suvaṇṇapaṭṭe akkharāni likhāpetvā  vāṇijake āha ^a^P2.0119^ea^ -- ``anojā nāma devī tumhākaṃ  tīṇi satasahassāni dassati, evañca pana naṃ vadeyyātha `rañño kira  te issariyaṃ vissaṭṭhaṃ, yathāsukhaṃ sampattiṃ paribhuñjāhī'ti, sace pana  vo `rājā kaha'nti pucchati, `satthāraṃ uddissa pabbajissāmīti  vatvā gato'ti āroceyyāthā''ti. amaccāpi attano attano  bhariyānaṃ tatheva sāsanaṃ pahiṇiṃsu ^a^M1.0355^ea^. rājā vāṇijake uyyojetvā  assaṃ abhiruyha amaccasahassaparivuto taṃ khaṇaṃyeva nikkhami.</p>
              <p>[03] satthāpi taṃ divasaṃ paccūsakāle lokaṃ volokento  mahākappinarājānaṃ saparivāraṃ disvā ``ayaṃ mahākappino vāṇijakānaṃ  santikā tiṇṇaṃ ratanānaṃ uppannabhāvaṃ sutvā tesaṃ vacanaṃ tīhi  satasahassehi pūjetvā rajjaṃ pahāya amaccasahassehi parivuto maṃ uddissa  pabbajitukāmo sve nikkhamissati. so saparivāro saha  paṭisambhidāhi arahattaṃ pāpuṇissati, paccuggamanamassa karissāmī''ti  punadivase cakkavattī viya khuddakagāmabhojakaṃ paccuggacchanto sayameva  pattacīvaraṃ gahetvā vīsayojanasataṃ maggaṃ paccuggantvā candabhāgāya  nadiyā tīre nigrodharukkhamūle chabbaṇṇarasmiyo vissajjento nisīdi.  ``rājāpi āgacchanto ekaṃ nadiṃ patvā ``kā nāmesā''ti pucchi.  ``aparacchā nāma, devā''ti. ``kimassā parimāṇaṃ, tātā''ti?  ``gambhīrato ^a^P2.0120^ea^ gāvutaṃ, puthulato dve gāvutāni,  devā''ti. ``atthi panettha nāvā vā uḷumpo vā''ti? ``natthi,  devā''ti. ``nāvādīni olokente amhe jāti jaraṃ upaneti, jarā  maraṇaṃ. ahaṃ nibbematiko hutvā tīṇi ratanāni uddissa  nikkhanto, tesaṃ me ānubhāvena imaṃ udakaṃ udakaṃ viya mā  ahosī''ti tiṇṇaṃ ratanānaṃ guṇaṃ āvajjetvā ``itipi so bhagavā  arahaṃ sammāsambuddho''ti buddhānussatiṃ anussaranto saparivāro  assasahassena udakapiṭṭhiṃ pakkhandi. sindhavā piṭṭhipāsāṇe viya  pakkhandiṃsu. khurānaṃ aggā neva temiṃsu.</p>
              <p>[03] so taṃ uttaritvā purato gacchanto aparampi nadiṃ disvā ``ayaṃ  kā nāmā''ti pucchi. ``nīlavāhinī nāma, devā''ti.  ``kimassā parimāṇa''nti? ``gambhīratopi puthulatopi  aḍḍhayojanaṃ, devā''ti. sesaṃ purimasadisameva. taṃ pana nadiṃ  disvā ``svākkhāto bhagavatā dhammo''ti dhammānussatiṃ anussaranto  pakkhandi. tampi atikkamitvā gacchanto aparampi nadiṃ disvā  ``ayaṃ kā nāmā''ti pucchi. ``candabhāgā nāma, devā''ti.  ``kimassā parimāṇa''nti? ``gambhīratopi puthulatopi yojanaṃ,  devā''ti. sesaṃ purimasadisameva. imaṃ ^a^M1.0356^ea^ pana nadiṃ disvā  ``suppaṭipanno ^a^P2.0121^ea^ bhagavato sāvakasaṅgho''ti  saṅghānussatiṃ anussaranto ^a^V1.0317^ea^ pakkhandi. taṃ pana nadiṃ atikkamitvā  gacchanto satthu sarīrato nikkhantā chabbaṇṇarasmiyo addasa.  nigrodharukkhassa sākhāviṭapapalāsāni sovaṇṇamayāni viya ahesuṃ.  rājā cintesi -- ``ayaṃ pana obhāso neva candassa, na  sūriyassa, na devamārabrahmanāgasupaṇṇādīnaṃ aññatarassa, addhā ahaṃ  satthāraṃ uddissa āgacchanto mahāgotamabuddhena diṭṭho bhavissāmī''ti.  so tāvadeva assapiṭṭhito otaritvā onatasarīro rasmianusārena  satthāraṃ upasaṅkamitvā manosilārase nimujjanto viya buddharasmīnaṃ  anto pavisitvā satthāraṃ vanditvā ekamantaṃ nisīdi saddhiṃ  amaccasahassena, satthā tassa anupubbiṃ kathaṃ kathesi. desanāvasāne  rājā saparivāro sotāpattiphale patiṭṭhahi. atha sabbeva uṭṭhahitvā  pabbajjaṃ yāciṃsu. satthā ``āgamissati nu kho imesaṃ kulaputtānaṃ  iddhimayapattacīvara''nti upadhārento ``ime kulaputtā  paccekabuddhasahassassa cīvarasahassaṃ adaṃsu, kassapasammāsambuddhakāle  vīsatiyā bhikkhusahassānampi vīsaticīvarasahassānipi adaṃsu.  anacchariyaṃ imesaṃ iddhimayapattacīvarāgamana''nti ñatvā dakkhiṇahatthaṃ  pasāretvā ^a^P2.0122^ea^ ``etha, bhikkhavo, caratha brahmacariyaṃ  sammā dukkhassa antakiriyāyā''ti āha. te tāvadeva  aṭṭhaparikkhāradharā vassasaṭṭhikattherā viya hutvā vehāsaṃ abbhuggantvā  paccorohitvā satthāraṃ vanditvā nisīdiṃsu.</p>
              <p>[03] tepi vāṇijakā rājakulaṃ gantvā raññā pahitabhāvaṃ ārocāpetvā  deviyā ``āgacchantū''ti vutte pavisitvā vanditvā ekamantaṃ aṭṭhaṃsu.  atha ne devī pucchi -- ``tātā, kiṃ kāraṇā āgatātthā''ti?  ``mayaṃ raññā tumhākaṃ santikaṃ pahitā, tīṇi kira no  satasahassāni dethā''ti. ``tātā, atibahuṃ bhaṇatha, kiṃ tumhehi  rañño kataṃ, kismiṃ vo rājā pasanno ettakaṃ dhanaṃ dāpesī''ti?  ``devi, na aññaṃ kiñci kataṃ, rañño pana ekaṃ sāsanaṃ  ārocayimhā''ti? ``sakkā pana, tātā, mayhaṃ ārocetu''nti.  ``sakkā, devī''ti. ``tena hi, tātā, vadethā''ti. ``devi  buddho loke uppanno''ti. sāpi ``taṃ sutvā purimanayeneva pītiyā  phuṭṭhasarīrā tikkhattuṃ kiñci asallakkhetvā catutthe vāre `buddho'ti  padaṃ sutvā, tātā, imasmiṃ pade raññā kiṃ dinna''nti?  ``satasahassaṃ, devī''ti. ``tātā ^a^M1.0357^ea^, ananucchavikaṃ raññā kataṃ  evarūpaṃ sāsanaṃ sutvā tumhākaṃ satasahassaṃ dadamānena. ahañhi vo  mama duggatapaṇṇākāre tīṇi satasahassāni dammi, aparampi tumhehi  rañño kiṃ ārocita''nti? te idañcidañcāti ^a^P2.0123^ea^  itarānipi dve sāsanāni ārocayiṃsu. devī purimanayeneva pītiyā  phuṭṭhasarīrā tikkhattuṃ kiñci asallakkhetvā catutthe vāre tatheva sutvā  tīṇi tīṇi satasahassāni dāpesi, evaṃ te sabbānipi dvādasa  satasahassāni labhiṃsu.</p>
              <p>[03] atha ^a^V1.0318^ea^ ne devī pucchi -- ``rājā kahaṃ, tātā''ti? devi,  ``satthāraṃ uddissa `pabbajissāmī'ti gato''ti. ``mayhaṃ tena kiṃ  sāsanaṃ dinna''nti? ``sabbaṃ kira tena tumhākaṃ issariyaṃ vissaṭṭhaṃ,  tumhe kira yathāruciyā sampattiṃ anubhavathā''ti. ``amaccā pana  kahaṃ, tātā''ti? tepi ```raññā saddhiṃyeva pabbajissāmā'ti gatā,  devī''ti. sā tesaṃ bhariyāyo pakkosāpetvā, ammā, tumhākaṃ  sāmikā ``raññā saddhiṃ pabbajissāmā''ti gatā, ``tumhe kiṃ  karissathā''ti? ``kiṃ pana tehi amhākaṃ sāsanaṃ pahitaṃ, devī''ti?  ``tehi kira attano sampatti tumhākaṃ vissaṭṭhā, tumhe kira taṃ  sampattiṃ yathāruci paribhuñjathā''ti. ``tumhe pana, devi, kiṃ  karissathā''ti? ``ammā, so tāva rājā sāsanaṃ sutvā magge  ṭhitakova tīhi satasahassehi tīṇi ratanāni pūjetvā kheḷapiṇḍaṃ viya  sampattiṃ pahāya `pabbajissāmī'ti nikkhanto, mayā pana tiṇṇaṃ  ratanānaṃ sāsanaṃ sutvā tīṇi ratanāni navahi satasahassehi  pūjitāni, na kho panesā sampatti nāma raññoyeva dukkhā, mayhampi  dukkhāyeva. ko raññā chaḍḍitakheḷapiṇḍaṃ jāṇukehi patiṭṭhahitvā  mukhena gaṇhissati, na mayhaṃ sampattiyā attho, ahampi satthāraṃ  uddissa gantvā pabbajissāmī''ti. ``devi, mayampi tumheheva saddhiṃ  pabbajissāmā''ti. ``sace sakkotha, sādhu, ammā''ti?  ``sakkoma, devī''ti. ``sādhu, ammā, tena ^a^P2.0124^ea^  hi ethā''ti rathasahassaṃ yojāpetvā rathaṃ āruyha tāhi saddhiṃ  nikkhamitvā antarāmagge paṭhamaṃ nadiṃ disvā yathā raññā puṭṭhaṃ, tatheva  pucchitvā sabbapavattiṃ sutvā ``rañño gatamaggaṃ olokethā''ti vatvā  ``sindhavānaṃ padavalañjaṃ na passāma, devī''ti vutte ``rājā tīṇi  ratanāni uddissa nikkhanto saccakiriyaṃ katvā gato bhavissati.  ahampi tīṇi ratanāni uddissa nikkhantā, tesameva anubhāvena idaṃ  udakaṃ viya mā ahosī''ti ^a^M1.0358^ea^ tiṇṇaṃ ratanānaṃ guṇaṃ anussaritvā  rathasahassaṃ pesesi. udakaṃ piṭṭhipāsāṇasadisaṃ ahosi. cakkānaṃ  aggagganemivaṭṭiyo neva temiṃsu. eteneva upāyena itarā dve nadiyo  uttari.</p>
              <p>[03] atha satthā tassāgamanabhāvaṃ ñatvā yathā attano santike  nisinnā bhikkhū na paññāyanti, evamakāsi. sāpi gacchantī  gacchantī satthu sarīrato nikkhantā chabbaṇṇarasmiyo disvā tatheva  cintetvā satthāraṃ upasaṅkamitvā vanditvā ekamantaṃ ṭhitā pucchi --  ``bhante, mahākappino tumhākaṃ uddissa nikkhanto āgatettha maññe,  kahaṃ so, amhākampi naṃ dassethā''ti? ``nisīdatha tāva, idheva naṃ  passissathā''ti ^a^P2.0125^ea^. tā sabbāpi tuṭṭhacittā  ``idheva kira nisinnā sāmike passissāmā''ti nisīdiṃsu.  satthā tāsaṃ anupubbiṃ kathaṃ kathesi, anojādevī desanāvasāne  saparivārā sotāpattiphalaṃ pāpuṇi. mahākappinatthero tāsaṃ  vaḍḍhitadhammadesanaṃ ^a^V1.0319^ea^ suṇanto saparivāro saha paṭisambhidāhi arahattaṃ  pāpuṇi. tasmiṃ khaṇe satthā tāsaṃ te bhikkhū arahattappatte dassesi.  tāsaṃ kira āgatakkhaṇeyeva attano sāmike kāsāvadhare muṇḍakasīse  disvā cittaṃ ekaggaṃ na bhaveyya, tena maggaphalāni pattuṃ na sakkuṇeyyuṃ.  tasmā acalasaddhāya patiṭṭhitakāle tāsaṃ te bhikkhū arahattappatteyeva  dassesi.</p>
              <p>[03] tāpi te disvā pañcapatiṭṭhitena vanditvā, ``bhante, tumhākaṃ  tāva pabbajitakiccaṃ matthakaṃ patta''nti vatvā satthāraṃ vanditvā  ekamantaṃ ṭhitā pabbajjaṃ yāciṃsu. evaṃ kira vutte ``satthā  uppalavaṇṇāya āgamanaṃ cintesī''ti ekacce vadanti. satthā pana tā  upāsikāyo āha -- ``sāvatthiṃ gantvā bhikkhunīupassaye  pabbajethā''ti. tā anupubbena janapadacārikaṃ caramānā antarāmagge  mahājanena abhihaṭasakkārasammānā padasāva vīsayojanasatikaṃ gantvā  bhikkhunīupassaye pabbajitvā arahattaṃ pāpuṇiṃsu. satthāpi  bhikkhusahassaṃ ādāya ākāseneva jetavanaṃ agamāsi. tatra sudaṃ  āyasmā mahākappino rattiṭṭhānadivāṭṭhānādīsu ``aho sukhaṃ ^a^P2.0126^ea^,  aho sukha''nti udānaṃ udānento vicarati. bhikkhū  bhagavato ārocesuṃ -- ``bhante, mahākappino `aho sukhaṃ, aho  sukha'nti udānaṃ udānento vicarati, attano kāmasukhaṃ rajjasukhaṃ  ārabbha kathesi maññe''ti. satthā taṃ pakkosāpetvā ``saccaṃ kira  tvaṃ, kappina, kāmasukhaṃ rajjasukhaṃ ^a^M1.0359^ea^ ārabbha udānaṃ udānesī''ti.  ``bhagavā me, bhante, taṃ ārabbha udānabhāvaṃ vā anudānabhāvaṃ vā  jānātī''ti? satthā ``na, bhikkhave, mama putto kāmasukhaṃ  rajjasukhaṃ ārabbha udānaṃ udāneti, puttassa pana me dhammapīti nāma  dhammarati nāma uppajjati, so amatamahānibbānaṃ ārabbha eva udānaṃ  udānesī''ti anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 79^b^.^eb^ </p>
              <p>[21] ``dhammapīti sukhaṃ seti, vippasannena cetasā. </p>
              <p>[22] ariyappavedite dhamme, sadā ramati paṇḍito''ti..</p>
              <p>[03] tattha ^b^dhammapītī^eb^ti dhammapāyako, dhammaṃ pivantoti attho.  dhammo ca nāmesa na sakkā bhājanena yāguādīni viya pātuṃ?  navavidhaṃ pana lokuttaradhammaṃ nāmakāyena phusanto ārammaṇato  sacchikaronto pariññābhisamayādīhi dukkhādīni ariyasaccāni  paṭivijjhanto ^a^P2.0127^ea^ dhammaṃ pivati nāma. ^b^sukhaṃ  setī^eb^ti desanāmattamevetaṃ, catūhipi iriyāpathehi sukhaṃ viharatīti  attho. ^b^vippasannenā^eb^ti anāvilena nirupakkilesena.  ^b^ariyappavedite^eb^ti buddhādīhi ariyehi pavedite ^a^V1.0320^ea^ satipaṭṭhānādibhede  bodhipakkhiyadhamme. ^b^sadā ramatī^eb^ti evarūpo dhammapīti  vippasannena cetasā viharanto paṇḍiccena samannāgato sadā ramati  abhiramatīti.</p>
              <p>[03] desanāvasāne bahū sotāpannādayo ahesunti. </p>
              <p>[06] mahākappinattheravatthu catutthaṃ. </p>
            </h4>
          </h3>
          <h3>
            <h3n> 5. paṇḍitasāmaṇeravatthu</h3n>
            <h4>
              <h4n> </h4n>
              <p>[03] ^b^udakañhi nayantī^eb^ti imaṃ dhammadesanaṃ satthā jetavane  viharanto paṇḍitasāmaṇeraṃ ārabbha kathesi.</p>
              <p>[03] atīte kira kassapasammāsambuddho  vīsatikhīṇāsavasahassaparivāro bārāṇasiṃ agamāsi. manussā  attano balaṃ sallakkhetvā aṭṭhapi dasapi ekato hutvā  agantukadānādīni adaṃsu. athekadivasaṃ satthā bhattakiccapariyosāne  evaṃ anumodanamakāsi -- </p>
              <p>[02] ``upāsakā idha ekacco `attano santakameva dātuṃ  vaṭṭati, kiṃ parena samādapitenā'ti attanāva dānaṃ deti, paraṃ na  samādapeti ^a^M1.0360^ea^. so ^a^P2.0128^ea^ nibbattanibbattaṭṭhāne bhogasampadaṃ  labhati, no parivārasampadaṃ. ekacco paraṃ samādapeti, attanā na  deti. so nibbattanibbattaṭṭhāne parivārasampadaṃ labhati, no  bhogasampadaṃ ekacco attanāpi na deti, parampi na samādapeti. so  nibbattanibbattaṭṭhāne neva bhogasampadaṃ labhati, na parivārasampadaṃ,  vighāsādova hutvā jīvati. ekacco attanā ca deti, parañca  samādapeti. so nibbattanibbattaṭṭhāne bhogasampadampi labhati  parivārasampadampī''ti.</p>
              <p>[03] taṃ sutvā samīpe ṭhito eko paṇḍitapuriso cintesi -- ``ahaṃ  dāni tathā karissāmi, yathā me dvepi sampattiyo bhavissantī''ti.  so satthāraṃ vanditvā āha -- ``bhante, svātanāya mayhaṃ bhikkhaṃ  gaṇhathā''ti. ``kittakehi te bhikkhūhi attho''ti? ``kittako  pana vo, bhante, parivāro''ti? ``vīsati bhikkhusahassānī''ti.  ``bhante, sabbehi saddhiṃ svātanāya mayhaṃ bhikkhaṃ gaṇhathā''ti.  satthā adhivāsesi. so gāmaṃ pavisitvā, ``ammatātā, svātanāya  mayā buddhappamukho bhikkhusaṅgho nimantito, tumhe yattakānaṃ bhikkhūnaṃ  dātuṃ ^a^V1.0321^ea^ sakkhissatha, tattakānaṃ dānaṃ dethā''ti ārocetvā vicaranto  attano attano balaṃ sallakkhetvā ``mayaṃ dasannaṃ dassāma, mayaṃ  vīsatiyā, mayaṃ satassa, mayaṃ pañcasatāna''nti vutte sabbesaṃ vacanaṃ  ādito paṭṭhāya paṇṇe āropesi.</p>
              <p>[03] tena ca samayena tasmiṃ nagare atiduggatabhāveneva  ``mahāduggato''ti ^a^P2.0129^ea^ paññāto eko puriso atthi.  so tampi sammukhāgataṃ disvā, samma mahāduggata, mayā svātanāya  buddhappamukho bhikkhusaṅgho nimantito, sve nagaravāsino dānaṃ  dassanti, ``tvaṃ kati bhikkhū bhojessasī''ti? ``sāmi, mayhaṃ  kiṃ bhikkhūhi, bhikkhūhi nāma sadhanānaṃ attho, mayhaṃ pana sve  yāguatthāya taṇḍulanāḷimattampi natthi, ahaṃ bhatiṃ katvā jīvāmi,  kiṃ me bhikkhūhī''ti? samādapakena nāma byattena bhavitabbaṃ. tasmā  so tena ``natthī''ti vuttepi tuṇhībhūto ahutvā evamāha -- ``samma  mahāduggata, imasmiṃ nagare subhojanaṃ bhuñjitvā sukhumavatthaṃ nivāsetvā  nānābharaṇapaṭimaṇḍitā sirisayane sayamānā bahū janā sampattiṃ  anubhavanti, tvaṃ pana divasaṃ bhatiṃ katvā kucchipūraṇamattampi na  labhasi, evaṃ ^a^M1.0361^ea^ santepi `ahaṃ pubbe puññaṃ akatattā kiñci na  labhāmī'ti na jānāsī''ti? ``jānāmi, sāmī''ti. ``atha  kasmā idāni puññaṃ na karosi, tvaṃ yuvā balasampanno, kiṃ tayā  bhatiṃ katvāpi yathābalaṃ dānaṃ dātuṃ na vaṭṭatī''ti? so tasmiṃ  kathenteyeva saṃvegappatto hutvā ``mayhampi ekaṃ bhikkhuṃ paṇṇe āropehi,  kiñcideva bhatiṃ katvā ekassa bhikkhaṃ dassāmī''ti āha. itaro  ``kiṃ ekena bhikkhunā paṇṇe āropitenā''ti na āropesi?  mahāduggatopi ^a^P2.0130^ea^ gehaṃ gantvā bhariyaṃ āha -- ``bhadde,  nagaravāsino sve saṅghabhattaṃ karissanti, ahampi samādapakena  `ekassa bhikkhaṃ dehī'ti vutto, mayampi sve ekassa bhikkhaṃ  dassāmā''ti. athassa bhariyā ``mayaṃ daliddā, kasmā tayā  sampaṭicchita''nti avatvāva, ``sāmi, bhaddakaṃ te kataṃ, mayaṃ pubbepi  kiñci adatvā idāni duggatā jātā, mayaṃ ubhopi bhatiṃ katvā  ekassa bhikkhaṃ dassāma, sāmī''ti vatvā ubhopi gehā nikkhamitvā  bhatiṭṭhānaṃ agamaṃsu.</p>
              <p>[03] mahāseṭṭhi taṃ disvā ``kiṃ, samma mahāduggata, bhatiṃ  karissasī''ti pucchi. ``āma, ayyā''ti. ``kiṃ  karissasī''ti? ``yaṃ tumhe kāressatha, taṃ karissāmī''ti.  ``tena hi mayaṃ sve dve tīṇi bhikkhusatāni bhojessāma, ehi,  dārūni phālehī''ti vāsipharasuṃ nīharitvā dāpesi. mahāduggato  daḷhaṃ kacchaṃ bandhitvā mahussāhappatto vāsiṃ pahāya pharasuṃ gaṇhanto,  pharasuṃ pahāya vāsiṃ gaṇhanto dārūni phāleti. atha naṃ seṭṭhi āha  -- ``samma, tvaṃ ajja ativiya ussāhappatto kammaṃ karosi, kiṃ nu  kho kāraṇa''nti? ``sāmi, ahaṃ sve ^a^V1.0322^ea^ ekaṃ bhikkhuṃ bhojessāmī''ti.  taṃ sutvā seṭṭhi pasannamānaso cintesi -- ``aho iminā dukkaraṃ  kataṃ, `ahaṃ duggato'ti tuṇhībhāvaṃ anāpajjitvā `bhatiṃ katvā ekaṃ  bhikkhuṃ bhojessāmī'ti vadatī''ti. seṭṭhibhariyāpi tassa bhariyaṃ  disvā, ``amma, kiṃ kammaṃ karissasī''ti pucchitvā ``yaṃ tumhe  ^a^P2.0131^ea^ kāressatha, taṃ karomī''ti vutte udukkhalasālaṃ  pavesetvā suppamusalādīni dāpesi. sā naccantī viya tuṭṭhapahaṭṭhā  vīhiṃ koṭṭeti ceva ophuṇāti ca. atha naṃ seṭṭhibhariyā pucchi --  ``amma, tvaṃ ativiya tuṭṭhapahaṭṭhā kammaṃ karosi, kiṃ nu kho  kāraṇa''nti? ``ayye, imaṃ bhatiṃ katvā mayampi ekaṃ bhikkhuṃ  bhojessāmā''ti. taṃ sutvā seṭṭhibhariyāpi tassaṃ ``aho vatāyaṃ  dukkarakārikā''ti pasīdi. seṭṭhi mahāduggatassa dārūnaṃ ^a^M1.0362^ea^ phālitakāle  ``ayaṃ te bhatī''ti sālīnaṃ catasso nāḷiyo dāpetvā ``ayaṃ te  tuṭṭhidāyo''ti aparāpi catasso nāḷiyo dāpesi.</p>
              <p>[03] so gehaṃ gantvā bhariyaṃ āha -- ``mayā bhatiṃ katvā sāli  laddho, ayaṃ nivāpo bhavissati, tayā laddhāya bhatiyā  dadhitelakaṭukabhaṇḍāni gaṇhāhī''ti. seṭṭhibhariyāpi puna tassā ekaṃ  sappikaroṭikañceva dadhibhājanañca kaṭukabhaṇḍañca suddhataṇḍuḷināḷiñca  dāpesi. iti ca ubhinnampi nava taṇḍulanāḷiyo ahesuṃ. te  ``deyyadhammo no laddho''ti tuṭṭhahaṭṭhā pātova uṭṭhahiṃsu. bhariyā  mahāduggataṃ āha -- ``gaccha, sāmi, paṇṇaṃ pariyesitvā āharā''ti.  so antarāpaṇe paṇṇaṃ adisvā nadītīraṃ gantvā ``ajja ayyānaṃ  bhojanaṃ dātuṃ labhissāmī''ti pahaṭṭhamānaso gāyanto paṇṇaṃ uccinati.  mahājālaṃ khipitvā ṭhito kevaṭṭo ^a^P2.0132^ea^  ``mahāduggatassa saddena bhavitabba''nti taṃ pakkositvā pucchi --  ``ativiya tuṭṭhacitto gāyasi, kiṃ nu kho kāraṇa''nti? ``paṇṇaṃ  uccināmi, sammā''ti. ``kiṃ karissasī''ti? ``ekaṃ bhikkhuṃ  bhojessāmī''ti. ``aho sukhito, bhikkhu, so tava kiṃ paṇṇaṃ  khādissatī''ti? ``kiṃ karomi, samma, attanā laddhapaṇṇena  bhojessāmī''ti? ``tena hi ehī''ti. ``kiṃ karomi,  sammā''ti? ``ime macche gahetvā pādagghanakāni aḍḍhagghanakāni  kahāpaṇagghanakāni ca uddānāni karohī''ti. so tathā akāsi.  baddhabaddhe macche nagaravāsino nimantitanimantitānaṃ bhikkhūnaṃ atthāya  hariṃsu. tassa macchuddānāni karontasseva bhikkhācāravelā pāpuṇi.  so velaṃ sallakkhetvā ``gamissāmahaṃ, samma, ayaṃ bhikkhūnaṃ  āgamanavelā''ti āha. ``atthi pana kiñci macchuddāna''nti?  ``natthi, samma, sabbāni khīṇānī''ti. ``tena hi mayā attano  atthāya vālukāya nikhaṇitvā cattāro rohitamacchā ṭhapitā, sace  bhikkhuṃ bhojetukāmosi, ime gahetvā gacchā''ti te macche tassa  adāsi.</p>
              <p>[03] taṃ ^a^V1.0323^ea^ divasaṃ pana satthā paccūsakāle lokaṃ volokento mahāduggataṃ  attano ñāṇajālassa anto paviṭṭhaṃ disvā ``kiṃ nu kho  bhavissatī''ti āvajjento ``mahāduggato `ekaṃ bhikkhuṃ  bhojessāmī'ti bhariyāya ^a^M1.0363^ea^ saddhiṃ hiyyo bhatiṃ akāsi, kataraṃ nu kho  bhikkhuṃ labhissatī''ti cintetvā ``manussā ^a^P2.0133^ea^  paṇṇe āropitasaññāya bhikkhū gahetvā attano attano gehesu  nisīdāpessanti, mahāduggato maṃ ṭhapetvā aññaṃ bhikkhuṃ na  labhissatī''ti upadhāresi. buddhā kira duggatesu anukampaṃ karonti.  tasmā satthā pātova sarīrapaṭijagganaṃ katvā ``mahāduggataṃ  saṅgaṇhissāmī''ti gandhakuṭiṃ pavisitvā nisīdi. mahāduggatepi  macche gahetvā gehaṃ pavisante sakkassa paṇḍukambalasilāsanaṃ uṇhākāraṃ  dassesi. so ``kiṃ nu kho kāraṇa''nti olokento ``hiyyo,  mahāduggato `ekassa bhikkhuno bhikkhaṃ dassāmī'ti attano bhariyāya  saddhiṃ bhatiṃ akāsi, kataraṃ nu kho bhikkhuṃ labhissatī''ti cintetvā  ``natthetassa añño bhikkhu, satthā pana mahāduggatassa saṅgahaṃ  karissāmī''ti gandhakuṭiyaṃ nisinno. mahāduggato attano  upakappanakaṃ yāgubhattaṃ paṇṇasūpeyyampi tathāgatassa dadeyya, ``yaṃnūnāhaṃ  mahāduggatassa gehaṃ gantvā bhattakārakakammaṃ kareyya''nti aññātakavesena  tassa gehasamīpaṃ gantvā ``atthi nu kho kassaci kiñci bhatiyā  kātabba''nti pucchi. mahāduggato taṃ disvā āha -- ``samma, kiṃ  kammaṃ karissasī''ti? ``ahaṃ, sāmi, sabbasippiko, mayhaṃ  ajānanasippaṃ nāma natthi, yāgubhattādīnipi sampādetuṃ jānāmī''ti.  ``samma, mayaṃ tava kammena atthikā, tuyhaṃ pana kiñci dātabbaṃ bhatiṃ  na passāmā''ti. ``kiṃ pana te kattabba''nti? ``ekassa  ^a^P2.0134^ea^ bhikkhussa bhikkhaṃ dātukāmomhi, tassa  yāgubhattasaṃvidhānaṃ icchāmī''ti. ``sace bhikkhussa bhikkhaṃ  dassasi, na me bhatiyā attho, kiṃ mama puññaṃ na vaṭṭatī''ti?  ``evaṃ sante sādhu, samma, pavisā''ti. so tassa gehaṃ pavisitvā  telataṇḍulādīni āharāpetvā ``gaccha, attano pattabhikkhuṃ ānehī''ti  taṃ uyyojesi. dānaveyyāvaṭikopi paṇṇe āropitaniyāmeneva tesaṃ  tesaṃ gehāni bhikkhū pahiṇi.</p>
              <p>[03] mahāduggato tassa santikaṃ gantvā ``mayhaṃ pattabhikkhuṃ dehī''ti  āha. so tasmiṃ khaṇe satiṃ labhitvā ``ahaṃ tava bhikkhuṃ  pamuṭṭho''ti āha. mahāduggato tikhiṇāya sattiyā kucchiyaṃ pahaṭo  viya, ``sāmi, kasmā maṃ nāsesi, ahaṃ tayā hiyyo samādapito  bhariyāya saddhiṃ divasaṃ bhatiṃ katvā ajja pātova paṇṇatthāya nadītīre  āhiṇḍitvā āgato, dehi me ekaṃ bhikkhu''nti bāhā paggayha  paridevi. manussā sannipatitvā ^a^M1.0364^ea^ ``kimetaṃ, mahāduggatā''ti pucchiṃsu.  so tamatthaṃ ārocesi. te veyyāvaṭikaṃ pucchiṃsu -- ``saccaṃ  kira, samma, tayā esa `bhatiṃ katvā ekassa bhikkhussa bhikkhaṃ  dehī'ti samādapito''ti? ``āma ^a^V1.0324^ea^, ayyā''ti. ``bhāriyaṃ te  kammaṃ kataṃ, yo tvaṃ ettake bhikkhū saṃvidahanto etassa ekaṃ bhikkhuṃ  nādāsī''ti. so tesaṃ vacanena maṅkubhūto taṃ āha -- ``samma  mahāduggata, mā maṃ nāsayi, ahaṃ ^a^P2.0135^ea^ tava kāraṇā  mahāvihesaṃ patto, manussā paṇṇe āropitaniyāmena attano attano  pattabhikkhū nayiṃsu, attano gehe nisinnabhikkhuṃ nīharitvā dento nāma  natthi, satthā pana mukhaṃ dhovitvā gandhakuṭiyameva nisinno,  rājayuvarājasenāpatiādayo satthu gandhakuṭito nikkhamanaṃ olokentā  nisinnā satthu pattaṃ gahetvā `gamissāmā'ti. buddhā nāma duggate  anukampaṃ karonti, tvaṃ vihāraṃ gantvā `duggatomhi, bhante, mama saṅgahaṃ  karothā'ti satthāraṃ vanda, sace te puññaṃ atthi, addhā lacchasī''ti.</p>
              <p>[03] so vihāraṃ agamāsi. atha naṃ aññesu divasesu vihāre  vighāsādabhāvena diṭṭhattā rājayuvarājādayo, ``mahāduggata, na tāva  bhattakālo, kasmā tvaṃ āgacchasī''ti āhaṃsu. so ``jānāmi,  sāmi, `na tāva bhattakālo'ti. satthāraṃ pana vandituṃ  āgacchāmī''ti vadanto gantvā gandhakuṭiyā ummāre sīsaṃ ṭhapetvā  pañcapatiṭṭhitena vanditvā, ``bhante, imasmiṃ nagare mayā duggatataro  natthi, avassayo me hotha, karotha me saṅgaha''nti āha. satthā  gandhakuṭidvāraṃ vivaritvā pattaṃ nīharitvā tassa hatthe ṭhapesi. so  cakkavattisiriṃ patto viya ahosi, rājayuvarājādayo aññamaññassa  mukhāni olokayiṃsu. satthārā dinnapattañhi ^a^P2.0136^ea^  koci issariyavasena gahetuṃ samattho nāma natthi. evaṃ pana vadiṃsu,  ``samma mahāduggata, satthu pattaṃ amhākaṃ dehi ettakaṃ nāma te dhanaṃ  dassāma, tvaṃ duggato dhanaṃ gaṇhāhi, kiṃ te pattenā''ti? mahāduggato  ``na kassaci dassāmi, na me dhanena attho, satthāraṃyeva  bhojessāmī''ti āha. avasesā taṃ yācitvā pattaṃ alabhitvā  nivattiṃsu. rājā pana ``mahāduggato dhanena palobhiyamānopi satthu  pattaṃ na deti, satthārā ca sayaṃ dinnapattaṃ koci gahetuṃ na sakkoti,  imassa deyyadhammo nāma kittako bhavissati, iminā deyyadhammassa  dinnakāle satthāraṃ ādāya gehaṃ netvā mayhaṃ sampāditaṃ āhāraṃ  dassāmī''ti cintetvā satthārā saddhiṃyeva ^a^M1.0365^ea^ agamāsi. sakkopi  devarājā yāgukhajjakabhattasūpeyyapaṇṇādīni sampādetvā satthu  nisīdanārahaṃ āsanaṃ paññapetvā nisīdi.</p>
              <p>[03] mahāduggato satthāraṃ netvā ``pavisatha, bhante''ti āha.  vasanagehañcassa nīcaṃ hoti, anonatena pavisituṃ na sakkā. buddhā ca  nāma gehaṃ pavisantā na onamitvā pavisanti. gehañhi pavisanakāle  mahāpathavī vā heṭṭhā ogacchati, gehaṃ vā uddhaṃ gacchati. idaṃ tesaṃ  sudinnadānassa phalaṃ. puna nikkhamitvā gatakāle sabbaṃ pākatikameva  hoti. tasmā satthā ṭhitakova ^a^V1.0325^ea^ ^a^P2.0137^ea^ gehaṃ pavisitvā  sakkena paññattāsane nisīdi. satthari nisinne rājā āha --  ``samma mahāduggata, tayā amhākaṃ yācantānampi satthu patto na  dinno, passāma tāva, kīdiso te satthu sakkāro kato''ti? athassa  sakko yāgukhajjakādīni vivaritvā dassesi. tesaṃ vāsagandho  sakalanagaraṃ chādetvā aṭṭhāsi. rājā yāguādīni oloketvā  bhagavantaṃ āha -- ``bhante, `ahaṃ mahāduggatassa deyyadhammo kittako  bhavissati, iminā deyyadhamme dinne satthāraṃ gehaṃ netvā attano  sampāditaṃ āhāraṃ dassāmī'ti cintetvā āgato, mayā evarūpo  āhāro na diṭṭhapubbo, mayi idha ṭhite mahāduggato kilameyya,  gacchāmaha''nti satthāraṃ vanditvā pakkāmi. sakkopi satthāraṃ  yāguādīni datvā sakkaccaṃ parivisi. satthāpi katabhattakicco  anumodanaṃ katvā uṭṭhāyāsanā pakkāmi. </p>
              <p>[01] sakko mahāduggatassa saññaṃ adāsi. so pattaṃ gahetvā  satthāraṃ anugacchi. sakko nivattitvā mahāduggatassa gehadvāre ṭhito  ākāsaṃ olokesi. tāvadeva ākāsato sattaratanavassaṃ vassitvā  tassa gehe sabbabhājanāni pūretvā sakalaṃ gehaṃ pūresi. tassa gehe  okāso nāhosi. tassa bhariyā dārake hatthesu gahetvā nīharitvā  bahi aṭṭhāsi. so satthāraṃ anugantvā nivatto dārake bahi disvā  ``kiṃ ida''nti pucchi. ``sāmi, sakalaṃ no gehaṃ sattahi ratanehi  puṇṇaṃ, pavisituṃ okāso natthī''ti. so ``ajjeva me dānena  vipāko dinno''ti cintetvā rañño santikaṃ gantvā ^a^P2.0138^ea^  vanditvā, ``kasmā āgatosī''ti vutte āha --``deva,  gehaṃ me sattahi ratanehi puṇṇaṃ, taṃ dhanaṃ gaṇhathā''ti. rājā ``aho  buddhānaṃ ^a^M1.0366^ea^ dinnadānaṃ, ajjeva matthakaṃ patta''nti cintetvā taṃ āha --  ``kiṃ te laddhuṃ vaṭṭatī''ti? ``dhanaharaṇatthāya sakaṭasahassaṃ,  devā''ti. rājā sakaṭasahassaṃ pesetvā dhanaṃ āharāpetvā rājaṅgaṇe  okirāpesi. tālappamāṇo rāsi ahosi. rājā nagare  sannipātāpetvā ``imasmiṃ nagare atthi kassaci ettakaṃ dhana''nti  pucchi. ``natthi, devā''ti. ``evaṃ mahādhanassa kiṃ kātuṃ  vaṭṭatī''ti? ``seṭṭhiṭṭhānaṃ dātuṃ vaṭṭati, devā''ti. rājā tassa  mahāsakkāraṃ katvā seṭṭhiṭṭhānaṃ dāpesi. </p>
              <p>[01] athassa pubbe ekassa seṭṭhino gehaṭṭhānaṃ ācikkhitvā  ``ettha jāte gacche harāpetvā gehaṃ uṭṭhāpetvā vasāhī''ti āha.  tassa taṃ ṭhānaṃ sodhetvā samaṃ katvā bhūmiyā khaññamānāya aññamaññaṃ  āhacca nidhikumbhiyo uṭṭhahiṃsu. tena rañño ārocite ``tava  puññena nibbattā, tvameva gaṇhāhī''ti āha. so gehaṃ kāretvā  sattāhaṃ buddhappamukhassa bhikkhusaṅghassa mahādānaṃ adāsi. tato  parampi yāvatāyukaṃ tiṭṭhanto puññāni karitvā āyupariyosāne  devaloke nibbatto.</p>
              <p>[03] ekaṃ ^a^V1.0326^ea^ buddhantaraṃ dibbasampattiṃ anubhavitvā imasmiṃ buddhuppāde tato  cuto ^a^P2.0139^ea^ sāvatthiyaṃ sāriputtattherassūpaṭṭhākakule  seṭṭhidhītu kucchiyaṃ paṭisandhiṃ gaṇhi. athassā mātāpitaro gabbhassa  patiṭṭhitabhāvaṃ ñatvā gabbhaparihāraṃ adaṃsu. tassā aparena samayena  evarūpo dohaḷo uppajji -- ``aho vatāhaṃ dhammadesanāpatiṃ ādiṃ  katvā pañcannaṃ bhikkhusatānaṃ rohitamaccharasena dānaṃ datvā kāsāyāni  vatthāni nivāsetvā āsanapariyante nisinnā tesaṃ bhikkhūnaṃ  ucchiṭṭhabhattaṃ paribhuñjeyya''nti. sā mātāpitūnaṃ ārocetvā tathā  akāsi, dohaḷo paṭipassambhi. athassā tato aparesupi sattasu  maṅgalesu rohitamaccharaseneva dhammasenāpatittherappamukhāni pañca  bhikkhusatāni bhojesuṃ. sabbaṃ tissakumārassa vatthumhi  vuttaniyāmeneva veditabbaṃ. ayamassa pana mahāduggatakāle dinnassa  rohitamaccharasadānasseva nissando. nāmaggahaṇadivase panassa,  ``bhante, dāsassa vo sikkhāpadāni dethā''ti mātarā vutte thero  āha -- ``konāmo ayaṃ dārako''ti? ``bhante, imassa dārakassa  kucchiyaṃ paṭisandhiggahaṇato paṭṭhāya imasmiṃ gehe jaḷā eḷamūgāpi  paṇḍitā ^a^M1.0367^ea^ jātā, tasmā me puttassa ^b^paṇḍito^eb^tveva nāmaṃ  bhavissatī''ti. thero sikkhāpadāni adāsi. jātadivasato  paṭṭhāya panassa ``nāhaṃ mama puttassa ajjhāsayaṃ bhindissāmī''ti mātu  cittaṃ uppajji. so sattavassikakāle mātaraṃ ^a^P2.0140^ea^  āha -- ``amma, therassa santike pabbajissāmī''ti. ``sādhu,  tāta, `ahaṃ tava ajjhāsayaṃ na bhindissāmicceva manaṃ uppādesi'''nti  vatvā theraṃ nimantetvā bhojetvā, ``bhante, dāso vo pabbajitukāmo,  ahaṃ imaṃ sāyanhasamaye vihāraṃ ānessāmī''ti theraṃ uyyojetvā ñātake  sannipātāpetvā ``mama puttassa gihikāle kattabbasakkāraṃ ajjeva  karissāmā''ti mahantaṃ sakkāraṃ kāretvā taṃ ādāya vihāraṃ gantvā  ``imaṃ, bhante, pabbājethā''ti therassa adāsi.</p>
              <p>[03] thero pabbajjāya dukkarabhāvaṃ ācikkhitvā ``karissāmahaṃ, bhante,  tumhākaṃ ovāda''nti vutte ``tena hi ehī''ti kese temetvā  tacapañcakakammaṭṭhānaṃ ācikkhitvā pabbājesi. mātāpitaropissa  sattāhaṃ vihāreyeva vasantā buddhappamukhassa bhikkhusaṅghassa  rohitamaccharaseneva dānaṃ datvā sattame divase sāyaṃ gehaṃ agamaṃsu.  thero aṭṭhame divase antogāmaṃ gacchanto taṃ ādāya gacchati,  bhikkhusaṅghena saddhiṃ nāgamāsi. kiṃ kāraṇā? na tāvassa  pattacīvaraggahaṇāni vā iriyāpatho vā pāsādiko hoti, apica  vihāre therassa kattabbavattaṃ atthi. thero hi bhikkhusaṅghe antogāmaṃ  paviṭṭhe sakalavihāraṃ vicaranto asammajjanaṭṭhānaṃ sammajjitvā  tucchabhājanesu pānīyaparibhojanīyāni upaṭṭhapetvā dunnikkhittāni  mañcapīṭhādīni paṭisāmetvā pacchā gāmaṃ pavisati. apica  ``aññatitthiyā ^a^P2.0141^ea^ tucchavihāraṃ pavisitvā `passatha  ^a^V1.0327^ea^ samaṇassa gotamassa sāvakānaṃ nisinnaṭṭhānānī'ti vattuṃ mā  labhiṃsū''ti sakalavihāraṃ paṭijaggitvā pacchā gāmaṃ pavisati. tasmā  taṃ divasampi sāmaṇerena pattacīvaraṃ gāhāpetvā divātaraṃ piṇḍāya  pāvisi.</p>
              <p>[03] sāmaṇero upajjhāyena saddhiṃ gacchanto antarāmagge mātikaṃ  disvā, ``bhante, idaṃ kiṃ nāmā''ti pucchi. ``mātikā nāma,  sāmaṇerā''ti. ``imāya kiṃ karontī''ti? ``ito cito ca  udakaṃ āharitvā attano sassakammaṃ sampādentī''ti. ``kiṃ pana,  bhante, udakassa cittaṃ atthī''ti ^a^M1.0368^ea^? ``natthāvuso''ti. ``evarūpaṃ  acittakaṃ attano icchitaṭṭhānaṃ haranti, bhante''ti? ``āmāvuso''ti.  so cintesi -- ``sace evarūpampi acittakaṃ attano  icchiticchitaṭṭhānaṃ haritvā kammaṃ karonti, kasmā sacittakāpi cittaṃ  attano vase vattetvā samaṇadhammaṃ kātuṃ na sakkhissantī''ti.  atheso purato gacchanto usukāre saradaṇḍakaṃ aggimhi tāpetvā  akkhikoṭiyā oloketvā ujukaṃ karonte disvā, ``ime, bhante, ke  nāmā''ti pucchi. ``usukārā nāmāvuso''ti. ``kiṃ panete  karontī''ti? ``aggimhi tāpetvā saradaṇḍakaṃ ujuṃ karontī''ti.  ``sacittako, bhante, eso''ti? ``acittako, āvuso''ti ^a^P2.0142^ea^.  so cintesi -- ``sace acittakaṃ gahetvā aggimhi  tāpetvā ujuṃ karonti, kasmā sacittakāpi attano cittaṃ vase vattetvā  samaṇadhammaṃ kātuṃ na sakkhissantī''ti. atheso purato gacchanto  dārūni araneminābhiādīni tacchante disvā, ``bhante, ime ke  nāmā''ti pucchi. ``tacchakā nāmāvuso''ti. ``kiṃ panete  karontī''ti? ``dārūni gahetvā yānakādīnaṃ cakkādīni karonti,  āvuso''ti. ``etāni pana sacittakāni, bhante''ti?  ``acittakāni, āvuso''ti. athassa etadahosi -- ``sace  acittakāni kaṭṭhakaliṅgarāni gahetvā cakkādīni karonti, kasmā  sacittakā attano cittaṃ vase vattetvā samaṇadhammaṃ kātuṃ na  sakkhissantī''ti. so imāni kāraṇāni disvā, ``bhante, sace  tumhākaṃ pattacīvare tumhe gaṇheyyātha, ahaṃ nivatteyya''nti. thero  ``ayaṃ adhunā pabbajito daharasāmaṇero maṃ anubandhamāno evaṃ  vadetī''ti cittaṃ anuppādetvāva ``āhara, sāmaṇerā''ti vatvā attano  pattacīvaraṃ aggahesi.</p>
              <p>[03] sāmaṇeropi upajjhāyaṃ vanditvā nivattanto, ``bhante, mayhaṃ  āhāraṃ āharanto rohitamaccharaseneva āhareyyāthā''ti āha. ``kathaṃ  labhissāmāvuso''ti? ``bhante, attano puññena alabhantā mama  puññena labhissathā''ti āha. thero ``daharasāmaṇerassa bahi  nisinnakassa paripanthopi ^a^P2.0143^ea^ bhaveyyā''ti kuñjikaṃ  datvā ``mayhaṃ vasanagabbhassa dvāraṃ vivaritvā anto ^a^V1.0328^ea^ pavisitvā  nisīdeyyāsī''ti āha. so tathā katvā attano karajakāye ñāṇaṃ  otāretvā attabhāvaṃ sammasanto nisīdi. athassa guṇatejena sakkassa  āsanaṃ uṇhākāraṃ dassesi. so ``kiṃ nu kho kāraṇa''nti  ^a^M1.0369^ea^ upadhārento ``paṇḍitasāmaṇero upajjhāyassa pattacīvaraṃ datvā  `samaṇadhammaṃ karissāmī'ti nivatto, mayāpi tattha gantuṃ vaṭṭatī''ti  cintetvā cattāro mahārāje āmantetvā ``vihārassa upavane vasante  sakuṇe palāpetvā samantato ārakkhaṃ gaṇhathā''ti vatvā candadevaputtaṃ  ``candamaṇḍalaṃ ākaḍḍhitvā gaṇhāhī''ti, sūriyadevaputtaṃ  ``sūriyamaṇḍalaṃ ākaḍḍhitvā gaṇhāhī''ti vatvā sayaṃ gantvā  āviñchanarajjuṭṭhāne ārakkhaṃ gahetvā aṭṭhāsi, vihāre purāṇapaṇṇassa  patantassapi saddo nāhosi, sāmaṇerassa cittaṃ ekaggaṃ ahosi. so  antarābhatteyeva attabhāvaṃ sammasitvā tīṇi phalāni pāpuṇi.</p>
              <p>[03] theropi ``sāmaṇero vihāre nisinno, tassa upakappanakaṃ bhojanaṃ  asukakule nāma sakkā laddhu''nti ekaṃ pemagāravayuttaṃ upaṭṭhākakulaṃ  agamāsi. tattha ca manussā taṃ divasaṃ rohitamacche labhitvā  therasseva āgamanaṃ olokento nisīdiṃsu. te theraṃ āgacchantaṃ  disvā ^a^P2.0144^ea^, ``bhante, bhaddakaṃ vo kataṃ  idhāgacchantehī''ti antogehe pavesetvā yāgukhajjakādīni datvā  rohitamaccharasenassa piṇḍapātaṃ adaṃsu. thero haraṇākāraṃ dassesi.  manussā ``paribhuñjatha, bhante, haraṇakabhattampi labhissathā''ti vatvā  therassa bhattakiccāvasāne pattaṃ rohitamaccharasabhojanassa pūretvā adaṃsu.  thero ``sāmaṇero me chāto''ti sīghaṃ agamāsi. satthāpi taṃ  divasaṃ kālasseva bhuñjitvā vihāraṃ gantvā evaṃ āvajjesi --  ``paṇḍitasāmaṇero upajjhāyassa pattacīvaraṃ datvā `samaṇadhammaṃ  karissāmī'ti nivatto, nipphajjissati nu kho assa  pabbajitakicca''nti upadhārento tiṇṇaṃ phalānaṃ pattabhāvaṃ ñatvā  ``arahattassa upanissayo atthi, natthī''ti āvajjento ``atthī''ti  disvā ``purebhattameva arahattaṃ pattuṃ sakkhissati, na sakkhissatī''ti  upadhārento ``sakkhissatī''ti aññāsi. athassa etadahosi --  ``sāriputto sāmaṇerassa bhattaṃ ādāya sīghaṃ āgacchati,  antarāyampissa kareyya dvārakoṭṭhake ārakkhaṃ gahetvā nisīdissāmi,  atha naṃ pañhaṃ pucchissāmi, tasmiṃ pañhe vissajjiyamāne sāmaṇero  saha paṭisambhidāhi arahattaṃ pāpuṇissatī''ti. tato gantvā  ^a^M1.0370^ea^ dvārakoṭṭhake ṭhatvā sampattaṃ theraṃ cattāro pañhe pucchi, puṭṭhaṃ puṭṭhaṃ pañhaṃ  vissajjesi.</p>
              <p>[03] tatridaṃ pucchāvissajjanaṃ -- satthā kira naṃ ^a^P2.0145^ea^  āha -- ``sāriputta, kiṃ te laddha''nti? ``āhāro, bhante''ti.  ``āhāro nāma kiṃ āharati, sāriputtā''ti? ``vedanaṃ, bhante''ti.  ``vedanaṃ kiṃ āharati, sāriputtā''ti? ``rūpaṃ, bhante''ti.  ``rūpaṃ pana kiṃ āharati, sāriputtā''ti ^a^V1.0329^ea^? ``phassaṃ, bhante''ti.  tatrāyaṃ adhippāyo -- ``jighacchitena hi paribhutto āhāro tassa  khuddaṃ pariharitvā sukhaṃ vedanaṃ āharati. āhāraparibhogena sukhitassa  sukhāya vedanāya uppajjamānāya sarīre vaṇṇasampatti hoti. evaṃ  vedanā rūpaṃ āharati. sukhito pana āhārajarūpavasena  uppannasukhasomanasso `idāni me assādo jāto'ti nippajjanto vā  nisīdanto vā sukhasamphassaṃ paṭilabhatī''ti.</p>
              <p>[03] evaṃ imesu catūsu pañhesu vissajjikesu sāmaṇero saha  paṭisambhidāhi arahattaṃ patto. satthāpi theraṃ āha -- ``gaccha,  sāriputta, tava sāmaṇerassa bhattaṃ dehī''ti. thero gantvā dvāraṃ  ākoṭesi. sāmaṇero nikkhamitvā therassa hatthato pattaṃ gahetvā  ekamantaṃ ṭhapetvā tālavaṇṭena theraṃ bīji. atha naṃ thero āha --  ``sāmaṇera, bhattakiccaṃ karohī''ti. ``tumhe pana, bhante''ti.  ``kataṃ mayā bhattakiccaṃ, tvaṃ karohī''ti. sattavassikadārako  pabbajitvā aṭṭhame divase taṃ khaṇaṃ vikasitapadumuppalasadiso arahattaṃ  patto, paccavekkhitaṭṭhānaṃ pana paccavekkhanto nisīditvā ^a^P2.0146^ea^  bhattakiccamakāsi. tena pattaṃ dhovitvā paṭisāmitakāle  candadevaputto candamaṇḍalaṃ vissajjesi, sūriyadevaputto sūriyamaṇḍalaṃ.  cattāro mahārājāno catuddisaṃ ārakkhaṃ vissajjesuṃ, sakko devarājā  āviñchanake ārakkhaṃ vissajjesi. sūriyo majjhaṭṭhānato galitvā  gato.</p>
              <p>[03] bhikkhū ujjhāyiṃsu, ``chāyā adhikappamāṇā jātā, sūriyo  majjhaṭṭhānato galitvā gato, sāmaṇerena ca idāneva bhuttaṃ, kiṃ nu kho  eta''nti. satthā taṃ pavattiṃ ñatvā āgantvā pucchi -- ``bhikkhave,  kiṃ kathethā''ti? ``idaṃ nāma, bhante''ti? ``āma, bhikkhave,  puññavato samaṇadhammaṃ karaṇakāle ^a^M1.0371^ea^ candadevaputto candamaṇḍalaṃ,  sūriyadevaputto sūriyamaṇḍalaṃ ākaḍḍhitvā gaṇhi, cattāro mahārājāno  vihāropavane catuddisaṃ ārakkhaṃ gaṇhiṃsu, sakko devarājā āviñchanake  ārakkhaṃ gaṇhi, ahampi `buddhomhī'ti appossukko nisīdituṃ  nālatthaṃ, gantvā dvārakoṭṭhake mama puttassa ārakkhaṃ aggahesiṃ, nettike  ca mātikāya udakaṃ harante, usukāre ca usuṃ ujuṃ karonte, tacchake ca  dārūni tacchante disvā ettakaṃ ārammaṇaṃ gahetvā paṇḍitā attānaṃ  dametvā arahattaṃ gaṇhantiyevā''ti ^a^P2.0147^ea^ vatvā anusandhiṃ  ghaṭetvā dhammaṃ desento imaṃ gāthamāha -- </p>
              <p>[03] 80^b^.^eb^ </p>
              <p>[21] ``udakañhi nayanti nettikā, usukārā namayanti tejanaṃ. </p>
              <p>[22] dāruṃ namayanti tacchakā, attānaṃ damayanti paṇḍitā''ti.. </p>
              <p>[01] tattha ^a^V1.0330^ea^ ^b^udaka^eb^nti pathaviyā thalaṭṭhānaṃ khaṇitvā  āvāṭaṭṭhānaṃ pūretvā mātikaṃ vā katvā rukkhadoṇiṃ vā ṭhapetvā attanā  icchiticchitaṭṭhānaṃ udakaṃ. nentīti ^b^nettikā. tejana^eb^nti kaṇḍaṃ.  idaṃ vuttaṃ hoti -- nettikā attano ruciyā udakaṃ ^b^nayanti,  usukārā^eb^pi tāpetvā tejanaṃ ^b^namayanti^eb^ usuṃ ujuṃ karonti.  ^b^tacchakā^eb^pi nemiādīnaṃ atthāya tacchantā ^b^dāruṃ namayanti^eb^  attano ruciyā ujuṃ vā vaṅkaṃ vā karonti. evaṃ ettakaṃ ārammaṇaṃ  katvā ^b^paṇḍitā^eb^ sotāpattimaggādīni uppādentā ^b^attānaṃ  damayanti,^eb^ arahattappattā pana ekantadantā nāma hontīti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] paṇḍitasāmaṇeravatthu pañcamaṃ. </p>
            </h4>
          </h3>
          <h3>
            <h3n> 6. lakuṇḍakabhaddiyattheravatthu</h3n>
            <h4>
              <h4n> </h4n>
              <p>[03] ^b^selo^eb^ ^a^P2.0148^ea^^b^ yathā^eb^ti imaṃ dhammadesanaṃ  satthā jetavane viharanto lakuṇḍakabhaddiyattheraṃ ārabbha kathesi.</p>
              <p>[03] puthujjanā ^a^M1.0372^ea^ kira sāmaṇerādayo theraṃ disvā sīsepi kaṇṇesupi  nāsāyapi gahetvā ``kiṃ, cūḷapita, sāsanasmiṃ na ukkaṇṭhasi,  abhiramasī''ti vadanti. thero tesu neva kujjhati, na dussati.  dhammasabhāyaṃ kathaṃ samuṭṭhāpesuṃ ``passathāvuso, lakuṇḍakabhaddiyattheraṃ  disvā sāmaṇerādayo evañcevañca viheṭhenti, so tesu neva kujjhati,  na dussatī''ti. satthā āgantvā ``kiṃ kathetha, bhikkhave''ti  pucchitvā ``imaṃ nāma, bhante''ti vutte ``āma, bhikkhave,  khīṇāsavā nāma neva kujjhanti, na dussanti. ghanaselasadisā hete  acalā akampiyā''ti vatvā anusandhiṃ ghaṭetvā dhammaṃ desento imaṃ  gāthamāha -- </p>
              <p>[03] 81^b^.^eb^ </p>
              <p>[21] ``selo yathā ekaghano, vātena na samīrati. </p>
              <p>[22] evaṃ nindāpasaṃsāsu, na samiñjanti paṇḍitā''ti..</p>
              <p>[03] tattha ^b^nindāpasaṃsāsū^eb^ti kiñcāpi idha dve lokadhammā vuttā,  attho pana aṭṭhannampi vasena veditabbo. yathā hi ^b^ekaghano^eb^  asusiro ^b^selo^eb^ puratthimādibhedena ^a^P2.0149^ea^ ^b^vātena  na samīrati^eb^ na iñjati ^a^V1.0331^ea^ na calati, evaṃ aṭṭhasupi lokadhammesu  ajjhottharantesu ^b^paṇḍitā na samiñjanti,^eb^ paṭighavasena vā  anunayavasena vā na calanti na kampanti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] lakuṇḍakabhaddiyattheravatthu chaṭṭhaṃ. </p>
            </h4>
          </h3>
          <h3>
            <h3n> 7. kāṇamātuvatthu</h3n>
            <h4>
              <h4n> </h4n>
              <p>[03] ^b^yathāpi rahado^eb^ti imaṃ dhammadesanaṃ satthā jetavane viharanto  kāṇamātaraṃ ārabbha kathesi. vatthu vinaye (pāci0 230)  āgatameva.</p>
              <p>[03] tadā pana kāṇamātarā atucchahatthaṃ dhītaraṃ patikulaṃ pesetuṃ pakkesu  pūvesu catukkhattuṃ catunnaṃ bhikkhūnaṃ dinnakāle satthārā tasmiṃ vatthusmiṃ  sikkhāpade paññatte kāṇāya sāmikena aññāya pajāpatiyā ānītāya  kāṇā taṃ pavattiṃ sutvā ``imehi me gharāvāso nāsito''ti diṭṭhadiṭṭhe  bhikkhū akkosati paribhāsati. bhikkhū ^a^M1.0373^ea^ taṃ vīthiṃ paṭipajjituṃ na  visahiṃsu. satthā taṃ pavattiṃ ñatvā tattha agamāsi. kāṇamātā  satthāraṃ vanditvā paññattāsane nisīdāpetvā yāgukhajjakaṃ adāsi.  satthā katapātarāso ``kahaṃ kāṇā''ti pucchi. ``esā, bhante,  tumhe disvā maṅkubhūtā rodantī ṭhitā''ti. ``kiṃ kāraṇā''ti?  ``esā, bhante, bhikkhū ^a^P2.0150^ea^ akkosati paribhāsati,  tasmā tumhe disvā maṅkubhūtā rodamānā ṭhitā''ti. atha naṃ satthā  pakkosāpetvā -- ``kāṇe, kasmā maṃ disvā maṅkubhūtā nilīyitvā  rodasī''ti. athassā mātā tāya katakiriyaṃ ārocesi. atha naṃ  satthā āha -- ``kiṃ pana kāṇamāte mama sāvakā tayā dinnakaṃ  gaṇhiṃsu, adinnaka''nti? ``dinnakaṃ, bhante''ti. ``sace mama  sāvakā piṇḍāya carantā tava gehadvāraṃ pattā tayā dinnakaṃ gaṇhiṃsu, ko  tesaṃ doso''ti? ``natthi, bhante, ayyānaṃ doso''.  ``etissāyeva doso''ti. satthā kāṇaṃ āha -- ``kāṇe, mayhaṃ  kira sāvakā piṇḍāya caramānā gehadvāraṃ āgatā, atha nesaṃ tava  mātarā pūvā dinnā, ko nāmettha mama sāvakānaṃ doso''ti?  ``natthi, bhante, ayyānaṃ doso, mayhameva doso''ti satthāraṃ  vanditvā khamāpesi. </p>
              <p>[01] athassā satthā anupubbiṃ kathaṃ kathesi, sā sotāpattiphalaṃ  pāpuṇi. satthā uṭṭhāyāsanā ^a^V1.0332^ea^ vihāraṃ gacchanto rājaṅgaṇena pāyāsi.  rājā disvā ``satthā viya bhaṇe''ti pucchitvā ``āma, devā''ti  vutte ``gacchatha, mama āgantvā vandanabhāvaṃ ārocethā''ti pesetvā  rājaṅgaṇe ṭhitaṃ satthāraṃ upasaṅkamitvā vanditvā ``kahaṃ, bhante,  gatātthā''ti pucchi. ``kāṇamātāya gehaṃ, mahārājā''ti. ``kiṃ  kāraṇā, bhante''ti? ``kāṇā kira bhikkhū akkosati paribhāsati,  taṃkāraṇā gatomhī''ti. ``kiṃ pana vo, bhante, tassā  anakkosanabhāvo kato''ti? ``āma, mahārāja, bhikkhūnañca  anakkosikā katā, lokuttarakuṭumbasāminī cā''ti ^a^P2.0151^ea^.  ``hotu, bhante, tumhehi sā lokuttarakuṭumbasāminī  katā, ahaṃ pana naṃ lokiyakuṭumbasāminiṃ karissāmī''ti vatvā rājā  satthāraṃ vanditvā paṭinivatto paṭicchannamahāyoggaṃ pahiṇitvā kāṇaṃ  pakkosāpetvā sabbābharaṇehi alaṅkaritvā jeṭṭhadhītuṭṭhāne ṭhapetvā ``mama  dhītaraṃ posetuṃ ^a^M1.0374^ea^ samatthā gaṇhantū''ti āha. atheko sabbatthakamahāmatto  ``ahaṃ devassa dhītaraṃ posessāmī''ti taṃ attano gehaṃ netvā sabbaṃ  issariyaṃ paṭicchāpetvā ``yathāruci puññāni karohī''ti āha.  tato paṭṭhāya kāṇā catūsu dvāresu purise ṭhapetvā attanā upaṭṭhātabbe  bhikkhū ca bhikkhuniyo ca pariyesamānāpi na labhati. kāṇāya  gehadvāre paṭiyādetvā ṭhapitaṃ khādanīyabhojanīyaṃ mahogho viya pavattati.  bhikkhū dhammasabhāyaṃ kathaṃ samuṭṭhāpesuṃ ``pubbe, āvuso, cattāro  mahallakattherā kāṇāya vippaṭisāraṃ kariṃsu, sā evaṃ vippaṭisārinī  hutvāpi satthāraṃ āgamma saddhāsampadaṃ labhi. satthārā puna tassā  gehadvāraṃ bhikkhūnaṃ upasaṅkamanārahaṃ kataṃ. idāni upaṭṭhātabbe bhikkhū  vā bhikkhuniyo vā pariyesamānāpi na labhati, aho buddhā nāma  acchariyaguṇā''ti. satthā āgantvā ``kāya nuttha, bhikkhave,  etarahi kathāya sannisinnā''ti pucchitvā ``imāya nāmā''ti  ^a^P2.0152^ea^ vutte ``na, bhikkhave, idāneva tehi  mahallakabhikkhūhi kāṇāya vippaṭisāro kato, pubbepi kariṃsuyeva. na  ca idāneva mayā kāṇā mama vacanakārikā katā, pubbepi  katāyevā''ti vatvā tamatthaṃ sotukāmehi bhikkhūhi yācito -- </p>
              <p>[21] ``yattheko labhate babbu, dutiyo tattha jāyati. </p>
              <p>[22] tatiyo ca catuttho ca, idaṃ te babbukā bila''nti..  (jā0 1.1.137) -- </p>
              <p>[25] idaṃ ^b^babbujātakaṃ^eb^ vitthārena kathetvā ``tadā cattāro  mahallakabhikkhū cattāro biḷārā ahesuṃ, mūsikā kāṇā, maṇikāro  ahamevā''ti jātakaṃ samodhānetvā ``evaṃ, bhikkhave, atītepi kāṇā  dummanā āvilacittā vikkhittacittā hutvā mama vacanena  pasannaudakarahado viya vippasannacittā ahosī''ti vatvā anusandhiṃ  ghaṭetvā dhammaṃ desento imaṃ gāthamāha -- </p>
              <p>[03] 82^b^.^eb^ </p>
              <p>[21] ``yathāpi ^a^V1.0333^ea^ rahado gambhīro, vippasanno anāvilo. </p>
              <p>[22] evaṃ dhammāni sutvāna, vippasīdanti paṇḍitā''ti..</p>
              <p>[03] tattha ^a^M1.0375^ea^ ^b^rahado^eb^ti yo caturaṅginiyāpi senāya ogāhantiyā  nakhubhati evarūpo udakaṇṇavo, sabbākārena pana  caturāsītiyojanasahassagambhīro nīlamahāsamuddo rahado nāma. tassa  hi heṭṭhā cattālīsayojanasahassamatte ṭhāne ^a^P2.0153^ea^ udakaṃ  macchehi calati, upari tāvattakeyeva ṭhāne udakaṃ vātena calati, majjhe  catuyojanasahassamatte ṭhāne udakaṃ niccalaṃ tiṭṭhati. ayaṃ  ^b^gambhīro^eb^ rahado nāma. ^b^evaṃ dhammānī^eb^ti desanādhammāni.  idaṃ vuttaṃ hoti -- yathā nāma rahado anākulatāya ^b^vippasanno,^eb^  acalatāya ^b^anāvilo,^eb^ evaṃ mama desanādhammaṃ sutvā  sotāpattimaggādivasena nirupakkilesacittataṃ āpajjantā  ^b^vippasīdanti paṇḍitā,^eb^ arahattappattā pana ekantavippasannāva  hontīti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] kāṇamātuvatthu sattamaṃ. </p>
            </h4>
          </h3>
          <h3>
            <h3n> 8. pañcasatabhikkhuvatthu</h3n>
            <h4>
              <h4n> </h4n>
              <p>[03] ^b^sabbattha ve sappurisā cajantī^eb^ti imaṃ dhammadesanaṃ satthā  jetavane viharanto pañcasate bhikkhū ārabbha kathesi. desanā  verañjāyaṃ samuṭṭhitā.</p>
              <p>[03] paṭhamabodhiyañhi bhagavā verañjaṃ gantvā verañjena brāhmaṇena  nimantito pañcahi bhikkhusatehi saddhiṃ vassaṃ upagañchi. verañjo  brāhmaṇo mārāvaṭṭanena āvaṭṭo ekadivasampi satthāraṃ ārabbha satiṃ na  uppādesi. verañjāpi dubbhikkhā ahosi, bhikkhū santarabāhiraṃ  ^a^P2.0154^ea^ verañjaṃ piṇḍāya caritvā piṇḍapātaṃ alabhantā  kilamiṃsu. tesaṃ assavāṇijakā patthapatthapulakaṃ bhikkhaṃ paññāpesuṃ.  te kilamante disvā mahāmoggallānatthero pathavojaṃ bhojetukāmo,  uttarakuruñca piṇḍāya pavesetukāmo ahosi, satthā taṃ paṭikkhipi.  bhikkhūnaṃ ekadivasampi piṇḍapātaṃ ārabbha parittāso nāhosi   ^a^M1.0376^ea^, icchācāraṃ vajjetvā eva vihariṃsu. satthā tattha temāsaṃ vasitvā  verañjaṃ brāhmaṇaṃ apaloketvā tena katasakkārasammāno taṃ saraṇesu  patiṭṭhāpetvā tato nikkhanto anupubbena cārikaṃ caramāno ekasmiṃ  samaye sāvatthiṃ patvā ^a^V1.0334^ea^ jetavane vihāsi, sāvatthivāsino satthu  āgantukabhattāni kariṃsu. tadā pana pañcasatamattā vighāsādā bhikkhū  nissāya antovihāreyeva vasanti. te bhikkhūnaṃ bhuttāvasesāni  paṇītabhojanāni bhuñjitvā niddāyitvā uṭṭhāya nadītīraṃ gantvā nadantā  vaggantā mallamuṭṭhiyuddhaṃ yujjhantā kīḷantā antovihārepi bahivihārepi  anācārameva carantā vicaranti. bhikkhū dhammasabhāyaṃ kathaṃ samuṭṭhāpesuṃ  ``passathāvuso ^a^P2.0155^ea^, ime vighāsādā dubbhikkhakāle  verañjāyaṃ kañci vikāraṃ na dassesuṃ, idāni pana evarūpāni  paṇītabhojanāni bhuñjitvā anekappakāraṃ vikāraṃ dassentā vicaranti.  bhikkhū pana verañjāyampi upasantarūpā viharitvā idānipi  upasantupasantāva viharantī''ti. satthā dhammasabhaṃ gantvā,  ``bhikkhave, kiṃ kathethā''ti pucchitvā ``idaṃ nāmā''ti vutte  ``pubbepete gadrabhayoniyaṃ nibbattā pañcasatā gadrabhā hutvā pañcasatānaṃ  ājānīyasindhavānaṃ allarasamuddikapānakapītāvasesaṃ ucchiṭṭhakasaṭaṃ  udakena madditvā makacipilotikāhi parissāvitattā `volodaka'nti  saṅkhyaṃ gataṃ apparasaṃ nihīnaṃ pivitvā madhumattā viya nadantā  vicariṃsūti vatvā -- </p>
              <p>[21] ``vālodakaṃ apparasaṃ nihīnaṃ, </p>
              <p>[27] pitvā mado jāyati gadrabhānaṃ. </p>
              <p>[26] imañca pitvāna rasaṃ paṇītaṃ, </p>
              <p>[22] mado na sañjāyati sindhavānaṃ.. </p>
              <p>[21] ``appaṃ ^a^P2.0156^ea^ pivitvāna nihīnajacco, </p>
              <p>[27] so majjatī tena janinda puṭṭho. </p>
              <p>[26] dhorayhasīlī ca kulamhi jāto, </p>
              <p>[22] na majjatī aggarasaṃ pivitvā''ti.. (jā0 1.2.65).</p>
              <p>[03] idaṃ ^b^vālodakajātakaṃ^eb^ vitthārena kathetvā ``evaṃ, bhikkhave,  sappurisā lokadhammaṃ vivajjetvā sukhitakālepi dukkhitakālepi  nibbikārāva ^a^M1.0377^ea^ hontī''ti anusandhiṃ ghaṭetvā dhammaṃ desento imaṃ  gāthamāha -- </p>
              <p>[03] 83^b^.^eb^ </p>
              <p>[21] ``sabbattha ve sappurisā cajanti, </p>
              <p>[27] na kāmakāmā lapayanti santo. </p>
              <p>[26] sukhena ^a^V1.0335^ea^ phuṭṭhā atha vā dukhena, </p>
              <p>[22] na uccāvacaṃ paṇḍitā dassayantī''ti..</p>
              <p>[03] tattha ^b^sabbatthā^eb^ti pañcakkhandhādibhedesu sabbadhammesu.  ^b^sappurisā^eb^ti supurisā. ^b^cajantī^eb^ti arahattamaggañāṇena  apakaḍḍhantā chandarāgaṃ vijahanti. ^b^kāmakāmā^eb^ti kāme  kāmayantā kāmahetu kāmakāraṇā. ^b^na lapayanti santo^eb^ti  buddhādayo santo kāmahetu neva attanā ^a^P2.0157^ea^ lapayanti,  na paraṃ lapāpenti. ye hi bhikkhāya paviṭṭhā icchācāre ṭhitā  ``kiṃ, upāsaka, sukhaṃ te puttadārassa, rājacorādīnaṃ vasena  dvipadacatuppadesu natthi koci upaddavo''tiādīni vadanti, tāva te  lapayanti nāma. tathā pana vatvā ``āma, bhante, sabbesaṃ no sukhaṃ,  natthi koci upaddavo, idāni no gehaṃ pahūtānnapānaṃ, idheva  vasathā''ti attānaṃ nimantāpentā lapāpenti nāma. santo pana idaṃ  ubhayampi na karonti. ^b^sukhena phuṭṭhā atha vā dukhenā^eb^ti  desanāmattametaṃ, aṭṭhahi pana lokadhammehi phuṭṭhā tuṭṭhibhāvamaṅkubhāvavasena  vā vaṇṇabhaṇanāvaṇṇabhaṇanavasena vā ^b^uccāvacaṃ^eb^ ākāraṃ  ^b^paṇḍitā na dassayantī^eb^ti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] pañcasatabhikkhuvatthu aṭṭhamaṃ. </p>
            </h4>
          </h3>
          <h3>
            <h3n> 9. dhammikattheravatthu</h3n>
            <h4>
              <h4n> </h4n>
              <p>[03] ^b^na attahetū^eb^ti imaṃ dhammadesanaṃ satthā jetavane viharanto  dhammikattheraṃ ārabbha kathesi.</p>
              <p>[03] sāvatthiyaṃ kireko upāsako dhammena samena agāraṃ ajjhāvasati.  so pabbajitukāmo hutvā ekadivasaṃ bhariyāya saddhiṃ nisīditvā  ^a^M1.0378^ea^ sukhakathaṃ kathento āha -- ``bhadde, icchāmahaṃ pabbajitu''nti.  ``tena hi, sāmi, āgamehi tāva ^a^P2.0158^ea^, yāvāhaṃ  kucchigataṃ dārakaṃ vijāyāmī''ti. so āgametvā dārakassa padasā  gamanakāle puna taṃ āpucchitvā ``āgamehi tāva, sāmi, yāvāyaṃ  vayappatto hotī''ti vutte ``kiṃ me imāya apalokitāya vā  anapalokitāya vā, attano dukkhanissaraṇaṃ karissāmī''ti  nikkhamitvā pabbaji. so kammaṭṭhānaṃ gahetvā ghaṭento vāyamanto  attano pabbajitakiccaṃ niṭṭhapetvā tesaṃ dassanatthāya puna sāvatthiṃ  gantvā puttassa dhammakathaṃ kathesi. sopi nikkhamitvā pabbaji,  pabbajitvā ca pana na ^a^V1.0336^ea^ cirasseva arahattaṃ pāpuṇi.  purāṇadutiyikāpissa ``yesaṃ atthāya ahaṃ gharāvāse vaseyyaṃ, te  ubhopi pabbajitā, idāni me kiṃ gharāvāsena, pabbajissāmī''ti  nikkhamitvā pabbaji, pabbajitvā ca pana na cirasseva arahattaṃ  pāpuṇi. athekadivasaṃ dhammasabhāyaṃ kathaṃ samuṭṭhāpesuṃ -- ``āvuso,  dhammikaupāsako attano dhamme patiṭṭhitattā nikkhamitvā pabbajitvā  arahattaṃ patto puttadārassāpi patiṭṭhā jāto''ti. satthā āgantvā  ``kāya nuttha, bhikkhave, etarahi kathāya sannisinnā''ti pucchitvā  `imāya nāmā'''ti vutte, ``bhikkhave, paṇḍitena nāma neva attahetu,  na parahetu samiddhi icchitabbā, dhammikeneva ^a^P2.0159^ea^ pana  dhammapaṭisaraṇena bhavitabba''nti anusandhiṃ ghaṭetvā dhammaṃ desento imaṃ  gāthamāha -- </p>
              <p>[03] 84^b^.^eb^ </p>
              <p>[21] ``na attahetu na parassa hetu, </p>
              <p>[27] na puttamicche na dhanaṃ na raṭṭhaṃ. </p>
              <p>[26] na iccheyya adhammena samiddhimattano, </p>
              <p>[22] sa sīlavā paññavā dhammiko siyā''ti..</p>
              <p>[03] tattha ^b^na attahetū^eb^ti paṇḍito nāma attahetu vā parahetu vā  pāpaṃ na karoti. ^b^na puttamicche^eb^ti puttaṃ vā ^b^dhanaṃ^eb^ vā  ^b^raṭṭhaṃ^eb^ vā pāpakammena na iccheyya, etānipi icchato pāpakammaṃ na  karotiyevāti attho. ^b^samiddhimattano^eb^ti yā attano samiddhi,  tampi ^b^adhammena na iccheyya,^eb^samiddhikāraṇāpi pāpaṃ na  karotīti attho.^b^ sa sīlavā^eb^ti yo evarūpo puggalo ^a^M1.0379^ea^, so  eva sīlavā ca ^b^paññavā ca dhammiko^eb^ca^b^ siyā,^eb^ na  aññoti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] dhammikattheravatthu navamaṃ. </p>
            </h4>
          </h3>
          <h3>
            <h3n> 10. dhammassavanavatthu</h3n>
            <h4>
              <h4n> </h4n>
              <p>[03] ^b^appakā te manussesū^eb^ti imaṃ dhammadesanaṃ satthā jetavane  viharanto dhammassavanaṃ ārabbha kathesi.</p>
              <p>[03] sāvatthiyaṃ kira ekavīthivāsino manussā samaggā hutvā  ^a^P2.0160^ea^ gaṇabandhena dānaṃ datvā sabbarattiṃ ^a^V1.0337^ea^ dhammassavanaṃ  kāresuṃ, sabbarattiṃ pana dhammaṃ sotuṃ nāsakkhiṃsu. ekacce  kāmaratinissitā hutvā, puna gehameva gatā, ekacce dosanissitā  hutvā, ekacce mānanissitā hutvā, ekacce thinamiddhasamaṅgino hutvā  tattheva nisīditvā pacalāyantā sotuṃ nāsakkhiṃsu. punadivase  bhikkhū taṃ pavattiṃ ñatvā dhammasabhāyaṃ kathaṃ samuṭṭhāpesuṃ. satthā  āgantvā ``kāya nuttha, bhikkhave, etarahi kathāya sannisinnā''ti  pucchitvā ``imāya nāmā''ti vutte, ``bhikkhave, imā sattā nāma  yebhuyyena bhavanissitā, bhavesu eva laggā viharanti, pāragāmino  nāma appakā''ti anusandhiṃ ghaṭetvā dhammaṃ desento imā gāthā āha  -- </p>
              <p>[03] 85^b^.^eb^ </p>
              <p>[21] ``appakā te manussesu, ye janā pāragāmino. </p>
              <p>[22] athāyaṃ itarā pajā, tīramevānudhāvati.. </p>
              <p>[03] 86^b^.^eb^ </p>
              <p>[21] ``ye ca kho sammadakkhāte, dhamme dhammānuvattino. </p>
              <p>[22] te janā pāramessanti, maccudheyyaṃ suduttara''nti..</p>
              <p>[03] tattha ^b^appakā^eb^ti thokā na bahū. ^b^pāragāmino^eb^ti  nibbānapāragāmino. ^b^athāyaṃ itarā pajā^eb^ti yā panāyaṃ  avasesā pajā sakkāyadiṭṭhitīrameva ^b^anudhāvati,^eb^ ayameva  bahutarāti ^a^P2.0161^ea^ attho. ^b^sammadakkhāte^eb^ti sammā  akkhāte sukathite. ^b^dhamme^eb^ti desanādhamme.  ^b^dhammānuvattino^eb^ti taṃ dhammaṃ ^a^M1.0380^ea^ sutvā tadanucchavikaṃ paṭipadaṃ pūretvā  maggaphalasacchikaraṇena dhammānuvattino. ^b^pāramessantī^eb^ti te  evarūpā janā nibbānapāraṃ gamissanti. ^b^maccudheyya^eb^nti  kilesamārasaṅkhātassa maccussa nivāsaṭṭhānabhūtaṃ tebhūmikavaṭṭaṃ.  ^b^suduttara^eb^nti ye janā dhammānuvattino, te etaṃ suduttaraṃ duratikkamaṃ  māradheyyaṃ taritvā atikkamitvā nibbānapāraṃ gamissantīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] dhammassavanavatthu dasamaṃ. </p>
            </h4>
          </h3>
          <h3>
            <h3n> 11. pañcasatāagantukabhikkhuvatthu</h3n>
            <h4>
              <h4n> </h4n>
              <p>[03] ^b^kaṇhaṃ dhammaṃ vippahāyā^eb^ti imaṃ dhammadesanaṃ satthā jetavane  viharanto pañcasate āgantuke bhikkhū ārabbha kathesi.</p>
              <p>[03] kosalaraṭṭhe ^a^V1.0338^ea^ kira pañcasatā bhikkhū vassaṃ vasitvā vuṭṭhavassā  ``satthāraṃ passissāmā''ti jetavanaṃ gantvā satthāraṃ vanditvā  ekamantaṃ nisīdiṃsu. satthā tesaṃ cariyapaṭipakkhaṃ nisāmetvā dhammaṃ  desento imā gāthā abhāsi -- </p>
              <p>[03] 87^b^.^eb^ </p>
              <p>[21] ``kaṇhaṃ dhammaṃ vippahāya, sukkaṃ bhāvetha paṇḍito. </p>
              <p>[22] okā anokamāgamma, viveke yattha dūramaṃ.. </p>
              <p>[03] 88^b^.^eb^ </p>
              <p>[21] ``tatrābhiratimiccheyya ^a^P2.0162^ea^, hitvā kāme  akiñcano. </p>
              <p>[22] pariyodapeyya attānaṃ, cittaklesehi paṇḍito.. </p>
              <p>[03] 89^b^.^eb^ </p>
              <p>[21] ``yesaṃ sambodhiyaṅgesu, sammā cittaṃ subhāvitaṃ. </p>
              <p>[27] ādānapaṭinissagge, anupādāya ye ratā. </p>
              <p>[22] khīṇāsavā jutimanto, te loke parinibbutā''ti..</p>
              <p>[03] tattha ^b^kaṇhaṃ dhamma^eb^nti kāyaducaritādibhedaṃ akusalaṃ dhammaṃ  ^b^vippahāya^eb^ jahitvā. ^b^sukkaṃ bhāvethā^eb^ti ^b^paṇḍito^eb^  bhikkhu abhinikkhamanato paṭṭhāya yāva arahattamaggā  kāyasucaritādibhedaṃ sukkaṃ dhammaṃ bhāveyya. kathaṃ?   ^b^okā^eb^ ^a^M1.0381^ea^ ^b^anokamāgammā^eb^ti okaṃ vuccati ālayo, ^b^anokaṃ^eb^   vuccati anālayo, ālayato nikkhamitvā anālayasaṅkhātaṃ nibbānaṃ paṭicca  ārabbha taṃ patthayamāno bhāveyyāti attho.  ^b^tatrābhiratimiccheyyā^eb^ti yasmiṃ anālayasaṅkhāte viveke nibbāne  imehi sattehi durabhiramaṃ, tatra abhiratiṃ iccheyya. ^b^hitvā  kāme^eb^ti vatthukāmakilesakāme hitvā ^b^akiñcano^eb^ hutvā viveke  abhiratiṃ iccheyyāti attho. ^b^cittaklesehī^eb^ti pañcahi  nīvaraṇehi, ^b^attānaṃ pariyodapeyya^eb^ vodāpeyya, parisodheyyāti  attho. ^b^sambodhiyaṅgesū^eb^ti sambojjhaṅgesu. ^b^sammā cittaṃ  subhāvita^eb^nti hetunā nayena cittaṃ suṭṭhu bhāvitaṃ vaḍḍhitaṃ.  ^b^ādānapaṭinissagge^eb^ti ^a^P2.0163^ea^ ādānaṃ vuccati gahaṇaṃ,  tassa paṭinissaggasaṅkhāte aggahaṇe catūhi upādānehi kiñci  anupādiyitvā ^b^ye ratā^eb^ti attho. ^b^jutimanto^eb^ti  ānubhāvavanto, arahattamaggañāṇajutiyā khandhādibhede dhamme jotetvā  ṭhitāti attho. ^b^te loke^eb^ti imasmiṃ khandhādiloke  ^b^parinibbutā^eb^ nāma arahattapattito paṭṭhāya kilesavaṭṭassa khepitattā  saupādisesena, carimacittanirodhena khandhavaṭṭassa khepitattā  anupādisesena cāti dvīhi parinibbānehi parinibbutā, anupādāno  viya padīpo apaṇṇattikabhāvaṃ gatāti attho.</p>
              <p>[03] desanāvasāne ^a^V1.0339^ea^ bahū sotāpattiphalādīni pāpuṇiṃsūti. </p>
              <p>[06] pañcasatāagantukabhikkhuvatthu ekādasamaṃ. </p>
              <p>[06] paṇḍitavaggavaṇṇanā niṭṭhitā. </p>
              <p>[06] chaṭṭho vaggo. </p>
            </h4>
          </h3>
        </h2>
        <h2>
          <h2n> 7. arahantavaggo </h2n>
          <h3>
            <h3n> 1. jīvakapañhavatthu</h3n>
            <h4>
              <h4n> </h4n>
              <p>[03] ^b^gataddhino^eb^ti ^a^V1.0340^ea^ ^a^M1.0382^ea^ ^a^P2.0164^ea^ imaṃ dhammadesanaṃ satthā  jīvakambavane viharanto jīvakena puṭṭhapañhaṃ ārabbha kathesi.  jīvakavatthu khandhake (mahāva0 326 ādayo) vitthāritameva.</p>
              <p>[03] ekasmiṃ pana samaye devadatto ajātasattunā saddhiṃ ekato hutvā  gijjhakūṭaṃ abhiruhitvā paduṭṭhacitto ``satthāraṃ vadhissāmī''ti silaṃ  pavijjhi. taṃ dve pabbatakūṭāni sampaṭicchiṃsu. tato bhijjitvā  gatā papaṭikā bhagavato pādaṃ paharitvā lohitaṃ uppādesi, bhusā vedanā  pavattiṃsu. bhikkhū satthāraṃ maddakucchiṃ nayiṃsu. satthā tatopi  jīvakambavanaṃ gantukāmo ``tattha maṃ nethā''ti āha. bhikkhū  bhagavantaṃ ādāya jīvakambavanaṃ agamaṃsu. jīvako taṃ pavattiṃ sutvā  satthu santikaṃ gantvā vaṇapaṭikammatthāya tikhiṇabhesajjaṃ ^a^P2.0165^ea^  datvā vaṇaṃ bandhitvā satthāraṃ etadavoca -- ``bhante, mayā  antonagare ekassa manussassa bhesajjaṃ kataṃ, tassa santikaṃ gantvā  puna āgamissāmi, idaṃ bhesajjaṃ yāva mamāgamanā baddhaniyāmeneva  tiṭṭhatū''ti. so gantvā tassa purisassa kattabbakiccaṃ katvā  dvārapidahanavelāya āgacchanto dvāraṃ na sampāpuṇi. athassa  etadahosi -- ``aho mayā bhāriyaṃ kammaṃ kataṃ, yvāhaṃ aññatarassa  purisassa viya tathāgatassa pāde tikhiṇabhesajjaṃ datvā vaṇaṃ bandhiṃ,  ayaṃ tassa mocanavelā, tasmiṃ amuccamāne sabbarattiṃ bhagavato sarīre  pariḷāho uppajjissatī''ti. tasmiṃ khaṇe satthā ānandattheraṃ  āmantesi -- ``ānanda, jīvako sāyaṃ āgacchanto dvāraṃ na  sampāpuṇi, `ayaṃ vaṇassa mocanavelā'ti pana cintesi, mocesi  na''nti. thero mocesi, vaṇo rukkhato challi viya apagato.  jīvako antoaruṇeyeva satthu santikaṃ vegena āgantvā ``kiṃ nu  kho, bhante, sarīre vo pariḷāho uppanno''ti pucchi. satthā  ``tathāgatassa kho, jīvaka, bodhimaṇḍeyeva sabbapariḷāho  vūpasanto''ti anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 90^b^.^eb^ </p>
              <p>[21] ``gataddhino ^a^M1.0383^ea^ ^a^V1.0341^ea^ visokassa, vippamuttassa sabbadhi. </p>
              <p>[22] sabbaganthappahīnassa, pariḷāho na vijjatī''ti..</p>
              <p>[03] tattha ^a^P2.0166^ea^ ^b^gataddhino^eb^ti gatamaggassa  kantāraddhā vaṭṭaddhāti dve addhā nāma. tesu kantārapaṭipanno yāva  icchitaṭṭhānaṃ na pāpuṇāti, tāva addhikoyeva, etasmiṃ pana patte gataddhi  nāma hoti. vaṭṭasannissitāpi sattā yāva vaṭṭe vasanti, tāva  addhikā eva. kasmā? vaṭṭassa akhepitattā. sotāpannādayopi  addhikā eva, vaṭṭaṃ pana khepetvā ṭhito khīṇāsavo gataddhi nāma hoti.  tassa gataddhino. ^b^visokassā^eb^ti vaṭṭamūlakassa sokassa  vigatattā visokassa. ^b^vippamuttassa sabbadhī^eb^ti sabbesu  khandhādidhammesu vippamuttassa, ^b^sabbaganthappahīnassā^eb^ti catunnampi  ganthānaṃ pahīnattā sabbāganthappahīnassa. ^b^pariḷāho na  vijjatī^eb^ti duvidho pariḷāho kāyiko cetasiko cāti. tesu  khīṇāsavassa sītuṇhādivasena uppannattā kāyikapariḷāho  anibbutova, taṃ sandhāya jīvako pucchati. satthā pana dhammarājatāya  desanāvidhikusalatāya cetasikapariḷāhavasena desanaṃ vinivattento,  ``jīvaka, paramatthena evarūpassa khīṇāsavassa pariḷāho na  vijjatī''ti āha.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] jīvakapañhavatthu paṭhamaṃ. </p>
            </h4>
          </h3>
          <h3>
            <h3n> 2. mahākassapattheravatthu</h3n>
            <h4>
              <h4n> </h4n>
              <p>[03] ^b^uyyuñjantī^eb^ti ^a^P2.0167^ea^ imaṃ dhammadesanaṃ satthā  veḷuvane viharanto mahākassapattheraṃ ārabbha kathesi.</p>
              <p>[03] ekasmiñhi samaye satthā rājagahe vuṭṭhavasso ``addhamāsaccayena  cārikaṃ pakkamissāmī''ti bhikkhūnaṃ ārocāpesi. vattaṃ kiretaṃ  buddhānaṃ bhikkhūhi saddhiṃ cārikaṃ caritukāmānaṃ ``evaṃ bhikkhū attano  pattapacanacīvararajanādīni katvā sukhaṃ gamissantī''ti ``idāni  addhamāsaccayena cārikaṃ pakkamissāmī''ti bhikkhūnaṃ ārocāpanaṃ.  bhikkhūsu pana attano pattacīvarādīni karontesu ^a^M1.0384^ea^ mahākassapattheropi  cīvarāni dhovi. bhikkhū ujjhāyiṃsu ``thero kasmā cīvarāni  dhovati, imasmiṃ nagare anto ca bahi ca aṭṭhārasa manussakoṭiyo  vasanti ^a^V1.0342^ea^. tattha ye therassa na ñātakā, te upaṭṭhākā, ye na upaṭṭhākā,  te ñātakā. te therassa catūhi paccayehi sammānasakkāraṃ karonti.  ettakaṃ upakāraṃ pahāya esa kahaṃ gamissati? sacepi gaccheyya,  māpamādakandarato paraṃ na gamissatī''ti. satthā kira yaṃ kandaraṃ  patvā nivattetabbayuttake bhikkhū ``tumhe ito nivattatha, mā  pamajjitthā''ti vadati. taṃ ``māpamādakandara''nti vuccati, taṃ  sandhāyetaṃ vuttaṃ.</p>
              <p>[03] satthāpi cārikaṃ pakkamanto ^a^P2.0168^ea^ cintesi --  ``imasmiṃ nagare anto ca bahi ca aṭṭhārasa manussakoṭiyo vasanti.  manussānaṃ maṅgalāmaṅgalaṭṭhānesu bhikkhūhi gantabbaṃ hoti, na sakkā  vihāraṃ tucchaṃ kātuṃ, kaṃ nu kho nivattessāmī''ti? athassa  etadahosi --``kassapassa hete manussā ñātakā ca upaṭṭhākā ca,  kassapaṃ nivattetuṃ vaṭṭatī''ti. so theraṃ āha -- ``kassapa, na sakkā  vihāraṃ tucchaṃ kātuṃ, manussānaṃ maṅgalāmaṅgalaṭṭhānesu bhikkhūhi attho  hoti, tvaṃ attano parisāya saddhiṃ nivattassū''ti. ``sādhu,  bhante''ti thero parisaṃ ādāya nivatti. bhikkhū upajjhāyiṃsu  ``diṭṭhaṃ vo, āvuso, nanu idāneva amhehi vuttaṃ `mahākassapo kasmā  cīvarāni dhovati, na eso satthārā saddhiṃ gamissatī'ti, yaṃ amhehi  vuttaṃ, tadeva jāta''nti. satthā bhikkhūnaṃ kathaṃ sutvā nivattitvā  ṭhito āha -- ``bhikkhave, kiṃ nāmetaṃ kathethā''ti?  ``mahākassapattheraṃ ārabbha kathema, bhante''ti attanā kathitaniyāmeneva  sabbaṃ ārocesuṃ. taṃ sutvā satthā ``na, bhikkhave, tumhe kassapaṃ  `kulesu ca paccayesu ca laggo'ti vadetha, so `mama vacanaṃ  karissāmī'ti nivatto. eso hi pubbe patthanaṃ karontoyeva `catūsu  paccayesu alaggo candūpamo hutvā kulāni upasaṅkamituṃ samattho  bhaveyya'nti patthanaṃ akāsi. natthetassa ^a^P2.0169^ea^ kule vā  paccaye vā laggo, ahaṃ candopamappaṭipadañceva (saṃ0 ni0  2.146)  ariyavaṃsappaṭipadañca kathento mama puttaṃ kassapaṃ ādiṃ katvā  kathesi''nti āha.</p>
              <p>[03] bhikkhū ^a^M1.0385^ea^ satthāraṃ pucchiṃsu -- ``bhante, kadā pana therena patthanā  ṭhapitā''ti? ``sotukāmāttha, bhikkhave''ti? ``āma, bhante''ti.  satthā tesaṃ, ``bhikkhave, ito kappasatasahassamatthake padumuttaro  nāma buddho loke udapādī''ti vatvā padumuttarapādamūle tena  ṭhapitapatthanaṃ ādiṃ katvā sabbaṃ therassa pubbacaritaṃ kathesi. taṃ  therapāḷiyaṃ (theragā0 1054 ādayo) vitthāritameva. satthā pana  imaṃ therassa pubbacaritaṃ vitthāretvā ``iti kho, bhikkhave, ahaṃ  candopamappaṭipadañceva ariyavaṃsappaṭipadañca mama puttaṃ kassapaṃ ādiṃ  katvā kathesiṃ, mama puttassa kassapassa paccayesu vā kulesu vā  vihāresu vā pariveṇesu vā laggo nāma natthi ^a^V1.0343^ea^, pallale otaritvā  tattha caritvā gacchanto rājahaṃso viya katthaci alaggoyeva mama  putto''ti anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 91^b^.^eb^ </p>
              <p>[21] ``uyyuñjanti satīmanto, na nikete ramanti te. </p>
              <p>[22] haṃsāva pallalaṃ hitvā, okamokaṃ jahanti te''ti..</p>
              <p>[03] tattha ^a^P2.0170^ea^ ^b^uyyuñjanti satīmanto^eb^ti  sativepullappattā khīṇāsavā attanā paṭividdhaguṇesu jhānavipassanādīsu  āvajjanasamāpajjanavuṭṭhānādhiṭṭhānapaccavekkhaṇāhi yuñjanti ghaṭenti.  ^b^na nikete ramanti te^eb^ti tesaṃ ālaye rati nāma natthi.  ^b^haṃsāvā^eb^ti desanāsīsametaṃ, ayaṃ panettha attho -- yathā  gocarasampanne pallale sakuṇā attano gocaraṃ gahetvā gamanakāle ``mama  udakaṃ, mama padumaṃ, mama uppalaṃ, mama kaṇṇikā''ti tasmiṃ ṭhāne  kañci ālayaṃ akatvā anapekkhāva taṃ ṭhānaṃ pahāya uppatitvā ākāse  kīḷamānā gacchanti; evamevaṃ khīṇāsavā yattha katthaci viharantāpi  kulādīsu alaggā eva viharitvā gamanasamayepi taṃ ṭhānaṃ pahāya  gacchantā ``mama vihāro, mama pariveṇaṃ, mamūpaṭṭhākā''ti anālayā  anupekkhāva gacchanti. ^b^okamoka^eb^nti ālayālayaṃ, sabbālaye  pariccajantīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] mahākassapattheravatthu dutiyaṃ. </p>
            </h4>
          </h3>
          <h3>
            <h3n> 3. belaṭṭhasīsattheravatthu</h3n>
            <h4>
              <h4n> </h4n>
              <p>[03] ^b^yesaṃ^eb^ ^a^M1.0386^ea^ ^b^sannicayo natthī^eb^ti imaṃ dhammadesanaṃ satthā jetavane  viharanto āyasmantaṃ belaṭṭhasīsaṃ ārabbha kathesi.</p>
              <p>[03] so ^a^P2.0171^ea^ kirāyasmā antogāme ekaṃ vīthiṃ  piṇḍāya caritvā bhattakiccaṃ katvā puna aparaṃ vīthiṃ caritvā sukkhaṃ  kūraṃ ādāya vihāraṃ haritvā paṭisāmetvā ``nibaddhaṃ  piṇḍapātapariyesanaṃ nāma dukkha''nti katipāhaṃ jhānasukhena  vītināmetvā āhārena atthe sati taṃ paribhuñjati. bhikkhū ñatvā  ujjhāyitvā tamatthaṃ bhagavato ārocesuṃ. satthā etasmiṃ nidāne  āyatiṃ sannidhikāraparivajjanatthāya bhikkhūnaṃ sikkhāpadaṃ paññapetvāpi  therena pana apaññatte sikkhāpade ^a^V1.0344^ea^ appicchataṃ nissāya katattā tassa  dosābhāvaṃ pakāsento anusandhiṃ ghaṭetvā dhammaṃ desento imaṃ gāthamāha  -- </p>
              <p>[03] 92^b^.^eb^ </p>
              <p>[21] ``yesaṃ sannicayo natthi, ye pariññātabhojanā. </p>
              <p>[27] suññato animitto ca, vimokkho yesaṃ gocaro. </p>
              <p>[22] ākāseva sakuntānaṃ, gati tesaṃ durannayā''ti..</p>
              <p>[03] tattha ^b^sannicayo^eb^ti dve sannicayā -- kammasannicayo ca,  paccayasannicayo ca. tesu kusalākusalakammaṃ ^b^kammasannicayo^eb^  nāma, cattāro paccayā ^b^paccayasannicayo^eb^ nāma. tattha vihāre  vasantassa bhikkhuno ekaṃ guḷapiṇḍaṃ, catubhāgamattaṃ sappiṃ, ekañca  taṇḍulanāḷiṃ ṭhapentassa paccayasannicayo natthi, tato uttari hoti.  ^b^yesaṃ^eb^ ayaṃ duvidhopi sannicayo ^b^natthi.  pariññātabhojanā^eb^ti ^a^P2.0172^ea^ tīhi pariññāhi  pariññātabhojanā. yāguādīnañhi yāgubhāvādijānanaṃ ñātapariññā,  āhāre paṭikūlasaññāvasena pana bhojanassa parijānanaṃ tīraṇapariññā,  kabaḷīkārāhāre chandarāgāpakaḍḍhanañāṇaṃ pahānapariññā. imāhi tīhi  pariññāhi ^b^ye^eb^ pariññātabhojanā. ^b^suññato animitto  cā^eb^ti ettha appaṇihitavimokkhopi gahitoyeva. tīṇipi cetāni  nibbānasseva nāmāni. nibbānañhi rāgadosamohānaṃ abhāvena  suññato, tehi ca vimuttanti suññato vimokkho, tathā  rāgādinimittānaṃ abhāvena animittaṃ, tehi ca vimuttanti animitto  vimokkho, rāgādipaṇidhīnaṃ pana abhāvena appaṇihitaṃ ^a^M1.0387^ea^, tehi ca  vimuttanti appaṇihito vimokkhoti vuccati. phalasamāpattivasena taṃ  ārammaṇaṃ katvā viharantānaṃ ayaṃ tividho ^b^vimokkho yesaṃ gocaro.  gati tesaṃ durannayā^eb^ti yathā nāma ākāsena gatānaṃ sakuṇānaṃ  padanikkhepassa adassanena gati durannayā na sakkā jānituṃ, evameva  yesaṃ ayaṃ duvidho sannicayo natthi, imāhi ca tīhi pariññāhi  pariññātabhojanā, yesañca ^a^P2.0173^ea^ ayaṃ vuttappakāro  vimokkho gocaro, tesaṃ tayo bhavā, catasso yoniyo, pañca  gatiyo, satta viññāṇaṭṭhitiyo, nava sattāvāsāti imesu pañcasu  koṭṭhāsesu iminā nāma gatāti gamanassa apaññāyanato gati durannayā  na sakkā paññāpetunti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] belaṭṭhasīsattheravatthu tatiyaṃ. </p>
            </h4>
          </h3>
          <h3>
            <h3n> 4. anuruddhattheravatthu</h3n>
            <h4>
              <h4n> </h4n>
              <p>[03] ^b^yassāsavā^eb^ti ^a^V1.0345^ea^ imaṃ dhammadesanaṃ satthā veḷuvane viharanto  anuruddhattheraṃ ārabbha kathesi.</p>
              <p>[03] ekasmiñhi divase thero jiṇṇacīvaro saṅkārakūṭādīsu cīvaraṃ  pariyesati. tassa ito tatiye attabhāve purāṇadutiyikā  tāvatiṃsabhavane nibbattitvā jālinī nāma devadhītā ahosi. sā  theraṃ coḷakāni pariyesamānaṃ disvā therassa atthāya terasahatthāyatāni  catuhatthavitthatāni tīṇi dibbadussāni gahetvā ``sacāhaṃ imāni  iminā nīhārena dassāmi, thero na gaṇhissatī''ti cintetvā tassa  coḷakāni pariyesamānassa purato ekasmiṃ saṅkārakūṭe yathā nesaṃ  dasantamattameva paññāyati, tathā ṭhapesi. thero tena maggena ^a^P2.0174^ea^  coḷakapariyesamānaṃ caranto nesaṃ dasantaṃ disvā tattheva  gahetvā ākaḍḍhamāno vuttappamāṇāni dibbadussāni disvā  ``ukkaṭṭhapaṃsukūlaṃ vata ida''nti ādāya pakkāmi. athassa  cīvarakaraṇadivase satthā pañcasatabhikkhuparivāro vihāraṃ gantvā  nisīdi, asītimahātherāpi tattheva nisīdiṃsu, cīvaraṃ sibbetuṃ  mahākassapatthero mūle nisīdi, sāriputtatthero majjhe, ānandatthero  agge, bhikkhusaṅgho suttaṃ vaṭṭesi, satthā sūcipāsake ^a^M1.0388^ea^ āvuṇi,  mahāmoggallānatthero yena yena attho, taṃ taṃ upanento vicari.</p>
              <p>[03] devadhītāpi antogāmaṃ pavisitvā ``bhontā ayyassa no  anuruddhattherassa cīvaraṃ karonto satthā asītimahāsāvakaparivuto  pañcahi bhikkhusatehi saddhiṃ vihāre nisīdi, yāguādīni ādāya  vihāraṃ gacchathā''ti bhikkhaṃ samādapesi. mahāmoggallānattheropi  antarābhatte mahājambupesiṃ āhari, pañcasatā bhikkhū parikkhīṇaṃ  khādituṃ nāsakkhiṃsu. sakko cīvarakaraṇaṭṭhāne bhūmiparibhaṇḍamakāsi,  bhūmi alattakarasarañjitā viya ahosi. bhikkhūhi paribhuttāvasesānaṃ  yāgukhajjakabhattānaṃ mahārāsi ahosi. bhikkhū ujjhāyiṃsu  ``ettakānaṃ bhikkhūnaṃ ^a^P2.0175^ea^ kiṃ evaṃbahukehi  yāguādīhi, nanu nāma pamāṇaṃ sallakkhetvā ettakaṃ nāma āharathā''ti  ñātakā ca upaṭṭhākā ca vattabbā siyuṃ, anuruddhatthero attano  ñātiupaṭṭhākānaṃ bahubhāvaṃ ñāpetukāmo maññe''ti, atha ne satthā ``kiṃ,  bhikkhave, kathethā''ti pucchitvā, ``bhante, idaṃ nāmā''ti vutte ``kiṃ  pana tumhe, bhikkhave, `idaṃ anuruddhena āharāpita'nti maññathā''ti?  ``āma, bhante''ti. ``na, bhikkhave, mama putto anuruddho evarūpaṃ  vadeti. na hi khīṇāsavā paccayapaṭisaṃyuttaṃ kathaṃ kathenti, ayaṃ pana  piṇḍapāto devatānubhāvena nibbatto''ti anusandhiṃ ghaṭetvā dhammaṃ  desento imaṃ gāthamāha -- </p>
              <p>[03] 93^b^.^eb^ </p>
              <p>[21] ``yassāsavā ^a^V1.0346^ea^ parikkhīṇā, āhāre ca anissito. </p>
              <p>[27] suññato animitto ca, vimokkho yassa gocaro. </p>
              <p>[22] ākāseva sakuntānaṃ, padaṃ tassa durannaya''nti.. </p>
              <p>[01] tattha ^b^yassāsavā^eb^ti yassa cattāro āsavā  ^b^parikkhīṇā. āhāre ca anissito^eb^ti āhārasmiñca  taṇhādiṭṭhinissayehi anissito. ^b^padaṃ tassa durannaya^eb^nti yathā  ^b^ākāse^eb^ gacchantānaṃ sakuṇānaṃ ``imasmiṃ ṭhāne pādehi akkamitvā  gatā, idaṃ ṭhānaṃ urena paharitvā gatā, idaṃ sīsena, idaṃ pakkhehī''ti  na sakkā ñātuṃ, evameva evarūpassa bhikkhuno ``nirayapadena vā  gato, tiracchānayonipadena vā''tiādinā nayena padaṃ paññāpetuṃ nāma  na sakkoti.</p>
              <p>[03] desanāvasāne bahū sotāpatti phalādīni pāpuṇiṃsūti. </p>
              <p>[06] anuruddhattheravatthu catutthaṃ. </p>
            </h4>
          </h3>
          <h3>
            <h3n> 5. mahākaccāyanattheravatthu</h3n>
            <h4>
              <h4n> </h4n>
              <p>[03] ^b^yassindriyānī^eb^ti ^a^M1.0389^ea^ ^a^P2.0176^ea^ imaṃ dhammadesanaṃ  satthā pubbārāme viharanto mahākaccāyanattheraṃ ārabbha kathesi.</p>
              <p>[03] ekasmiñhi samaye bhagavā mahāpavāraṇāya migāramātuyā  pāsādassa heṭṭhā mahāsāvakaparivuto nisīdi. tasmiṃ samaye  mahākaccāyanatthero avantīsu viharati. so panāyasmā dūratopi  āgantvā dhammassavanaṃ paggaṇhātiyeva. tasmā mahātherā nisīdantā  mahākaccāyanattherassa āsanaṃ ṭhapetvā nisīdiṃsu. sakko devarājā  dvīhi devalokehi devaparisāya saddhiṃ āgantvā dibbagandhamālādīhi  satthāraṃ pūjetvā ṭhito mahākaccāyanattheraṃ adisvā kiṃ nu kho mama,  ayyo, na dissati, sādhu kho panassa sace āgaccheyyāti. theropi  taṃ khaṇaññeva āgantvā attano āsane nisinnameva attānaṃ dassesi.  sakko theraṃ disvā gopphakesu daḷhaṃ gahetvā ``sādhu vata me, ayyo,  āgato, ahaṃ ayyassa āgamanameva paccāsīsāmī''ti vatvā ubhohi  hatthehi pāde sambāhitvā gandhamālādīhi pūjetvā vanditvā ekamantaṃ  aṭṭhāsi. bhikkhū ujjhāyiṃsu. ``sakko mukhaṃ ^a^P2.0177^ea^  oloketvā sakkāraṃ karoti, avasesamahāsāvakānaṃ evarūpaṃ sakkāraṃ  akaritvā mahākaccāyanaṃ disvā vegena gopphakesu ^a^V1.0347^ea^ gahetvā `sādhu vata  me, ayyo, āgato, ahaṃ ayyassa āgamanameva paccāsīsāmī'ti vatvā  ubhohi hatthehi pāde sambāhitvā pūjetvā vanditvā ekamantaṃ ṭhito''ti.  satthā tesaṃ taṃ kathaṃ sutvā, ``bhikkhave, mama puttena  mahākaccāyanena sadisā indriyesu guttadvārā bhikkhū devānampi  manussānampi piyāyevā''ti vatvā anusandhiṃ ghaṭetvā dhammaṃ desento  imaṃ gāthamāha -- </p>
              <p>[03] 94^b^.^eb^ </p>
              <p>[21] ``yassindriyāni samathaṅgatāni, </p>
              <p>[27] assā yathā sārathinā sudantā. </p>
              <p>[26] pahīnamānassa anāsavassa, </p>
              <p>[22] devāpi tassa pihayanti tādino''ti..</p>
              <p>[03] tassattho ^a^M1.0390^ea^ -- ^b^yassa^eb^ bhikkhuno chekena ^b^sārathinā  sudantā assā^eb^ viya cha ^b^indriyāni samathaṃ^eb^ dantabhāvaṃ  nibbisevanabhāvaṃ ^b^gatāni,^eb^ tassa navavidhaṃ mānaṃ pahāya ṭhitattā  ^b^pahīnamānassa^eb^ catunnaṃ āsavānaṃ abhāvena ^b^anāsavassa.  tādino^eb^ti tādibhāvasaṇṭhitassa tathārūpassa ^b^devāpi pihayanti,^eb^  manussāpi dassanañca āgamanañca patthentiyevāti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] mahākaccāyanattheravatthu pañcamaṃ. </p>
            </h4>
          </h3>
          <h3>
            <h3n> 6. sāriputtattheravatthu</h3n>
            <h4>
              <h4n> </h4n>
              <p>[03] ^b^pathavisamo^eb^ti ^a^P2.0178^ea^ imaṃ dhammadesanaṃ satthā  jetavane viharanto sāriputtattheraṃ ārabbha kathesi.</p>
              <p>[03] ekasmiñhi samaye āyasmā sāriputto vuṭṭhavasso cārikaṃ  pakkamitukāmo bhagavantaṃ āpucchitvā vanditvā attano parivārena saddhiṃ  nikkhami. aññepi bahū bhikkhū theraṃ anugacchiṃsu. thero ca  nāmagottavasena paññāyamāne bhikkhū nāmagottavasena kathetvā  nivattāpesi. aññataro nāmagottavasena apākaṭo bhikkhu cintesi  -- ``aho vata mampi nāmagottavasena paggaṇhanto kathetvā  nivattāpeyyā''ti thero mahābhikkhusaṅghassa antare taṃ na sallakkhesi.  so ``aññe viya bhikkhū na maṃ paggaṇhātī''ti there āghātaṃ  bandhi. therassapi saṅghāṭikaṇṇo ^a^V1.0348^ea^ tassa bhikkhuno sarīraṃ phusi,  tenāpi āghātaṃ bandhiyeva. so ``dāni thero vihārūpacāraṃ  atikkanto bhavissatī''ti ñatvā satthāraṃ upasaṅkamitvā ``āyasmā  maṃ, bhante, sāriputto tumhākaṃ aggasāvakomhīti kaṇṇasakkhaliṃ  bhindanto viya paharitvā akhamāpetvāva cārikaṃ pakkanto''ti āha.  satthā theraṃ pakkosāpesi.</p>
              <p>[03] tasmiṃ khaṇe mahāmoggallānatthero ca ānandatthero ca cintesuṃ --  ``amhākaṃ aggajeṭṭhabhātarā imassa bhikkhuno apahaṭabhāvaṃ satthā no na  jānāti, sīhanādaṃ pana ^a^P2.0179^ea^ nadāpetukāmo  bhavissatīti parisaṃ sannipātāpessāmā''ti. te kuñcikahatthā  pariveṇadvārāni vivaritvā ``abhikkamathāyasmanto ^a^M1.0391^ea^,  abhikkamathāyasmanto, idānāyasmā sāriputto bhagavato sammukhā  sīhanādaṃ nadissatī''ti (a0 ni0  9.11) mahābhikkhusaṅghaṃ  sannipātesuṃ. theropi āgantvā satthāraṃ vanditvā nisīdi. atha naṃ  satthā tamatthaṃ pucchi. thero ``nāyaṃ bhikkhu mayā pahaṭo''ti  avatvāva attano guṇakathaṃ kathento ``yassa nūna, bhante, kāye  kāyagatāsati anupaṭṭhitā assa, so idha aññataraṃ sabrahmacāriṃ āsajja  appaṭinissajja cārikaṃ pakkameyyā''ti vatvā ``seyyathāpi, bhante,  pathaviyaṃ sucimpi nikkhipanti, asucimpi nikkhipantī''tiādinā  nayena attano pathavīsamacittatañca āpotejovāyo  rajoharaṇacaṇḍālakumārakausabhachinnavisāṇasamacittatañca ahikuṇapādīhi  viya attano kāyena aṭṭiyanañca medakathālikā viya attano  kāyapariharaṇañca pakāsesi. imāhi ca pana navahi upamāhi there  attano guṇe kathente navasupi ṭhānesu udakapariyantaṃ katvā mahāpathavī  kampi. rajoharaṇacaṇḍālakumārakamedakathāliko pamānaṃ pana  āharaṇakāle puthujjanā bhikkhū assūni sandhāretuṃ nāsakkhiṃsu,  khīṇāsavānaṃ dhammasaṃvego udapādi. </p>
              <p>[01] there attano guṇaṃ kathenteyeva abbhācikkhanakassa ^a^P2.0180^ea^  bhikkhuno sakalasarīre ḍāho uppajji, so tāvadeva bhagavato  pādesu patitvā attano abbhācikkhanadosaṃ pakāsetvā accayaṃ desesi.  satthā theraṃ āmantetvā, ``sāriputta, khama imassa moghapurisassa,  yāvassa sattadhā muddhā na phalatī''ti āha. thero ukkuṭikaṃ  nisīditvā añjaliṃ paggayha ``khamāmahaṃ, bhante, tassa āyasmato,  khamatu ca me so āyasmā, sace mayhaṃ doso atthī''ti āha.  bhikkhū kathayiṃsu ``passatha dānāvuso, therassa anopamaguṇaṃ,  evarūpassa nāma musāvādena abbhācikkhanakassa bhikkhuno upari  appamattakampi kopaṃ vā dosaṃ vā akatvā sayameva ukkuṭikaṃ  nisīditvā añjaliṃ paggayha khamāpetī''ti. ``satthā taṃ kathaṃ  sutvā, bhikkhave, kiṃ kathethā''ti pucchitvā ``idaṃ nāma, bhante''ti  vutte, ``na bhikkhave, sakkā sāriputtasadisānaṃ kopaṃ vā dosaṃ vā  uppādetuṃ ^a^V1.0349^ea^, mahāpathavīsadisaṃ, bhikkhave, indakhīlasadisaṃ  pasannaudakarahadasadisañca ^a^M1.0392^ea^ sāriputtassa citta''nti vatvā anusandhiṃ  ^a^P2.0181^ea^ ghaṭetvā dhammaṃ desento imaṃ gāthamāha -- </p>
              <p>[03] 95^b^.^eb^ </p>
              <p>[21] ``pathavisamo no virujjhati, </p>
              <p>[27] indakhilupamo tādi subbato. </p>
              <p>[26] rahadova apetakaddamo, </p>
              <p>[22] saṃsārā na bhavanti tādino''ti..</p>
              <p>[03] tassattho -- bhikkhave, yathā nāma pathaviyaṃ sucīni  gandhamālādīnipi nikkhipanti, asucīni muttakarīsādīnipi  nikkhipanti, yathā nāma nagaradvāre nikhātaṃ indakhīlaṃ dārakādayo  omuttentipi ūhadantipi, apare pana taṃ gandhamālādīhi sakkaronti.  tattha pathaviyā indakhīlassa ca neva anurodho uppajjati, na  virodho; evameva yvāyaṃ khīṇāsavo bhikkhu aṭṭhahi lokadhammehi  akampiyabhāvena ^b^tādi,^eb^ vatānaṃ sundaratāya ^b^subbato^eb^. so  ``ime maṃ catūhi paccayehi sakkaronti, ime pana na sakkarontī''ti  sakkārañca asakkārañca karontesu neva anurujjhati, ^b^no  virujjhati,^eb^ atha kho ^b^pathavisamo^eb^ ca ^b^indakhilupamo^eb^ eva  ca hoti. yathā ^a^P2.0182^ea^ ca apagatakaddamo ^b^rahado^eb^  pasannodako hoti, evaṃ apagatakilesatāya rāgakaddamādīhi akaddamo  vippasannova hoti. ^b^tādino^eb^ti tassa pana evarūpassa  sugatiduggatīsu saṃsaraṇavasena ^b^saṃsārā^eb^ nāma na hontīti.</p>
              <p>[03] desanāvasāne nava bhikkhusahassāni saha paṭisambhidāhi arahattaṃ  pāpuṇiṃsūti. </p>
              <p>[06] sāriputtattheravatthu chaṭṭhaṃ. </p>
            </h4>
          </h3>
          <h3>
            <h3n> 7. kosambivāsītissattherasāmaṇeravatthu</h3n>
            <h4>
              <h4n> </h4n>
              <p>[03] ^b^santaṃ tassa manaṃ hotī^eb^ti imaṃ dhammadesanaṃ satthā jetavane  viharanto tissattherassa sāmaṇeraṃ ārabbha kathesi.</p>
              <p>[03] eko kira kosambivāsī kulaputto satthu sāsane pabbajitvā  laddhupasampado ``kosambivāsītissatthero''ti paññāyi. tassa  kosambiyaṃ vuṭṭhavassassa ^a^M1.0393^ea^ upaṭṭhāko ticīvarañceva ^a^V1.0350^ea^ sappiphāṇitañca  āharitvā pādamūle ṭhapesi. atha naṃ thero āha -- ``kiṃ idaṃ  upāsakā''ti. ``nanu mayā, bhante, tumhe vassaṃ vāsitā, amhākañca  vihāre vuṭṭhavassā imaṃ lābhaṃ labhanti, gaṇhatha, bhante''ti. ``hotu,  upāsaka, na mayhaṃ iminā attho''ti. ``kiṃ kāraṇā, bhante''ti?  ``mama santike kappiyakārako sāmaṇeropi natthi, āvuso''ti.  ``sace, bhante, kappiyakārako natthi, mama putto ayyassa santike  sāmaṇero bhavissatī''ti. thero adhivāsesi. upāsako  sattavassikaṃ attano puttaṃ therassa santikaṃ netvā ``imaṃ  pabbājethā''ti adāsi. athassa thero kese temetvā  tacapañcakakammaṭṭhānaṃ datvā pabbājesi ^a^P2.0183^ea^. so  khuraggeyeva saha paṭisambhidāhi arahattaṃ pāpuṇi. </p>
              <p>[01] thero taṃ pabbājetvā aḍḍhamāsaṃ tattha vasitvā ``satthāraṃ  passissāmī''ti sāmaṇeraṃ bhaṇḍakaṃ gāhāpetvā gacchanto antarāmagge  ekaṃ vihāraṃ pāvisi. sāmaṇero upajjhāyassa senāsanaṃ gahetvā  paṭijaggi. tassa taṃ paṭijaggantasseva vikālo jāto, tena attano  senāsanaṃ paṭijaggituṃ nāsakkhi. atha naṃ upaṭṭhānavelāyaṃ āgantvā  nisinnaṃ thero pucchi -- ``sāmaṇera, attano vasanaṭṭhānaṃ  paṭijaggita''nti? ``bhante, paṭijaggituṃ okāsaṃ nālattha''nti.  ``tena hi mama vasanaṭṭhāneyeva vasa, dukkhaṃ te āgantukaṭṭhāne bahi  vasitu''nti taṃ gahetvāva senāsanaṃ pāvisi. thero pana puthujjano  nipannamattova niddaṃ okkami. sāmaṇero cintesi -- ``ajja me  upajjhāyena saddhiṃ tatiyo divaso ekasenāsane vasantassa, `sace  nipajjitvā niddāyissāmi, thero sahaseyyaṃ āpajjeyyā'ti  nisinnakova vītināmessāmī''ti upajjhāyassa mañcakasamīpe pallaṅkaṃ  ābhujitvā nisinnakova rattiṃ vītināmesi. thero paccūsakāle  paccuṭṭhāya ``sāmaṇeraṃ nikkhamāpetuṃ vaṭṭatī''ti mañcakapasse  ṭhapitabījaniṃ gahetvā bījanipattassa aggena sāmaṇerassa kaṭasārakaṃ  paharitvā bījaniṃ uddhaṃ ukkhipanto ^a^P2.0184^ea^ ``sāmaṇera,  bahi nikkhamā''ti āha, bījanipattadaṇḍako akkhimhi paṭihaññi,  tāvadeva akkhi bhijji. so ``kiṃ, bhante''ti vatvā uṭṭhāya  ``bahi nikkhamā''ti vutte ``akkhi me, bhante, bhinna''nti avatvā  ekena hatthena paṭicchādetvā nikkhami. vattakaraṇakāle ca pana  ``akkhi me bhinna''nti tuṇhī anisīditvā ekena hatthena akkhiṃ  gahetvā ekena hatthena ^a^M1.0394^ea^ muṭṭhisammuñjaniṃ ādāya vaccakuṭiñca  mukhadhovanaṭṭhānañca sammajjitvā mukhadhovanodakañca ṭhapetvā pariveṇaṃ  sammajji. so upajjhāyassa dantakaṭṭhaṃ dadamāno ekeneva hatthena  adāsi. </p>
              <p>[01] atha naṃ upajjhāyo āha -- ``asikkhito vatāyaṃ  sāmaṇero, ācariyupajjhāyānaṃ ekena ^a^V1.0351^ea^ hatthena dantakaṭṭhaṃ dātuṃ na  vaṭṭatī''ti. jānāmahaṃ, bhante, ``na evaṃ vaṭṭatī''ti, eko pana me  hattho na tucchoti. ``kiṃ sāmaṇerā''ti? so ādito paṭṭhāya taṃ  pavattiṃ ārocesi. thero sutvāva saṃviggamānaso ``aho vata mayā  bhāriyaṃ kammaṃ kata''nti vatvā ``khamāhi me, sappurisa, nāhametaṃ  jānāmi, avassayo me hohī''ti añjaliṃ paggayha  sattavassikadārakassa pādamūle ukkuṭikaṃ nisīdi. atha naṃ sāmaṇero  āha -- ``nāhaṃ, bhante, etadatthāya kathesiṃ, tumhākaṃ cittaṃ ^a^P2.0185^ea^  anurakkhantena mayā evaṃ vuttaṃ nevettha tumhākaṃ doso atthi,  na mayhaṃ. vaṭṭasseveso doso, mā cintayittha, mayā tumhākaṃ  vippaṭisāraṃ rakkhanteneva nārocita''nti. thero sāmaṇerena  assāsiyamānopi anassāsitvā uppannasaṃvego sāmaṇerassa bhaṇḍakaṃ  gahetvā satthu santikaṃ pāyāsi. satthāpissa āgamanaṃ olokentova  nisīdi. so gantvā satthāraṃ vanditvā satthārā saddhiṃ  paṭisammodanaṃ katvā ``khamanīyaṃ te bhikkhu, kiñci atirekaṃ  aphāsukaṃ atthī''ti pucchito āha -- ``khamanīyaṃ, bhante, natthi me  kiñci atirekaṃ aphāsukaṃ, apica kho pana me ayaṃ daharasāmaṇero  viya añño atirekaguṇo na diṭṭhapubbo''ti. ``kiṃ pana iminā  kataṃ bhikkhū''ti. so ādito paṭṭhāya sabbaṃ taṃ pavattiṃ bhagavato  ārocento āha -- ``evaṃ, bhante, mayā khamāpiyamāno maṃ evaṃ  vadesi `nevettha tumhākaṃ doso atthi, na mayhaṃ. vaṭṭasseveso doso,  tumhe mā cintayitthā'ti, iti maṃ assāsesiyeva, mayi neva kopaṃ,  na dosamakāsi, na me, bhante, evarūpo guṇasampanno diṭṭhapubbo''ti.  atha naṃ satthā ``bhikkhu khīṇāsavā nāma na kassaci kuppanti, na  dussanti, santindriyā santamānasāva hontī''ti vatvā anusandhiṃ  ghaṭetvā dhammaṃ desento imaṃ gāthamāha -- </p>
              <p>[03] 96^b^.^eb^ </p>
              <p>[21] ``santaṃ ^a^M1.0395^ea^ tassa manaṃ hoti, santā vācā ca kamma ca. </p>
              <p>[22] sammadaññā vimuttassa, upasantassa tādino''ti..</p>
              <p>[03] tattha ^b^santaṃ tassā^eb^ti tassa khīṇāsavasāmaṇerassa  abhijjhādīnaṃ abhāvena ^b^manaṃ^eb^ santameva ^b^hoti^eb^ upasantaṃ  nibbutaṃ ^a^P2.0186^ea^. tathā musāvādādīnaṃ abhāvena ^b^vācā  ca^eb^ pāṇātipātādīnaṃ abhāvena kāyakammañca santameva hoti.  ^b^sammadaññā vimuttassā^eb^ti nayena hetunā jānitvā pañcahi  vimuttīhi vimuttassa. ^b^upasantassā^eb^ti abbhantare rāgādīnaṃ  upasamena upasantassa. ^b^tādino^eb^ti tathārūpassa  guṇasampannassāti.</p>
              <p>[03] desanāvasāne ^a^V1.0352^ea^ kosambivāsītissatthero saha paṭisambhidāhi  arahattaṃ pāpuṇi. sesamahājanassāpi sātthikā dhammadesanā ahosīti. </p>
              <p>[06] kosambivāsītissattherasāmaṇeravatthu sattamaṃ. </p>
            </h4>
          </h3>
          <h3>
            <h3n> 8. sāriputtattheravatthu</h3n>
            <h4>
              <h4n> </h4n>
              <p>[03] ^b^assaddho^eb^ti imaṃ dhammadesanaṃ satthā jetavane viharanto  sāriputtattheraṃ ārabbha kathesi. </p>
              <p>[01] ekasmiñhi samaye tiṃsamattā āraññakā bhikkhū satthu  santikaṃ āgantvā vanditvā nisīdiṃsu. satthā tesaṃ saha  paṭisambhidāhi arahattassūpanissayaṃ disvā sāriputtattheraṃ āmantetvā  ``saddahasi tvaṃ, sāriputta, saddhindriyaṃ bhāvitaṃ bahulīkataṃ amatogadhaṃ  hoti amatapariyosāna''nti (saṃ0 ni0  5.514) evaṃ  pañcindriyāni ārabbha pañhaṃ pucchi. thero ``na khvāhaṃ, bhante,  ettha bhagavato saddhāya gacchāmi, saddhindriyaṃ...pe0... amatapariyosānaṃ.  yesañhetaṃ, bhante, aññātaṃ assa adiṭṭhaṃ aviditaṃ asacchikataṃ  aphassitaṃ paññāya, te tattha paresaṃ ^a^P2.0187^ea^ saddhāya  gaccheyyuṃ. saddhindriyaṃ...pe0... amatapariyosāna''nti (saṃ0 ni0   5.514) evaṃ taṃ pañhaṃ byākāsi. taṃ sutvā bhikkhū kathaṃ  samuṭṭhāpesuṃ ``sāriputtatthero micchāgahaṇaṃ neva vissajjesi, ajjāpi  sammāsambuddhassa na saddahatiyevā''ti. taṃ sutvā satthā ``kiṃ  nāmetaṃ, bhikkhave, vadetha. ahañhi `pañcindriyāni abhāvetvā  samathavipassanaṃ avaḍḍhetvā ^a^M1.0396^ea^ maggaphalāni sacchikātuṃ samattho nāma  atthīti saddahasi tvaṃ sāriputto'ti pucchiṃ. so `evaṃ  sacchikaronto atthi nāmāti na saddahāmi, bhante'ti kathesi. na  dinnassa vā katassa vā phalaṃ vipākaṃ na saddahati, nāpi buddhādīnaṃ  guṇaṃ na saddahati. eso pana attanā paṭividdhesu  jhānavipassanāmaggaphaladhammesu paresaṃ saddhāya na gacchati. tasmā  anupavajjo''ti vatvā anusandhiṃ ghaṭetvā dhammaṃ desento imaṃ gāthamāha  -- </p>
              <p>[03] 97^b^.^eb^ </p>
              <p>[21] ``assaddho akataññū ca, sandhicchedo ca yo naro, </p>
              <p>[22] hatāvakāso vantāso, sa ve uttamaporiso''ti..</p>
              <p>[03] tassatho -- attano paṭividdhaguṇaṃ paresaṃ kathāya na saddahatīti  ^b^assaddho^eb^. akataṃ nibbānaṃ ^a^V1.0353^ea^ jānātīti ^b^akataññū^eb^ ^a^P2.0188^ea^,  sacchikatanibbānoti attho. vaṭṭasandhiṃ, saṃsārasandhiṃ  chinditvā ṭhitoti ^b^sandhicchedo^eb^. kusalākusalakammabījassa  khīṇattā nibbattanāvakāso hato assāti ^b^hatāvakāso^eb^. catūhi  maggehi kattabbakiccassa katattā,sabbā āsā iminā vantāti  ^b^vantāso^eb^. so evarūpo ^b^naro^eb^.  paṭividdhalokuttaradhammatāya purisesu uttamabhāvaṃ pattoti  ^b^purisuttamo^eb^ti.</p>
              <p>[03] gāthāvasāne te āraññakā tiṃsamattā bhikkhū saha paṭisambhidāhi  arahattaṃ pāpuṇiṃsu. sesajanassāpi satthikā dhammadesanā ahosīti. </p>
              <p>[06] sāriputtattheravatthu aṭṭhamaṃ. </p>
            </h4>
          </h3>
          <h3>
            <h3n> 9. khadiravaniyarevatattheravatthu</h3n>
            <h4>
              <h4n> </h4n>
              <p>[03] ^b^gāme vā^eb^ti imaṃ dhammadesanaṃ satthā jetavane viharanto  khadiravaniyarevatattheraṃ ārabbha kathesi.</p>
              <p>[03] āyasmā hi sāriputto sattāsītikoṭidhanaṃ pahāya pabbajitvā  cālā, upacālā, sīsūpacālāti tisso bhaginiyo, cundo upasenoti  ime dve ca bhātaro pabbājesi. revatakumāro ekova gehe avasiṭṭho.  athassa mātā cintesi -- ``mama putto ^a^P2.0189^ea^  upatisso ettakaṃ ^a^M1.0397^ea^ dhanaṃ pahāya pabbajitvā tisso ca bhaginiyo dve ca  bhātaro pabbājesi, revato ekova avaseso. sace imampi  pabbājessati, ettakaṃ no dhanaṃ nassissati, kulavaṃso pacchijjissati,  daharakāleyeva naṃ gharāvāsena bandhissāmī''ti. sāriputtattheropi  paṭikacceva bhikkhū āṇāpesi ``sace, āvuso, revato pabbajitukāmo  āgacchati, āgatamattameva naṃ pabbājeyyātha, mama mātāpitaro  micchādiṭṭhikā, kiṃ tehi āpucchitehi, ahameva tassa mātā ca pitā  cā''ti. mātāpissa revatakumāraṃ sattavassikameva gharabandhanena  bandhitukāmā samānajātike kule dārikaṃ vāretvā divasaṃ vavatthapetvā  kumāraṃ maṇḍetvā pasādhetvā mahatā parivārena saddhiṃ ādāya  kumārikāya ñātigharaṃ agamāsi. atha nesaṃ katamaṅgalānaṃ dvinnampi  ñātakesu sannipatitesu udakapātiyaṃ hatthe otāretvā maṅgalāni vatvā  kumārikāya vuḍḍhiṃ ākaṅkhamānā ñātakā ``tava ayyikāya  diṭṭhadhammaṃ passa, ayyikā viya ciraṃ jīva, ammā''ti āhaṃsu.  revatakumāro ``ko nu kho imissā ayyikāya diṭṭhadhammo''ti  cintetvā ``katarā ^a^V1.0354^ea^ imissā ayyikā''ti pucchi. atha naṃ āhaṃsu,  ``tāta, kiṃ na passasi imaṃ vīsavassasatikaṃ khaṇḍadantaṃ palitakesaṃ  ^a^P2.0190^ea^ valittacaṃ tilakāhatagattaṃ gopānasivaṅkaṃ, esā  etissā ayyikā''ti. ``kiṃ pana ayampi evarūpā bhavissatī''ti?  ``sace jīvissati, bhavissati, tātā''ti. so cintesi --  ``evarūpampi nāma sarīraṃ jarāya imaṃ vippakāraṃ pāpuṇissati, imaṃ  me bhātarā upatissena diṭṭhaṃ bhavissati, ajjeva mayā palāyitvā  pabbajituṃ vaṭṭatī''ti. atha naṃ ñātakā kumārikāya saddhiṃ ekayānaṃ  āropetvā ādāya pakkamiṃsu.</p>
              <p>[03] so thokaṃ gantvā sarīrakiccaṃ apadisitvā ``ṭhapetha tāva yānaṃ,  otaritvā āgamissāmī''ti yānā otaritvā ekasmiṃ gumbe thokaṃ  papañcaṃ katvā agamāsi. punapi thokaṃ gantvā teneva apadesena  otaritvā abhiruhi, punapi tatheva akāsi. athassa ñātakā  ``addhā imassa uṭṭhānāni vattantī''ti sallakkhetvā nātidaḷhaṃ  ārakkhaṃ kariṃsu. so punapi thokaṃ gantvā teneva apadesena  otaritvā ``tumhe pājento purato gacchatha, mayaṃ pacchato saṇikaṃ  āgamissāmā''ti vatvā otaritvā gumbābhimukho ahosi.  ñātakāpissa ``pacchato āgamissatī''ti saññāya yānaṃ pājentā  ^a^P2.0191^ea^ gamiṃsu. sopi ^a^M1.0398^ea^ tato palāyitvā ekasmiṃ padese  tiṃsamattā bhikkhū vasanti, tesaṃ santikaṃ gantvā vanditvā āha --  ``pabbājetha maṃ, bhante''ti. ``āvuso, tvaṃ  sabbālaṅkārapaṭimaṇḍito, mayaṃ te rājaputtabhāvaṃ vā amaccaputtabhāvaṃ vā  na jānāma, kathaṃ pabbājessāmā''ti? ``tumhe maṃ, bhante, na  jānāthā''ti? ``na jānāmāvuso''ti. ``ahaṃ upatissassa  kaniṭṭhabhātiko''ti. ``ko esa upatisso nāmā''ti? ``bhante,  bhaddantā mama bhātaraṃ `sāriputto'ti vadanti, tasmā mayā  `upatisso'ti vutte na jānantī''ti. ``kiṃ pana tvaṃ  sāriputtattherassa kaniṭṭhabhātiko''ti? ``āma, bhante''ti. ``tena  hi ehi, bhātarā te anuññātamevā''ti vatvā bhikkhū tassa  ābharaṇāni omuñcāpetvā ekamantaṃ ṭhapetvā taṃ pabbājetvā therassa  sāsanaṃ pahiṇiṃsu. thero taṃ sutvā bhagavato ārocesi -- ``bhante,  `āraññikabhikkhūhi kira revato pabbājito'ti sāsanaṃ pahiṇiṃsu,  gantvā taṃ passitvā āgamissāmī''ti. satthā ``adhivāsehi tāva,  sāriputtā''ti gantuṃ na adāsi. thero puna katipāhaccayena satthāraṃ  āpucchi. satthā ``adhivāsehi tāva, sāriputta, mayampi  āgamissāmā''ti neva gantuṃ adāsi.</p>
              <p>[03] sāmaṇeropi ``sacāhaṃ idha vasissāmi ^a^P2.0192^ea^,  ñātakā maṃ anubandhitvā pakkosissantī''ti tesaṃ bhikkhūnaṃ santike  yāva arahattā kammaṭṭhānaṃ uggaṇhitvā pattacīvaramādāya cārikaṃ  caramāno ^a^V1.0355^ea^ tato tiṃsayojanike ṭhāne khadiravanaṃ gantvā antovasseyeva  temāsabbhantare saha paṭisambhidāhi arahattaṃ pāpuṇi. theropi pavāretvā  satthāraṃ puna tattha gamanatthāya āpucchi. satthā ``mayampi  gamissāma, sāriputtā''ti pañcahi bhikkhusatehi saddhiṃ nikkhami.  thokaṃ gatakāle ānandatthero dvedhāpathe ṭhatvā satthāraṃ āha -- ``bhante,  revatassa santikaṃ gamanamaggesu ayaṃ parihārapatho saṭṭhiyojaniko  manussāvāso, ayaṃ ujumaggo tiṃsayojaniko amanussapariggahito,  katarena gacchāmā''ti. ``sīvali, pana, ānanda, amhehi saddhiṃ  āgato''ti? ``āma, bhante''ti. ``sace, sīvali, āgato,  ujumaggameva gaṇhāhī''ti. satthā kira ``ahaṃ tumhākaṃ yāgubhattaṃ  uppādessāmi, ujumaggaṃ gaṇhāhī''ti avatvā ``tesaṃ tesaṃ janānaṃ  puññassa vipākadānaṭṭhānaṃ eta''nti ñatvā ``sace, sīvali, āgato,  ujumaggaṃ gaṇhāhī''ti ^a^M1.0399^ea^ āha. satthari pana taṃ maggaṃ paṭipanne devatā  ``amhākaṃ ayyassa sīvalittherassa sakkāraṃ karissāmā''ti cintetvā  ekekayojane vihāre kāretvā ekayojanato uddhaṃ gantuṃ adatvā pāto  vuṭṭhāya dibbayāguādīni ^a^P2.0193^ea^ gahetvā, ``ayyo, no  sīvalitthero kahaṃ nisinno''ti vicaranti. thero attano abhihaṭaṃ  buddhappamukhassa bhikkhusaṅghassa dāpesi. evaṃ satthā saparivāro  tiṃsayojanikaṃ kantāraṃ sīvalittherassa puññaṃ anubhavamānova āgamāsi.  revatattheropi satthu āgamanaṃ ñatvā bhagavato gandhakuṭiṃ māpetvā pañca  kūṭāgārasatāni, pañca caṅkamanasatāni, pañcarattiṭṭhānadivāṭṭhānasatāni  ca māpesi. satthā tassa santike māsamattameva vasi. tasmiṃ  vasamānopi sīvalittherasseva puññaṃ anubhavi.</p>
              <p>[03] tattha pana dve mahallakabhikkhū satthu khadiravanaṃ pavisanakāle evaṃ  cintayiṃsu -- ``ayaṃ bhikkhu ettakaṃ navakammaṃ karonto kiṃ  sakkhissati samaṇadhammaṃ kātuṃ, satthā `sāriputtassa kaniṭṭho'ti  mukholokanakiccaṃ karonto evarūpassa navakammikassa bhikkhussa  santikaṃ āgato''ti. satthāpi taṃ divasaṃ paccūsakāle lokaṃ  voloketvā te bhikkhū disvā tesaṃ cittācāraṃ aññāsi. tasmā  tattha māsamattaṃ vasitvā nikkhamanadivase yathā te bhikkhū attano  telanāḷiñca udakatumbañca upāhanāni ca pamussanti, tathā  adhiṭṭhahitvā nikkhamanto vihārūpacārato bahi nikkhantakāle iddhiṃ  vissajjesi. atha te bhikkhū ``mayā idañcidañca pamuṭṭhaṃ ^a^P2.0194^ea^,  mayāpi pamuṭṭha''nti ubhopi nivattitvā taṃ ṭhānaṃ  asallakkhetvā khadirarukkhakaṇṭakehi vijjhamānā vicaritvā ekasmiṃ  khadirarukkhe olambantaṃ attano bhaṇḍakaṃ disvā ādāya pakkamiṃsu.  satthāpi bhikkhusaṅghaṃ ādāya puna māsamatteneva sīvalittherassa puññaṃ  anubhavamāno paṭigantvā pubbārāmaṃ pāvisi.</p>
              <p>[03] atha ^a^V1.0356^ea^ te mahallakabhikkhū pātova mukhaṃ dhovitvā  ``āgantukabhattadāyikāya visākhāya gharaṃ yāguṃ pivissāmā''ti  gantvā yāguṃ pivitvā khajjakaṃ khāditvā nisīdiṃsu. atha ne  visākhā pucchi -- ``tumhepi, bhante, satthārā saddhiṃ revatattherassa  vasanaṭṭhānaṃ agamitthā''ti. ``āma, upāsiketi, ramaṇīyaṃ, bhante,  therassa vasanaṭṭhāna''nti. ``kuto tassa ramaṇīyatā  setakaṇṭakakhadirarukkhagahanaṃ petānaṃ nivāsanaṭṭhānasadisaṃ upāsike''ti.  athaññe dve daharabhikkhū āgamiṃsu. upāsikā tesampi yāgukhajjakaṃ  datvā tatheva paṭipucchi ^a^M1.0400^ea^. te āhaṃsu -- ``na sakkā upāsike  vaṇṇetuṃ, sudhammadevasabhāsadisaṃ iddhiyā abhisaṅkhataṃ viya therassa  vasanaṭṭhāna''nti. upāsikā cintesi -- ``paṭhamaṃ āgatā bhikkhū  aññathā vadiṃsu, ime aññathā vadanti, paṭhamaṃ āgatā bhikkhū  kiñcideva pamussitvā iddhiyā vissaṭṭhakāle paṭinivattitvā gatā  bhavissanti, ime pana iddhiyā ^a^P2.0195^ea^ abhisaṅkharitvā  nimmitakāle gatā bhavissantī''ti attano paṇḍitabhāvena etamatthaṃ  ñatvā ``satthāraṃ āgatakāle pucchissāmī''ti aṭṭhāsi. tato  muhuttaṃyeva satthā bhikkhusaṅghaparivuto visākhāya gehaṃ gantvā  paññattāsane nisīdi. sā buddhappamukhaṃ bhikkhusaṅghaṃ sakkaccaṃ  parivisitvā bhattakiccāvasāne satthāraṃ vanditvā paṭipucchi --  ``bhante, tumhehi saddhiṃ gatabhikkhūsu ekacce revatattherassa vasanaṭṭhānaṃ  `khadiragahanaṃ arañña'nti vadanti, ekacce `ramaṇīya'nti, kiṃ nu kho  eta''nti? taṃ sutvā satthā ``upāsike gāmo vā hotu araññaṃ vā,  yasmiṃ ṭhāne arahanto viharanti, taṃ ramaṇīyamevā''ti vatvā anusandhiṃ  ghaṭetvā dhammaṃ desento imaṃ gāthamāha -- </p>
              <p>[03] 98^b^.^eb^ </p>
              <p>[21] ``gāme vā yadi vāraññe, ninne vā yadi vā thale. </p>
              <p>[22] yattha arahanto viharanti, taṃ bhūmirāmaṇeyyaka''nti..</p>
              <p>[03] tattha kiñcāpi arahanto gāmante kāyavivekaṃ na labhanti,  cittavivekaṃ pana labhanteva. tesañhi dibbapaṭibhāgānipi ārammaṇāni  cittaṃ cāletuṃ na sakkonti. tasmā gāmo vā hotu araññādīnaṃ vā  aññataraṃ, ^b^yattha arahanto viharanti, taṃ bhūmirāmaṇeyyaka^eb^nti so  bhūmipadeso ramaṇīyo evāti attho.</p>
              <p>[03] desanāvasāne bahū sotāpattiphalādīni pāpuṇiṃsūti.</p>
              <p>[03] aparena ^a^P2.0196^ea^ samayena bhikkhū kathaṃ samuṭṭhāpesuṃ --  ``āvuso, kena nu kho kāraṇena āyasmā sīvalitthero  sattadivasasattamāsādhikāni satta vassāni mātu kucchiyaṃ vasi, kena  niraye ^a^V1.0357^ea^ pacci, kena nissandena lābhaggayasaggappatto jāto''ti?  satthā taṃ kathaṃ sutvā, ``bhikkhave, kiṃ kathethā''ti pucchitvā,  ``bhante, idaṃ nāmā''ti vutte tassāyasmato pubbakammaṃ kathento āha  --</p>
              <p>[03] bhikkhave ^a^M1.0401^ea^, ito ekanavutikappe vipassī bhagavā loke uppajjitvā  ekasmiṃ samaye janapadacārikaṃ caritvā pitu nagaraṃ paccāgamāsi.  rājā buddhappamukhassa bhikkhusaṅghassa āgantukadānaṃ sajjetvā nāgarānaṃ  sāsanaṃ pesesi ``āgantvā mayhaṃ dāne sahāyakā hontū''ti. te  tathā katvā ``raññā dinnadānato atirekataraṃ dassāmā''ti satthāraṃ  nimantetvā punadivase dānaṃ paṭiyādetvā rañño sāsanaṃ pahiṇiṃsu.  rājā āgantvā tesaṃ dānaṃ disvā ``ito adhikataraṃ dassāmī''ti  punadivasatthāya satthāraṃ nimantesi, neva rājā nāgare parājetuṃ  sakkhi, na nāgarā rājānaṃ. nāgarā chaṭṭhe vāre ``sve dāni yathā  `imasmiṃ dāne idaṃ nāma natthī'ti na sakkā hoti vattuṃ, evaṃ dānaṃ  dassāmā''ti cintetvā punadivase dānaṃ paṭiyādetvā ``kiṃ nu kho  ettha natthī''ti olokentā allamadhumeva ^a^P2.0197^ea^ na  addasaṃsu. pakkamadhu pana bahuṃ atthi. te allamadhussatthāya catūsu  nagaradvāresu cattāri kahāpaṇasahassāni gāhāpetvā pahiṇiṃsu. atheko  janapadamanusso gāmabhojakaṃ passituṃ āgacchanto antarāmagge madhupaṭalaṃ  disvā makkhikā palāpetvā sākhaṃ chinditvā sākhādaṇḍakeneva saddhiṃ  madhupaṭalaṃ ādāya ``gāmabhojakassa dassāmī''ti nagaraṃ pāvisi.  madhuatthāya gato taṃ disvā, ``ambho, vikkiṇiyaṃ madhu''nti pucchi.  ``na vikkiṇiyaṃ, sāmī''ti. ``handa, imaṃ kahāpaṇaṃ gahetvā  dehī''ti. so cintesi -- ``imaṃ madhupaṭalaṃ pādamattampi na  agghati, ayaṃ pana kahāpaṇaṃ deti. bahukahāpaṇako maññe, mayā  vaḍḍhetuṃ vaṭṭatī''ti. atha naṃ ``na demī''ti āha, ``tena hi dve  kahāpaṇe gaṇhāhī''ti. ``dvīhipi na demī''ti. evaṃ tāva  vaḍḍhesi, yāva so ``tena hi idaṃ sahassaṃ gaṇhāhī''ti bhaṇḍikaṃ  upanesi. </p>
              <p>[01] atha naṃ so āha -- ``kiṃ nu kho tvaṃ ummattako  ^a^P2.0198^ea^, udāhu kahāpaṇānaṃ ṭhapanokāsaṃ na labhasi, pādampi  na agghanakaṃ madhuṃ `sahassaṃ gahetvā dehī'ti vadasi, `kiṃ  nāmeta'''nti? `jānāmahaṃ, bho, iminā pana me kammaṃ atthi, tenevaṃ  vadāmī'ti. ``kiṃ kammaṃ, sāmī''ti? ``amhehi vipassībuddhassa  aṭṭhasaṭṭhisamaṇasahassaparivārassa mahādānaṃ sajjitaṃ, tatrekaṃ allamadhumeva  natthi, tasmā evaṃ gaṇhāmī''ti. evaṃ, sante, nāhaṃ mūlena dassāmi,  sace ``ahampi dāne pattiṃ labhissāmi, dassāmī''ti. so gantvā  nāgarānaṃ tamatthaṃ ārocesi. nāgarā tassa saddhāya balavabhāvaṃ ñatvā,  ``sādhu, pattiko hotū''ti ^a^M1.0402^ea^ paṭijāniṃsu, te buddhappamukhaṃ bhikkhusaṅghaṃ  ^a^V1.0358^ea^ nisīdāpetvā yāgukhajjakaṃ datvā mahatiṃ suvaṇṇapātiṃ āharāpetvā  madhupaṭalaṃ pīḷāpesuṃ. teneva manussena paṇṇākāratthāya dadhivārakopi  āhaṭo atthi, so tampi dadhiṃ pātiyaṃ ākiritvā tena madhunā  saṃsanditvā buddhappamukhassa bhikkhusaṅghassa ādito paṭṭhāya adāsi.  taṃ yāvadatthaṃ gaṇhantānaṃ sabbesaṃ pāpuṇi uttarimpi avasiṭṭhaṃ ahosiyeva.  ``evaṃ thokaṃ madhu kathaṃ tāva bahūnaṃ ^a^P2.0199^ea^ pāpuṇī''ti  na cintetabbaṃ. tañhi buddhānubhāvena pāpuṇi. buddhavisayo na  cintetabbo. cattāri hi ``acinteyyānī''ti (a0 ni0   4.77) vuttāni. tāni cintento ummādasseva bhāgī hotīti.  so puriso ettakaṃ kammaṃ katvā āyupariyosāne devaloke  nibbattitvā ettakaṃ kālaṃ saṃsaranto ekasmiṃ samaye devalokā cavitvā  bārāṇasiyaṃ rājakule nibbatto pitu accayena rajjaṃ pāpuṇi. so  ``ekaṃ nagaraṃ gaṇhissāmī''ti gantvā parivāresi, nāgarānañca  sāsanaṃ pahiṇi ``rajjaṃ vā me dentu yuddhaṃ vā''ti. te ``neva rajjaṃ  dassāma, na yuddha''nti vatvā cūḷadvārehi nikkhamitvā dārūdakādīni  āharanti, sabbakiccāni karonti. </p>
              <p>[01] itaropi cattāri mahādvārāni rakkhanto sattamāsādhikāni  satta vassāni nagaraṃ uparundhi. athassa mātā ``kiṃ me putto  karotī''ti pucchitvā ``idaṃ nāma devī''ti taṃ pavattiṃ sutvā  ``bālo mama putto, gacchatha, tassa `cūḷadvārānipi pidhāya nagaraṃ  uparundhatū'ti vadethā''ti. so mātu sāsanaṃ sutvā tathā akāsi.  nāgarāpi bahi nikkhamituṃ alabhantā sattame divase attano rājānaṃ  māretvā tassa rajjaṃ adaṃsu. so imaṃ kammaṃ katvā āyupariyosāne  avīcimhi nibbattitvā yāvāyaṃ pathavī yojanamattaṃ ^a^P2.0200^ea^  ussannā, tāva niraye paccitvā catunnaṃ cūḷadvārānaṃ pidahitattā tato  cuto tassā eva mātu kucchismiṃ paṭisandhiṃ gahetvā sattamāsādhikāni  satta vassāni antokucchismiṃ vasitvā satta divasāni yonimukhe  tiriyaṃ nipajji. evaṃ, bhikkhave, sīvali, tadā nagaraṃ uparundhitvā  gahitakammena ettakaṃ kālaṃ niraye paccitvā catunnaṃ cūḷadvārānaṃ  pidahitattā tato cuto tassā eva mātu kucchiyaṃ paṭisandhiṃ gahetvā  ettakaṃ kālaṃ kucchiyaṃ vasi. navamadhuno dinnattā lābhaggayasaggappatto  jātoti.</p>
              <p>[03] punekadivasaṃ ^a^M1.0403^ea^ bhikkhū kathaṃ samuṭṭhāpesuṃ -- ``aho sāmaṇerassa  lābho, aho puññaṃ, yena ekakena pañcannaṃ bhikkhusatānaṃ  pañcakūṭāgārasatādīni katānī''ti. satthā āgantvā ``kāya nuttha,  bhikkhave, etarahi kathāya sannisinnā''ti pucchitvā ``imāya  nāmā''ti vutte, ``bhikkhave, mayhaṃ puttassa neva puññaṃ atthi, na  pāpaṃ, ubhayamassa pahīna''nti vatvā brāhmaṇavagge imaṃ gāthamāha -- </p>
              <p>[21] ``yodha ^a^V1.0359^ea^ puññañca pāpañca, ubho saṅgamupaccagā. </p>
              <p>[22] asokaṃ virajaṃ suddhaṃ, tamahaṃ brūmi brāhmaṇa''nti.. (dha0  pa0 412). </p>
              <p>[06] khadiravaniyarevatattheravatthu navamaṃ. </p>
            </h4>
          </h3>
          <h3>
            <h3n> 10. aññataraitthivatthu </h3n>
            <h4>
              <h4n> </h4n>
              <p>[01] ^b^ramaṇīyānī^eb^ti ^a^P2.0201^ea^ imaṃ dhammadesanaṃ  satthā jetavane viharanto aññataraṃ itthiṃ ārabbha kathesi.</p>
              <p>[03] eko kira piṇḍapātiko bhikkhu satthu santike kammaṭṭhānaṃ  gahetvā ekaṃ jiṇṇauyyānaṃ pavisitvā samaṇadhammaṃ karoti. ekā  nagarasobhinī itthī purisena saddhiṃ ``ahaṃ asukaṭṭhānaṃ nāma  gamissāmi, tvaṃ tattha āgaccheyyāsī''ti saṅketaṃ katvā agamāsi.  so puriso nāgacchi. sā tassa āgamanamaggaṃ olokentī taṃ  adisvā ukkaṇṭhitvā ito cito ca vicaramānā taṃ uyyānaṃ pavisitvā  theraṃ pallaṅkaṃ ābhujitvā nisinnaṃ disvā ito cito ca olokayamānā  aññaṃ kañci adisvā ``ayañca puriso eva, imassa cittaṃ  pamohessāmī''ti tassa purato ṭhatvā punappunaṃ nivatthasāṭakaṃ mocetvā  nivāseti, kese muñcitvā bandhati, pāṇiṃ paharitvā hasati. therassa  saṃvego uppajjitvā sakalasarīraṃ phari. so ``kiṃ nu kho ida''nti  cintesi. satthāpi ``mama santike kammaṭṭhānaṃ gahetvā `samaṇadhammaṃ  karissāmī'ti gatassa bhikkhuno kā nu kho pavattī''ti upadhārento  taṃ itthiṃ disvā tassā anācārakiriyaṃ, therassa ca saṃveguppattiṃ ñatvā  gandhakuṭiyaṃ nisinnova tena saddhiṃ kathesi ^a^P2.0202^ea^ --  ``bhikkhu, kāmagavesakānaṃ aramaṇaṭṭhānameva vītarāgānaṃ ramaṇaṭṭhānaṃ  hotī''ti ^a^M1.0404^ea^. evañca pana vatvā obhāsaṃ pharitvā tassa dhammaṃ desento  imaṃ gāthamāha -- </p>
              <p>[03] 99^b^.^eb^ </p>
              <p>[21] ``ramaṇīyāni araññāni, yattha na ramatī jano. </p>
              <p>[22] vītarāgā ramissanti, na te kāmagavesino''ti.. </p>
              <p>[01] tattha ^b^araññānī^eb^ti  supupphitataruvanasaṇḍapaṭimaṇḍitāni vimalasalilasampannāni araññāni  nāma ^b^ramaṇīyāni. yatthā^eb^ti yesu araññesu vikasitesu  padumavanesu gāmamakkhikā viya kāmagavesako ^b^jano na ramati.  vītarāgā^eb^ti vigatarāgā pana khīṇāsavā nāma bhamaramadhukarā viya  padumavanesu ^a^V1.0360^ea^ tathārūpesu araññesu ^b^ramissanti^eb^. kiṃ kāraṇā?  ^b^na te kāmapavesino,^eb^ yasmā te kāmagavesino na hontīti  attho. </p>
              <p>[01] desanāvasāne so thero yathānisinnova saha  paṭisambhidāhi arahattaṃ pāpuṇitvā ākāsenāgantvā thutiṃ karonto  tathāgatassa pāde vanditvā agamāsīti. </p>
              <p>[06] aññataraitthivatthu dasamaṃ. </p>
              <p>[06] arahantavaggavaṇṇanā niṭṭhitā. </p>
              <p>[06] sattamo vaggo. </p>
            </h4>
          </h3>
        </h2>
        <h2>
          <h2n> 8. sahassavaggo </h2n>
          <h3>
            <h3n> 1. tambadāṭhikacoraghātakavatthu</h3n>
            <h4>
              <h4n> </h4n>
              <p>[03] ^b^sahassamapi^eb^ ^a^M1.0405^ea^ ^a^V1.0361^ea^ ^a^P2.0203^ea^ ^b^ce vācā^eb^ti imaṃ  dhammadesanaṃ satthā veḷuvane viharanto tambadāṭhikacoraghātakaṃ ārabbha  kathesi.</p>
              <p>[03] ekūnapañcasatā kira corā gāmaghātakādīni karontā jīvikaṃ  kappesuṃ. atheko puriso nibbiddhapiṅgalo tambadāṭhiko tesaṃ santikaṃ  gantvā ``ahampi tumhehi saddhiṃ jīvissāmī''ti āha. atha naṃ  corajeṭṭhakassa dassetvā ``ayampi amhākaṃ santike vasituṃ  icchatī''ti āhaṃsu. atha naṃ corajeṭṭhako oloketvā ``ayaṃ mātu  thanaṃ chinditvā pitu vā galalohitaṃ nīharitvā khādanasamattho  atikakkhaḷo''ti cintetvā ``natthetassa amhākaṃ santike  vasanakicca''nti paṭikkhipi. so evaṃ paṭikkhittopi āgantvā ekaṃ  tasseva antevāsikaṃ upaṭṭhahanto ārādhesi. so taṃ ādāya corajeṭṭhakaṃ  upasaṅkamitvā, ``sāmi, bhaddako esa, amhākaṃ upakārako, saṅgaṇhatha  na''nti yācitvā corajeṭṭhakaṃ paṭicchāpesi. athekadivasaṃ ^a^P2.0204^ea^  nāgarā rājapurisehi saddhiṃ ekato hutvā te core gahetvā  vinicchayamahāmaccānaṃ santikaṃ nayiṃsu. amaccā tesaṃ pharasunā  sīsacchedaṃ āṇāpesuṃ. tato ``ko nu kho ime māressatī''ti  pariyesantā te māretuṃ icchantaṃ kañci adisvā corajeṭṭhakaṃ āhaṃsu --  ``tvaṃ ime māretvā jīvitañceva labhissasi sammānañca, mārehi  ne''ti. sopi attānaṃ nissāya vasitattā te māretuṃ na icchi.  etenūpāyena ekūnapañcasate pucchiṃsu, sabbepi na icchiṃsu. sabbapacchā  taṃ nibbiddhapiṅgalaṃ tambadāṭhikaṃ pucchiṃsu. so ``sādhū''ti  sampaṭicchitvā te sabbepi māretvā jīvitañceva sammānañca labhi.  etenūpāyena nagarassa dakkhiṇatopi pañca corasatāni ānetvā  amaccānaṃ dassetvā tehi tesampi sīsacchede āṇatte corajeṭṭhakaṃ ādiṃ  katvā pucchantā kañci māretuṃ icchantaṃ adisvā ``purimadivase eko  puriso pañcasate core māresi, kahaṃ nu kho so''ti. ``asukaṭṭhāne  amheti diṭṭho''ti vutte taṃ pakkosāpetvā ``ime mārehi, sammānaṃ  lacchasī''ti āṇāpesuṃ. so ``sādhū''ti sampaṭicchitvā te sabbepi  māretvā sammānaṃ labhi. atha naṃ ``bhaddako ayaṃ ^a^M1.0406^ea^ puriso, nibaddhaṃ  coraghātakameva etaṃ karissāmā''ti ^a^V1.0362^ea^ mantetvā tassa taṃ ṭhānantaraṃ  datvāva ^a^P2.0205^ea^ sammānaṃ kariṃsu. so pacchimadisatopi  uttaradisatopi ānīte pañcasate pañcasate core ghātesiyeva. evaṃ  catūhi disāhi ānītāni dve sahassāni māretvā tato paṭṭhāya  devasikaṃ ekaṃ dveti ānīte te manusse māretvā pañcapaṇṇāsa  saṃvaccharāni coraghātakakammaṃ akāsi. </p>
              <p>[01] so mahallakakāle ekappahāreneva sīsaṃ chindituṃ na  sakkoti, dve tayo vāre paharanto manusse kilameti. nāgarā  cintayiṃsu -- ``aññopi coraghātako uppajjissati, ayaṃ ativiya  manusse kilameti, kiṃ iminā''ti tassa taṃ ṭhānantaraṃ hariṃsu. so  pubbe coraghātakakammaṃ karonto ``ahatasāṭake nivāsetuṃ, navasappinā  saṅkhataṃ khīrayāguṃ pivituṃ, sumanapupphāni pilandhituṃ, gandhe  vilimpitu''nti imāni cattāri na labhi. so ṭhānā cāvitadivase  ``khīrayāguṃ me pacathā''ti vatvā ahatavatthasumanamālāvilepanāni  gāhāpetvā nadiṃ gantvā nhatvā ahatavatthāni nivāsetvā mālā  pilandhitvā gandhehi anulittagatto gehaṃ āgantvā nisīdi. athassa  navasappinā saṅkhataṃ ^a^P2.0206^ea^ khīrayāguṃ purato ṭhapetvā  hatthadhovanodakaṃ āhariṃsu. tasmiṃ khaṇe sāriputtatthero samāpattito  vuṭṭhāya ``kattha nu kho ajja mayā gantabba''nti attano bhikkhācāraṃ  olokento tassa gehe khīrayāguṃ disvā ``karissati nu kho me  puriso saṅgaha''nti upadhārento ``maṃ disvā mama saṅgahaṃ karissati,  karitvā ca pana mahāsampattiṃ labhissati ayaṃ kulaputto''ti ñatvā  cīvaraṃ pārupitvā pattaṃ ādāya tassa gehadvāre ṭhitameva attānaṃ dassesi.</p>
              <p>[03] so theraṃ disvā pasannacitto cintesi -- ``mayā ciraṃ  coraghātakakammaṃ kataṃ, bahū manussā māritā, idāni me gehe khīrayāgu  paṭiyattā, thero āgantvā mama gehadvāre ṭhito, idāni mayā ayyassa  deyyadhammaṃ dātuṃ vaṭṭatī''ti purato ṭhapitayāguṃ apanetvā theraṃ  upasaṅkamitvā vanditvā antogehe nisīdāpetvā patte khīrayāguṃ  ākiritvā navasappiṃ āsiñcitvā theraṃ bījamāno aṭṭhāsi. athassa  ca dīgharattaṃ aladdhapubbatāya khīrayāguṃ pātuṃ balavājjhāsayo ahosi.  thero tassa ajjhāsayaṃ ñatvā ``tvaṃ, upāsaka, attano yāguṃ  pivā''ti ^a^M1.0407^ea^ āha. so aññassa hatthe bījaniṃ datvā yāguṃ pivi.  thero bījamānaṃ purisaṃ ``gaccha, upāsakameva bījāhī''ti āha. so  bījiyamāno kucchipūraṃ yāguṃ pivitvā āgantvā theraṃ bījamāno ṭhatvā  katāhārakiccassa therassa ^a^P2.0207^ea^ pattaṃ aggahesi. thero  tassa anumodanaṃ ārabhi. so attano cittaṃ therassa dhammadesanānugaṃ  kātuṃ nāsakkhi. thero sallakkhetvā, ``upāsaka, kasmā cittaṃ  desanānugaṃ kātuṃ na sakkosī''ti pucchi. ``bhante, mayā dīgharattaṃ  kakkhaḷakammaṃ kataṃ, bahū manussā māritā, tamahaṃ attano kammaṃ  anussaranto cittaṃ ^a^V1.0363^ea^ ayyassa desanānugaṃ kātuṃ nāsakkhi''nti. thero  ``vañcessāmi na''nti cintetvā ``kiṃ pana tvaṃ attano ruciyā  akāsi, aññehi kāritosī''ti? ``rājā maṃ kāresi, bhante''ti.  ``kiṃ nu kho te, upāsaka, evaṃ sante akusalaṃ hotī''ti?  mandadhātuko upāsako therenevaṃ vutte ``natthi mayhaṃ akusala''nti  saññī hutvā tena hi, ``bhante, dhammaṃ kathethā''ti. so there  anumodanaṃ karonte ekaggacitto hutvā dhammaṃ suṇanto  sotāpattimaggassa orato anulomikaṃ khantiṃ nibbattesi. theropi  anumodanaṃ katvā pakkāmi.</p>
              <p>[03] upāsakaṃ theraṃ anugantvā nivattamānaṃ ekā yakkhinī dhenuvesena  āgantvā ure paharitvā māresi. so kālaṃ katvā tusitapure  nibbatti. bhikkhū dhammasabhāyaṃ kathaṃ samuṭṭhāpesuṃ ``coraghātako  pañcapaṇṇāsa vassāni kakkhaḷakammaṃ katvā ajjeva tato mutto, ajjeva  therassa bhikkhaṃ datvā ajjeva kālaṃ kato, kahaṃ nu kho nibbatto''ti.  satthā āgantvā ``kāya nuttha, bhikkhave, etarahi kathāya  sannisinnā''ti pucchitvā ``imāya nāmā''ti vutte ^a^P2.0208^ea^,  ``bhikkhave, tusitapure nibbatto''ti āha. ``kiṃ,  bhante, vadetha, ettakaṃ kālaṃ ettake manusse ghātetvā tusitavimāne  nibbatto''ti. ``āma, bhikkhave, mahanto tena kalyāṇamitto  laddho, so sāriputtassa dhammadesanaṃ sutvā anulomañāṇaṃ nibbattetvā  ito cuto tusitavimāne nibbatto''ti vatvā imaṃ gāthamāha -- </p>
              <p>[21] ``subhāsitaṃ suṇitvāna, nagare coraghātako. </p>
              <p>[22] anulomakhantiṃ laddhāna, modatī tidivaṃ gato''ti..</p>
              <p>[03] ``bhante ^a^M1.0408^ea^, anumodanakathā nāma na balavā, tena kataṃ  akusalakammaṃ mahantaṃ, kathaṃ ettakena visesaṃ nibbattesī''ti. satthā  ``kiṃ, bhikkhave, `mayā desitadhammassa appaṃ vā bahuṃ vā'ti mā  pamāṇaṃ gaṇhatha. ekavācāpi hi atthanissitā seyyāvā''ti vatvā  anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 100^b^.^eb^ </p>
              <p>[21] ``sahassamapi ce vācā, anatthapadasaṃhitā. </p>
              <p>[22] ekaṃ atthapadaṃ seyyo, yaṃ sutvā upasammatī''ti..</p>
              <p>[03] tattha ^b^sahassamapī^eb^ti paricchedavacanaṃ, ekaṃ sahassaṃ dve  sahassānīti evaṃ sahassena cepi paricchinnavācā honti, tā ca pana  ^b^anatthapadasaṃhitā^eb^ ākāsavaṇṇanāpabbatavaṇṇanāvanavaṇṇanādīni  ^a^V1.0364^ea^ ^a^P2.0209^ea^ pakāsakehi aniyyānadīpakehi anatthakehi padehi  saṃhitā yāva bahukā hoti, tāva pāpikā evāti attho. ^b^ekaṃ  atthapada^eb^nti ^b^yaṃ^eb^ pana ``ayaṃ kāyo, ayaṃ kāyagatāsati,  tisso vijjā anuppatto, kataṃ buddhassa sāsana''nti evarūpaṃ ekaṃ  atthapadaṃ ^b^sutvā^eb^ rāgādivūpasamena ^b^upasammati,^eb^ taṃ  atthasādhakaṃ nibbānappaṭisaṃyuttaṃ  khandhadhātuāyatanaindriyabalabojjhaṅgasatipaṭṭhānaparidīpakaṃ ekampi padaṃ  seyyoyevāti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] tambadāṭhikacoraghātakavatthu paṭhamaṃ. </p>
            </h4>
          </h3>
          <h3>
            <h3n> 2. bāhiyadārucīriyattheravatthu</h3n>
            <h4>
              <h4n> </h4n>
              <p>[03] ^b^sahassamapi ce gāthā^eb^ti imaṃ dhammadesanaṃ satthā jetavane  viharanto dārucīriyattheraṃ ārabbha kathesi.</p>
              <p>[03] ekasmiñhi kāle bahū manussā nāvāya mahāsamuddaṃ pakkhanditvā  antomahāsamudde bhinnāya nāvāya macchakacchapabhakkhā ^a^P2.0210^ea^  ahesuṃ. ekovettha ekaṃ phalakaṃ gahetvā vāyamanto  suppārakapaṭṭanatīraṃ okkami, tassa nivāsanapārupanaṃ natthi. so aññaṃ  kiñci apassanto sukkhakaṭṭhadaṇḍake vākehi paliveṭhetvā  nivāsanapārupanaṃ katvā devakulato kapālaṃ ^a^M1.0409^ea^ gahetvā suppārakapaṭṭanaṃ  agamāsi, manussā taṃ disvā yāgubhattādīni datvā ``ayaṃ eko  arahā''ti sambhāvesuṃ. so vatthesu upanītesu ``sacāhaṃ  nivāsessāmi vā pārupissāmi vā, lābhasakkāro me  parihāyissatī''ti tāni vatthāni paṭikkhipitvā dārucīrāneva  paridahi. athassa bahūhi ``arahā arahā''ti vuccamānassa evaṃ  cetaso parivitakko udapādi ``ye kho keci loke arahanto vā  arahattamaggaṃ vā samāpannā, ahaṃ tesaṃ aññataro''ti. athassa  purāṇasālohitā devatā evaṃ cintesi.</p>
              <p>[03] ^b^purāṇasālohitā^eb^ti pubbe ekato katasamaṇadhammā. pubbe  kira kassapadasabalassa sāsane osakkamāne sāmaṇerādīnaṃ vippakāraṃ  disvā satta bhikkhū saṃvegappattā ``yāva sāsanassa antaradhānaṃ na  hoti, tāva attano patiṭṭhaṃ karissāmā''ti suvaṇṇacetiyaṃ vanditvā  araññaṃ paviṭṭhā ekaṃ pabbataṃ disvā ``jīvite sālayā ^a^P2.0211^ea^  nivattantu. nirālayā imaṃ pabbataṃ abhiruhantū''ti  ^a^V1.0365^ea^ vatvā nisseṇiṃ bandhitvā sabbepi taṃ abhiruyha nisseṇiṃ   pātetvā samaṇadhammaṃ kariṃsu. tesu saṅghatthero ekarattātikkameneva arahattaṃ  pāpuṇi. so anotattadahe nāgalatādantakaṭṭhaṃ khāditvā uttarakuruto  piṇḍapātaṃ āharitvā te bhikkhū āha -- ``āvuso, imaṃ dantakaṭṭhaṃ  khāditvā mukhaṃ dhovitvā imaṃ piṇḍapātaṃ paribhuñjathā''ti. kiṃ pana,  bhante, amhehi evaṃ katikā katā ``yo paṭhamaṃ arahattaṃ pāpuṇāti,  tenābhataṃ piṇḍapātaṃ avasesā paribhuñjissantī''ti? ``no hetaṃ,  āvuso''ti. ``tena hi sace mayampi tumhe viya visesaṃ  nibbattessāma, sayaṃ āharitvā paribhuñjissāmā''ti na icchiṃsu.  dutiyadivase dutiyatthero anāgāmiphalaṃ pāpuṇi. sopi tatheva  piṇḍapātaṃ āharitvā itare nimantesi. te evamāhaṃsu -- ``kiṃ  pana, bhante, amhehi evaṃ katikā katā `mahātherena ābhataṃ piṇḍapātaṃ  abhuñjitvā anutherena ābhataṃ bhuñjissāmā'''ti? ``no hetaṃ,  āvuso''ti. ``evaṃ sante tumhe viya mayampi visesaṃ nibbattetvā  attano purisakārena bhuñjituṃ sakkontā bhuñjissāmā''ti na icchiṃsu.  tesu arahattaṃ patto bhikkhu parinibbāyi, anāgāmī brahmaloke  nibbatti. itare ^a^P2.0212^ea^ pañca therā visesaṃ nibbattetuṃ  asakkontā sussitvā sattame divase kālaṃ katvā ^a^M1.0410^ea^ devaloke  nibbattitvā imasmiṃ buddhuppāde tato cavitvā tattha tattha kulagharesu  nibbattiṃsu. tesu eko ^b^pukkusāti rājā^eb^ (ma0 ni0 3.342)  ahosi, eko ^b^kumārakassapo^eb^ (ma0 ni0 1.249), eko  ^b^dārucīriyo^eb^ (udā0 10), eko ^b^dabbo mallaputto^eb^ (pārā0  380; udā0 79) eko ^b^sabhiyo paribbājako^eb^ti (su0 ni0  sabhiyasuttaṃ). tattha yo brahmaloke nibbatto bhikkhu taṃ sandhāyetaṃ  vuttaṃ ``purāṇasālohitā devatā''ti.</p>
              <p>[03] tassa hi brahmuno etadahosi -- ``ayaṃ mayā saddhiṃ nisseṇiṃ  bandhitvā pabbataṃ abhiruhitvā samaṇadhammaṃ akāsi, idāni imaṃ laddhiṃ  gahetvā vicaranto vinasseyya, saṃvejessāmi na''nti. atha naṃ  upasaṅkamitvā evamāha -- ``neva kho tvaṃ, bāhiya, arahā, napi  arahattamaggaṃ vā samāpanno, sāpi te paṭipadā natthi, yāya tvaṃ arahā  vā assa arahattamaggaṃ vā samāpanno''ti. bāhiyo ākāse ṭhatvā  kathentaṃ mahābrahmānaṃ oloketvā cintesi -- ``aho bhāriyaṃ kammaṃ  kataṃ, ahaṃ `arahantomhī'ti cintesiṃ, ayañca maṃ `na tvaṃ arahā,  napi arahattamaggaṃ vā samāpannosī'ti vadati, atthi nu kho ^a^P2.0213^ea^  loke añño arahā''ti. atha naṃ pucchi -- ``atthi nu  kho etarahi devate loke arahā vā arahattamaggaṃ vā samāpanno''ti.  athassa devatā ācikkhi -- ``atthi, bāhiya, uttaresu janapadesu  sāvatthi nāma nagaraṃ, tattha so bhagavā etarahi viharati arahaṃ  sammāsambuddho. so hi, bāhiya, bhagavā arahā ceva arahattatthāya ca  dhammaṃ desetī''ti.</p>
              <p>[03] bāhiyo ^a^V1.0366^ea^ rattibhāge devatāya kathaṃ sutvā saṃviggamānaso taṃ  khaṇaṃyeva suppārakā nikkhamitvā ekarattivāsena sāvatthiṃ agamāsi,  sabbaṃ vīsayojanasatikaṃ maggaṃ ekarattivāseneva agamāsi. gacchanto  ca pana devatānubhāvena gato. ``buddhānubhāvenā''tipi vadantiyeva.  tasmiṃ pana khaṇe satthā sāvatthiṃ piṇḍāya paviṭṭho hoti. so  bhuttapātarāse kāyāalasiyavimocanatthaṃ abbhokāse caṅkamante sambahule  bhikkhū ``kahaṃ etarahi satthā''ti pucchi. bhikkhū ``bhagavā  sāvatthiṃ piṇḍāya paviṭṭho''ti vatvā taṃ pucchiṃsu -- ``tvaṃ pana kuto  āgatosī''ti? ``suppārakā āgatomhī''ti. ``kadā  ^a^M1.0411^ea^ nikkhantosī''ti? ``hiyyo sāyaṃ ^a^P2.0214^ea^  nikkhantomhī''ti. ``dūratosi āgato, nisīda, tava pāde  dhovitvā telena makkhetvā thokaṃ vissamāhi, āgatakāle satthāraṃ  dakkhissasī''ti. ``ahaṃ, bhante, satthu vā attano vā  jīvitantarāyaṃ na jānāmi, ekarattenevamhi katthaci aṭṭhatvā  anisīditvā vīsayojanasatikaṃ maggaṃ āgato, satthāraṃ passitvāva  vissamissāmī''ti. so evaṃ vatvā taramānarūpo sāvatthiṃ  pavisitvā bhagavantaṃ anopamāya buddhasiriyā piṇḍāya carantaṃ disvā  ``cirassaṃ vata me gotamo sammāsambuddho diṭṭho''ti diṭṭhaṭṭhānato  paṭṭhāya onatasarīro gantvā antaravīthiyameva pañcapatiṭṭhitena vanditvā  gopphakesu daḷhaṃ gahetvā evamāha -- ``desetu me, bhante, bhagavā  dhammaṃ, desetu sugato dhammaṃ, yaṃ mamassa dīgharattaṃ hitāya sukhāyā''ti.  atha naṃ satthā ``akālo kho tāva, bāhiya, antaragharaṃ paviṭṭhamhā  piṇḍāyā''ti paṭikkhipi.</p>
              <p>[03] taṃ sutvā bāhiyo, bhante, saṃsāre saṃsarantena kabaḷīkārāhāro na  aladdhapubbo, tumhākaṃ vā mayhaṃ vā jīvitantarāyaṃ na jānāmi, desetu  me dhammanti. satthā dutiyampi paṭikkhipiyeva. evaṃ kirassa  ahosi -- ``imassa maṃ diṭṭhakālato paṭṭhāya sakalasarīraṃ pītiyā  nirantaraṃ ajjhotthaṭaṃ hoti, balavapītivego dhammaṃ sutvāpi na  sakkhissati paṭivijjhituṃ, majjhattupekkhāya tāva ^a^P2.0215^ea^  tiṭṭhatu, ekaratteneva vīsayojanasatikaṃ maggaṃ āgatattā darathopissa  balavā, sopi tāva paṭippassambhatū''ti. tasmā dvikkhattuṃ  paṭikkhipitvā tatiyaṃ yācito antaravīthiyaṃ ṭhitova ``tasmātiha  te, bāhiya, evaṃ sikkhitabbaṃ `diṭṭhe diṭṭhamattaṃ bhavissatī'''tiādinā  (udā0 10) nayena dhammaṃ desesi. so satthu dhammaṃ suṇantoyeva  sabbāsave khepetvā saha paṭisambhidāhi arahattaṃ pāpuṇi. tāvadeva ca  pana bhagavantaṃ pabbajjaṃ yāci, ``paripuṇṇaṃ te pattacīvara''nti puṭṭho  ``na paripuṇṇa''nti āha. atha naṃ satthā ``tena hi pattacīvaraṃ  pariyesāhī''ti vatvā pakkāmi.</p>
              <p>[03] ``so kira vīsati vassasahassāni samaṇadhammaṃ karonto  `bhikkhunā nāma attanā paccaye ^a^V1.0367^ea^ labhitvā aññaṃ anoloketvā sayameva  paribhuñjituṃ vaṭṭatī'ti ekabhikkhussāpi pattena vā cīvarena vā saṅgahaṃ  na akāsi ^a^M1.0412^ea^, tenassa iddhimayapattacīvaraṃ na upajjissatī''ti ñatvā  ehibhikkhubhāvena pabbajjaṃ na adāsi. tampi pattacīvaraṃ  pariyesamānameva ekā yakkhinī dhenurūpena āgantvā uramhi paharitvā  jīvitakkhayaṃ pāpesi. satthā piṇḍāya caritvā katabhattakicco  sambahulehi bhikkhūhi saddhiṃ nikkhanto bāhiyassa ^a^P2.0216^ea^  sarīraṃ saṅkāraṭṭhāne patitaṃ disvā bhikkhū āṇāpesi, ``bhikkhave,  ekasmiṃ gehadvāre ṭhatvā mañcakaṃ āharāpetvā imaṃ sarīraṃ nagarato  nīharitvā jhāpetvā thūpaṃ karothā''ti. bhikkhū tathā kariṃsu, katvā  ca pana vihāraṃ gantvā satthāraṃ upasaṅkamitvā attanā katakiccaṃ  ārocetvā tassa abhisamparāyaṃ pucchiṃsu. atha nesaṃ bhagavā tassa  parinibbutabhāvaṃ ācikkhitvā ``etadaggaṃ, bhikkhave, mama sāvakānaṃ  bhikkhūnaṃ khippābhiññānaṃ yadidaṃ bāhiyo dārucīriyo''ti (a0 ni0   1.216) etadagge ṭhapesi. atha naṃ bhikkhū pucchiṃsu -- ``bhante,  tumhe `bāhiyo arahattaṃ patto'ti vadetha, kadā so arahattaṃ patto''ti?  ``mama dhammaṃ sutakāle, bhikkhave''ti. ``kadā panassa, bhante,  tumhehi dhammo kathito''ti? ``piṇḍāya carantena antaravīthiyaṃ  ṭhatvā''ti. ``appamattako hi, bhante, tumhehi antaravīthiyaṃ ṭhatvā  kathitadhammo kathaṃ so tāvattakena visesaṃ nibbattesī''ti, atha ne  satthā ``kiṃ, bhikkhave, mama dhammaṃ `appaṃ vā bahuṃ vā'ti mā pamāṇaṃ  gaṇhatha. anekānipi hi gāthāsahassāni anatthanissitāni na  seyyo, atthanissitaṃ pana ekampi gāthāpadaṃ seyyo''ti vatvā  anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 101^b^.^eb^ </p>
              <p>[21] ``sahassamapi ce gāthā, anatthapadasaṃhitā. </p>
              <p>[22] ekaṃ gāthāpadaṃ seyyo, yaṃ sutvā upasammatī''ti..</p>
              <p>[03] tattha ^a^P2.0217^ea^ ^b^ekaṃ gāthāpadaṃ seyyo^eb^ti  ``appamādo amatapadaṃ...pe0... yathā mayā''ti (dha0 pa0 21)  evarūpā ekā gāthāpi seyyoti attho. sesaṃ purimanayeneva  veditabbaṃ.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] bāhiyadārucīriyattheravatthu dutiyaṃ. </p>
            </h4>
          </h3>
          <h3>
            <h3n> 3. kuṇḍalakesittherīvatthu</h3n>
            <h4>
              <h4n> </h4n>
              <p>[03] ^b^yo^eb^ ^a^M1.0413^ea^ ^a^V1.0368^ea^ ^b^ca gāthāsataṃ bhāse^eb^ti imaṃ dhammadesanaṃ   satthā jetavane viharanto kuṇḍalakesiṃ ārabbha kathesi.</p>
              <p>[03] rājagahe kira ekā seṭṭhidhītā soḷasavassuddesikā abhirūpā  ahosi dassanīyā pāsādikā. tasmiñca vaye ṭhitā nāriyo  purisajjhāsayā honti purisalolā. atha naṃ mātāpitaro  sattabhūmikassa pāsādassa uparimatale sirigabbhe nivāsāpesuṃ.  ekamevassā dāsiṃ paricārikaṃ adaṃsu. athekaṃ kulaputtaṃ corakammaṃ  karontaṃ gahetvā pacchābāhaṃ bandhitvā catukke catukke kasāhi paharitvā  āghātanaṃ nayiṃsu. seṭṭhidhītā mahājanassa saddaṃ sutvā ``kiṃ nu kho  eta''nti pāsādatale ṭhatvā olokentī taṃ disvā paṭibaddhacittā  ^a^P2.0218^ea^ hutvā taṃ patthayamānā āhāraṃ paṭikkhipitvā  mañcake nipajji. atha naṃ mātā pucchi -- ``kiṃ idaṃ, ammā''ti?  ``sace etaṃ `coro'ti gahetvā niyyamānaṃ purisaṃ labhissāmi,  jīvissāmi. no ce labhissāmi, jīvitaṃ me natthi, idheva  marissāmī''ti. ``amma, mā evaṃ kari, amhākaṃ jātiyā ca  gottena ca bhogena ca sadisaṃ aññaṃ sāmikaṃ labhissasī''ti.  ``mayhaṃ aññena kiccaṃ natthi, imaṃ alabhamānā marissāmī''ti.  mātā dhītaraṃ saññāpetuṃ asakkontī pituno ārocesi. sopi naṃ  saññāpetuṃ asakkonto ``kiṃ sakkā kātu''nti cintetvā taṃ coraṃ  gahetvā gacchantassa rājapurisassa sahassabhaṇḍikaṃ pesesi -- ``imaṃ  gahetvā etaṃ purisaṃ mayhaṃ dehī''ti. so ``sādhū''ti kahāpaṇe  gahetvā taṃ muñcitvā aññaṃ māretvā ``mārito, deva, coro''ti  rañño ārocesi. seṭṭhipi tassa dhītaraṃ adāsi.</p>
              <p>[03] sā tato paṭṭhāya ``sāmikaṃ ārādhessāmī''ti  sabbābharaṇapaṭimaṇḍitā sayameva tassa yāguādīni saṃvidahati, coro  katipāhaccayena cintesi -- ``kadā nu kho imaṃ māretvā etissā  ābharaṇāni gahetvā ekasmiṃ surāgehe vikkiṇitvā khādituṃ  labhissāmī''ti? so ``attheko upāyo''ti cintetvā āhāraṃ  paṭikkhipitvā mañcake nipajji, atha naṃ sā upasaṅkamitvā ``kiṃ  te, sāmi, rujjatī''ti pucchi. ``na kiñci me, bhaddeti, kacci  pana me mātāpitaro tuyhaṃ kuddhā''ti? ``na kujjhanti, bhadde''ti  ^a^M1.0414^ea^. atha ``kiṃ nāmeta''nti? ``bhadde, ahaṃ taṃ divasaṃ bandhitvā  niyyamāno ^a^P2.0219^ea^ corapapāte adhivatthāya devatāya  balikammaṃ paṭissuṇitvā jīvitaṃ labhiṃ, tvampi mayā tassā eva  ānubhāvena laddhā, `taṃ me devatāya balikammaṃ ṭhapita'nti cintemi,  bhadde''ti. ``sāmi, mā cintayi, karissāmi balikammaṃ, vadehi  ^a^V1.0369^ea^, kenattho''ti? ``appodakamadhupāyasena ca lājapañcamakapupphehi  cā''ti. ``sādhu, sāmi, ahaṃ paṭiyādessāmī''ti sā sabbaṃ  balikammaṃ paṭiyādetvā ``ehi, sāmi, gacchāmā''ti āha. ``tena  hi, bhadde, tava ñātake nivattetvā mahagghāni vatthābharaṇāni gahetvā  attānaṃ alaṅkarohi, hasantā kīḷantā sukhaṃ gamissāmā''ti. sā  tathā akāsi.</p>
              <p>[03] atha naṃ so pabbatapādaṃ gatakāle āha -- ``bhadde, ito paraṃ  ubhova janā gamissāma, sesajanaṃ yānakena saddhiṃ nivattāpetvā  balikammabhājanaṃ sayaṃ ukkhipitvā gaṇhāhī''ti. sā tathā akāsi.  coro taṃ gahetvā corapapātapabbataṃ abhiruhi. tassa hi ekena  passena manussā abhiruhanti, ekaṃ passaṃ chinnapapātaṃ. pabbatamatthake  ṭhitā tena passena core pātenti. te khaṇḍākhaṇḍaṃ hutvā bhūmiyaṃ  patanti. tasmā ``corapapāto''ti vuccati. sā tassa pabbatassa  matthake ṭhatvā ``balikammaṃ te, sāmi, karohī''ti āha. so tuṇhī  ahosi. puna tāya ^a^P2.0220^ea^ ``kasmā, sāmi,  tuṇhībhūtosī''ti vutte taṃ āha -- ``na mayhaṃ balikammenattho,  vañcetvā pana taṃ ādāya āgatomhī''ti. ``kiṃ kāraṇā, sāmī''ti?  ``taṃ māretvā tava ābharaṇāni gahetvā palāyanatthāyā''ti. sā  maraṇabhayatajjitā āha -- ``sāmi, ahañca ābharaṇāni ca tava  santakāneva, kasmā evaṃ vadesī''ti? so, ``mā evaṃ karohī''ti,  punappunaṃ yāciyamānopi ``māremi evā''ti āha. ``evaṃ sante  kiṃ te mama maraṇena? imāni ābharaṇāni gahetvā mayhaṃ jīvitaṃ  dehi, ito paṭṭhāya maṃ `matā'ti dhārehi, dāsī vā te hutvā kammaṃ  karissāmī''ti vatvā imaṃ gāthamāha -- </p>
              <p>[21] ``idaṃ suvaṇṇakeyūraṃ, muttā veḷuriyā bahū. </p>
              <p>[22] sabbaṃ harassu bhaddante, maṃ ca dāsīti sāvayā''ti..  (apa0 therī 2.3.27).</p>
              <p>[03] taṃ ^a^M1.0415^ea^ sutvā coro ``evaṃ kate tvaṃ gantvā mātāpitūnaṃ  ācikkhissasi, māressāmiyeva, mā tvaṃ bāḷhaṃ paridevasī''ti vatvā  imaṃ gāthamāha -- </p>
              <p>[21] ``mā bāḷhaṃ paridevesi, khippaṃ bandhāhi bhaṇḍikaṃ. </p>
              <p>[22] na tuyhaṃ jīvitaṃ atthi, sabbaṃ gaṇhāmi bhaṇḍaka''nti..  -- </p>
              <p>[25] sā ^a^P2.0221^ea^ cintesi -- ``aho idaṃ kammaṃ  bhāriyaṃ. paññā nāma na pacitvā khādanatthāya katā, atha kho  vicāraṇatthāya katā, jānissāmissa kattabba''nti, atha naṃ āha --  ``sāmi, yadā tvaṃ ^a^V1.0370^ea^ `coro'ti gahetvā nīyasi, tadāhaṃ mātāpitūnaṃ  ācikkhiṃ, te sahassaṃ vissajjetvā taṃ āharāpetvā gehe kariṃsu.  tato paṭṭhāya ahaṃ tuyhaṃ upakārikā, ajja me sudiṭṭhaṃ katvā attānaṃ  vandituṃ dehī''ti. so ``sādhu, bhadde, sudiṭṭhaṃ katvā vandāhī''ti  vatvā pabbatante aṭṭhāsi. atha naṃ sā tikkhattuṃ padakkhiṇaṃ katvā  catūsu ṭhānesu vanditvā, ``sāmi, idaṃ te pacchimadassanaṃ, idāni  tuyhaṃ vā mama dassanaṃ, mayhaṃ vā tava dassanaṃ natthī''ti purato ca  pacchato ca āliṅgitvā pamattaṃ hutvā pabbatante ṭhitaṃ piṭṭhipasse ṭhatvā  ekena hatthena khandhe gahetvā ekena piṭṭhikacchāya gahetvā pabbatapapāte  khipi. so pabbatakucchiyaṃ paṭihato khaṇḍākhaṇḍikaṃ hutvā bhūmiyaṃ  pati. corapapātamatthake adhivatthā devatā tesaṃ dvinnampi kiriyaṃ  disvā tassā itthiyā sādhukāraṃ datvā imaṃ gāthamāha -- </p>
              <p>[21] ``na hi sabbesu ṭhānesu, puriso hoti paṇḍito. </p>
              <p>[22] itthīpi paṇḍitā hoti, tattha tattha vicakkhaṇā''ti..  (apa0 therī 2.3.31).</p>
              <p>[03] sāpi ^a^P2.0222^ea^ coraṃ papāte khipitvā cintesi --  ``sacāhaṃ gehaṃ gamissāmi, `sāmiko te kuhi'nti pucchissanti,  sacāhaṃ evaṃ puṭṭhā `mārito me'ti vakkhāmi, `dubbinīte sahassaṃ  datvā taṃ āharāpetvā idāni naṃ māresī'ti maṃ mukhasattīhi  vijjhissanti, `ābharaṇatthāya so maṃ māretukāmo ahosī'ti vuttepi  na saddahissanti, alaṃ me gehenā''ti tatthevābharaṇāni chaḍḍetvā araññaṃ  pavisitvā anupubbena vicarantī ekaṃ paribbājakānaṃ assamaṃ patvā  vanditvā ``mayhaṃ, bhante, tumhākaṃ santike pabbajjaṃ dethā''ti āha.  atha naṃ pabbājesuṃ. sā pabbajitvāva pucchi -- ``bhante, tumhākaṃ  pabbajjāya kiṃ uttama''nti? ``bhadde, dasasu vā kasiṇesu parikammaṃ  katvā jhānaṃ nibbattetabbaṃ ^a^M1.0416^ea^, vādasahassaṃ vā uggaṇhitabbaṃ, ayaṃ amhākaṃ  pabbajjāya uttamattho''ti. ``jhānaṃ tāva nibbattetuṃ ahaṃ na  sakkhissāmi, vādasahassaṃ pana uggaṇhissāmi, ayyā''ti. atha naṃ  te vādasahassaṃ uggaṇhāpetvā ``uggahitaṃ te sippaṃ, idāni tvaṃ  jambudīpatale vicaritvā attanā saddhiṃ pañhaṃ kathetuṃ samatthaṃ  olokehī''ti tassa hatthe jambusākhaṃ ^a^P2.0223^ea^ datvā  uyyojesuṃ -- ``gaccha, bhadde, sace koci gihibhūto tayā saddhiṃ pañhaṃ  kathetuṃ sakkoti, tasseva pādaparicārikā bhavāhi, sace pabbajito  sakkoti, tassa santike pabbajāhī''ti.</p>
              <p>[03] sā nāmena jambuparibbājikā nāma hutvā tato nikkhamitvā  diṭṭhe diṭṭhe pañhaṃ pucchantī vicarati. tāya saddhiṃ kathetuṃ samattho  nāma nāhosi. ``ito jambuparibbājikā āgacchatī''ti ^a^V1.0371^ea^ sutvāva  manussā palāyanti. sā gāmaṃ vā nigamaṃ vā bhikkhāya pavisantī  gāmadvāre vālukarāsiṃ katvā tattha jambusākhaṃ ṭhapetvā ``mayā saddhiṃ  kathetuṃ samattho jambusākhaṃ maddatū''ti vatvā gāmaṃ pāvisi. taṃ ṭhānaṃ  upasaṅkamituṃ samattho nāma nāhosi. sāpi milātāya jambusākhāya  aññaṃ jambusākhaṃ gaṇhāti, iminā nīhārena vicarantī sāvatthiṃ patvā  gāmadvāre vālukarāsiṃ katvā jambusākhaṃ ṭhapetvā vuttanayeneva vatvā  bhikkhāya pāvisi. sambahulā gāmadārakā jambusākhaṃ parivāretvā  aṭṭhaṃsu. tadā sāriputtatthero piṇḍāya caritvā katabhattakicco nagarā  nikkhanto te dārake jambusākhaṃ parivāretvā ṭhite disvā ``kiṃ  ida''nti pucchi. dārakā therassa taṃ pavattiṃ ācikkhiṃsu. ``tena  hi dārakā imaṃ sākhaṃ maddathā''ti. ``bhāyāma, bhante''ti ^a^P2.0224^ea^.  ``ahaṃ pañhaṃ kathessāmi, maddatha tumhe''ti. te therassa  vacanena sañjātussāhā tathā katvā maddantā jambusākhaṃ ukkhipiṃsu.  paribbājikā āgantvā te paribhāsitvā ``tumhehi saddhiṃ mama pañhena  kiccaṃ natthi, kasmā me sākhaṃ maddathā''ti āha. ``ayyenamhā  maddāpitā''ti āhaṃsu. ``bhante, tumhehi me sākhā maddāpitā''ti?  ``āma, bhaginī''ti. ``tena hi mayā saddhiṃ pañhaṃ kathethā''ti.  ``sādhu kathessāmī''ti.</p>
              <p>[03] sā vaḍḍhamānakacchāyāya pañhaṃ pucchituṃ therassa santikaṃ  agamāsi, sakalanagaraṃ saṅkhubhi. ``dvinnaṃ paṇḍitānaṃ kathaṃ  suṇissāmā''ti nāgarā tāya saddhiṃyeva gantvā theraṃ vanditvā ekamantaṃ  nisīdiṃsu. paribbājikā theraṃ ^a^M1.0417^ea^ āha -- ``bhante, pucchāmi te  pañha''nti. ``puccha, bhaginī''ti. sā vādasahassaṃ pucchi,  pucchitaṃ pucchitaṃ thero vissajjesi. atha naṃ thero āha --  ``ettakā eva te pañhā, aññepi atthī''ti? ``ettakā eva,  bhante''ti. ``tayā bahū pañhā puṭṭhā, mayampi ekaṃ pucchāma,  vissajjissasi no''ti? ``jānamānā vissajjissāmi pucchatha,  bhante''ti. thero ``ekaṃ nāma ^a^P2.0225^ea^ ki''nti (khu0  pā0 4.1) pañhaṃ pucchi. sā ``evaṃ nāmesa vissajjetabbo''ti  ajānantī ``kiṃ nāmetaṃ, bhante''ti pucchi. ``buddhapañho nāma,  bhaginī''ti. ``mayhampi taṃ detha, bhante''ti. ``sace mādisā  bhavissasi, dassāmī''ti. ``tena hi maṃ pabbājethā''ti. thero  bhikkhunīnaṃ ācikkhitvā pabbājesi. sā pabbajitvā laddhūpasampadā  kuṇḍalakesittherī nāma hutvā katipāhaccayeneva saha paṭisambhidāhi  arahattaṃ pāpuṇi.</p>
              <p>[03] bhikkhū dhammasabhāyaṃ kathaṃ samuṭṭhāpesuṃ -- ``kuṇḍalakesittheriyā  dhammassavanañca bahuṃ natthi, pabbajitakiccañcassā matthakaṃ pattaṃ, ekena  kira corena saddhiṃ mahāsaṅgāmaṃ katvā jinitvā āgatā''ti. satthā  āgantvā ``kāya nuttha, bhikkhave, etarahi kathāya sannisinnā''ti  pucchitvā ^a^V1.0372^ea^ ``imāya nāmā''ti vutte, ``bhikkhave, mayā desitadhammaṃ  `appaṃ vā bahuṃ vā'ti pamāṇaṃ mā gaṇhatha, anatthakaṃ padasatampi seyyo  na hoti, dhammapadaṃ pana ekampi seyyova. avasesacore jinantassa  ca jayo nāma na hoti, ajjhattikakilesacore jinantasseva pana  jayo nāma hotī''ti vatvā anusandhiṃ ghaṭetvā dhammaṃ desento imā  gāthā abhāsi -- </p>
              <p>[03] 102^b^.^eb^ </p>
              <p>[21] ``yo ca gāthāsataṃ bhāse, anatthapadasaṃhitā. </p>
              <p>[22] ekaṃ dhammapadaṃ seyyo, yaṃ sutvā upasammati.. </p>
              <p>[03] 103^b^.^eb^ </p>
              <p>[21] ``yo ^a^P2.0226^ea^ sahassaṃ sahassena, saṅgāme  mānuse jine. </p>
              <p>[22] ekañca jeyyamattānaṃ, sa ve saṅgāmajuttamo''ti..</p>
              <p>[03] tattha ^b^gāthāsata^eb^nti yo ca puggalo sataparicchedā bahūpi  gāthā bhāseyyāti attho. ^b^anatthapadasaṃhitā^eb^ti  ākāsavaṇṇanādivasena anatthakehi padehi saṃhitā. ^b^dhammapada^eb^nti  atthasādhakaṃ khandhādipaṭisaṃyuttaṃ, ``cattārimāni paribbājakā  dhammapadāni. katamāni cattāri? anabhijjhā paribbājakā  dhammapadaṃ, abyāpādo paribbājakā dhammapadaṃ, sammāsati paribbājakā  dhammapadaṃ ^a^M1.0418^ea^, sammāsamādhi paribbājakā dhammapada''nti (a0 ni0   4.30) evaṃ vuttesu catūsu dhammapadesu ekampi dhammapadaṃ ^b^seyyo.  yo sahassaṃ sahassenā^eb^ti yo eko saṅgāmayodho sahassena guṇitaṃ  sahassaṃ ^b^mānuse^eb^ ekasmiṃ ^b^saṅgāme^eb^ jineyya,  dasamanussasatasahassaṃ jinitvā jayaṃ āhareyya, ayampi saṅgāmajinataṃ  uttamo pavaro nāma na hoti. ^b^ekañca jeyyamattāna^eb^nti yo  rattiṭṭhānadivāṭṭhānesu ajjhattikakammaṭṭhānaṃ sammasanto attano  lobhādikilesajayena attānaṃ jineyya ^a^P2.0227^ea^. ^b^sa  ve saṅgāmajuttamo^eb^ti so saṅgāmajinānaṃ uttamo pavaro  saṅgāmasīsayodhoti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] kuṇḍalakesittherīvatthu tatiyaṃ. </p>
            </h4>
          </h3>
          <h3>
            <h3n> 4. anatthapucchakabrāhmaṇavatthu</h3n>
            <h4>
              <h4n> </h4n>
              <p>[03] ^b^attā have^eb^ti imaṃ dhammadesanaṃ satthā jetavane viharanto  anatthapucchakaṃ brāhmaṇaṃ ārabbha kathesi.</p>
              <p>[03] so ^a^V1.0373^ea^ kira brāhmaṇo ``kiṃ nu kho sammāsambuddho atthameva  jānāti, udāhu anatthampi, pucchissāmi na''nti satthāraṃ  upasaṅkamitvā pucchi -- ``bhante, tumhe atthameva jānātha maññe, no  anattha''nti? ``atthañcāhaṃ, brāhmaṇa, jānāmi anatthañcā''ti.  ``tena hi me anatthaṃ kathethā''ti. athassa satthā imaṃ gāthamāha -- </p>
              <p>[21] ``ussūraseyyaṃ ālasyaṃ, caṇḍikkaṃ dīghasoṇḍiyaṃ. </p>
              <p>[27] ekassaddhānagamanaṃ paradārūpasevanaṃ. </p>
              <p>[22] etaṃ brāhmaṇa sevassu, anatthaṃ te bhavissatī''ti..</p>
              <p>[03] taṃ sutvā brāhmaṇo sādhukāramadāsi ``sādhu sādhu, gaṇācariya,  gaṇajeṭṭhaka, tumhe atthañca jānātha anatthañcā''ti ^a^P2.0228^ea^.  ``evaṃ kho, brāhmaṇa, atthānatthajānanako nāma mayā sadiso  natthī''ti. athassa satthā ajjhāsayaṃ upadhāretvā, ``brāhmaṇa, kena  kammena jīvasī''ti pucchi. ``jūtakammena, bho gotamā''ti.  ``kiṃ pana te jayo hoti parājayo''ti ^a^M1.0419^ea^. ``jayopi hoti  parājayopī''ti vutte, ``brāhmaṇa, appamattako esa, paraṃ jinantassa  jayo nāma na seyyo. yo pana kilesajayena attānaṃ jināti,  tassa jayo seyyo. na hi taṃ jayaṃ koci apajayaṃ kātuṃ  sakkotī''ti vatvā anusandhiṃ ghaṭetvā dhammaṃ desento imā gāthā  abhāsi -- </p>
              <p>[03] 104^b^.^eb^ </p>
              <p>[21] ``attā have jitaṃ seyyo, yā cāyaṃ itarā pajā. </p>
              <p>[22] attadantassa posassa, niccaṃ saññatacārino.. </p>
              <p>[03] 105^b^.^eb^ </p>
              <p>[21] ``neva devo na gandhabbo, na māro saha brahmunā. </p>
              <p>[22] jitaṃ apajitaṃ kayirā, tathārūpassa jantuno''ti..</p>
              <p>[03] tattha ^b^have^eb^ti nipāto. ^b^jita^eb^nti liṅgavipallāso,  attano kilesajayena attā jito seyyoti attho. ^b^yā cāyaṃ  itarā pajā^eb^ti yā panāyaṃ avasesā pajā jūtena vā ^a^P2.0229^ea^  dhanaharaṇena vā saṅgāmena vā balābhibhavena vā jitā  bhaveyya, taṃ jinantena yaṃ jitaṃ, na taṃ seyyoti attho. kasmā pana  tadeva jitaṃ seyyo, idaṃ na seyyoti? yasmā  ^b^attadantassa...pe0... tathārūpassa jantuno^eb^ti. idaṃ vuttaṃ hoti  -- yasmā hi yvāyaṃ nikkilesatāya attadanto poso, tassa  attadantassa kāyādīhi niccaṃ saññatacārino evarūpassa imehi  kāyasaññamādīhi saññatassa jantuno ^b^devo^eb^ vā ^b^gandhabbo^eb^  vā ^b^māro^eb^ vā ^b^brahmunā saha^eb^ uṭṭhahitvā ``ahamassa jitaṃ  apajitaṃ ^a^V1.0374^ea^ karissāmi, maggabhāvanāya pahīne kilese puna  uppādessāmī''ti ghaṭentopi vāyamantopi yathā dhanādīhi parājito  pakkhantaro hutvā itarena jitaṃ puna jinanto apajitaṃ kareyya, ``evaṃ  apajitaṃ kātuṃ neva sakkuṇeyyā''ti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] anatthapucchakabrāhmaṇavatthu catutthaṃ. </p>
            </h4>
          </h3>
          <h3>
            <h3n> 5. sāriputtattherassa mātulabrāhmaṇavatthu</h3n>
            <h4>
              <h4n> </h4n>
              <p>[03] ^b^māse^eb^ ^a^M1.0420^ea^ ^a^P2.0230^ea^ ^b^māse^eb^ti imaṃ dhammadesanaṃ  satthā veḷuvane viharanto sāriputtattherassa mātulabrāhmaṇaṃ ārabbha  kathesi.</p>
              <p>[03] thero kira tassa santikaṃ gantvā āha -- ``kiṃ nu kho,  brāhmaṇa, kiñcideva kusalaṃ karosī''ti? ``karomi, bhante''ti.  ``kiṃ karosī''ti? ``māse māse sahassapariccāgena dānaṃ  dammī''ti. ``kassa desī''ti? ``nigaṇṭhānaṃ, bhante''ti.  ``kiṃ patthayanto''ti? ``brahmalokaṃ, bhante''ti. ``kiṃ pana  brahmalokassa ayaṃ maggo''ti? ``āma, bhante''ti. ``ko  evamāhā''ti? ``ācariyehi me kathitaṃ, bhante''ti. ``no tvaṃ  brahmalokassa maggaṃ jānāsi, nāpi te ācariyā, satthāva eko  jānāti, ehi, brāhmaṇa, brahmalokassa te maggaṃ kathāpessāmī''ti taṃ  ādāya satthu santikaṃ netvā, ``bhante, ayaṃ brāhmaṇo evamāhā''ti,  ``taṃ pavattiṃ ārocetvā sādhu vatassa brahmalokassa maggaṃ kathethā''ti.  satthā ``evaṃ kira, brāhmaṇā''ti pucchitvā ``āma, bho  gotamā''ti vutte, ``brāhmaṇa, tayā evaṃ dadamānena vassasataṃ  dinnadānatopi muhuttamattaṃ pasannacittena mama sāvakassa ^a^P2.0231^ea^  olokanaṃ vā kaṭacchubhikkhāmattadānaṃ vā mahapphalatara''nti  vatvā anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 106^b^.^eb^ </p>
              <p>[21] ``māse māse sahassena, yo yajetha sataṃ samaṃ. </p>
              <p>[27] ekañca bhāvitattānaṃ, muhuttamapi pūjaye. </p>
              <p>[22] sāyeva pūjanā seyyo, yañce vassasataṃ huta''nti..</p>
              <p>[03] tattha ^a^V1.0375^ea^ ^b^sahassenā^eb^hi sahassapariccāgena. ^b^yo yajetha sataṃ  sama^eb^nti yo vassasataṃ māse māse sahassaṃ pariccajanto  lokiyamahājanassa dānaṃ dadeyya, ^b^ekañca bhāvitattāna^eb^nti yo  pana ekaṃ sīlādiguṇavisesena vaḍḍhitāttānaṃ heṭṭhimakoṭiyā sotāpannaṃ,  uparimakoṭiyā khīṇāsavaṃ gharadvāraṃ sampattaṃ kaṭacchubhikkhādānavasena vā  yāpanamattāahāradānavasena vā thūlasāṭakadānamattena vā pūjeyya.  ^b^yaṃ^eb^ itarena ^b^vassasataṃ hutaṃ^eb^. tato ^b^sāyeva pūjanā  seyyo^eb^. seṭṭho uttamoti atthoti.</p>
              <p>[03] desanāvasāne ^a^M1.0421^ea^ so brāhmaṇo sotāpattiphalaṃ patto, aññepi bahū  sotāpattiphalādīni pāpuṇiṃsūti. </p>
              <p>[06] sāriputtattherassa mātulabrāhmaṇavatthu pañcamaṃ. </p>
            </h4>
          </h3>
          <h3>
            <h3n> 6. sāriputtattherassa bhāgineyyavatthu</h3n>
            <h4>
              <h4n> </h4n>
              <p>[03] ^b^yo^eb^ ^a^P2.0232^ea^ ^b^ca vassasataṃ jantū^eb^ti imaṃ  dhammadesanaṃ satthā veḷuvane viharanto sāriputtattherassa bhāgineyyaṃ  ārabbha kathesi.</p>
              <p>[03] tampi hi thero upasaṅkamitvā āha -- ``kiṃ, brāhmaṇa, kusalaṃ  karosī''ti? ``āma, bhante''ti. ``kiṃ karosī''ti? ``māse  māse ekaṃ ekaṃ pasuṃ ghātetvā aggiṃ paricarāmī''ti. ``kimatthaṃ  evaṃ karosī''ti? ``brahmalokamaggo kireso''ti. ``kenevaṃ  kathita''nti? ``ācariyehi me, bhante''ti. ``neva tvaṃ  brahmalokassa maggaṃ jānāsi, nāpi te ācariyā, ehi, satthu santikaṃ  gamissāmā''ti taṃ satthu santikaṃ netvā taṃ pavattiṃ ārocetvā  ``imassa, bhante, brahmalokassa maggaṃ kathethā''ti āha. satthā  ``evaṃ kirā''ti pucchitvā ``evaṃ, bho gotamā''ti vutte,  ``brāhmaṇa, vassasatampi evaṃ aggiṃ paricarantassa tava  aggipāricariyā mama sāvakassa taṅkhaṇamattaṃ pūjampi na  pāpuṇātī''ti vatvā anusandhiṃ ghaṭetvā dhammaṃ desento imaṃ gāthamāha  -- </p>
              <p>[03] 107^b^.^eb^ </p>
              <p>[21] ``yo ca vassasataṃ jantu, aggiṃ paricare vane. </p>
              <p>[27] ekañca bhāvitattānaṃ, muhuttamapi pūjaye. </p>
              <p>[22] sāyeva pūjanā seyyo, yañce vassasataṃ huta''nti..</p>
              <p>[03] tattha ^a^V1.0376^ea^ ^a^P2.0233^ea^ ^b^jantū^eb^ti sattādhivacanametaṃ.  ^b^aggiṃ paricare vane^eb^ti nippapañcabhāvapatthanāya vanaṃ pavisitvāpi  tattha aggiṃ paricareyya. sesaṃ purimasadisamevāti.</p>
              <p>[03] desanāvasāne so brāhmaṇo sotāpattiphalaṃ pāpuṇi, aññepi bahū  sotāpattiphalādīni pāpuṇiṃsūti. </p>
              <p>[06] sāriputtattherassa bhāgineyyavatthu chaṭṭhaṃ. </p>
            </h4>
          </h3>
          <h3>
            <h3n> 7. sāriputtattherassa sahāyakabrāhmaṇavatthu</h3n>
            <h4>
              <h4n> </h4n>
              <p>[03] ^b^yaṃ^eb^ ^a^M1.0422^ea^ ^b^kiñci yiṭṭhaṃ vā^eb^ti imaṃ dhammadesanaṃ satthā veḷuvane  viharanto sāriputtattherassa sahāyakabrāhmaṇaṃ ārabbha kathesi.</p>
              <p>[03] tampi hi thero upasaṅkamitvā ``kiṃ, brāhmaṇa, kiñci kusalaṃ  karosī''ti pucchi. ``āma, bhante''ti. ``kiṃ karosī''ti?  ``yiṭṭhayāgaṃ yajāmī''ti. ``tadā kira taṃ yāgaṃ mahāpariccāgena  yaja''nti. ito paraṃ thero purimanayeneva pucchitvā taṃ satthu santikaṃ  netvā taṃ pavattiṃ ārocetvā ``imassa, bhante, brahmalokassa maggaṃ  kathethā''ti āha. satthā, ``brāhmaṇa, evaṃ kirā''ti pucchitvā  ``evaṃ, bho gotamā''ti vutte, ``brāhmaṇa, tayā saṃvaccharaṃ yiṭṭhayāgaṃ  yajantena lokiyamahājanassa dinnadānaṃ pasannacittena ^a^P2.0234^ea^  mama sāvakānaṃ vandantānaṃ uppannakusalacetanāya  catubhāgamattampi na agghatī''ti vatvā anusandhiṃ ghaṭetvā dhammaṃ desento  imaṃ gāthamāha -- </p>
              <p>[03] 108^b^.^eb^ </p>
              <p>[21] ``yaṃ kiñci yiṭṭhaṃ va hutaṃ va loke, </p>
              <p>[27] saṃvaccharaṃ yajetha puññapekkho. </p>
              <p>[26] sabbampi taṃ na catubhāgameti, </p>
              <p>[22] abhivādanā ujjugatesu seyyo''ti..</p>
              <p>[03] tattha ^b^yaṃ kiñcī^eb^ti anavasesapariyādānavacanametaṃ.  ^b^yiṭṭha^eb^nti yebhuyyena maṅgalakiriyādivasesu dinnadānaṃ.  ^b^huta^eb^nti abhisaṅkharitvā kataṃ pāhunadānañceva, kammañca phalañca  saddahitvā katadānañca. ^b^saṃvaccharaṃ yajethā^eb^ti ekasaṃvaccharaṃ  nirantarameva vuttappakāraṃ dānaṃ sakalacakkavāḷepi ^a^V1.0377^ea^ lokiyamahājanassa  dadeyya. ^b^puññapekkho^eb^ti puññaṃ icchanto. ^b^ujjugatesū^eb^ti  heṭṭhimakoṭiyā sotāpannesu uparimakoṭiyā khīṇāsavesu. idaṃ vuttaṃ  hoti -- ``evarūpesu pasannacittena sarīraṃ onamitvā vandantassa  kusalacetanāya yaṃ phalaṃ, tato catubhāgampi sabbaṃ taṃ dānaṃ na agghati,  tasmā ujugatesu abhivādanameva seyyo''ti.</p>
              <p>[03] desanāvasāne ^a^P2.0235^ea^ so brāhmaṇo sotāpattiphalaṃ  patto, aññepi bahū sotāpattiphalādīni pāpuṇiṃsūti. </p>
              <p>[06] sāriputtattherassa sahāyakabrāhmaṇavatthu sattamaṃ. </p>
            </h4>
          </h3>
          <h3>
            <h3n> 8. āyuvaḍḍhanakumāravatthu</h3n>
            <h4>
              <h4n> </h4n>
              <p>[03] ^b^abhivādanasīlissā^eb^ti ^a^M1.0423^ea^ imaṃ dhammadesanaṃ satthā  dīghalaṅghikaṃ nissāya araññakuṭiyaṃ viharanto dīghāyukumāraṃ ārabbha  kathesi.</p>
              <p>[03] dīghalaṅghikanagaravāsino kira dve brāhmaṇā bāhirakapabbajjaṃ  pabbajitvā aṭṭhacattālīsa vassāni tapacaraṇaṃ kariṃsu. tesu eko  ``paveṇi me nassissati, vibbhamissāmī''ti cintetvā attanā kataṃ  tapaṃ paresaṃ vikkiṇitvā gosatena ceva kahāpaṇasatena ca saddhiṃ bhariyaṃ  labhitvā kuṭumbaṃ saṇṭhapesi. athassa bhariyā puttaṃ vijāyi. itaro  panassa sahāyako pavāsaṃ gantvā punadeva taṃ nagaraṃ paccāgami. so  tassa āgatabhāvaṃ sutvā puttadāraṃ ādāya sahāyakassa dassanatthāya  agamāsi. gantvā puttaṃ mātu hatthe datvā sayaṃ tāva vandi, mātāpi  puttaṃ pitu hatthe datvā vandi. so ``dīghāyukā hothā''ti ^a^P2.0236^ea^  āha, putte pana vandāpite tuṇhī ahosi. atha naṃ  ``kasmā, bhante, amhehi vandite `dīghāyukā hothā'ti vatvā imassa  vandanakāle kiñci na vadethā''ti āha. ``imasseko antarāyo  atthi, brāhmaṇā''ti. ``kittakaṃ jīvissati, bhante''ti?  ``sattāhaṃ, brāhmaṇā''ti. ``paṭibāhanakāraṇaṃ atthi, bhante''ti?  ``nāhaṃ paṭibāhanakāraṇaṃ jānāmī''ti. ``ko pana jāneyya,  bhante''ti? ``samaṇo gotamo jāneyya, tassa santikaṃ gantvā  pucchāhī''ti. ``tattha gacchanto tapaparihānito bhāyāmī''ti.  ``sace te puttasineho atthi, tapaparihāniṃ acintetvā tassa santikaṃ  gantvā pucchāhī''ti.</p>
              <p>[03] so ^a^V1.0378^ea^ satthu santikaṃ gantvā sayaṃ tāva vandi. satthā  ``dīghāyuko hohī''ti āha, pajāpatiyā vandanakālepi tassā tatheva  vatvā puttassa vandāpanakāle tuṇhī ahosi. so purimanayeneva  satthāraṃ pucchi, satthāpi tatheva byākāsi. so kira brāhmaṇo  sabbaññutaññāṇaṃ apaṭivijjhitvāva attano mantaṃ sabbaññutaññāṇena  saṃsandesi, paṭibāhanūpāyaṃ pana na jānāti. brāhmaṇo satthāraṃ pucchi  -- ``atthi pana, bhante, paṭibāhanūpāyo''ti? ``bhaveyya,  brāhmaṇā''ti. ``kiṃ bhaveyyā''ti? ``sace tvaṃ attano gehadvāre  maṇḍapaṃ kāretvā tassa majjhe ^a^P2.0237^ea^ pīṭhikaṃ kāretvā taṃ  parikkhipanto aṭṭha vā soḷasa vā āsanāni ^a^M1.0424^ea^ paññāpetvā tesu mama  sāvake nisīdāpetvā sattāhaṃ nirantaraṃ parittaṃ kātuṃ sakkuṇeyyāsi,  evamassa antarāyo nasseyyā''ti. ``bho gotama, mayā  maṇḍapādīni sakkā kātuṃ, tumhākaṃ pana sāvake kathaṃ lacchāmī''ti?  ``tayā ettake kate ahaṃ mama sāvake pahiṇissāmī''ti. ``sādhu,  bho gotamā''ti so attano gehadvāre sabbaṃ kiccaṃ niṭṭhāpetvā satthu  santikaṃ agamāsi. satthā bhikkhū pahiṇi, te gantvā tattha  nisīdiṃsu, dārakampi pīṭhikāyaṃ nipajjāpesuṃ, bhikkhū sattarattindivaṃ  nirantaraṃ parittaṃ bhaṇiṃsu, sattame divase sāyaṃ satthā āgacchi.  tasmiṃ āgate sabbacakkavāḷadevatā sannipatiṃsu. eko pana avaruddhako  nāma yakkho dvādasa saṃvaccharāni vessavaṇaṃ upaṭṭhahitvā tassa santikā  varaṃ labhanto ``ito sattame divase imaṃ dārakaṃ gaṇheyyāsī''ti labhi.  tasmā sopi āgantvā aṭṭhāsi.</p>
              <p>[03] satthari pana tattha gate mahesakkhāsu devatāsu sannipatitāsu  appesakkhā devatā osakkitvā osakkitvā okāsaṃ alabhamānā dvādasa  ^a^P2.0238^ea^ yojanāni paṭikkamiṃsu. avaruddhakopi tatheva  paṭikkami, satthāpi sabbarattiṃ parittamakāsi. sattāhe vītivatte  avaruddhako dārakaṃ na labhi. aṭṭhame pana divase aruṇe uggatamatte  dārakaṃ ānetvā satthāraṃ vandāpesuṃ. satthā ``dīghāyuko hohī''ti  āha. ``kīvaciraṃ pana, bho gotama, dārako ṭhassatī''ti?  ``vīsavassasataṃ, brāhmaṇā''ti. athassa ``āyuvaḍḍhanakumāro''ti  nāmaṃ kariṃsu. so vuddhimanvāya pañcahi upāsakasatehi parivuto  vicari. athekadivasaṃ dhammasabhāyaṃ bhikkhū kathaṃ samuṭṭhāpesuṃ  ``passathāvuso, āyuvaḍḍhanakumārena kira sattame divase maritabbaṃ  abhavissa, so idāni vīsavassasataṭṭhāyī hutvā pañcahi  upāsakasatehi parivuto vicarati, atthi maññe imesaṃ sattānaṃ  āyuvaḍḍhanakāraṇa''nti. satthā āgantvā ``kāya nuttha, bhikkhave,  etarahi kathāya sannisinnā''ti pucchitvā ``imāya nāmā''ti vutte,  ``bhikkhave, na kevalaṃ āyuvaḍḍhanameva, ime pana sattā guṇavante  vandantā abhivādentā catūhi kāraṇehi vaḍḍhanti, parissayato  ^a^V1.0379^ea^ muccanti, yāvatāyukameva tiṭṭhantī''ti vatvā anusandhiṃ ghaṭetvā dhammaṃ  desento imaṃ gāthamāha -- </p>
              <p>[03] 109^b^.^eb^ </p>
              <p>[21] ``abhivādanasīlissa ^a^M1.0425^ea^ ^a^P2.0239^ea^, niccaṃ  vuḍḍhāpacāyino. </p>
              <p>[22] cattāro dhammā vaḍḍhanti, āyu vaṇṇo sukhaṃ bala''nti..</p>
              <p>[03] tattha ^b^abhivādanasīlissā^eb^ti vandanasīlissa, abhiṇhaṃ  vandanakiccapasutassāti attho. ^b^vuḍḍhāpacāyino^eb^ti gihissa vā  tadahupabbajite daharasāmaṇerepi, pabbajitassa vā pana pabbajjāya vā  upasampadāya vā vuḍḍhatare guṇavuḍḍhe apacāyamānassa, abhivādanena vā  ^b^niccaṃ^eb^ pūjentassāti attho. ^b^cattāro dhammā vaḍḍhantī^eb^ti  āyumhi vaḍḍhamāne yattakaṃ kālaṃ taṃ vaḍḍhati, tattakaṃ itarepi  vaḍḍhantiyeva. yena hi paññāsavassāayusaṃvattanikaṃ kusalaṃ kataṃ,  pañcavīsativassakāle cassa jīvitantarāyo uppajjeyya, so  abhivādanasīlatāya paṭippassambhati, so yāvatāyukameva tiṭṭhati,  vaṇṇādayopissa āyunāva saddhiṃ vaḍḍhanti. ito uttaripi eseva  nayo. anantarāyena pavattassāyuno vaḍḍhanaṃ nāma natthi.</p>
              <p>[03] desanāvasāne āyuvaḍḍhanakumāro pañcahi upāsakasatehi saddhiṃ  sotāpattiphale patiṭṭhahi, aññepi bahū sotāpattiphalādīni pāpuṇiṃsūti. </p>
              <p>[06] āyuvaḍḍhanakumāravatthu aṭṭhamaṃ. </p>
            </h4>
          </h3>
          <h3>
            <h3n> 9. saṃkiccasāmaṇeravatthu</h3n>
            <h4>
              <h4n> </h4n>
              <p>[03] ^b^yo^eb^ ^a^P2.0240^ea^ ^b^ca vassasataṃ jīve^eb^ti imaṃ  dhammadesanaṃ satthā jetavane viharanto saṃkiccasāmaṇeraṃ ārabbha kathesi.</p>
              <p>[03] sāvatthiyaṃ kira tiṃsamattā kulaputtā satthu dhammakathaṃ sutvā  sāsane uraṃ datvā pabbajiṃsu. te upasampadāya pañcavassā hutvā  satthāraṃ upasaṅkamitvā ganthadhuraṃ vipassanādhuranti dve dhurānīti sutvā  ``mayaṃ mahallakakāle pabbajitā''ti ganthadhure ussāhaṃ akatvā  vipassanādhuraṃ pūretukāmā yāva arahattā kammaṭṭhānaṃ kathāpetvā, ``bhante,  ekaṃ araññāyatanaṃ gamissāmā''ti satthāraṃ āpucchiṃsu. satthā  ``kataraṃ ṭhānaṃ gamissathā''ti pucchitvā ``asukaṃ nāmā''ti vutte  ``tattha tesaṃ ^a^V1.0380^ea^ ekaṃ vighāsādaṃ nissāya bhayaṃ uppajjissati, tañca pana  saṃkiccasāmaṇere gate vūpasamissati, atha nesaṃ pabbajitakiccaṃ pāripūriṃ  gamissatī''ti aññāsi.</p>
              <p>[03] saṃkiccasāmaṇero ^a^M1.0426^ea^ nāma sāriputtattherassa sāmaṇero sattavassiko  jātiyā. tassa kira mātā sāvatthiyaṃ aḍḍhakulassa dhītā. sā  tasmiṃ kucchigate ekena byādhinā taṅkhaṇaññeva kālamakāsi.  tassā jhāpiyamānāya ṭhapetvā gabbhamaṃsaṃ sesaṃ jhāyi. athassā  gabbhamaṃsaṃ citakato otāretvā dvīsu tīsu ṭhānesu sūlehi vijjhiṃsu.  sūlakoṭi dārakassa akkhikoṭiṃ pahari. evaṃ gabbhamaṃsaṃ ^a^P2.0241^ea^  vijjhitvā aṅgārarāsimhi khipitvā aṅgāreheva  paṭicchādetvā pakkamiṃsu. gabbhamaṃsaṃ jhāyi, aṅgāramatthake pana  suvaṇṇabimbasadiso dārako padumagabbhe nipanno viya ahosi.  pacchimabhavikassa sattassa hi sinerunā otthariyamānassapi arahattaṃ  appatvā jīvitakkhayo nāma natthi. punadivase ``citakaṃ  nibbāpessāmā''ti āgatā tathānipannaṃ dārakaṃ disvā  acchariyabbhutacittajātā ``kathañhi nāma ettakesu dārūsu  khīyamānesu sakalasarīre jhāpiyamāne dārako na jhāyi, kiṃ nu kho  bhavissatī''ti dārakaṃ ādāya antogāmaṃ gantvā nemittake pucchiṃsu.  nemittakā ``sace ayaṃ dārako agāraṃ ajjhāvassissati, yāva  sattamā kulaparivaṭṭā ñātakā duggatā bhavissanti? sace  pabbajissati, pañcahi samaṇasatehi parivuto vicarissatī''ti āhaṃsu.  tassa saṅkunā akkhikoṭiyā bhinnattā ^b^saṃkicca^eb^nti nāmaṃ  kariṃsu. so aparena samayena saṃkiccoti paññāyi. atha naṃ  ñātakā ``hotu, vaḍḍhitakāle amhākaṃ ayyassa sāriputtassa santike  pabbājessāmā''ti posiṃsu. so sattavassikakāle ``tava  mātukucchiyaṃ ^a^P2.0242^ea^ vasanakāle mātā te kālamakāsi,  tassā sarīre jhāpiyamānepi tvaṃ na jhāyī''ti kumārakānaṃ kathaṃ sutvā  ``ahaṃ kira evarūpā bhayā mutto, kiṃ me gharāvāsena,  pabbajissāmī''ti ñātakānaṃ ārocesi. te ``sādhu, tātā''ti  sāriputtattherassa santikaṃ netvā, ``bhante, imaṃ pabbājethā''ti adaṃsu.  thero tacapañcakakammaṭṭhānaṃ datvā pabbājesi. so khuraggeyeva saha  paṭisambhidāhi arahattaṃ pāpuṇi. ayaṃ saṃkiccasāmaṇero nāma.</p>
              <p>[03] satthā ``etasmiṃ gate taṃ bhayaṃ vūpasamissati, atha nesaṃ  pabbajitakiccaṃ pāripūriṃ gamissatī''ti ñatvā, ``bhikkhave, tumhākaṃ  jeṭṭhabhātikaṃ sāriputtattheraṃ oloketvā gacchathā''ti āha. te  ``sādhū''ti vatvā therassa ^a^M1.0427^ea^ santikaṃ gantvā ``kiṃ, āvuso''ti vutte  mayaṃ satthu santike kammaṭṭhānaṃ gahetvā araññaṃ pavisitukāmā hutvā  āpucchimhā, atha no satthā evamāha -- ``tumhākaṃ jeṭṭhabhātikaṃ  oloketvā gacchathā''ti? ``tenamhā idhāgatā''ti. thero  ``satthārā ^a^V1.0381^ea^ ime ekaṃ kāraṇaṃ disvā idha pahitā bhavissanti, kiṃ nu  kho eta''nti āvajjento tamatthaṃ ñatvā āha -- ``atthi pana vo,  āvuso, sāmaṇero''ti? ``natthi, āvuso''ti. ``sace natthi,  imaṃ saṃkiccasāmaṇeraṃ gahetvā gacchathā''ti. ``alaṃ, āvuso,  sāmaṇeraṃ nissāya no palibodho bhavissati, kiṃ araññe vasantānaṃ  sāmaṇerenā''ti? ``nāvuso ^a^P2.0243^ea^, imaṃ nissāya  tumhākaṃ palibodho, apica kho pana tumhe nissāya imassa palibodho  bhavissati. satthāpi tumhe mama santikaṃ pahiṇanto tumhehi saddhiṃ  sāmaṇerassa pahiṇanaṃ paccāsīsanto pahiṇi, imaṃ gahetvā gacchathā''ti.  te ``sādhū''ti adhivāsetvā sāmaṇerena saddhiṃ ekatiṃsa janā theraṃ  apaloketvā vihārā nikkhamma cārikaṃ carantā vīsayojanasatamatthake  ekaṃ sahassakulaṃ gāmaṃ pāpuṇiṃsu.</p>
              <p>[03] manussā te disvā pasannacittā sakkaccaṃ parivisitvā, ``bhante,  kattha gamissathā''ti pucchitvā ``yathāphāsukaṭṭhānaṃ, āvuso''ti vutte  pādamūle nipajjitvā ``mayaṃ, bhante, ayyesu imaṃ ṭhānaṃ nissāya  antovassaṃ vasantesu pañcasīlaṃ samādāya uposathakammaṃ  karissāmā''ti yāciṃsu. therā adhivāsesuṃ. atha nesaṃ manussā  rattiṭṭhānadivāṭṭhānacaṅkamanapaṇṇasālāyo saṃvidahitvā ``ajja mayaṃ, sve  maya''nti ussāhappattā upaṭṭhānamakaṃsu. therā vassūpanāyikadivase  katikavattaṃ kariṃsu, ``āvuso, amhehi dharamānakabuddhassa santike  kammaṭṭhānaṃ gahitaṃ, na kho pana sakkā aññatra paṭipattisampadāya buddhe  ārādhetuṃ, amhākañca apāyadvārāni vivaṭāneva, tasmā aññatra pāto  bhikkhācāravelaṃ, sāyaṃ therūpaṭṭhānavelañca ^a^P2.0244^ea^ sesakāle  dve ekaṭṭhāne na bhavissāma, yassa aphāsukaṃ bhavissati, tena ghaṇḍiyā  pahaṭāya tassa santikaṃ gantvā bhesajjaṃ karissāma, ito aññasmiṃ  rattibhāge vā divasabhāge vā appamattā kammaṭṭhānamanuyuñjissāmā''ti.</p>
              <p>[03] tesu ^a^M1.0428^ea^ evaṃ katikaṃ katvā viharantesu eko duggatapuriso dhītaraṃ  upanissāya jīvanto tasmiṃ ṭhāne dubbhikkhe uppanne aparaṃ dhītaraṃ  upanissāya jīvitukāmo maggaṃ paṭipajji. therāpi gāme piṇḍāya  caritvā vasanaṭṭhānaṃ āgacchantā antarāmagge ekissā nadiyā nhatvā  vālukapuline nisīditvā bhattakiccaṃ kariṃsu. tasmiṃ khaṇe so  puriso taṃ ṭhānaṃ patvā ekamantaṃ aṭṭhāsi. atha naṃ therā ``kahaṃ  gacchasī''ti pucchiṃsu. so tamatthaṃ ārocesi. therā tasmiṃ  kāruññaṃ uppādetvā, ``upāsaka, ativiya chātosi, gaccha, paṇṇaṃ  āhara, ekamekaṃ te bhattapiṇḍaṃ dassāmā''ti vatvā tena paṇṇe āhaṭe  attanā attanā bhuñjananiyāmeneva sūpabyañjanehi sannahitvā ekamekaṃ  piṇḍaṃ adaṃsu. etadeva kira vattaṃ, yaṃ bhojanakāle āgatassa   ^a^V1.0382^ea^ bhattaṃ dadamānena ^a^P2.0245^ea^ bhikkhunā aggabhattaṃ adatvā attanā  bhuñjananiyāmeneva thokaṃ vā bahuṃ vā dātabbaṃ. tasmā tepi tathā adaṃsu.  so katabhattakicco there vanditvā pucchi -- ``kiṃ, bhante, ayyā,  kenaci nimantitā''ti? ``natthi, upāsaka, nimantanaṃ, manussā  devasikaṃ evarūpameva āhāraṃ dentī''ti. so cintesi -- ``mayaṃ  niccakālaṃ uṭṭhāya samuṭṭhāya kammaṃ karontāpi evarūpaṃ āhāraṃ laddhuṃ na  sakkoma, kiṃ me aññattha gatena, imesaṃ santikeyeva jīvissāmī''ti.  atha ne āha -- ``ahaṃ vattapaṭivattaṃ katvā ayyānaṃ santike  vasituṃ icchāmī''ti. ``sādhu, upāsakā''ti. so tehi saddhiṃ  tesaṃ vasanaṭṭhānaṃ gantvā sādhukaṃ vattapaṭivattaṃ karonto bhikkhū ativiya  ārādhetvā dvemāsaccayena dhītaraṃ daṭṭhukāmo hutvā ``sace, ayye,  āpucchissāmi, na maṃ vissajjissanti, anāpucchā gamissāmī''ti  tesaṃ anācikkhitvāva nikkhami. ettakameva kirassa oḷārikaṃ  khalitaṃ ahosi, yaṃ bhikkhūnaṃ anārocetvā pakkāmi.</p>
              <p>[03] tassa pana gamanamagge ekā aṭavī atthi. tattha pañcasatānaṃ  corānaṃ ``yo imaṃ aṭaviṃ pavisati, taṃ māretvā tassa maṃsalohitena  tuyhaṃ balikammaṃ karissāmā''ti devatāya āyācanaṃ katvā vasantānaṃ  sattamo divaso hoti. tasmā sattame divase corajeṭṭhako rukkhaṃ  āruyha ^a^P2.0246^ea^ olokento taṃ āgacchantaṃ disvā corānaṃ  saññamadāsi. te tassa aṭavimajjhaṃ paviṭṭhabhāvaṃ ñatvā parikkhipitvā  taṃ gaṇhitvā gāḷhabandhanaṃ katvā ^a^M1.0429^ea^ araṇisahitena aggiṃ nibbattetvā  dārūni saṅkaḍḍhitvā mahantaṃ aggikkhandhaṃ katvā sūlāni tacchiṃsu.  so tesaṃ taṃ kiriyaṃ disvā, ``sāmi, imasmiṃ ṭhāne neva sūkarā, na  migādayo dissanti, kiṃ kāraṇā idaṃ karothā''ti pucchi. ``taṃ  māretvā tava maṃsalohitena devatāya balikammaṃ karissāmā''ti. so  maraṇabhayatajjito bhikkhūnaṃ taṃ upakāraṃ acintetvā kevalaṃ attano  jīvitameva rakkhamāno evamāha -- ``sāmi, ahaṃ vighāsādo,  ucchiṭṭhabhattaṃ bhuñjitvā vaḍḍhito, vighāsādo nāma kāḷakaṇṇiko,  ayyā pana yato tato nikkhamitvā pabbajitāpi khattiyāva,  asukasmiṃ ṭhāne ekatiṃsa bhikkhū vasanti, te māretvā balikammaṃ  karotha, ativiya vo devatā tussissatī''ti. taṃ sutvā corā  ``bhaddakaṃ esa vadeti, kiṃ iminā kāḷakaṇṇinā, khattiye māretvā  balikammaṃ karissāmā''ti cintetvā ``ehi, nesaṃ vasanaṭṭhānaṃ  dassehī''ti tameva maggadesakaṃ katvā taṃ ṭhānaṃ patvā vihāramajjhe  bhikkhū adisvā ``kahaṃ bhikkhū''ti naṃ pucchiṃsu. so dve māse  vasitattā tesaṃ katikavattaṃ jānanto evamāha ^a^P2.0247^ea^ --  ``attano divāṭṭhānarattiṭṭhānesu nisinnā, etaṃ ghaṇḍiṃ paharatha,  ghaṇḍisaddena sannipatissantī''ti. corajeṭṭhako ghaṇḍiṃ pahari.</p>
              <p>[03] bhikkhū ^a^V1.0383^ea^ ghaṇḍisaddaṃ sutvā ``akāle ghaṇḍi pahaṭā, kassaci  aphāsukaṃ bhavissatī''ti āgantvā vihāramajjhe paṭipāṭiyā paññattesu  pāsāṇaphalakesu nisīdiṃsu. saṅghatthero core oloketvā pucchi --  ``upāsakā kenāyaṃ ghaṇḍi pahaṭā''ti? corajeṭṭhako āha --  ``mayā, bhante''ti. ``kiṃ kāraṇā''ti? ``amhehi aṭavidevatāya  āyācitaṃ atthi, tassā balikammakaraṇatthāya ekaṃ bhikkhuṃ gahetvā  gamissāmā''ti. taṃ sutvā mahāthero bhikkhū āha -- ``āvuso,  bhātikānaṃ uppannakiccaṃ nāma jeṭṭhabhātikena nittharitabbaṃ, ahaṃ attano  jīvitaṃ tumhākaṃ pariccajitvā imehi saddhiṃ gamissāmi, mā sabbesaṃ  antarāyo hotu, appamattā samaṇadhammaṃ karothā''ti. anuthero āha  -- ``bhante, jeṭṭhabhātu kiccaṃ nāma kaniṭṭhassa bhāro, ahaṃ gamissāmi,  tumhe appamattā hothā''ti. iminā upāyena ``ahameva ahamevā''ti  vatvā paṭipāṭiyā tiṃsapi janā uṭṭhahiṃsu, evaṃ te neva ekissā  mātuyā puttā, na ^a^M1.0430^ea^ ekassa pituno, nāpi vītarāgā, atha ca pana  avasesānaṃ atthāya paṭipāṭiyā jīvitaṃ pariccajiṃsu. tesu ekopi  ``tvaṃ yāhī''ti vattuṃ samattho nāma nāhosi.</p>
              <p>[03] saṃkiccasāmaṇero tesaṃ kathaṃ sutvā, ``bhante, tumhe tiṭṭhatha  ^a^P2.0248^ea^, ahaṃ tumhākaṃ jīvitaṃ pariccajitvā  gamissāmī''ti āha. te āhaṃsu -- ``āvuso, mayaṃ sabbe ekato  māriyamānāpi taṃ ekakaṃ na vissajjessāmā''ti. ``kiṃ kāraṇā,  bhante''ti? ```āvuso, tvaṃ dhammasenāpatisāriputtattherassa  sāmaṇero, sace taṃ vissajjessāma, sāmaṇeraṃ me ādāya gantvā corānaṃ  niyyādiṃsū'ti thero no garahissati, taṃ nindaṃ nittharituṃ na  sakkhissāma, tena taṃ na vissajjessāmā''ti. ``bhante,  sammāsambuddho tumhe mama upajjhāyassa santikaṃ pahiṇantopi, mama  upajjhāyo maṃ tumhehi saddhiṃ pahiṇantopi idameva kāraṇaṃ disvā  pahiṇi, tiṭṭhatha tumhe, ahameva gamissāmī''ti so tiṃsa bhikkhū  vanditvā ``sace, bhante, me doso atthi, khamathā''ti vatvā  nikkhami. tadā bhikkhūnaṃ mahāsaṃvego uppajji, akkhīni  assupuṇṇāni hadayamaṃsaṃ pavedhi. mahāthero core āha -- ``upāsakā  ayaṃ daharako tumhe aggiṃ karonte, sūlāni tacchante, paṇṇāni  attharante disvā bhāyissati, imaṃ ekamante ṭhapetvā tāni kiccāni  kareyyāthā''ti. corā sāmaṇeraṃ ādāya gantvā ekamante ṭhapetvā  sabbakiccāni kariṃsu.</p>
              <p>[03] kiccapariyosāne corajeṭṭhako ^a^P2.0249^ea^ asiṃ  abbāhitvā sāmaṇeraṃ upasaṅkami. sāmaṇero nisīdamāno jhānaṃ  samāpajjitvāva nisīdi. corajeṭṭhako asiṃ parivattetvā sāmaṇerassa  khandhe pātesi, asi namitvā dhārāya dhāraṃ pahari, so ``na sammā  pahari''nti maññamāno puna taṃ ujukaṃ ^a^V1.0384^ea^ katvā pahari. asi tālapaṇṇaṃ  viya veṭhayamāno tharumūlaṃ agamāsi. sāmaṇerañhi tasmiṃ kāle  sinerunā avattharantopi māretuṃ samattho nāma natthi, pageva asinā.  taṃ pāṭihāriyaṃ disvā corajeṭṭhako cintesi -- ``pubbe me asi  silāthambhaṃ vā khadirakhāṇuṃ vā kaḷīraṃ viya chindati, idāni  ekavāraṃ nami, ekavāraṃ tālapattaveṭhako viya jāto. ayaṃ nāma  asi acetanā hutvāpi imassa guṇaṃ jānāti, ahaṃ sacetanopi na  jānāmī''ti. so asiṃ bhūmiyaṃ ^a^M1.0431^ea^ khipitvā tassa pādamūle urena  nipajjitvā, ``bhante, mayaṃ dhanakāraṇā aṭaviṃ paviṭṭhāmhā, amhe  dūratova disvā sahassamattāpi manussā pavedhanti, dve ^a^P2.0250^ea^  tisso kathā kathetuṃ na sakkonti. tava pana  santāsamattampi natthi, ukkāmukhe suvaṇṇaṃ viya supupphitakaṇikāraṃ  viya ca te mukhaṃ virocati, kiṃ nu kho kāraṇa''nti pucchanto imaṃ  gāthamāha -- </p>
              <p>[21] ``tassa te natthi bhītattaṃ, bhiyyo vaṇṇo pasīdati. </p>
              <p>[22] kasmā na paridevesi, evarūpe mahabbhaye''ti..  (theragā0 706).</p>
              <p>[03] sāmaṇero jhānā vuṭṭhāya tassa dhammaṃ desento, ``āvuso  gāmaṇi, khīṇāsavassa attabhāvo nāma sīse ṭhapitabhāro viya hoti,  so tasmiṃ bhijjante vā nassante vā tussateva, na bhāyatī''ti vatvā  imā gāthā abhāsi -- </p>
              <p>[21] ``natthi cetasikaṃ dukkhaṃ, anapekkhassa gāmaṇi. </p>
              <p>[22] atikkantā bhayā sabbe, khīṇasaṃyojanassa ve.. </p>
              <p>[21] ``khīṇāya bhavanettiyā, diṭṭhe dhamme yathātathe. </p>
              <p>[22] na bhayaṃ maraṇe hoti, bhāranikkhepane yathā''ti..  (theragā0 707-708).</p>
              <p>[03] so tassa kathaṃ sutvā pañca corasatāni oloketvā āha --  ``tumhe kiṃ karissathā''ti? ``tumhe pana, sāmī''ti. ``mama  tāva, bho, `evarūpaṃ pāṭihāriyaṃ disvā agāramajjhe kammaṃ natthi,  ayyassa santike pabbajissāmī'ti. mayampi tatheva karissāmā''ti.  ``sādhu, tātā''ti tato pañcasatāpi corā sāmaṇeraṃ vanditvā  pabbajjaṃ yāciṃsu ^a^P2.0251^ea^. so tesaṃ asidhārāhi eva  kese ceva vatthadasā ca chinditvā tambamattikāya rajitvā tāni  kāsāyāni acchādāpetvā dasasu sīlesu patiṭṭhāpetvā te ādāya  gacchanto cintesi ^a^V1.0385^ea^ -- ``sacāhaṃ there adisvāva gamissāmi, te  ^a^M1.0432^ea^ samaṇadhammaṃ kātuṃ na sakkhissanti. corānañhi maṃ gahetvā  nikkhantakālato paṭṭhāya tesu ekopi assūni sandhāretuṃ nāsakkhi,  `mārito nu kho sāmaṇero, no'ti cintentānaṃ kammaṭṭhānaṃ abhimukhaṃ  na bhavissati, tasmā disvāva ne gamissāmī''ti. so  pañcasatabhikkhuparivāro tattha gantvā attano dassanena  paṭiladdhāssāsehi tehi ``kiṃ, sappurisa, saṃkicca, laddhaṃ te  jīvita''nti vutte, ``āma, bhante, ime maṃ māretukāmā hutvā māretuṃ  asakkontā mama guṇe pasīditvā dhammaṃ sutvā pabbajitā, ahaṃ `tumhe  disvāva gamissāmī'ti āgato, appamattā samaṇadhammaṃ karotha, ahaṃ  satthu santikaṃ gamissāmī''ti te bhikkhū vanditvā itare ādāya  upajjhāyassa santikaṃ gantvā ``kiṃ saṃkicca, antevāsikā te  laddhā''ti vutte, ``āma, bhante''ti taṃ pavattiṃ ārocesi. therena  ``gaccha saṃkicca, satthāraṃ passāhī''ti vutte, ``sādhū''ti theraṃ  vanditvā te ādāya satthu santikaṃ gantvā satthārāpi ^a^P2.0252^ea^  ``kiṃ saṃkicca, antevāsikā te laddhā''ti vutte, ``āma,  bhante''ti taṃ pavattiṃ ārocesi. satthā ``evaṃ kira, bhikkhave''ti  pucchitvā, ``āma, bhante''ti vutte, ``bhikkhave, tumhākaṃ corakammaṃ  katvā dussīle patiṭṭhāya vassasataṃ jīvanato idāni sīle patiṭṭhāya  ekadivasampi jīvitaṃ seyyo''ti vatvā anusandhiṃ ghaṭetvā dhammaṃ  desento imaṃ gāthamāha -- </p>
              <p>[03] 110^b^.^eb^ </p>
              <p>[21] ``yo ca vassasataṃ jīve, dussīlo asamāhito. </p>
              <p>[22] ekāhaṃ jīvitaṃ seyyo, sīlavantassa jhāyino''ti..</p>
              <p>[03] tattha ^b^dussīlo^eb^ti nissīlo. ^b^sīlavantassā^eb^ti  dussīlassa ^b^vassasataṃ^eb^ jīvanato ^b^sīlavantassa^eb^ dvīhi  jhānehi ^b^jhāyino^eb^ ekadivasampi ekamuhuttampi ^b^jīvitaṃ  seyyo,^eb^ uttamanti attho.</p>
              <p>[03] desanāvasāne te pañcasatāpi bhikkhū saha paṭisambhidāhi arahattaṃ  pāpuṇiṃsu, sampattamahājanassāpi sātthikā dhammadesanā ahosīti.</p>
              <p>[03] aparena samayena saṃkicco upasampadaṃ labhitvā dasavasso hutvā  sāmaṇeraṃ gaṇhi. so pana tasseva bhāgineyyo adhimuttasāmaṇero  nāma. atha naṃ thero paripuṇṇavassakāle āmantetvā ``upasampadaṃ te  karissāmi, gaccha, ñātakānaṃ santike vassaparimāṇaṃ pucchitvā  ^a^M1.0433^ea^ ehī''ti uyyojesi. so mātāpitūnaṃ santikaṃ ^a^P2.0253^ea^  gacchanto antarāmagge pañcasatehi corehi balikammatthāya māriyamāno  tesaṃ dhammaṃ desetvā pasannacittehi tehi ``na te imasmiṃ ṭhāne amhākaṃ  ^a^V1.0386^ea^ atthibhāvo kassaci ārocetabbo''ti vissaṭṭho paṭipathe mātāpitaro  āgacchante disvā tameva maggaṃ paṭipajjantānampi tesaṃ  saccamanurakkhanto nārocesi. tesaṃ corehi viheṭhiyamānānaṃ ``tvampi  corehi saddhiṃ ekato hutvā maññe, amhākaṃ nārocesī''ti  paridevantānaṃ saddaṃ sutvā te mātāpitūnampi anārocitabhāvaṃ ñatvā  pasannacittā pabbajjaṃ yāciṃsu. sopi saṃkiccasāmaṇero viya te sabbe  pabbājetvā upajjhāyassa santikaṃ ānetvā tena satthu santikaṃ pesito  gantvā taṃ pavattiṃ ārocesi. satthā ``evaṃ kira, bhikkhave''ti  pucchitvā, ``āma, bhante''ti vutte purimanayeneva anusandhiṃ ghaṭetvā  dhammaṃ desento imameva gāthamāha -- </p>
              <p>[21] ``yo ca vassasataṃ jīve, dussīlo asamāhito. </p>
              <p>[22] ekāhaṃ jīvitaṃ seyyo, sīlavantassa jhāyino''ti..</p>
              <p>[03] idampi ^b^adhimuttasāmaṇeravatthu^eb^ vuttanayamevāti. </p>
              <p>[06] saṃkiccasāmaṇeravatthu navamaṃ. </p>
            </h4>
          </h3>
          <h3>
            <h3n> 10. khāṇukoṇḍaññattheravatthu</h3n>
            <h4>
              <h4n> </h4n>
              <p>[03] ^b^yo^eb^ ^a^P2.0254^ea^ ^b^ca vassasataṃ jīve^eb^ti imaṃ  dhammadesanaṃ satthā jetavane viharanto khāṇukoṇḍaññattheraṃ ārabbha  kathesi.</p>
              <p>[03] so kira thero satthu santike kammaṭṭhānaṃ gahetvā araññe  viharanto arahattaṃ patvā ``satthu ārocessāmī''ti tato āgacchanto  antarāmagge kilanto maggā okkamma ekasmiṃ piṭṭhipāsāṇe nisinno  jhānaṃ samāpajji. athekaṃ gāmaṃ vilumpitvā pañcasatā corā attano  balānurūpena bhaṇḍikaṃ bandhitvā sīsenādāya gacchantā dūraṃ gantvā  kilantarūpā ``dūraṃ āgatāmha, imasmiṃ piṭṭhipāsāṇe  vissamissāmā''ti maggā okkamma ^a^M1.0434^ea^ piṭṭhipāsāṇassa santikaṃ gantvā  theraṃ disvāpi ``khāṇuko aya''nti saññino ahesuṃ. atheko coro  therassa sīse bhaṇḍikaṃ ṭhapesi, aparopi taṃ nissāya bhaṇḍikaṃ ṭhapesi.  evaṃ pañcasatāpi corā pañcahi bhaṇḍikasatehi theraṃ parikkhipitvā  sayampi nisinnā niddāyitvā aruṇuggamanakāle pabujjhitvā attano  attano bhaṇḍikaṃ gaṇhantā theraṃ disvā ``amanusso''ti saññāya  palāyituṃ ^a^V1.0387^ea^ ārabhiṃsu. atha ne thero āha -- ``mā bhāyittha  upāsakā, pabbajito aha''nti. te therassa pādamūle nipajjitvā  ``khamatha, bhante, mayaṃ khāṇukasaññino ahumhā''ti theraṃ khamāpetvā  corajeṭṭhakena ``ahaṃ ayyassa santike pabbajissāmī''ti vutte sesā  ``mayampi pabbajissāmā''ti ^a^P2.0255^ea^ vatvā sabbepi  ekacchandā hutvā theraṃ pabbajjaṃ yāciṃsu. thero saṃkiccasāmaṇero viya  sabbepi te pabbājesi. tato paṭṭhāya ^b^khāṇukoṇḍañño^eb^ti paññāyi.  so tehi bhikkhūhi saddhiṃ satthu santikaṃ gantvā satthārā ``kiṃ,  koṇḍañña, antevāsikā te laddhā''ti vutte taṃ pavattiṃ ārocesi.  satthā ``evaṃ kira, bhikkhave''ti pucchitvā, ``āma, bhante, na no  aññassa evarūpo ānubhāvo diṭṭhapubbo, tenamhā pabbajitā''ti vutte,  ``bhikkhave, evarūpe duppaññakamme patiṭṭhāya vassasataṃ jīvanato  idāni vo paññāsampadāya vattamānānaṃ ekāhampi jīvitaṃ seyyo''ti  vatvā anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 111^b^.^eb^ </p>
              <p>[21] ``yo ca vassasataṃ jīve, duppañño asamāhito. </p>
              <p>[22] ekāhaṃ jīvitaṃ seyyo, paññavantassa jhāyino''ti..</p>
              <p>[03] tattha ^b^duppañño^eb^ nippañño. ^b^paññavantassā^eb^ti  sappaññassa. sesaṃ purimasadisamevāti.</p>
              <p>[03] desanāvasāne pañcasatāpi te bhikkhū saha paṭisambhidāhi arahattaṃ  pāpuṇiṃsu. sampattamahājanassāpi sātthikā dhammadesanā ahosīti. </p>
              <p>[06] khāṇukoṇḍaññattheravatthu dasamaṃ. </p>
            </h4>
          </h3>
          <h3>
            <h3n> 11. sappadāsattheravatthu </h3n>
            <h4>
              <h4n> </h4n>
              <p>[01] ^b^yo^eb^ ^a^P2.0256^ea^ ^b^ca vassasataṃ jīve^eb^ti  imaṃ dhammadesanaṃ satthā jetavane viharanto sappadāsattheraṃ ārabbha  kathesi.</p>
              <p>[03] sāvatthiyaṃ ^a^M1.0435^ea^ kireko kulaputto satthu dhammadesanaṃ sutvā pabbajitvā  laddhūpasampado aparena samayena ukkaṇṭhitvā ``mādisassa kulaputtassa  gihibhāvo nāma ayutto, pabbajjāya ṭhatvā maraṇamhi me seyyo''ti  cintetvā attano maraṇūpāyaṃ cintento vicarati. athekadivasaṃ  pātova ^a^V1.0388^ea^ katabhattakiccā bhikkhū vihāraṃ gantvā aggisālāya sappaṃ  disvā taṃ ekasmiṃ kuṭe pakkhipitvā kuṭaṃ pidahitvā ādāya vihārā  nikkhamiṃsu. ukkaṇṭhitabhikkhupi bhattakiccaṃ katvā āgacchanto te  bhikkhū disvā ``kiṃ idaṃ, āvuso''ti pucchitvā ``sappo,  āvuso''ti vutte iminā ``kiṃ karissathā''ti? ``chaḍḍessāma  na''nti. tesaṃ vacanaṃ sutvā ``iminā attānaṃ ḍaṃsāpetvā  marissāmī''ti ``āharatha, ahaṃ taṃ chaḍḍessāmī''ti tesaṃ hatthato kuṭaṃ  gahetvā ekasmiṃ ṭhāne nisinno tena sappena attānaṃ ḍaṃsāpeti, sappo  ḍaṃsituṃ na icchati. so kuṭe hatthaṃ otāretvā ito cito ca  āloleti, ghorasappassa mukhaṃ vivaritvā aṅguliṃ pakkhipati, neva naṃ  sappo ḍaṃsi. so ``nāyaṃ āsīviso, gharasappo eso''ti taṃ pahāya  vihāraṃ agamāsi. atha naṃ bhikkhū ``chaḍḍito te, āvuso,  sappo''ti āhaṃsu. ``na so, āvuso, ghorasappo, gharasappo  eso''ti. ``ghorasappoyevāvuso, mahantaṃ ^a^P2.0257^ea^ phaṇaṃ  katvā susuyanto dukkhena amhehi gahito, kiṃ kāraṇā evaṃ tvaṃ  vadesī''ti āhaṃsu. ``ahaṃ, āvuso, tena attānaṃ ḍaṃsāpentopi mukhe  aṅguliṃ pakkhipentopi taṃ ḍaṃsāpetuṃ nāsakkhi''nti. taṃ sutvā  bhikkhū tuṇhī ahesuṃ.</p>
              <p>[03] athekadivasaṃ nhāpito dve tayo khure ādāya vihāraṃ gantvā ekaṃ  bhūmiyaṃ ṭhapetvā ekena bhikkhūnaṃ kese ohāreti. so bhūmiyaṃ ṭhapitaṃ  khuraṃ gahetvā ``iminā gīvaṃ chinditvā marissāmī''ti ekasmiṃ  rukkhe gīvaṃ upanidhāya khuradhāraṃ galanāḷiyaṃ katvā ṭhito  upasampadāmāḷato paṭṭhāya attano sīlaṃ āvajjento vimalacandamaṇḍalaṃ  viya sudhotamaṇikhandhamiva ca nimmalaṃ sīlaṃ addasa. tassa taṃ  olokentassa sakalasarīraṃ pharantī pīti uppajji. so pītiṃ  vikkhambhetvā vipassanaṃ vaḍḍhento saha paṭisambhidāhi arahattaṃ patvā  khuraṃ ādāya vihāramajjhaṃ pāvisi. atha naṃ bhikkhū ``kahaṃ  gatosi, āvuso''ti pucchiṃsu. ```iminā khurena galanāḷiṃ  chinditvā ^a^M1.0436^ea^ marissāmī'ti gatomhi ^a^P2.0258^ea^, āvuso''ti.  atha ``kasmā na matosī''ti? idānimhi satthaṃ āharituṃ  abhabbo jāto. ahañhi ``iminā khurena galanāḷiṃ  chindissāmī''ti ñāṇakhurena sabbakilese chindinti. bhikkhū  ``ayaṃ abhūtena aññaṃ byākarotī''ti bhagavato ārocesuṃ. bhagavā  tesaṃ kathaṃ sutvā āha -- ``na, bhikkhave, khīṇāsavā nāma sahatthā  attānaṃ jīvitā voropentī''ti. bhante, tumhe imaṃ ``khīṇāsavo''ti  vadatha, evaṃ arahattūpanissayasampanno panāyaṃ kasmā ukkaṇṭhati, kimassa  arahattūpanissayakāraṇaṃ ``kasmā so sappo etaṃ na ḍaṃsatī''ti?  ``bhikkhave, so tāva sappo imassa ito tatiye attabhāve dāso  ahosi, so attano sāmikassa sarīraṃ ḍaṃsituṃ na visahatī''ti.  evaṃ ^a^V1.0389^ea^ tāva nesaṃ satthā ekaṃ kāraṇaṃ ācikkhi. tato paṭṭhāya ca so  bhikkhu ^b^sappadāso^eb^ nāma jāto.</p>
              <p>[03] kassapasammāsambuddhakāle kireko kulaputto satthu dhammakathaṃ sutvā  uppannasaṃvego pabbajitvā laddhūpasampado aparena samayena anabhiratiyā  uppannāya ekassa sahāyakassa bhikkhuno ārocesi. so tassa  abhiṇhaṃ gihibhāve ādīnavaṃ kathesi. taṃ sutvā itaro sāsane  abhiramitvā pubbe anabhiratakāle malaggahite samaṇaparikkhāre ekasmiṃ  soṇḍitīre nimmale karonto nisīdi. sahāyakopissa santikeyeva  nisinno. atha naṃ so evamāha -- ``ahaṃ, āvuso, uppabbajanto  ime parikkhāre tuyhaṃ dātukāmo ^a^P2.0259^ea^ ahosi''nti.  so lobhaṃ uppādetvā cintesi -- ``iminā mayhaṃ pabbajitena vā  uppabbajitena vā ko attho, idāni parikkhāre gaṇhissāmī''ti.  so tato paṭṭhāya ``kiṃ dānāvuso, amhākaṃ jīvitena, ye mayaṃ  kapālahatthā parakulesu bhikkhāya carāma, puttadārehi saddhiṃ  ālāpasallāpaṃ na karomā''tiādīni vadanto gihibhāvassa guṇaṃ  kathesi. so tassa kathaṃ sutvā puna ukkaṇṭhito hutvā cintesi --  ``ayaṃ mayā `ukkaṇṭhitomhī'ti vutte paṭhamaṃ gihibhāve ādīnavaṃ  kathetvā idāni abhiṇhaṃ guṇaṃ katheti, `kiṃ nu kho kāraṇa'''nti  cintento ``imesu samaṇaparikkhāresu lobhenā''ti ñatvā sayameva  attano cittaṃ nivattesi. evamassa kassapasammāsambuddhakāle ekassa  bhikkhuno ukkaṇṭhāpitattā idāni anabhirati ^a^M1.0437^ea^ uppannā. yo pana teneva  tadā vīsati vassasahassāni samaṇadhammo kato, svassa etarahi  arahattūpanissayo jātoti.</p>
              <p>[03] imamatthaṃ te bhikkhū bhagavato santikā sutvā uttariṃ pucchiṃsu --  ``bhante, ayaṃ kira bhikkhu khuradhāraṃ galanāḷiyaṃ katvā ṭhitova  arahattaṃ pāpuṇāti, uppajjissati nu kho ettakena khaṇena  arahattamaggo''ti. ``āma, bhikkhave, āraddhavīriyassa bhikkhuno  pādaṃ ukkhipitvā bhūmiyaṃ ṭhapentassa pāde bhūmiyaṃ asampatteyeva  arahattamaggo uppajjati. kusītassa ^a^P2.0260^ea^ puggalassa  hi vassasataṃ jīvanato āraddhavīriyassa khaṇamattampi jīvitaṃ  seyyo''ti vatvā anusandhiṃ ghaṭetvā imaṃ gāthamāha -- </p>
              <p>[03] 112^b^.^eb^ </p>
              <p>[21] ``yo ca vassasataṃ jīve, kusīto hīnavīriyo. </p>
              <p>[22] ekāhaṃ jīvikaṃ seyyo, vīriyamārabhato daḷha''nti.. </p>
              <p>[01] tattha ^a^V1.0390^ea^ ^b^kusīto^eb^ti kāmavitakkādīhi tīhi vitakkehi  vītināmento puggalo. ^b^hīnavīriyo^eb^ti nibbīriyo.  ^b^vīriyamārabhato daḷha^eb^nti duvidhajjhānanibbattanasamatthaṃ thiraṃ  vīriyaṃ ārabhantassa. sesaṃ purimasadisameva.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] sappadāsattheravatthu ekādasamaṃ. </p>
            </h4>
          </h3>
          <h3>
            <h3n> 12. paṭācārātherīvatthu</h3n>
            <h4>
              <h4n> </h4n>
              <p>[03] ^b^yo ca vassasataṃ jīve^eb^ti imaṃ dhammadesanaṃ satthā jetavane  viharanto paṭācāraṃ theriṃ ārabbha kathesi.</p>
              <p>[03] sā kira sāvatthiyaṃ cattālīsakoṭivibhavassa seṭṭhino dhītā  ahosi abhirūpā. taṃ soḷasavassuddesikakāle sattabhūmikassa  pāsādassa uparimatale rakkhantā vasāpesuṃ. evaṃ santepi sā ekena  attano cūḷūpaṭṭhākena saddhiṃ vippaṭipajji ^a^P2.0261^ea^.  athassā mātāpitaro samajātikakule ekassa kumārassa paṭissuṇitvā  vivāhadivasaṃ ṭhapesuṃ. tasmiṃ upakaṭṭhe sā taṃ cūḷūpaṭṭhākaṃ āha -- ``maṃ  kira asukakulassa nāma dassanti, mayi patikulaṃ gate mama  paṇṇākāraṃ gahetvā āgatopi tattha pavesanaṃ na labhissasi, sace te  mayi sineho atthi, idāneva ^a^M1.0438^ea^ maṃ gahetvā yena vā tena vā  palāyassū''ti. ``so sādhu, bhadde''ti. ``tena hi ahaṃ sve  pātova nagaradvārassa asukaṭṭhāne nāma ṭhassāmi, tvaṃ ekena upāyena  nikkhamitvā tattha āgaccheyyāsī''ti vatvā dutiyadivase saṅketaṭṭhāne  aṭṭhāsi. sāpi pātova kiliṭṭhaṃ vatthaṃ nivāsetvā kese vikkiritvā  kuṇḍakena sarīraṃ makkhitvā kuṭaṃ ādāya dāsīhi saddhiṃ gacchantī  viya gharā nikkhamitvā taṃ ṭhānaṃ agamāsi. so taṃ ādāya dūraṃ  gantvā ekasmiṃ gāme nivāsaṃ kappetvā araññe khettaṃ kasitvā  dārupaṇṇādīni āharati. itarā kuṭena udakaṃ āharitvā sahatthā  koṭṭanapacanādīni karontī attano pāpassa phalaṃ anubhoti. athassā  kucchiyaṃ gabbho patiṭṭhāsi. sā paripuṇṇagabbhā ``idha me koci  upakārako natthi, mātāpitaro nāma puttesu muduhadayā honti, tesaṃ  santikaṃ maṃ nehi, tattha me gabbhavuṭṭhānaṃ bhavissatī''ti sāmikaṃ  ^a^P2.0262^ea^ yāci. so ``kiṃ, bhadde, kathesi, maṃ disvā  tava mātāpitaro vividhā kammakāraṇā kareyyuṃ, na sakkā mayā tattha  gantu''nti paṭikkhipi. sā punappunaṃ yācitvāpi ^a^V1.0391^ea^ gamanaṃ alabhamānā  tassa araññaṃ gatakāle paṭivissake āmantetvā ``sace so āgantvā  maṃ apassanto `kahaṃ gatā'ti pucchissati, mama attano kulagharaṃ  gatabhāvaṃ ācikkheyyāthā''ti vatvā gehadvāraṃ pidahitvā pakkāmi.  sopi āgantvā taṃ apassanto paṭivissake pucchitvā taṃ pavattiṃ sutvā  ``nivattessāmi na''nti anubandhitvā taṃ disvā nānappakāraṃ  yāciyamānopi nivattetuṃ nāsakkhi. athassā ekasmiṃ ṭhāne  kammajavātā caliṃsu. sā ekaṃ gacchantaraṃ pavisitvā, ``sāmi,  kammajavātā me calitā''ti vatvā bhūmiyaṃ nipajjitvā samparivattamānā  kicchena dārakaṃ vijāyitvā ``yassatthāyāhaṃ kulagharaṃ gaccheyyaṃ, so  attho nipphanno''ti punadeva tena saddhiṃ gehaṃ āgantvā vāsaṃ kappesi.</p>
              <p>[03] tassā aparena samayena puna gabbho patiṭṭhahi. sā  paripuṇṇagabbhā hutvā purimanayeneva sāmikaṃ yācitvā gamanaṃ  alabhamānā puttaṃ aṅkenādāya tatheva pakkamitvā tena anubandhitvā  ``tiṭṭhāhī''ti vutte nivattituṃ na icchi. atha nesaṃ gacchantānaṃ mahā  akālamegho udapādi samantā vijjulatāhi ^a^P2.0263^ea^ ādittaṃ  viya meghatthanitehi, bhijjamānaṃ viya ^a^M1.0439^ea^ udakadhārānipātanirantaraṃ nabhaṃ  ahosi. tasmiṃ khaṇe tassā kammajavātā caliṃsu. sā sāmikaṃ  āmantetvā, ``sāmi, kammajavātā me calitā, na sakkomi  sandhāretuṃ, anovassakaṭṭhānaṃ me jānāhī''ti āha. so hatthagatāya  vāsiyā ito cito ca upadhārento ekasmiṃ vammikamatthake jātaṃ  gumbaṃ disvā chindituṃ ārabhi. atha naṃ vammikato nikkhamitvā  ghoraviso āsīviso ḍaṃsi. taṅkhaṇaññevassa sarīraṃ  antosamuṭṭhitāhi aggijālāhi ḍayhamānaṃ viya nīlavaṇṇaṃ hutvā tattheva  pati. itarāpi mahādukkhaṃ anubhavamānā tassa āgamanaṃ olokentīpi  taṃ adisvāva aparampi puttaṃ vijāyi. dve dārakā vātavuṭṭhivegaṃ  asahamānā mahāviravaṃ viravanti. sā ubhopi te urantare katvā  dvīhi jaṇṇukehi ceva hatthehi ca bhūmiyaṃ uppīḷetvā tathā ṭhitāva rattiṃ  vītināmesi. sakalasarīraṃ nillohitaṃ viya paṇḍupalāsavaṇṇaṃ ahosi.  sā uṭṭhite aruṇe maṃsapesivaṇṇaṃ ekaṃ puttaṃ aṅkenādāya itaraṃ  aṅguliyā gahetvā ``ehi, tāta, pitā te ito gato''ti vatvā  sāmikassa gatamaggena gacchantī ^a^P2.0264^ea^ taṃ vammikamatthake  kālaṃ katvā patitaṃ nīlavaṇṇaṃ thaddhasarīraṃ disvā ``maṃ nissāya mama  sāmiko panthe mato''ti rodantī paridevantī pāyāsi.</p>
              <p>[03] sā sakalarattiṃ devena vuṭṭhattā aciravatiṃ nadiṃ jaṇṇuppamāṇena  kaṭippamāṇena thanappamāṇena udakena paripuṇṇaṃ disvā attano  mandabuddhitāya dvīhi dārakehi saddhiṃ udakaṃ otarituṃ avisahantī  jeṭṭhaputtaṃ orimatīre ṭhapetvā itaraṃ ādāya paratīraṃ gantvā sākhābhaṅgaṃ  attharitvā ^a^V1.0392^ea^ nipajjāpetvā ``itarassa santikaṃ gamissāmī''ti  bālaputtakaṃ pahāya tarituṃ asakkontī punappunaṃ nivattitvā  olokayamānā pāyāsi. athassā nadīmajjhaṃ gatakāle eko seno  taṃ kumāraṃ disvā ``maṃsapesī''ti saññāya ākāsato bhassi. sā  taṃ puttassatthāya bhassantaṃ disvā ubho hatthe ukkhipitvā ``sūsū''ti  tikkhattuṃ mahāsaddaṃ nicchāresi. seno dūrabhāvena taṃ asutvāva  kumārakaṃ gahetvā vehāsaṃ uppatitvā gato. orimatīre ṭhitaputto  mātaraṃ nadīmajjhe ubho hatthe ukkhipitvā mahāsaddaṃ nicchārayamānaṃ  disvā ^a^M1.0440^ea^ ``maṃ pakkosatī''ti saññāya vegena udake pati. itissā  bālaputtaṃ seno hari, jeṭṭhaputto udakena vūḷho.</p>
              <p>[03] sā ``eko me putto senena gahito, eko udakena ^a^P2.0265^ea^  vūḷho, panthe me pati mato''ti rodantī paridevantī  gacchamānā sāvatthito āgacchantaṃ ekaṃ purisaṃ disvā pucchi --  ``kattha vāsikosi, tātā''ti? ``sāvatthivāsikomhi, ammā''ti.  ``sāvatthinagare asukavīthiyaṃ evarūpaṃ asukakulaṃ nāma atthi,  jānāsi, tātā''ti? ``jānāmi, amma, taṃ pana mā pucchi, sace  aññaṃ jānāsi pucchā''ti. ``aññena me kammaṃ natthi, tadeva  pucchāmi, tātā''ti. ``amma, tvaṃ attano anācikkhituṃ na desi,  ajja te sabbarattiṃ devo vassanto diṭṭho''ti. ``diṭṭho me, tāta,  mayhameveso sabbarattiṃ vuṭṭho, na aññassa. mayhaṃ pana vuṭṭhakāraṇaṃ  pacchā te kathessāmi, etasmiṃ tāva me seṭṭhigehe pavattiṃ kathehī''ti.  ``amma, ajja rattiṃ seṭṭhiñca seṭṭhibhariyañca seṭṭhiputtañcāti tayopi  jane avattharamānaṃ gehaṃ pati, te ekacitakasmiṃ jhāyanti. esa dhūmo  paññāyati, ammā''ti. sā tasmiṃ khaṇe nivatthavatthaṃ patamānaṃ na  sañjāni, ummattikabhāvaṃ ^a^P2.0266^ea^ patvā yathājātāva  rodantī paridevantī -- </p>
              <p>[21] ``ubho puttā kālakatā, panthe mayhaṃ patī mato. </p>
              <p>[22] mātā pitā ca bhātā ca, ekacitamhi ḍayhare''ti..  (apa0 therī 2.2.498) -- </p>
              <p>[25] vilapantī paribbhami. manussā taṃ disvā ``ummattikā  ummattikā''ti kacavaraṃ gahetvā paṃsuṃ gahetvā matthake okirantā leḍḍūhi  paharanti. satthā jetavanamahāvihāre aṭṭhaparisamajjhe nisīditvā dhammaṃ  desento taṃ āgacchamānaṃ addasa kappasatasahassaṃ pūritapāramiṃ  abhinīhārasampannaṃ.</p>
              <p>[03] sā ^a^V1.0393^ea^ kira padumuttarabuddhakāle padumuttarasatthārā ekaṃ vinayadharattheriṃ  bāhāya gahetvā nandanavane ṭhapentaṃ viya etadaggaṭṭhāne ṭhapiyamānaṃ disvā  ``ahampi tumhādisassa buddhassa santike vinayadharattherīnaṃ aggaṭṭhānaṃ  labheyya''nti adhikāraṃ katvā patthanaṃ ṭhapesi. padumuttarabuddho  anāgataṃsañāṇaṃ pattharitvā patthanāya samijjhanabhāvaṃ ñatvā ``anāgate  gotamabuddhassa nāma sāsane ayaṃ paṭācārā nāmena vinayadharattherīnaṃ  aggā ^a^M1.0441^ea^ bhavissatī''ti byākāsi. taṃ ^a^P2.0267^ea^ evaṃ  patthitapatthanaṃ abhinīhārasampannaṃ satthā dūratova āgacchantiṃ disvā  ``imissā ṭhapetvā maṃ añño avassayo bhavituṃ samattho nāma  natthī''ti cintetvā taṃ yathā vihārābhimukhaṃ āgacchati, evaṃ akāsi.  parisā taṃ disvāva ``imissā ummattikāya ito āgantuṃ mā  daditthā''ti āha. satthā ``apetha, mā naṃ vārayitthā''ti vatvā  avidūraṭṭhānaṃ āgatakāle ``satiṃ paṭilabha bhaginī''ti āha. sā taṃ  khaṇaṃyeva buddhānubhāvena satiṃ paṭilabhi. tasmiṃkāle nivatthavatthassa  patitabhāvaṃ sallakkhetvā hirottappaṃ paccupaṭṭhāpetvā ukkuṭikaṃ nisīdi.  athassā eko puriso uttarasāṭakaṃ khipi. sā taṃ nivāsetvā  satthāraṃ upasaṅkamitvā suvaṇṇavaṇṇesu pādesu pañcapatiṭṭhitena vanditvā,  ``bhante, avassayo me hotha, patiṭṭhā me hotha. ekañhi me puttaṃ  seno gaṇhi, eko udakena vūḷho, panthe me pati mato, mātāpitaro  ceva me bhātā ca gehena avatthaṭā ekacitakasmiṃ jhāyantī''ti.</p>
              <p>[03] satthā tassā vacanaṃ sutvā ``paṭācāre, mā cintayi, tava tāṇaṃ  saraṇaṃ avassayo bhavituṃ samatthasseva santikaṃ āgatāsi. yathā hi  tava idāni eko puttako senena gahito, eko udakena vūḷho, panthe  ^a^P2.0268^ea^ pati mato, mātāpitaro ceva bhātā ca gehena  avatthaṭā; evameva imasmiṃ saṃsāre puttādīnaṃ matakāle tava rodantiyā  paggharitāssu catunnaṃ mahāsamuddānaṃ udakato bahutara''nti vatvā imaṃ  gāthamāha -- </p>
              <p>[21] ``catūsu samuddesu jalaṃ parittakaṃ, </p>
              <p>[27] tato bahuṃ assujalaṃ anappakaṃ. </p>
              <p>[26] dukkhena phuṭṭhassa narassa socanā, </p>
              <p>[22] kiṃ kāraṇā amma tuvaṃ pamajjasī''ti..</p>
              <p>[03] evaṃ satthari ^b^anamataggapariyāyaṃ^eb^ kathente tassa sarīre  soko tanuttaṃ agamāsi. atha naṃ tanubhūtasokaṃ ñatvā puna satthā  āmantetvā ``paṭācāre puttādayo nāma paralokaṃ gacchantassa tāṇaṃ vā  leṇaṃ vā saraṇaṃ vā bhavituṃ na sakkonti, tasmā vijjamānāpi te na  santiyeva, paṇḍitena ^a^V1.0394^ea^ pana sīlaṃ visodhetvā attano nibbānagāmimaggaṃ  khippameva sodhetuṃ vaṭṭatī''ti vatvā dhammaṃ desento imā gāthā abhāsi  -- </p>
              <p>[21] ``na ^a^M1.0442^ea^ santi puttā tāṇāya, na pitā nāpi bandhavā. </p>
              <p>[22] antakenādhipannassa, natthi ñātīsu tāṇatā.. (dha0  pa0 288; apa0 therī 2.2.501). </p>
              <p>[21] ``etamatthavassaṃ ñatvā, paṇḍito sīlasaṃvuto. </p>
              <p>[22] nibbānagamanaṃ maggaṃ, khippameva visodhaye''ti.. (dha0  pa0 289).</p>
              <p>[03] desanāvasāne ^a^P2.0269^ea^ paṭācārā mahāpathaviyaṃ  paṃsuparimāṇe kilese jhāpetvā sotāpattiphale patiṭṭhahi, aññepi bahū  sotāpattiphalādīni pāpuṇiṃsūti. sā pana sotāpannā hutvā satthāraṃ  pabbajjaṃ yāci. satthā taṃ bhikkhunīnaṃ santikaṃ pahiṇitvā pabbājesi.  sā laddhūpasampadā paṭitācārattā ^b^paṭācārā^eb^tveva paññāyi. sā  ekadivasaṃ kuṭena udakaṃ ādāya pāde dhovantī udakaṃ āsiñci, taṃ  thokaṃ gantvā pacchijji. dutiyavāre āsittaṃ tato dūrataraṃ agamāsi.  tatiyavāre āsittaṃ tatopi dūrataranti. sā tadeva ārammaṇaṃ  gahetvā tayo vaye paricchinditvā ``mayā paṭhamaṃ āsittaṃ udakaṃ viya  ime sattā paṭhamavayepi maranti, tato dūrataraṃ gataṃ dutiyavāre āsittaṃ  udakaṃ viya majjhimavayepi maranti, tatopi dūrataraṃ gataṃ tatiyavāre  āsittaṃ udakaṃ viya pacchimavayepi marantiyevā''ti cintesi. satthā  gandhakuṭiyaṃ nisinnova obhāsaṃ pharitvā tassā sammukhe ṭhatvā kathento  viya ``evametaṃ paṭācāre, pañcannampi khandhānaṃ udayabbayaṃ apassantassa  vassasataṃ jīvanato tesaṃ udayabbayaṃ passantassa ekāhampi  ekakkhaṇampi jīvitaṃ seyyo''ti ^a^P2.0270^ea^ vatvā  anusandhiṃ ghaṭetvā dhammaṃ desento gāthamāha -- </p>
              <p>[03] 113^b^.^eb^ </p>
              <p>[21] ``yo ca vassasataṃ jīve, apassaṃ udayabbayaṃ. </p>
              <p>[22] ekāhaṃ jīvitaṃ seyyo, passato udayabbaya''nti..</p>
              <p>[03] tattha ^b^apassaṃ udayabbaya^eb^nti pañcannaṃ khandhānaṃ pañcavīsatiyā  lakkhaṇehi udayañca vayañca apassanto. ^b^passato udayabbaya^eb^nti  tesaṃ udayañca vayañca passantassa. itarassa jīvanato ekāhampi  jīvitaṃ seyyoti.</p>
              <p>[03] desanāvasāne ^a^V1.0395^ea^ paṭācārā saha paṭisambhidāhi arahattaṃ pāpuṇi. </p>
              <p>[06] paṭācārātherīvatthu dvādasamaṃ. </p>
            </h4>
          </h3>
          <h3>
            <h3n> 13. kisāgotamīvatthu </h3n>
            <h4>
              <h4n> </h4n>
              <p>[01] ^b^yo^eb^ ^a^M1.0443^ea^ ^b^ca vassasataṃ jīve^eb^ti imaṃ dhammadesanaṃ   satthā jetavane viharanto kisāgotamiṃ ārabbha kathesi.</p>
              <p>[03] sāvatthiyaṃ kirekassa seṭṭhissa gehe cattālīsakoṭidhanaṃ aṅgārā  eva hutvā aṭṭhāsi. seṭṭhi taṃ disvā uppannasoko āhāraṃ  paṭikkhipitvā mañcake nipajji. tasseko sahāyako gehaṃ gantvā,  ``samma, kasmā socasī''ti pucchitvā taṃ pavattiṃ sutvā, ``samma,  mā soci, ahaṃ ekaṃ upāyaṃ ^a^P2.0271^ea^ jānāmi, taṃ  karohī''ti. ``kiṃ karomi, sammā''ti? attano āpaṇe kilañjaṃ  pasāretvā tattha te aṅgāre rāsiṃ katvā vikkiṇanto viya nisīda,  āgatāgatesu manussesu ye evaṃ vadanti -- ``sesajanā  vatthatelamadhuphāṇitādīni vikkiṇanti, tvaṃ pana aṅgāre vikkiṇanto  nisinno''ti. te vadeyyāsi -- ``attano santakaṃ avikkiṇanto  kiṃ karomī''ti? yo pana taṃ evaṃ vadati ``sesajanā  vatthatelamadhuphāṇitādīni vikkiṇanti, tvaṃ pana hiraññasuvaṇṇaṃ  vikkiṇanto nisinno''ti. taṃ vadeyyāsi ``kahaṃ hiraññasuvaṇṇa''nti.  ``ida''nti ca vutte ``āhara, tāva na''nti hatthehi  paṭiccheyyāsi. evaṃ dinnaṃ tava hatthe hiraññasuvaṇṇaṃ bhavissati.  sā pana sace kumārikā hoti, tava gehe puttassa naṃ āharitvā  cattālīsakoṭidhanaṃ tassā niyyādetvā tāya dinnaṃ valañjeyyāsi.  sace kumārako hoti, tava gehe vayappattaṃ dhītaraṃ tassa datvā  cattālīsakoṭidhanaṃ niyyādetvā tena dinnaṃ valañjeyyāsīti. so  ``bhaddako upāyo''ti attano ^a^P2.0272^ea^ āpaṇe aṅgāre  rāsiṃ katvā vikkiṇanto viya nisīdi. ye pana naṃ evamāhaṃsu --  ``sesajanā vatthatelamadhuphāṇitādīni vikkiṇanti, kiṃ pana tvaṃ  aṅgāre vikkiṇanto nisinno''ti? tesaṃ ``attano santakaṃ  avikkiṇanto kiṃ karomī''ti paṭivacanaṃ adāsi. athekā gotamī  nāma kumārikā kisasarīratāya ^b^kisāgotamī^eb^ti paññāyamānā  parijiṇṇakulassa dhītā attano ekena kiccena āpaṇadvāraṃ gantvā taṃ  seṭṭhiṃ disvā evamāha -- ``kiṃ, tāta, sesajanā  vatthatelamadhuphāṇitādīni vikkiṇanti, tvaṃ hiraññasuvaṇṇaṃ vikkiṇanto  nisinno''ti? ``kahaṃ, amma, hiraññasuvaṇṇa''nti ^a^V1.0396^ea^? ``nanu `tvaṃ  tadeva gahetvā nisinnosī'ti, āhara, tāva naṃ, ammā''ti. sā  hatthapūraṃ gahetvā tassa hatthesu ṭhapesi, taṃ hiraññasuvaṇṇameva ahosi. </p>
              <p>[01] atha ^a^M1.0444^ea^ naṃ seṭṭhi ``kataraṃ te, amma, geha''nti pucchitvā  ``asukaṃ nāmā''ti vutte tassā assāmikabhāvaṃ ñatvā dhanaṃ  paṭisāmetvā taṃ attano puttassa ānetvā cattālīsakoṭidhanaṃ  paṭicchāpesi. sabbaṃ hiraññasuvaṇṇameva ahosi. tassā aparena  samayena gabbho patiṭṭhahi. sā dasamāsaccayena puttaṃ vijāyi. so  padasā gamanakāle kālamakāsi. sā adiṭṭhapubbamaraṇatāya taṃ jhāpetuṃ  nīharante vāretvā ``puttassa me bhesajjaṃ pucchissāmī''ti matakaḷevaraṃ  aṅkenādāya ``api nu me puttassa bhesajjaṃ ^a^P2.0273^ea^  jānāthā''ti pucchantī gharapaṭipāṭiyā vicarati. atha naṃ manussā,  ``amma, tvaṃ ummattikā jātā, matakaputtassa bhesajjaṃ pucchantī  vicarasī''ti vadanti. sā ``avassaṃ mama puttassa bhesajjaṃ jānanakaṃ  labhissāmī''ti maññamānā vicarati. atha naṃ eko paṇḍitapuriso  disvā, ``ayaṃ mama dhītā paṭhamaṃ puttakaṃ vijātā bhavissati  adiṭṭhapubbamaraṇā, mayā imissā avassayena bhavituṃ vaṭṭatī''ti  cintetvā āha -- ``amma, ahaṃ bhesajjaṃ na jānāmi, bhesajjajānanakaṃ  pana jānāmī''ti. ``ko jānāti, tātā''ti? ``satthā, amma,  jānāti, gaccha, taṃ pucchāhī''ti. sā ``gamissāmi, tāta,  pucchissāmi, tātā''ti vatvā satthāraṃ upasaṅkamitvā vanditvā  ekamantaṃ ṭhitā pucchi -- ``tumhe kira me puttassa bhesajjaṃ jānātha,  bhante''ti? ``āma, jānāmī''ti. ``kiṃ laddhuṃ vaṭṭatī''ti?  ``accharaggahaṇamatte siddhatthake laddhuṃ vaṭṭatī''ti. ``labhissāmi,  bhante''. ``kassa pana gehe laddhuṃ vaṭṭatī''ti? ``yassa gehe putto  vā dhītā vā na koci matapubbo''ti. sā ``sādhu, bhante''ti  satthāraṃ vanditvā mataputtakaṃ aṅkenādāya antogāmaṃ pavisitvā  paṭhamagehassa dvāre ṭhatvā ``atthi nu kho imasmiṃ gehe siddhatthako,  puttassa kira ^a^P2.0274^ea^ me bhesajjaṃ eta''nti vatvā  ``atthī''ti vutte tena hi dethāti. tehi āharitvā siddhatthakesu  diyyamānesu ``imasmiṃ gehe putto vā dhītā vā matapubbo koci  natthi, ammā''ti pucchitvā ``kiṃ vadesi, amma? jīvamānā hi  katipayā, matakā eva bahukā''ti vutte ``tena hi gaṇhatha vo  siddhatthake, netaṃ mama puttassa bhesajja''nti paṭiadāsi.</p>
              <p>[03] sā iminā nīyāmena ādito paṭṭhāya naṃ pucchantī vicari.  sā ekagehepi siddhatthake agahetvā sāyanhasamaye cintesi -- ``aho  bhāriyaṃ ^a^M1.0445^ea^ kammaṃ, ahaṃ `mameva putto mato'ti saññamakāsiṃ, sakalagāmepi  pana jīvantehi matakāva bahutarā''ti. tassā evaṃ cintayamānāya  puttasinehaṃ mudukahadayaṃ thaddhabhāvaṃ agamāsi. sā puttaṃ araññe chaḍḍetvā  satthu santikaṃ ^a^V1.0397^ea^ gantvā vanditvā ekamantaṃ aṭṭhāsi. atha naṃ satthā  ``laddhā te ekaccharamattā siddhatthakā''ti āha. ``na laddhā, bhante,  sakalagāme jīvantehi matakāva bahutarā''ti. atha naṃ satthā ``tvaṃ  `mameva putto mato'ti sallakkhesi, dhuvadhammo esa sattānaṃ.  maccurājā hi sabbasatte aparipuṇṇajjhāsaye eva mahogho viya ^a^P2.0275^ea^  parikaḍḍhamānoyeva apāyasamudde pakkhipatī''ti vatvā dhammaṃ  desento imaṃ gāthamāha -- </p>
              <p>[21] ``taṃ puttapasusammattaṃ, byāsattamanasaṃ naraṃ. </p>
              <p>[22] suttaṃ gāmaṃ mahoghova, maccu ādāya gacchatī''ti..  (dha0 pa0 287).</p>
              <p>[03] gāthāpariyosāne kisāgotamī sotāpattiphale patiṭṭhahi, aññepi  bahū sotāpattiphalādīni pāpuṇiṃsūti. </p>
              <p>[01] sā pana satthāraṃ pabbajjaṃ yāci, satthā taṃ bhikkhunīnaṃ  santikaṃ pesetvā pabbājesi. sā laddhūpasampadā ^b^kisāgotamī  therī^eb^ti paññāyi. sā ekadivasaṃ uposathāgāre vāraṃ patvā dīpaṃ  jāletvā nisinnā dīpajālā uppajjantiyo ca bhijjantiyo ca disvā  ``evameva ime sattā uppajjanti ceva nirujjhanti ca, nibbānappattā  eva na paññāyantī''ti ārammaṇaṃ aggahesi. satthā gandhakuṭiyaṃ  nisinnova obhāsaṃ pharitvā tassā sammukhe nisīditvā kathento  viya ``evameva, gotami, ime sattā dīpajālā viya uppajjanti ceva  nirujjhanti ca, nibbānappattā eva na paññāyanti, evaṃ nibbānaṃ  apassantānaṃ vassasataṃ jīvanato nibbānaṃ passantassa khaṇamattampi  jīvitaṃ seyyo''ti vatvā anusandhiṃ ghaṭetvā dhammaṃ desento imaṃ  gāthamāha -- </p>
              <p>[03] 114^b^.^eb^ </p>
              <p>[21] ``yo ca vassasataṃ jīve, apassaṃ amataṃ padaṃ. </p>
              <p>[22] ekāhaṃ jīvitaṃ seyyo, passato amataṃ pada''nti..</p>
              <p>[03] tattha ^b^amataṃ pada^eb^nti maraṇavirahitakoṭṭhāsaṃ,  amatamahānibbānanti attho. sesaṃ purimasadisameva.</p>
              <p>[03] desanāvasāne ^a^M1.0446^ea^ kisāgotamī yathānisinnāva saha paṭisambhidāhi  arahatte patiṭṭhahīti. </p>
              <p>[06] kisāgotamīvatthu terasamaṃ. </p>
            </h4>
          </h3>
          <h3>
            <h3n> 14. bahuputtikattherīvatthu</h3n>
            <h4>
              <h4n> </h4n>
              <p>[03] ^b^yo^eb^ ^a^V1.0398^ea^ ^a^P2.0276^ea^ ^b^ca vassasataṃ jīve^eb^ti imaṃ  dhammadesanaṃ satthā jetavane viharanto bahuputtikaṃ theriṃ ārabbha kathesi. </p>
              <p>[01] sāvatthiyaṃ kirekasmiṃ kule satta puttā satta ca dhītaro  ahesuṃ. te sabbepi vayappattā gehe patiṭṭhahitvā attano dhammatāya  sukhappattā ahesuṃ. tesaṃ aparena samayena pitā kālamakāsi.  mahāupāsikā sāmike naṭṭhepi na tāva kuṭumbaṃ vibhajati. atha naṃ  puttā āhaṃsu -- ``amma, amhākaṃ pitari naṭṭhe tuyhaṃ ko attho  kuṭumbena, kiṃ mayaṃ taṃ upaṭṭhātuṃ na sakkomā''ti. sā tesaṃ kathaṃ sutvā  tuṇhī hutvā punappunaṃ tehi vuccamānā ``puttā maṃ paṭijaggissanti,  kiṃ me visuṃ kuṭumbenā''ti sabbaṃ sāpateyyaṃ majjhe bhinditvā adāsi.  atha naṃ katipāhaccayena jeṭṭhaputtassa bhariyā ``aho amhākaṃ,  ayyā, `jeṭṭhaputto me'ti dve koṭṭhāse datvā viya imameva gehaṃ  āgacchatī''ti āha. sesaputtānaṃ bhariyāpi evameva vadiṃsu.  jeṭṭhadhītaraṃ ādiṃ katvā tāsaṃ gehaṃ gatakālepi naṃ evameva vadiṃsu. sā  avamānappattā hutvā ``kiṃ imesaṃ santike vuṭṭhena, bhikkhunī hutvā  jīvissāmī''ti bhikkhunīupassayaṃ gantvā ^a^P2.0277^ea^  pabbajjaṃ yāci. tā naṃ pabbājesuṃ. sā laddhūpasampadā hutvā  ^b^bahuputtikattherī^eb^ti paññāyi. sā ``ahaṃ mahallakakāle  pabbajitā, appamattāya me bhavitabba''nti bhikkhunīnaṃ vattapaṭivattaṃ  karontī ``sabbarattiṃ samaṇadhammaṃ karissāmī''ti heṭṭhāpāsāde ekaṃ  thambhaṃ hatthena gahetvā taṃ āviñchamānāva samaṇadhammaṃ karoti,  caṅkamamānāpi ``andhakāraṭṭhāne me rukkhe vā katthaci vā sīsaṃ  paṭihaññeyyā''ti taṃ rukkhaṃ hatthena gahetvā taṃ āviñchamānāva  samaṇadhammaṃ karoti, ``satthārā desitadhammameva karissāmī''ti dhammaṃ  āvajjetvā dhammaṃ anussaramānāva samaṇadhammaṃ karoti. atha   ^a^M1.0447^ea^ satthā gandhakuṭiyaṃ nisinnova obhāsaṃ pharitvā sammukhe nisinno   viya tāya saddhiṃ kathento ``bahuputtike mayā desitaṃ dhammaṃ anāvajjentassa  apassantassa vassasataṃ jīvanato mayā desitaṃ dhammaṃ passantassa  muhuttampi jīvitaṃ seyyo''ti vatvā anusandhiṃ ghaṭetvā dhammaṃ desento  imaṃ gāthamāha -- </p>
              <p>[03] 115^b^.^eb^ </p>
              <p>[21] ``yo ca vassasataṃ jīve, apassaṃ dhammamuttamaṃ. </p>
              <p>[22] ekāhaṃ jīvitaṃ seyyo, passato dhammamuttama''nti..</p>
              <p>[03] tattha ^a^V1.0399^ea^ ^a^P2.0278^ea^ ^b^dhammamuttama^eb^nti navavidhaṃ  lokuttaradhammaṃ. so hi uttamo dhammo nāma. yo hi taṃ na  passati, tassa vassasatampi jīvanato taṃ dhammaṃ passantassa  paṭivijjhantassa ekāhampi ekakkhaṇampi ^b^jīvitaṃ seyyo^eb^ti.</p>
              <p>[03] gāthāpariyosāne bahuputtikattherī saha paṭisambhidāhi arahatte  patiṭṭhahīti. </p>
              <p>[06] bahuputtikattherīvatthu cuddasamaṃ. </p>
              <p>[06] sahassavaggavaṇṇanā niṭṭhitā. </p>
              <p>[06] aṭṭhamo vaggo. </p>
              <p>[06].. namo tassa bhagavato arahato sammāsambuddhassa.. </p>
            </h4>
          </h3>
        </h2>
      </h1>
      <h1>
        <h1n> (dutiyo bhāgo) </h1n>
        <h2>
          <h2n> 9. pāpavaggo </h2n>
          <h3>
            <h3n> 1. cūḷekasāṭakabrāhmaṇavatthu</h3n>
            <h4>
              <h4n> </h4n>
              <p>[03] ^b^abhittharetha^eb^ ^a^V2.0001^ea^ ^a^P3.0001^ea^ ^a^M2.0001^ea^ ^b^kalyāṇe^eb^ti imaṃ  dhammadesanaṃ satthā jetavane viharanto cūḷekasāṭakabrāhmaṇaṃ ārabbha  kathesi. </p>
              <p>[01] vipassidasabalassa kālasmiñhi mahāekasāṭakabrāhmaṇo  nāma ahosi, ayaṃ pana etarahi sāvatthiyaṃ cūḷekasāṭako nāma.  tassa hi eko nivāsanasāṭako ahosi, brāhmaṇiyāpi eko.  ubhinnampi ekameva pārupanaṃ, bahi gamanakāle brāhmaṇo vā brāhmaṇī vā  taṃ pārupati. athekadivasaṃ ^a^V2.0002^ea^ vihāre dhammassavane ghosite brāhmaṇo āha  -- ``bhoti dhammassavanaṃ ghositaṃ, kiṃ divā dhammassavanaṃ gamissasi,  udāhu rattiṃ. pārupanassa hi abhāvena na sakkā amhehi ekato  gantu''nti. brāhmaṇī, ``sāmi, ahaṃ divā gamissāmī''ti sāṭakaṃ  pārupitvā agamāsi. brāhmaṇo divasabhāgaṃ gehe vītināmetvā rattiṃ  gantvā satthu purato nisinnova dhammaṃ assosi. athassa sarīraṃ  pharamānā pañcavaṇṇā pīti uppajji. so satthāraṃ pūjitukāmo hutvā  ``sace imaṃ sāṭakaṃ ^a^M2.0002^ea^ dassāmi, neva brāhmaṇiyā, na mayhaṃ pārupanaṃ  bhavissatī''ti cintesi. athassa maccheracittānaṃ sahassaṃ uppajji,  punekaṃ saddhācittaṃ uppajji. taṃ ^a^P3.0002^ea^ abhibhavitvā puna  maccherasahassaṃ uppajji. itissa balavamaccheraṃ bandhitvā gaṇhantaṃ viya  saddhācittaṃ paṭibāhatiyeva. tassa ``dassāmi, na dassāmī''ti  cintentasseva paṭhamayāmo apagato, majjhimayāmo sampatto.  tasmimpi dātuṃ nāsakkhi. pacchimayāme sampatte so cintesi --  ``mama saddhācittena maccheracittena ca saddhiṃ yujjhantasseva dve yāmā  vītivattā, idaṃ mama ettakaṃ maccheracittaṃ vaḍḍhamānaṃ catūhi apāyehi  sīsaṃ ukkhipituṃ na dassati, dassāmi na''nti. so maccherasahassaṃ  abhibhavitvā saddhācittaṃ purecārikaṃ katvā sāṭakaṃ ādāya satthu  pādamūle ṭhapetvā ``jitaṃ me, jitaṃ me''ti tikkhattuṃ mahāsaddamakāsi.</p>
              <p>[03] rājā pasenadi kosalo dhammaṃ suṇanto taṃ saddaṃ sutvā  ``pucchatha naṃ, kiṃ kira tena jita''nti āha. so rājapurisehi  pucchito tamatthaṃ ārocesi. taṃ sutvā rājā ``dukkaraṃ kataṃ  brāhmaṇena, saṅgahamassa karissāmī''ti ekaṃ sāṭakayugaṃ dāpesi. so  tampi tathāgatasseva adāsi. puna rājā dve cattāri aṭṭha soḷasāti  dviguṇaṃ katvā dāpesi. so tānipi tathāgatasseva adāsi. athassa  rājā dvattiṃsa yugāni dāpesi. brāhmaṇo ``attano aggahetvā laddhaṃ  laddhaṃ vissajjesiyevā''ti vādamocanatthaṃ tato ekaṃ yugaṃ attano, ekaṃ  brāhmaṇiyāti dve yugāni gahetvā tiṃsa yugāni tathāgatasseva adāsi.  rājā pana tasmiṃ sattakkhattumpi dadante puna dātukāmoyeva ahosi.  pubbe mahāekasāṭako catusaṭṭhiyā sāṭakayugesu dve aggahesi, ayaṃ  pana dvattiṃsāya ^a^P3.0003^ea^ laddhakāle dve aggahesi. rājā purise  āṇāpesi -- ``dukkaraṃ bhaṇe brāhmaṇena kataṃ, antepure mama dve  kambalāni āharāpeyyāthā''ti. te tathā kariṃsu. rājā  satasahassagghanake dve kambale dāpesi. brāhmaṇo ``na ime mama  sarīre upayogaṃ arahanti, buddhasāsanasseva ete anucchavikā''ti ekaṃ  kambalaṃ antogandhakuṭiyaṃ satthu sayanassa upari vitānaṃ katvā bandhi,  ekaṃ attano ghare nibaddhaṃ bhuñjantassa bhikkhuno bhattakiccaṭṭhāne vitānaṃ  katvā bandhi. rājā sāyanhasamaye ^a^M2.0003^ea^ satthu santikaṃ gantvā taṃ kambalaṃ  sañjānitvā, ``bhante, kena pūjā katā''ti pucchitvā  ``ekasāṭakenā''ti vutte ``brāhmaṇo mama ^a^V2.0003^ea^ pasādaṭṭhāneyeva pasīdatī''ti  vatvā ``cattāro hatthī cattāro asse cattāri kahāpaṇasahassāni  catasso itthiyo catasso dāsiyo cattāro purise caturo gāmavare''ti  evaṃ yāva sabbasatā cattāri cattāri katvā sabbacatukkaṃ nāma assa  dāpesi.</p>
              <p>[03] bhikkhū dhammasabhāyaṃ kathaṃ samuṭṭhāpesuṃ -- ``aho acchariyaṃ  cūḷekasāṭakassa kammaṃ, taṃmuhuttameva sabbacatukkaṃ labhi, idāni katena  kalyāṇakammena ajjameva vipāko dinno''ti. satthā āgantvā  ``kāya nuttha, bhikkhave, etarahi kathāya sannisinnā''ti pucchitvā  ``imāya nāmā''ti vutte, ``bhikkhave, sacāyaṃ ekasāṭako paṭhamayāme  mayhaṃ dātuṃ asakkhissa, sabbasoḷasakaṃ alabhissa. sace  majjhimayāme asakkhissa, sabbaṭṭhakaṃ alabhissa ^a^P3.0004^ea^.  balavapacchimayāme dinnattā panesa sabbacatukkaṃ labhi. kalyāṇakammaṃ  karontena hi uppannaṃ cittaṃ ahāpetvā taṅkhaṇaññeva kātabbaṃ. dandhaṃ  kataṃ kusalañhi sampattiṃ dadamānaṃ dandhameva dadāti, tasmā  cittuppādasamanantarameva kalyāṇakammaṃ kātabba''nti vatvā anusandhiṃ  ghaṭetvā dhammaṃ desento imaṃ gāthamāha -- </p>
              <p>[03] 116^b^.^eb^ </p>
              <p>[21] ``abhittharetha kalyāṇe, pāpā cittaṃ nivāraye. </p>
              <p>[22] dandhañhi karoto puññaṃ, pāpasmiṃ ramatī mano''ti..</p>
              <p>[03] tattha ^b^abhittharethā^eb^ti turitaturitaṃ sīghasīghaṃ kareyyāti  attho. gihinā vā hi ``salākabhattadānādīsu kiñcideva kusalaṃ  karissāmī''ti citte uppanne yathā aññe okāsaṃ na labhanti, evaṃ  ``ahaṃ pure, ahaṃ pure''ti turitaturitameva kātabbaṃ. pabbajitena vā  upajjhāyavattādīni karontena aññassa okāsaṃ adatvā ``ahaṃ pure,  ahaṃ pure''ti turitaturitameva kātabbaṃ. ^b^pāpā citta^eb^nti  kāyaduccaritādipāpakammato vā akusalacittuppādato vā sabbathāmena  cittaṃ ^b^nivāraye. dandhañhi karoto^eb^ti yo pana ``dassāmi, na  dassāmi sampajjissati nu kho me, no''ti evaṃ cikkhallamaggena  gacchanto viya dandhaṃ puññaṃ karoti, tassa ekasāṭakassa viya  ^a^M2.0004^ea^ maccherasahassaṃ pāpaṃ okāsaṃ labhati. athassa ^b^pāpasmiṃ ramatī  mano,^eb^ kusalakammakaraṇakāleyeva hi cittaṃ kusale ramati, tato  muccitvā pāpaninnameva hotīti.</p>
              <p>[03] gāthāpariyosāne ^a^P3.0005^ea^ bahū sotāpattiphalādīni  pāpuṇiṃsūti. </p>
              <p>[06] cūḷekasāṭakabrāhmaṇavatthu paṭhamaṃ. </p>
            </h4>
          </h3>
          <h3>
            <h3n> 2. seyyasakattheravatthu</h3n>
            <h4>
              <h4n> </h4n>
              <p>[03] ^b^pāpañca^eb^ ^a^V2.0004^ea^ ^b^puriso^eb^ti imaṃ dhammadesanaṃ satthā jetavane  viharanto seyyasakattheraṃ ārabbha kathesi.</p>
              <p>[03] so hi lāḷudāyittherassa saddhivihāriko, attano anabhiratiṃ  tassa ārocetvā tena paṭhamasaṅghādisesakamme samādapito  uppannuppannāya anabhiratiyā taṃ kammamakāsi (pārā0 234). satthā  tassa kiriyaṃ sutvā taṃ pakkosāpetvā ``evaṃ kira tvaṃ karosī''ti  pucchitvā ``āma, bhante''ti vutte ``kasmā bhāriyaṃ kammaṃ akāsi,  ananucchavikaṃ moghapurisā''ti nānappakārato garahitvā sikkhāpadaṃ  paññāpetvā ``evarūpañhi kammaṃ diṭṭhadhammepi samparāyepi  dukkhasaṃvattanikameva hotī''ti vatvā anusandhiṃ ghaṭetvā dhammaṃ desento  imaṃ gāthamāha -- </p>
              <p>[03] 117^b^.^eb^ </p>
              <p>[21] ``pāpañce puriso kayirā, na naṃ kayirā punappunaṃ. </p>
              <p>[22] na tamhi chandaṃ kayirātha, dukkho pāpassa uccayo''ti..</p>
              <p>[03] tassattho -- sace ^b^puriso^eb^ sakiṃ pāpakammaṃ kareyya,  taṅkhaṇeyeva paccavekkhitvā ``idaṃ appatirūpaṃ oḷārika''nti ^b^na  naṃ kayirā punappunaṃ^eb^. yopi ^b^tamhi^eb^ chando ^a^P3.0006^ea^ vā  ruci vā uppajjeyya, tampi vinodetvā na kayirātheva. kiṃ kāraṇā?  ^b^dukkho pāpassa uccayo^eb^. pāpassa hi uccayo vuḍḍhi  idhalokepi samparāyepi dukkhameva āvahatīti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] seyyasakattheravatthu dutiyaṃ. </p>
            </h4>
          </h3>
          <h3>
            <h3n> 3. lājadevadhītāvatthu</h3n>
            <h4>
              <h4n> </h4n>
              <p>[03] ^b^puññañce^eb^ti ^a^M2.0005^ea^ imaṃ dhammadesanaṃ satthā jetavane viharanto  lājadevadhītaraṃ ārabbha kathesi. vatthu rājagahe samuṭṭhitaṃ. </p>
              <p>[01] āyasmā ^a^V2.0005^ea^ hi mahākassapo pippaliguhāyaṃ viharanto jhānaṃ  samāpajjitvā sattame divase vuṭṭhāya dibbena cakkhunā bhikkhācāraṭṭhānaṃ  olokento ekaṃ sālikhettapālikaṃ itthiṃ sālisīsāni gahetvā lāje  kurumānaṃ disvā ``saddhā nu kho, assaddhā''ti vīmaṃsitvā  ``saddhā''ti ñatvā ``sakkhissati nu kho me saṅgahaṃ kātuṃ, no''ti  upadhārento ``visāradā kuladhītā mama saṅgahaṃ karissati, katvā ca  pana mahāsampattiṃ labhissatī''ti ñatvā cīvaraṃ pārupitvā pattamādāya  sālikhettasamīpeyeva aṭṭhāsi. kuladhītā theraṃ disvāva pasannacittā  pañcavaṇṇāya pītiyā phuṭṭhasarīrā ``tiṭṭhatha, bhante''ti vatvā lāje  ādāya vegena gantvā therassa patte ākiritvā pañcapatiṭṭhitena  vanditvā, ``bhante, tumhehi diṭṭhadhammassa bhāginī assa''nti patthanaṃ  akāsi. thero ``evaṃ hotū''ti anumodanamakāsi. sāpi theraṃ  vanditvā attanā dinnadānaṃ āvajjamānā nivatti. tāya ca pana  kedāramariyādāya ^a^P3.0007^ea^ gamanamagge ekasmiṃ bile  ghoraviso sappo nipajji. so therassa kāsāyapaṭicchannaṃ jaṅghaṃ  ḍaṃsituṃ nāsakkhi. itarā dānaṃ āvajjamānā nivattantī taṃ padesaṃ  pāpuṇi. sappo bilā nikkhamitvā taṃ ḍaṃsitvā tattheva pātesi.  sā pasannacittena kālaṃ katvā tāvatiṃsabhavane tiṃsayojanike  kanakavimāne suttappabuddhā viya sabbālaṅkārapaṭimaṇḍitena tigāvutena  attabhāvena nibbatti. sā dvādasayojanikaṃ ekaṃ dibbavatthaṃ  nivāsetvā ekaṃ pārupitvā accharāsahassaparivutā  pubbakammapakāsanatthāya suvaṇṇalājabharitena olambakena suvaṇṇasarakena  paṭimaṇḍite vimānadvāre ṭhitā attano sampattiṃ oloketvā ``kiṃ nu  kho me katvā ayaṃ sampatti laddhā''ti dibbena cakkhunā upadhārentī  ``ayyassa me mahākassapattherassa dinnalājanissandena sā laddhā''ti  aññāsi. </p>
              <p>[01] sā evaṃ parittakena kammena evarūpaṃ sampattiṃ labhitvā  ``na dāni mayā pamajjituṃ vaṭṭati, ayyassa vattapaṭivattaṃ katvā imaṃ  sampattiṃ thāvaraṃ karissāmī''ti cintetvā pātova kanakamayaṃ  sammajjaniñceva kacavarachaḍḍanakañca pacchiṃ ^a^M2.0006^ea^ ādāya gantvā therassa  pariveṇaṃ sammajjitvā pānīyaparibhojanīyaṃ upaṭṭhāpesi. thero taṃ  disvā ``kenaci daharena vā sāmaṇerena vā vattaṃ kataṃ bhavissatī''ti  sallakkhesi. sā dutiyadivasepi tatheva akāsi, theropi tatheva  sallakkhesi. tatiyadivase pana thero tassā sammajjanisaddaṃ ^a^P3.0008^ea^  sutvā tālacchiddādīhi ca paviṭṭhaṃ sarīrobhāsaṃ disvā dvāraṃ  vivaritvā ``ko esa sammajjatī''ti pucchi. ``ahaṃ, bhante,  tumhākaṃ upaṭṭhāyikā lājadevadhītā''ti. ``nanu mayhaṃ evaṃnāmikā  upaṭṭhāyikā nāma natthī''ti. ``ahaṃ, bhante, sālikhettaṃ rakkhamānā  lāje datvā pasannacittā nivattantī sappena daṭṭhā kālaṃ katvā  tāvatiṃsadevaloke uppannā, mayā ayyaṃ nissāya ayaṃ sampatti laddhā,  idānipi tumhākaṃ vattapaṭivattaṃ katvā `sampattiṃ thāvaraṃ karissāmī'ti  āgatāmhi, bhante''ti. ``hiyyopi parepi tayāvetaṃ ^a^V2.0006^ea^ ṭhānaṃ sammajjitaṃ,  tayāva pānīyabhojanīyaṃ upaṭṭhāpita''nti. ``āma, bhante''ti.  ``apehi devadhīte, tayā kataṃ vattaṃ kataṃva hotu, ito paṭṭhāya imaṃ ṭhānaṃ  mā āgamī''ti. ``bhante, mā maṃ nāsetha, tumhākaṃ vattaṃ katvā  sampattiṃ me thiraṃ kātuṃ dethā''ti. ``apehi devadhīte, mā maṃ  anāgate cittabījaniṃ gahetvā nisinnehi dhammakathikehi  `mahākassapattherassa kira ekā devadhītā āgantvā vattapaṭivattaṃ katvā  pānīyaparibhojanīyaṃ upaṭṭhāpesī'ti vattabbataṃ kari, ito paṭṭhāya idha mā  āgami, paṭikkamā''ti. sā ``mā maṃ, bhante, nāsethā''ti punappunaṃ  yāciyeva. thero ``nāyaṃ mama vacanaṃ suṇātī''ti cintetvā ``tuvaṃ  pamāṇaṃ na jānāsī''ti accharaṃ pahari. sā tattha saṇṭhātuṃ  asakkontī ākāse uppatitvā añjaliṃ paggayha, ``bhante, mayā  laddhasampattiṃ mā nāsetha, thāvaraṃ kātuṃ dethā''ti rodantī ākāse  aṭṭhāsi.</p>
              <p>[03] satthā jetavane gandhakuṭiyaṃ nisinnova ^a^P3.0009^ea^ tassā  roditasaddaṃ sutvā obhāsaṃ pharitvā devadhītāya sammukhe nisīditvā  kathento viya ``devadhīte mama puttassa kassapassa saṃvarakaraṇameva  bhāro, puññatthikānaṃ pana `ayaṃ no attho'ti sallakkhetvā  puññakaraṇameva bhāro. puññakaraṇañhi idha ceva samparāye ca  sukhamevā''ti vatvā anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 118^b^.^eb^ </p>
              <p>[21] ``puññañce ^a^M2.0007^ea^ puriso kayirā, kayirā naṃ punappunaṃ. </p>
              <p>[22] tamhi chandaṃ kayirātha, sukho puññassa uccayo''ti..</p>
              <p>[03] tassattho -- sace ^b^puriso puññaṃ^eb^ kareyya, ``ekavāraṃ me  puññaṃ kataṃ, alaṃ ettāvatā''ti anoramitvā ^b^punappunaṃ^eb^ karotheva.  tassa akaraṇakkhaṇepi ^b^tamhi^eb^ puññe ^b^chandaṃ^eb^ ruciṃ ussāhaṃ  karotheva. kiṃ kāraṇā? ^b^sukho puññassa uccayo^eb^. puññassa  hi uccayo vuḍḍhi idhalokaparalokasukhāvahanato sukhoti.</p>
              <p>[03] desanāvasāne devadhītā pañcacattālīsayojanamatthake ṭhitāva  sotāpattiphalaṃ pāpuṇīti. </p>
              <p>[06] lājadevadhītāvatthu tatiyaṃ. </p>
            </h4>
          </h3>
          <h3>
            <h3n> 4. anāthapiṇḍikaseṭṭhivatthu</h3n>
            <h4>
              <h4n> </h4n>
              <p>[03] ^b^pāpopi^eb^ ^a^V2.0007^ea^ ^b^passatī bhadra^eb^nti imaṃ dhammadesanaṃ satthā jetavane  viharanto anāthapiṇḍikaṃ ārabbha kathesi.</p>
              <p>[03] anāthapiṇḍiko ^a^P3.0010^ea^ hi vihārameva uddissa  catupaṇṇāsakoṭidhanaṃ buddhasāsane vikiritvā satthari jetavane viharante  devasikaṃ tīṇi mahāupaṭṭhānāni gacchati, gacchanto ca ``kiṃ nu kho  ādāya āgatoti sāmaṇerā vā daharā vā hatthampi me  olokeyyu''nti tucchahattho nāma na gatapubbo. pātova gacchanto  yāguṃ gāhāpetvāva gacchati, katapātarāso sappinavanītādīni  bhesajjāni. sāyanhasamaye mālāgandhavilepanavatthādīni gāhāpetvā  gacchati. evaṃ niccakālameva divase divase dānaṃ datvā sīlaṃ  rakkhati. aparabhāge dhanaṃ parikkhayaṃ gacchati.  vohārūpajīvinopissa hatthato aṭṭhārasakoṭidhanaṃ iṇaṃ gaṇhiṃsu,  kulasantakāpissa aṭṭhārasahiraññakoṭiyo, nadītīre nidahitvā ṭhapitā  udakena kūle bhinne mahāsamuddaṃ pavisiṃsu. evamassa anupubbena dhanaṃ  parikkhayaṃ agamāsi. so evaṃbhūtopi saṅghassa dānaṃ detiyeva,  paṇītaṃ pana katvā dātuṃ na sakkoti.</p>
              <p>[03] so ekadivasaṃ satthārā ``dīyati pana te, gahapati, kule  dāna''nti vutte ``dīyati, bhante, tañca kho kaṇājakaṃ  bilaṅgadutiya''nti āha. atha naṃ ^a^M2.0008^ea^ satthā, ``gahapati, `lūkhaṃ dānaṃ  demī'ti mā cintayi. cittasmiñhi paṇīte buddhādīnaṃ dinnadānaṃ  lūkhaṃ nāma natthi, apica tvaṃ aṭṭhannaṃ ariyapuggalānaṃ dānaṃ desi, ahaṃ  pana velāmakāle sakalajambudīpaṃ unnaṅgalaṃ katvā mahādānaṃ ^a^P3.0011^ea^  pavattayamānopi tisaraṇagatampi kañci nālatthaṃ, dakkhiṇeyyā  nāma evaṃ dullabhā. tasmā `lūkhaṃ me dāna'nti mā cintayī''ti  vatvā ^b^velāmasutta^eb^massa (a0 ni0  9.20) kathesi. athassa  dvārakoṭṭhake adhivatthā devatā satthari ceva satthusāvakesu ca gehaṃ  pavisantesu tesaṃ tejena saṇṭhātuṃ asakkontī, ``yathā ime imaṃ gehaṃ na  pavisanti, tathā gahapatiṃ paribhindissāmī''ti taṃ vattukāmāpi  issarakāle kiñci vattuṃ nāsakkhi, idāni ``panāyaṃ duggato  gaṇhissati me vacana''nti rattibhāge seṭṭhissa sirigabbhaṃ pavisitvā  ākāse aṭṭhāsi. atha seṭṭhi naṃ disvā ``ko eso''ti āha.  ahaṃ te mahāseṭṭhi catutthadvārakoṭṭhake adhivatthā devatā, tuyhaṃ  ovādadānatthāya āgatāti. tena hi ovadehīti. mahāseṭṭhi tayā  pacchimakālaṃ anoloketvāva samaṇassa gotamassa sāsane bahuṃ dhanaṃ  vippakiṇṇaṃ, idāni duggato hutvāpi taṃ na muñcasiyeva, evaṃ  vattamāno katipāheneva ghāsacchādanamattampi na labhissasi ^a^V2.0008^ea^, kiṃ te  samaṇena gotamena, atipariccāgato oramitvā kammante payojento  kuṭumbaṃ saṇṭhāpehīti. ayaṃ me tayā dinnaovādoti. āma, seṭṭhīti.  gaccha, nāhaṃ tādisīnaṃ satenapi sahassenapi satasahassenapi  ^a^P3.0012^ea^ sakkā kampetuṃ, ayuttaṃ te vuttaṃ, kaṃ tayā mama gehe  vasamānāya, sīghaṃ sīghaṃ me gharā nikkhamāhīti. sā sotāpannassa  ariyasāvakassa vacanaṃ sutvā ṭhātuṃ asakkontī dārake ādāya  nikkhami, nikkhamitvā ca pana aññattha vasanaṭṭhānaṃ alabhamānā  ``seṭṭhiṃ khamāpetvā tattheva vasissāmī''ti nagarapariggāhakaṃ devaputtaṃ  upasaṅkamitvā attanā katāparādhaṃ ācikkhitvā ``ehi, maṃ seṭṭhissa  santikaṃ netvā khamāpetvā vasanaṭṭhānaṃ dāpehī''ti āha. so  ``ayuttaṃ tayā vuttaṃ, nāhaṃ tassa santikaṃ gantuṃ ussahāmī''ti taṃ  paṭikkhipi. sā catunnaṃ mahārājānaṃ santikaṃ gantvā tehipi  paṭikkhittā sakkaṃ devarājānaṃ upasaṅkamitvā taṃ pavattiṃ ācikkhitvā,  ``ahaṃ, deva, vasanaṭṭhānaṃ alabhamānā dārake ^a^M2.0009^ea^ hatthena gahetvā anāthā  vicarāmi, vasanaṭṭhānaṃ me dāpehī''ti suṭṭhutaraṃ yāci.</p>
              <p>[03] atha naṃ so ``ahampi tava kāraṇā seṭṭhiṃ vattuṃ na  sakkhissāmi, ekaṃ pana te upāyaṃ kathessāmī''ti āha. sādhu,  deva, kathehīti. gaccha, seṭṭhino āyuttakavesaṃ gahetvā seṭṭhissa  hatthato paṇṇaṃ āropetvā vohārūpajīvīhi gahitaṃ aṭṭhārasakoṭidhanaṃ  attano ānubhāvena sodhetvā tucchagabbhe pūretvā mahāsamuddaṃ ^a^P3.0013^ea^  paviṭṭhaṃ aṭṭhārasakoṭidhanaṃ atthi, aññampi asukaṭṭhāne nāma  assāmikaṃ aṭṭhārasakoṭidhanaṃ atthi, taṃ sabbaṃ saṃharitvā tassa  tucchagabbhe pūretvā daṇḍakammaṃ katvā khamāpehīti. sā ``sādhu,  devā''ti vuttanayeneva taṃ sabbaṃ katvā puna tassa sirigabbhaṃ  obhāsayamānā ākāse ṭhatvā ``ko eso''ti vutte ahaṃ te  catutthadvārakoṭṭhake adhivatthā andhabāladevatā, mayā andhabālatāya yaṃ  tumhākaṃ santike kathitaṃ, taṃ me khamatha. sakkassa hi me vacanena  catupaṇṇāsakoṭidhanaṃ saṃharitvā tucchagabbhapūraṇaṃ daṇḍakammaṃ kataṃ,  vasanaṭṭhānaṃ alabhamānā kilamāmīti. anāthapiṇḍiko cintesi --  ``ayaṃ devatā `daṇḍakammañca me kata'nti vadati, attano ca dosaṃ  paṭijānāti, sammāsambuddhassa naṃ dassessāmī''ti. so taṃ satthu  santikaṃ netvā tāya katakammaṃ sabbaṃ ārocesi. devatā satthu pādesu  sirasā nipatitvā, ``bhante, yaṃ mayā andhabālatāya tumhākaṃ guṇe  ajānitvā pāpakaṃ vacanaṃ vuttaṃ, taṃ me khamathā''ti satthāraṃ khamāpetvā  mahāseṭṭhiṃ khamāpesi. satthā kalyāṇapāpakānaṃ kammānaṃ vipākavasena  seṭṭhiñceva devatañca ovadanto ``idha, gahapati, pāpapuggalopi yāva  pāpaṃ na paccati, tāva bhadrampi passati. yadā panassa pāpaṃ paccati,  tadā pāpameva passati. bhadrapuggalopi yāva bhadraṃ na paccati, tāva  pāpāni passati. yadā panassa ^a^V2.0009^ea^ bhadraṃ paccati, tadā bhadrameva ^a^P3.0014^ea^  passatī''ti vatvā anusandhiṃ ghaṭetvā dhammaṃ desento imā  gāthā abhāsi -- </p>
              <p>[03] 119^b^.^eb^ </p>
              <p>[21] ``pāpopi passatī bhadraṃ, yāva pāpaṃ na paccati. </p>
              <p>[22] yadā ca paccatī pāpaṃ, atha pāpo pāpāni passati.. </p>
              <p>[03] 120^b^.^eb^ </p>
              <p>[21] ``bhadropi passatī pāpaṃ, yāva bhadraṃ na paccati. </p>
              <p>[22] yadā ca paccatī bhadraṃ, atha bhadro bhadrāni passatī''ti..</p>
              <p>[03] tattha ^a^M2.0010^ea^ ^b^pāpo^eb^ti kāyaduccaritādinā pāpakammena yuttapuggalo.  sopi hi purimasucaritānubhāvena nibbattaṃ sukhaṃ anubhavamāno  ^b^bhadrampi passati. yāva pāpaṃ na paccatī^eb^ti yāvassa taṃ pāpakammaṃ  diṭṭhadhamme vā samparāye vā vipākaṃ na deti. ^b^yadā^eb^ panassa taṃ  diṭṭhadhamme vā samparāye vā vipākaṃ deti, ^b^atha^eb^ diṭṭhadhamme  vividhā kammakāraṇā, samparāye ca apāyadukkhaṃ anubhonto so  ^b^pāpo pāpāniyeva passati^eb^. dutiyagāthāyapi kāyasucaritādinā  bhadrakammena yutto ^b^bhadro^eb^. sopi hi purimaduccaritānubhāvena  nibbattaṃ dukkhaṃ anubhavamāno ^b^pāpaṃ passati. yāva bhadraṃ na  paccatī^eb^ti yāvassa taṃ bhadraṃ kammaṃ diṭṭhadhamme vā samparāye vā vipākaṃ  na deti. ^b^yadā^eb^ pana taṃ vipākaṃ deti, ^b^atha^eb^ diṭṭhadhamme  lābhasakkārādisukhaṃ, samparāye ca dibbasampattisukhaṃ anubhavamāno so  ^b^bhadro bhadrāniyeva passatī^eb^ti.</p>
              <p>[03] desanāvasāne ^a^P3.0015^ea^ sā devatā sotāpattiphale  patiṭṭhahi, sampattaparisāyapi sātthikā dhammadesanā ahosīti. </p>
              <p>[06] anāthapiṇḍikaseṭṭhivatthu catutthaṃ. </p>
            </h4>
          </h3>
          <h3>
            <h3n> 5. asaññataparikkhārabhikkhuvatthu</h3n>
            <h4>
              <h4n> </h4n>
              <p>[03] ^b^māvamaññetha pāpassā^eb^ti imaṃ dhammadesanaṃ satthā jetavane  viharanto ekaṃ asaññataparikkhāraṃ bhikkhuṃ ārabbha kathesi.</p>
              <p>[03] so kira yaṃ kiñci mañcapīṭhādibhedaṃ parikkhāraṃ bahi  paribhuñjitvā tattheva chaḍḍeti. parikkhāro ^a^V2.0010^ea^ vassenapi ātapenapi  upacikādīhipi vinassati. so bhikkhūhi ``nanu, āvuso,  parikkhāro nāma paṭisāmitabbo''ti vutte ``appakaṃ mayā kataṃ,  āvuso, etaṃ, na etassa cittaṃ atthi, na pitta''nti vatvā tatheva  karoti. bhikkhū tassa kiriyaṃ satthu ārocesuṃ. satthā taṃ  pakkosāpetvā ``saccaṃ kira tvaṃ bhikkhu evaṃ karosī''ti pucchi. so  satthārā pucchitopi ``kiṃ etaṃ bhagavā appakaṃ mayā kataṃ, na tassa  cittaṃ atthi, nāssa pitta''nti tatheva avamaññanto āha. atha naṃ  satthā ``bhikkhūhi evaṃ kātuṃ na vaṭṭati, pāpakammaṃ nāma `appaka'nti  na avamaññitabbaṃ. ajjhokāse ṭhapitañhi vivaṭamukhaṃ bhājanaṃ deve  vassante ^a^P3.0016^ea^ kiñcāpi ekabindunā na pūrati, punappunaṃ  ^a^M2.0011^ea^ vassante pana pūrateva, evamevaṃ pāpaṃ karonto puggalo anupubbena mahantaṃ  pāparāsiṃ karotī''ti vatvā anusandhiṃ ghaṭetvā dhammaṃ desento imaṃ  gāthamāha -- </p>
              <p>[03] 121^b^.^eb^ </p>
              <p>[21] ``māvamaññetha pāpassa, na mandaṃ āgamissati. </p>
              <p>[27] udabindunipātena, udakumbhopi pūrati. </p>
              <p>[22] bālo pūrati pāpassa, thokaṃ thokampi ācina''nti..</p>
              <p>[03] tattha ^b^māvamaññethā^eb^ti na avajāneyya. ^b^pāpassā^eb^ti  pāpaṃ. ^b^na mandaṃ āgamissatī^eb^ti ``appamattakaṃ me pāpakaṃ kataṃ,  kadā etaṃ vipaccissatī''ti evaṃ pāpaṃ nāvajāneyyāti attho.  ^b^udakumbhopī^eb^ti deve vassante mukhaṃ vivaritvā ṭhapitaṃ yaṃ kiñci  kulālabhājanaṃ yathā taṃ ekekassāpi udakabinduno nipātena anupubbena  ^b^pūrati,^eb^ evaṃ bālapuggalo thokaṃ thokampi pāpaṃ ācinanto  karonto vaḍḍhento ^b^pāpassa pūratiyevā^eb^ti attho.</p>
              <p>[03] desanāvasāne bahū sotāpattiphalādīni pāpuṇiṃsu. satthāpi  ``ajjhokāse seyyaṃ santharitvā paṭipākatikaṃ akaronto imaṃ nāma  āpattimāpajjatī''ti (pāci0 108-110) sikkhāpadaṃ paññāpesīti. </p>
              <p>[06] asaññataparikkhārabhikkhuvatthu pañcamaṃ. </p>
            </h4>
          </h3>
          <h3>
            <h3n> 6. biḷālapādakaseṭṭhivatthu</h3n>
            <h4>
              <h4n> </h4n>
              <p>[03] ^b^māvamaññetha^eb^ ^a^V2.0011^ea^ ^a^P3.0017^ea^ ^b^puññassā^eb^ti imaṃ  dhammadesanaṃ satthā jetavane viharanto biḷālapādakaseṭṭhiṃ ārabbha kathesi.</p>
              <p>[03] ekasmiñhi samaye sāvatthivāsino vaggabandhanena  buddhappamukhassa bhikkhusaṅghassa dānaṃ denti. athekadivasaṃ satthā  anumodanaṃ karonto evamāha -- </p>
              <p>[02] ``upāsakā idhekacco attanāva dānaṃ deti, paraṃ na  samādapeti. so nibbattanibbattaṭṭhāne bhogasampadaṃ labhati, no  parivārasampadaṃ. ekacco attanā dānaṃ na deti, paraṃ samādapeti.  so ^a^M2.0012^ea^ nibbattanibbattaṭṭhāne parivārasampadaṃ labhati, no bhogasampadaṃ.  ekacco attanā ca na deti, parañca na samādapeti. so  nibbattanibbattaṭṭhāne neva bhogasampadaṃ labhati, na parivārasampadaṃ,  vighāsādo hutvā vicarati. ekacco attanā ca deti, parañca  samādapeti. so nibbattanibbattaṭṭhāne bhogasampadañceva labhati,  parivārasampadañcā''ti.</p>
              <p>[03] atheko paṇḍitapuriso taṃ dhammadesanaṃ sutvā ``aho  acchariyamidaṃ kāraṇaṃ, ahaṃ dāni ubhayasampattisaṃvattanikaṃ kammaṃ  karissāmī''ti cintetvā satthāraṃ uṭṭhāya gamanakāle āha --  ``bhante, sve amhākaṃ bhikkhaṃ gaṇhathā''ti. kittakehi pana te  bhikkhūhi atthoti? sabbabhikkhūhi, bhanteti. satthā adhivāsesi  ^a^P3.0018^ea^. sopi gāmaṃ pavisitvā, ``ammatātā, mayā  svātanāya buddhappamukho bhikkhusaṅgho nimantito, yo yattakānaṃ  bhikkhūnaṃ sakkoti, so tattakānaṃ yāguādīnaṃ atthāya taṇḍulādīni  detu, ekasmiṃ ṭhāne pacāpetvā dānaṃ dassāmā''ti ugghosento vicari.</p>
              <p>[03] atha naṃ eko seṭṭhi attano āpaṇadvāraṃ sampattaṃ disvā ``ayaṃ  attano pahonake bhikkhū animantetvā pana sakalagāmaṃ samādapento  vicaratī''ti kujjhitvā ``tayā gahitabhājanaṃ āharā''ti tīhi  aṅgulīhi gahetvā thoke taṇḍule adāsi, tathā mugge, tathā māseti.  so tato paṭṭhāya ^b^biḷālapādakaseṭṭhi^eb^ nāma jāto,  sappiphāṇitādīni dentopi karaṇḍaṃ kuṭe pakkhipitvā ekato koṇaṃ  katvā binduṃ binduṃ paggharāyanto thokathokameva adāsi. upāsako  avasesehi dinnaṃ ekato katvā iminā dinnaṃ visuṃyeva aggahesi.  so seṭṭhi tassa kiriyaṃ ^a^V2.0012^ea^ disvā ``kiṃ nu kho esa mayā dinnaṃ visuṃ  gaṇhātī''ti cintetvā tassa pacchato pacchato ekaṃ cūḷupaṭṭhākaṃ pahiṇi  ``gaccha, yaṃ esa karoti, taṃ jānāhī''ti. so gantvā ``seṭṭhissa  mahapphalaṃ hotū''ti yāgubhattapūvānaṃ atthāya ekaṃ dve taṇḍule pakkhipitvā  muggamāsepi telaphāṇitādibindūnipi sabbabhājanesu pakkhipi.  cūḷupaṭṭhāko gantvā seṭṭhissa ārocesi ^a^P3.0019^ea^. taṃ sutvā  seṭṭhi cintesi -- ``sace me so parisamajjhe avaṇṇaṃ bhāsissati,  mama nāme gahitamatteyeva naṃ paharitvā māressāmī''ti nivāsanantare  churikaṃ bandhitvā punadivase gantvā bhattagge aṭṭhāsi. so puriso  buddhappamukhaṃ bhikkhusaṅghaṃ parivisitvā ^a^M2.0013^ea^ bhagavantaṃ āha -- ``bhante,  mayā mahājanaṃ samādapetvā imaṃ dānaṃ dinnaṃ, tattha samādapitamanussā  attano attano balena bahūnipi thokānipi taṇḍulādīni adaṃsu, tesaṃ  sabbesaṃ mahapphalaṃ hotū''ti. taṃ sutvā so seṭṭhi cintesi -- ``ahaṃ  `asukena nāma accharāya gaṇhitvā taṇḍulādīni dinnānīti mama  nāme gahitamatte imaṃ māressāmī'ti āgato, ayaṃ pana sabbasaṅgāhikaṃ  katvā `yehipi nāḷiādīhi minitvā dinnaṃ, yehipi accharāya  gahetvā dinnaṃ, sabbesaṃ mahapphalaṃ hotū'ti vadati. sacāhaṃ evarūpaṃ na  khamāpessāmi, devadaṇḍo mama matthake patissatī''ti. so tassa  pādamūle nipajjitvā ``khamāhi me, sāmī''ti āha. ``kiṃ  ida''nti ca tena vutte sabbaṃ taṃ pavattiṃ ārocesi. taṃ kiriyaṃ  disvā satthā ``kiṃ ida''nti dānaveyyāvaṭikaṃ pucchi. so  atītadivasato paṭṭhāya sabbaṃ taṃ pavattiṃ ārocesi. atha naṃ satthā  ``evaṃ kira seṭṭhī''ti pucchitvā, ``āma, bhante''ti vutte,  ``upāsaka, puññaṃ nāma `appaka'nti na avamaññitabbaṃ, mādisassa  buddhappamukhassa ^a^P3.0020^ea^ bhikkhusaṅghassa dānaṃ datvā  `appaka'nti na avamaññitabbaṃ. paṇḍitamanussā hi puññaṃ karontā  vivaṭabhājanaṃ viya udakena anukkamena puññena pūrantiyevā''ti vatvā  anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 122^b^.^eb^ </p>
              <p>[21] ``māvamaññetha puññassa, na mandaṃ āgamissati. </p>
              <p>[27] udabindunipātena, udakumbhopi pūrati. </p>
              <p>[22] dhīro pūrati puññassa, thokaṃ thokampi ācina''nti..</p>
              <p>[03] tassattho -- paṇḍitamanusso puññaṃ katvā ``appakamattaṃ mayā  kataṃ, ^b^na mandaṃ^eb^ vipākavasena ^b^āgamissati,^eb^ evaṃ parittakaṃ  kammaṃ kahaṃ maṃ dakkhissati, ahaṃ vā taṃ kahaṃ dakkhissāmi, kadā etaṃ  vipaccissatī''ti evaṃ puññaṃ ^b^māvamaññetha^eb^ na avajāneyya. yathā  hi nirantaraṃ ^b^udabindunipātena^eb^ vivaritvā ṭhapitaṃ kulālabhājanaṃ  ^b^pūrati,^eb^ evaṃ ^b^dhīro^eb^ paṇḍitapuriso ^b^thokaṃ thokampi^eb^  puññaṃ ācinanto ^b^puññassa pūratī^eb^ti.</p>
              <p>[03] desanāvasāne ^a^V2.0013^ea^ so seṭṭhi sotāpattiphalaṃ pāpuṇi,  sampattaparisāyapi sātthikā dhammadesanā ahosīti. </p>
              <p>[06] biḷālapādakaseṭṭhivatthu chaṭṭhaṃ. </p>
            </h4>
          </h3>
          <h3>
            <h3n> 7. mahādhanavāṇijavatthu</h3n>
            <h4>
              <h4n> </h4n>
              <p>[03] ^b^vāṇijovā^eb^ti ^a^M2.0014^ea^ ^a^P3.0021^ea^ imaṃ dhammadesanaṃ satthā  jetavane viharanto mahādhanavāṇijaṃ ārabbha kathesi.</p>
              <p>[03] tassa kira vāṇijassa gehe pañcasatā corā otāraṃ gavesamānā  otāraṃ na labhiṃsu. aparena samayena vāṇijo pañca sakaṭasatāni  bhaṇḍassa pūretvā bhikkhūnaṃ ārocāpesi -- ``ahaṃ asukaṭṭhānaṃ nāma  vāṇijjatthāya gacchāmi, ye, ayyā, taṃ ṭhānaṃ gantukāmā, te  nikkhamantu, magge bhikkhāya na kilamissantī''ti. taṃ sutvā  pañcasatā bhikkhū tena saddhiṃ maggaṃ paṭipajjiṃsu. tepi corā ``so  kira vāṇijo nikkhanto''ti gantvā aṭaviyaṃ aṭṭhaṃsu. vāṇijopi  gantvā aṭavimukhe ekasmiṃ gāme vāsaṃ katvā dve tayopi divase  goṇasakaṭādīni saṃvidahi, tesaṃ pana bhikkhūnaṃ nibaddhaṃ bhikkhaṃ  detiyeva. corā tasmiṃ aticirāyante ``gaccha, tassa  nikkhamanadivasaṃ ñatvā ehī''ti ekaṃ purisaṃ pahiṇiṃsu. so taṃ  gāmaṃ gantvā ekaṃ sahāyakaṃ pucchi -- ``kadā vāṇijo  nikkhamissatī''ti. so ``dvīhatīhaccayenā''ti vatvā ``kimatthaṃ  pana pucchasī''ti āha. athassa so ``mayaṃ pañcasatā corā  etassatthāya aṭaviyaṃ ṭhitā''ti ācikkhi. itaro ``tena hi  gaccha, sīghaṃ nikkhamissatī''ti taṃ uyyojetvā, ``kiṃ ^a^P3.0022^ea^  nu kho core vāremi, udāhu vāṇija''nti cintetvā, ``kiṃ  me corehi, vāṇijaṃ nissāya pañcasatā bhikkhū jīvanti, vāṇijassa  saññaṃ dassāmī''ti so tassa santikaṃ gantvā ``kadā  gamissathā''ti pucchitvā ``tatiyadivase''ti vutte mayhaṃ vacanaṃ  karotha, aṭaviyaṃ kira tumhākaṃ atthāya pañcasatā corā ṭhitā, mā  tāva gamitthāti. tvaṃ kathaṃ jānāsīti? tesaṃ antare mama sahāyo  atthi, tassa me kathāya ñātanti. ``tena hi `kiṃ me etto  gatenā'ti nivattitvā gehameva gamissāmī''ti āha. tasmiṃ  cirāyante puna tehi corehi pesito puriso āgantvā taṃ sahāyakaṃ  pucchitvā taṃ pavattiṃ sutvā ``nivattitvā gehameva kira gamissatī''ti  gantvā corānaṃ ārocesi. taṃ sutvā corā tato nikkhamitvā  itarasmiṃ magge aṭṭhaṃsu, tasmiṃ cirayante punapi te corā tassa  santikaṃ purisaṃ pesesuṃ. so tesaṃ tattha ṭhitabhāvaṃ ñatvā puna  vāṇijassa ārocesi. vāṇijo ^a^V2.0014^ea^ ``idhāpi me vekallaṃ natthi, evaṃ  sante ^a^M2.0015^ea^ neva etto gamissāmi, na ito, idheva bhavissāmī''ti  bhikkhūnaṃ ^a^P3.0023^ea^ santikaṃ gantvā āha -- ``bhante, corā  kira maṃ vilumpitukāmā magge ṭhitā, `puna nivattissatī'ti sutvā  itarasmiṃ magge ṭhitā, ahaṃ etto vā ito vā agantvā thokaṃ idheva  bhavissāmi, bhadantā idheva vasitukāmā vasantu, gantukāmā attano  ruciṃ karontū''ti. bhikkhū ``evaṃ sante mayaṃ nivattissāmā''ti  vāṇijaṃ āpucchitvā punadeva sāvatthiṃ gantvā satthāraṃ vanditvā  nisīdiṃsu. satthā ``kiṃ, bhikkhave, mahādhanavāṇijena saddhiṃ na  gamitthā''ti pucchitvā ``āma, bhante, mahādhanavāṇijassa  vilumpanatthāya dvīsupi maggesu corā pariyuṭṭhiṃsu, tena so tattheva  ṭhito, mayaṃ pana taṃ āpucchitvā āgatā''ti vutte, ``bhikkhave,  mahādhanavāṇijo corānaṃ atthitāya maggaṃ parivajjati, jīvitukāmo  viya puriso halāhalaṃ visaṃ parivajjeti, bhikkhunāpi `tayo bhavā  corehi pariyuṭṭhitamaggasadisā'ti ñatvā pāpaṃ parivajjetuṃ vaṭṭatī''ti  vatvā anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 123^b^.^eb^ </p>
              <p>[21] ``vāṇijova bhayaṃ maggaṃ, appasattho mahaddhano. </p>
              <p>[22] visaṃ jīvitukāmova, pāpāni parivajjaye''ti..</p>
              <p>[03] tattha ^b^bhaya^eb^nti bhāyitabbaṃ, corehi pariyuṭṭhitattā  sappaṭibhayanti attho. idaṃ vuttaṃ hoti -- yathā mahādhanavāṇijo  ^a^P3.0024^ea^ ^b^appasattho^eb^ sappaṭibhayaṃ ^b^maggaṃ,^eb^ yathā ca  ^b^jīvitukāmo^eb^ halāhalaṃ ^b^visaṃ^eb^ parivajjeti, evaṃ paṇḍito  bhikkhu appamattakānipi ^b^pāpāni^eb^ parivajjeyyāti.</p>
              <p>[03] desanāvasāne te bhikkhū saha paṭisambhidāhi arahattaṃ pāpuṇiṃsu,  sampattamahājanassāpi sātthikā dhammadesanā ahosīti. </p>
              <p>[06] mahādhanavāṇijavatthu sattamaṃ. </p>
            </h4>
          </h3>
          <h3>
            <h3n> 8. kukkuṭamittanesādavatthu</h3n>
            <h4>
              <h4n> </h4n>
              <p>[03] ^b^pāṇimhi ce^eb^ti imaṃ dhammadesanaṃ satthā veḷuvane viharanto  kukkuṭamittaṃ nāma nesādaṃ ārabbha kathesi.</p>
              <p>[03] rājagahe ^a^M2.0016^ea^ kira ekā seṭṭhidhītā vayappattā sattabhūmikapāsādassa  upari sirigabbhe ārakkhaṇatthāya ^a^V2.0015^ea^ ekaṃ paricārikaṃ datvā mātāpitūhi  vāsiyamānā ekadivasaṃ sāyanhasamaye vātapānena antaravīthiṃ  olokentī pañca pāsasatāni pañca sūlasatāni ādāya mige  vadhitvā jīvamānaṃ ekaṃ kukkuṭamittaṃ nāma nesādaṃ pañca migasatāni  vadhitvā tesaṃ maṃsena mahāsakaṭaṃ pūretvā sakaṭadhure nisīditvā  maṃsavikkiṇanatthāya nagaraṃ pavisantaṃ disvā tasmiṃ paṭibaddhacittā  paricārikāya hatthe paṇṇākāraṃ datvā ``gaccha, etassa paṇṇākāraṃ  datvā gamanakālaṃ ñatvā ehī''ti pesesi. sā gantvā tassa  paṇṇākāraṃ datvā pucchi -- ``kadā gamissasī''ti? so ``ajja  maṃsaṃ vikkiṇitvā pātova asukadvārena nāma ^a^P3.0025^ea^  nikkhamitvā gamissāmī''ti āha. sā tena kathitakathaṃ sutvā  āgantvā tassā ārocesi. seṭṭhidhītā attanā gahetabbayuttakaṃ  vatthābharaṇajātaṃ saṃvidahitvā pātova malinavatthaṃ nivāsetvā kuṭaṃ  ādāya dāsīhi saddhiṃ udakatitthaṃ gacchantī viya nikkhamitvā taṃ  ṭhānaṃ gantvā tassāgamanaṃ olokentī aṭṭhāsi. sopi pātova sakaṭaṃ  pājento nikkhami. sā tassa pacchato pacchato pāyāsi. so taṃ  disvā ``ahaṃ taṃ `asukassa nāma dhītā'ti na jānāmi, mā maṃ  anubandhi, ammā''ti āha. na maṃ tvaṃ pakkosasi, ahaṃ attano  dhammatāya āgacchāmi, tvaṃ tuṇhī hutvā attano sakaṭaṃ pājehīti.  so punappunaṃ taṃ nivāretiyeva. atha naṃ sā āha -- ``sāmi,  sirī nāma attano santikaṃ āgacchantī nivāretuṃ na vaṭṭatī''ti.  so tassā nissaṃsayena āgamanakāraṇaṃ ñatvā taṃ sakaṭaṃ āropetvā  agamāsi. tassā mātāpitaro ito cito ca pariyesāpetvā  apassantā ``matā bhavissatī''ti matakabhattaṃ kariṃsu. sāpi tena  saddhiṃ saṃvāsamanvāya paṭipāṭiyā satta putte vijāyitvā te vayappatte  gharabandhanena bandhi.</p>
              <p>[03] athekadivasaṃ satthā paccūsasamaye lokaṃ volokento kukkuṭamittaṃ  saputtaṃ sasuṇisaṃ attano ñāṇajālassa anto paviṭṭhaṃ disvā, ``kiṃ nu  kho eta''nti upadhārento tesaṃ pannarasannampi sotāpattimaggassa  upanissayaṃ disvā pātova pattacīvaraṃ ādāya tassa pāsaṭṭhānaṃ agamāsi  ^a^M2.0017^ea^. taṃ divasaṃ pāse baddho ekamigopi nāhosi. satthā ^a^P3.0026^ea^  tassa pāsamūle padavalañjaṃ dassetvā purato ekassa gumbassa  heṭṭhā chāyāyaṃ nisīdi. kukkuṭamitto pātova dhanuṃ ādāya pāsaṭṭhānaṃ  gantvā ādito paṭṭhāya pāse olokayamāno pāse baddhaṃ ekampi migaṃ  adisvā satthu padavalañjaṃ addasa. athassa etadahosi -- ``ko  mayhaṃ baddhamige mocento vicaratī''ti. so satthari āghātaṃ  bandhitvā gacchanto gumbamūle nisinnaṃ satthāraṃ disvā, ``iminā mama  migā mocitā bhavissanti, māressāmi na''nti dhanuṃ ākaḍḍhi.  satthā dhanuṃ ākaḍḍhituṃ datvā vissajjetuṃ nādāsi. so saraṃ  vissajjetumpi oropetumpi asakkonto phāsukāhi bhijjantīhi  ^a^V2.0016^ea^ viya  mukhato kheḷena paggharantena kilantarūpo aṭṭhāsi. athassa puttā gehaṃ  gantvā ``pitā no cirāyati, kiṃ nu kho eta''nti vatvā  ``gacchatha, tātā, pitu santika''nti mātarā pesitā dhanūni ādāya  gantvā pitaraṃ tathāṭhitaṃ disvā ``ayaṃ no pitu paccāmitto  bhavissatī''ti sattapi janā dhanūni ākaḍḍhitvā buddhānubhāvena yathā  nesaṃ pitā ṭhito, tatheva aṭṭhaṃsu. atha nesaṃ mātā ``kiṃ nu kho me  puttāpi cirāyantī''ti vatvā sattahi suṇisāhi saddhiṃ gantvā te  tathāṭhite disvā ``kassa nu kho ime dhanūni ākaḍḍhitvā ṭhitā''ti  olokentī satthāraṃ disvā bāhā paggayha -- ``mā me pitaraṃ  nāsetha, mā me pitaraṃ nāsethā''ti mahāsaddamakāsi. kukkuṭamitto taṃ  saddaṃ sutvā cintesi -- ``naṭṭho vatamhi, sasuro kira me esa, aho  mayā bhāriyaṃ ^a^P3.0027^ea^ kammaṃ kata''nti. puttāvissa  ``ayyako kira no esa, aho bhāriyaṃ kammaṃ kata''nti cintayiṃsu.  kukkuṭamitto ``ayaṃ sasuro me''ti mettacittaṃ upaṭṭhapesi, puttāpissa  ``ayyako no''ti mettacittaṃ upaṭṭhapesuṃ. atha te nesaṃ mātā  seṭṭhidhītā ``khippaṃ dhanūni chaḍḍetvā pitaraṃ me khamāpethā''ti āha.</p>
              <p>[03] satthā tesaṃ muducittataṃ ñatvā dhanuṃ otāretuṃ adāsi. te sabbe  satthāraṃ vanditvā ``khamatha no, bhante''ti khamāpetvā ekamantaṃ  nisīdiṃsu. atha nesaṃ satthā anupubbiṃ kathaṃ kathesi. desanāvasāne  kukkuṭamitto saddhiṃ puttehi ceva suṇisāhi ca attapañcadasamo  sotāpattiphale patiṭṭhahi. satthā piṇḍāya caritvā pacchābhattaṃ vihāraṃ  agamāsi. atha naṃ ānandatthero pucchi -- ``bhante, kahaṃ  gamitthā''ti. kukkuṭamittassa santikaṃ ^a^M2.0018^ea^, ānandāti.  pāṇātipātakammassa vo, bhante, akārako katoti. āmānanda, so  attapañcadasamo acalasaddhāya patiṭṭhāya tīsu ratanesu nikkaṅkho hutvā  pāṇātipātakammassa akārako jātoti. bhikkhū āhaṃsu -- ``nanu,  bhante, bhariyāpissa atthī''ti. āma, bhikkhave, sā kulagehe  kumārikā hutvā sotāpattiphalaṃ pattāti. bhikkhū kathaṃ samuṭṭhāpesuṃ  ``kukkuṭamittassa kira bhariyā kumārikakāle eva sotāpattiphalaṃ  patvā tassa gehaṃ gantvā satta putte labhi, sā ettakaṃ kālaṃ sāmikena  `dhanuṃ āhara, sare āhara, sattiṃ āhara, sūlaṃ āhara, jālaṃ āharā'ti  vuccamānā tāni adāsi. sopi tāya dinnāni ādāya gantvā  pāṇātipātaṃ karoti, kiṃ nu kho sotāpannāpi pāṇātipātaṃ  karontī''ti. satthā ^a^P3.0028^ea^ āgantvā ``kāya nuttha,  bhikkhave, etarahi kathāya sannisinnā''ti pucchitvā ``imāya  nāmā''ti vutte, ``na, bhikkhave, sotāpannā pāṇātipātaṃ karonti,  sā pana `sāmikassa vacanaṃ karomī'ti tathā akāsi. `idaṃ  gahetvā esa gantvā pāṇātipātaṃ karotū'ti tassā cittaṃ natthi.  pāṇitalasmiñhi vaṇe asati visaṃ gaṇhantassa taṃ visaṃ anuḍahituṃ na  sakkoti, evamevaṃ akusalacetanāya abhāvena ^a^V2.0017^ea^ pāpaṃ akarontassa  dhanuādīni nīharitvā dadatopi pāpaṃ nāma na hotī''ti vatvā  anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 124^b^.^eb^ </p>
              <p>[21] ``pāṇimhi ce vaṇo nāssa, hareyya pāṇinā visaṃ. </p>
              <p>[22] nābbaṇaṃ visamanveti, natthi pāpaṃ akubbato''ti..</p>
              <p>[03] tattha ^b^nāssā^eb^ti na bhaveyya. ^b^hareyyā^eb^ti harituṃ  sakkuṇeyya. kiṃ kāraṇā? yasmā ^b^nābbaṇaṃ visamanveti^eb^  avaṇañhi pāṇiṃ visaṃ anvetuṃ na sakkoti, evameva dhanuādīni  nīharitvā dentassāpi akusalacetanāya abhāvena pāpaṃ ^b^akubbato  pāpaṃ^eb^ nāma ^b^natthi,^eb^ avaṇaṃ pāṇiṃ visaṃ viya nāssa cittaṃ pāpaṃ  anugacchatīti.</p>
              <p>[03] desanāvasāne bahū sotāpattiphalādīni pāpuṇiṃsūti.</p>
              <p>[03] aparena samayena bhikkhū kathaṃ samuṭṭhāpesuṃ -- ``ko nu kho  kukkuṭamittassa saputtassa sasuṇisassa sotāpattimaggassūpanissayo,  kena kāraṇena nesādakule nibbatto''ti. satthā āgantvā ``kāya  nuttha, bhikkhave ^a^M2.0019^ea^, etarahi kathāya sannisinnā''ti pucchitvā ``imāya  nāmā''ti ^a^P3.0029^ea^ vutte, bhikkhave, atīte kassapadasabalassa  dhātucetiyaṃ saṃvidahantā evamāhaṃsu -- ``kiṃ nu kho imassa  cetiyassa mattikā bhavissati, kiṃ udaka''nti. atha nesaṃ  etadahosi -- ``haritālamanosilā mattikā bhavissati, tilatelaṃ  udaka''nti. te haritālamanosilā koṭṭetvā tilatelena saṃsanditvā  iṭṭhakāya ghaṭetvā suvaṇṇena khacitvā anto ciniṃsu, bahimukhe pana  ekagghanasuvaṇṇaiṭṭhakāva ahesuṃ. ekekā satasahassagghanikā ahosi.  te yāva dhātunidhānā cetiye niṭṭhite cintayiṃsu --  ``dhātunidhānakāle bahunā dhanena attho, kaṃ nu kho jeṭṭhakaṃ  karomā''ti.</p>
              <p>[03] atheko gāmavāsiko seṭṭhi ``ahaṃ jeṭṭhako bhavissāmī''ti  dhātunidhāne ekaṃ hiraññakoṭiṃ pakkhipi. taṃ disvā raṭṭhavāsino  ``ayaṃ nagaraseṭṭhi dhanameva saṃharati, evarūpe cetiye jeṭṭhako bhavituṃ na  sakkoti, gāmavāsī pana koṭidhanaṃ pakkhipitvā jeṭṭhako jāto''ti  ujjhāyiṃsu. so tesaṃ kathaṃ sutvā ``ahaṃ dve koṭiyo datvā jeṭṭhako  bhavissāmī''ti dve koṭiyo adāsi. itaro ``ahameva jeṭṭhako  bhavissāmī''ti tisso koṭiyo adāsi. evaṃ vaḍḍhetvā vaḍḍhetvā  nagaravāsī aṭṭha koṭiyo adāsi. gāmavāsino pana ^a^V2.0018^ea^ gehe  navakoṭidhanameva atthi, nagaravāsino cattālīsakoṭidhanaṃ. tasmā  gāmavāsī cintesi -- ``sacāhaṃ nava koṭiyo dassāmi, ayaṃ `dasa  ^a^P3.0030^ea^ koṭiyo dassāmī'ti vakkhati, atha me  niddhanabhāvo paññāyissatī''ti. so evamāha -- ``ahaṃ ettakañca  dhanaṃ dassāmi, saputtadāro ca cetiyassa dāso bhavissāmī''ti satta  putte satta suṇisāyo bhariyañca gahetvā attanā saddhiṃ cetiyassa  niyyādesi. raṭṭhavāsino ``dhanaṃ nāma sakkā uppādetuṃ, ayaṃ pana  saputtadāro attānaṃ niyyādesi, ayameva jeṭṭhako hotū''ti taṃ jeṭṭhakaṃ  kariṃsu. iti te soḷasapi janā cetiyassa dāsā ahesuṃ.  raṭṭhavāsino pana te bhujisse akaṃsu. evaṃ santepi cetiyameva  paṭijaggitvā yāvatāyukaṃ ṭhatvā tato cutā devaloke nibbattiṃsu.  tesu ekaṃ buddhantaraṃ devaloke vasantesu imasmiṃ buddhuppāde bhariyā tato  cavitvā rājagahe ^a^M2.0020^ea^ seṭṭhino dhītā hutvā nibbatti. sā kumārikāva  hutvā sotāpattiphalaṃ pāpuṇi. adiṭṭhasaccassa pana paṭisandhi nāma  bhāriyāti tassā sāmiko samparivattamāno gantvā nesādakule  nibbatti. tassa saha dassaneneva seṭṭhidhītaraṃ pubbasineho ajjhotthari.  vuttampi cetaṃ -- </p>
              <p>[21] ``pubbeva sannivāsena, paccuppannahitena vā. </p>
              <p>[22] evaṃ taṃ jāyate pemaṃ, uppalaṃva yathodake''ti.. (jā0  1.2.174).</p>
              <p>[03] sā pubbasineheneva nesādakulaṃ agamāsi. puttāpissā  devalokā cavitvā tassā eva kucchismiṃ paṭisandhiṃ gaṇhiṃsu,  suṇisāyopissā tattha tattha nibbattitvā vayappattā ^a^P3.0031^ea^  tesaṃyeva gehaṃ agamaṃsu. evaṃ te sabbepi tadā cetiyaṃ paṭijaggitvā  tassa kammassānubhāvena sotāpattiphalaṃ pattāti. </p>
              <p>[06] kukkuṭamittanesādavatthu aṭṭhamaṃ. </p>
            </h4>
          </h3>
          <h3>
            <h3n> 9. kokasunakhaluddakavatthu</h3n>
            <h4>
              <h4n> </h4n>
              <p>[03] ^b^yo appaduṭṭhassā^eb^ti imaṃ dhammadesanaṃ satthā jetavane  viharanto kokaṃ nāma sunakhaluddakaṃ ārabbha kathesi.</p>
              <p>[03] so kira ekadivasaṃ pubbaṇhasamaye dhanuṃ ādāya sunakhaparivuto  araññaṃ gacchanto antarāmagge ekaṃ piṇḍāya pavisantaṃ bhikkhuṃ disvā  kujjhitvā ``kāḷakaṇṇi me diṭṭho, ajja ^a^V2.0019^ea^ kiñci na labhissāmī''ti  cintetvā pakkāmi. theropi gāme piṇḍāya caritvā katabhattakicco  puna vihāraṃ pāyāsi. itaropi araññe vicaritvā kiñci alabhitvā  paccāgacchanto puna theraṃ disvā ``ajjāhaṃ imaṃ kāḷakaṇṇiṃ disvā  araññaṃ gato kiñci na labhiṃ, idāni me punapi abhimukho jāto,  sunakhehi naṃ khādāpessāmī''ti saññaṃ datvā sunakhe vissajjesi.  theropi ``mā evaṃ kari upāsakā''ti yāci. so ``ajjāhaṃ tava  sammukhībhūtattā kiñci nālatthaṃ, punapi me sammukhībhāvamāgatosi,  khādāpessāmeva ta''nti vatvā sunakhe uyyojesi. thero vegena ekaṃ  rukkhaṃ abhiruhitvā purisappamāṇe ṭhāne nisīdi. sunakhā  ^a^M2.0021^ea^ rukkhaṃ  ^a^P3.0032^ea^ parivāresuṃ. luddako gantvā ``rukkhaṃ abhiruhatopi  te mokkho natthī''ti taṃ saratuṇḍena pādatale vijjhi. thero ``mā  evaṃ karohī''ti taṃ yāciyeva. itaro tassa yācanaṃ anādiyitvā  punappunaṃ vijjhiyeva. thero ekasmiṃ pādatale vijjhiyamāne taṃ  ukkhipitvā dutiyaṃ pādaṃ olambitvā tasmiṃ vijjhiyamāne tampi  ukkhipati, evamassa so yācanaṃ anādiyitvāva dvepi pādatalāni  vijjhiyeva. therassa sarīraṃ ukkāhi ādittaṃ viya ahosi. so  vedanānuvattiko hutvā satiṃ paccupaṭṭhāpetuṃ nāsakkhi, pārutacīvaraṃ  bhassantampi na sallakkhesi. taṃ patamānaṃ kokaṃ sīsato paṭṭhāya  parikkhipantameva pati. sunakhā ``thero patito''ti saññāya  cīvarantaraṃ pavisitvā attano sāmikaṃ luñjitvā khādantā  aṭṭhimattāvasesaṃ kariṃsu. sunakhā cīvarantarato nikkhamitvā bahi  aṭṭhaṃsu.</p>
              <p>[03] atha nesaṃ thero ekaṃ sukkhadaṇḍakaṃ bhañjitvā khipi. sunakhā  theraṃ disvā ``sāmikova amhehi khādito''ti ñatvā araññaṃ  pavisiṃsu. thero kukkuccaṃ uppādesi ``mama cīvarantaraṃ pavisitvā  esa naṭṭho, arogaṃ nu kho me sīla''nti. so rukkhā otaritvā  satthu santikaṃ gantvā ādito paṭṭhāya sabbaṃ taṃ pavattiṃ ārocetvā --  ``bhante, mama cīvaraṃ nissāya ^a^P3.0033^ea^ so upāsako naṭṭho,  kacci me arogaṃ sīlaṃ, atthi me samaṇabhāvo''ti pucchi. satthā  tassa vacanaṃ sutvā ``bhikkhu arogaṃ te sīlaṃ, atthi te samaṇabhāvo,  so appaduṭṭhassa padussitvā vināsaṃ patto, na kevalañca idāneva,  atītepi appaduṭṭhānaṃ padussitvā vināsaṃ pattoyevā''ti vatvā tamatthaṃ  pakāsento atītaṃ āhari --</p>
              <p>[03] atīte kireko vejjo vejjakammatthāya gāmaṃ vicaritvā kiñci  kammaṃ alabhitvā chātajjhatto nikkhamitvā gāmadvāre sambahule kumārake  kīḷante disvā ``ime sappena ḍaṃsāpetvā tikicchitvā āhāraṃ  labhissāmī''ti ekasmiṃ rukkhabile sīsaṃ niharitvā nipannaṃ sappaṃ  dassetvā, ``ambho, kumārakā eso sāḷikapotako, gaṇhatha na''nti  āha. atheko kumārako ^a^V2.0020^ea^ sappaṃ gīvāyaṃ daḷhaṃ gahetvā nīharitvā  tassa sappabhāvaṃ ñatvā viravanto avidūre ṭhitassa vejjassa matthake  khipi. sappo vejjassa khandhaṭṭhikaṃ parikkhipitvā daḷhaṃ ḍaṃsitvā  tattheva jīvitakkhayaṃ pāpesi, evamesa koko sunakhaluddako pubbepi  appaduṭṭhassa padussitvā vināsaṃ pattoyevāti.</p>
              <p>[03] satthā ^a^M2.0022^ea^ imaṃ atītaṃ āharitvā anusandhiṃ ghaṭetvā dhammaṃ desento  imaṃ gāthamāha -- </p>
              <p>[03] 125^b^.^eb^ </p>
              <p>[21] ``yo appaduṭṭhassa narassa dussati, suddhassa posassa  anaṅgaṇassa. </p>
              <p>[22] tameva bālaṃ pacceti pāpaṃ, sukhumo rajo paṭivātaṃva  khitto''ti..</p>
              <p>[03] tattha ^a^P3.0034^ea^ ^b^appaduṭṭhassā^eb^ti attano vā  sabbasattānaṃ vā aduṭṭhassa. ^b^narassā^eb^ti sattassa.  ^b^dussatī^eb^ti aparajjhati. ^b^suddhassā^eb^ti niraparādhasseva.  ^b^posassā^eb^ti idampi aparenākārena sattādhivacanameva.  ^b^anaṅgaṇassā^eb^ti nikkilesassa. ^b^paccetī^eb^ti patieti.  ^b^paṭivāta^eb^nti yathā ekena purisena paṭivāte ṭhitaṃ paharitukāmatāya  ^b^khitto sukhumo rajo^eb^ti tameva purisaṃ pacceti, tasseva upari  patati, evameva yo puggalo apaduṭṭhassa purisassa pāṇippaharādīni  dadanto padussati, ^b^tameva bālaṃ^eb^ diṭṭheva dhamme, samparāye vā  nirayādīsu vipaccamānaṃ taṃ ^b^pāpaṃ^eb^ vipākadukkhavasena paccetīti  attho.</p>
              <p>[03] desanāvasāne so bhikkhu arahatte patiṭṭhahi, sampattaparisāyapi  sātthikā dhammadesanā ahosīti. </p>
              <p>[06] kokasunakhaluddakavatthu navamaṃ. </p>
            </h4>
          </h3>
          <h3>
            <h3n> 10. maṇikārakulūpakatissattheravatthu</h3n>
            <h4>
              <h4n> </h4n>
              <p>[03] ^b^gabbhameke^eb^ti imaṃ dhammadesanaṃ satthā jetavane viharanto  maṇikārakulūpakaṃ tissattheraṃ ārabbha kathesi.</p>
              <p>[03] so kira thero ekassa maṇikārassa kule dvādasa vassāni  bhuñji. tasmiṃ kule jayampatikā mātāpituṭṭhāne ṭhatvā theraṃ  paṭijaggiṃsu. athekadivasaṃ so maṇikāro therassa purato maṃsaṃ  chindanto nisinno hoti. tasmiṃ khaṇe rājā pasenadi kosalo  ekaṃ maṇiratanaṃ ``imaṃ ^a^V2.0021^ea^ dhovitvā vijjhitvā pahiṇatū''ti pesesi.  maṇikāro salohiteneva ^a^M2.0023^ea^ hatthena taṃ paṭiggahetvā peḷāya upari ṭhapetvā  ^a^P3.0035^ea^ hatthadhovanatthaṃ anto pāvisi. tasmiṃ pana gehe  posāvaniyakoñcasakuṇo atthi. so lohitagandhena maṃsasaññāya taṃ  maṇiṃ therassa passantasseva gili. maṇikāro āgantvā maṇiṃ  apassanto ``maṇi kena gahito''ti bhariyañca puttake ca paṭipāṭiyā  pucchitvā tehi ``na gaṇhāmā''ti vutte ``therena gahito  bhavissatī''ti. cintetvā bhariyāya saddhiṃ mantesi -- ``therena  maṇi gahito bhavissatī''ti. sā, sāmi, mā evaṃ avaca, ettakaṃ  kālaṃ mayā therassa na kiñci vajjaṃ diṭṭhapubbaṃ, na so maṇiṃ  gaṇhātīti. maṇikāro theraṃ pucchi -- ``bhante, imasmiṃ ṭhāne  maṇiratanaṃ tumhehi gahita''nti. na gaṇhāmi, upāsakāti. bhante,  na idha añño atthi, tumhehiyeva gahito bhavissati, detha me  maṇiratananti. so tasmiṃ asampaṭicchante puna bhariyaṃ āha --  ``thereneva maṇi gahito, pīḷetvā naṃ pucchissāmī''ti. sā,  sāmi, mā no nāsayi, varaṃ amhehi dāsabyaṃ upagantuṃ, na ca theraṃ  evarūpaṃ vattunti. so ``sabbeva mayaṃ dāsattaṃ upagacchantā maṇimūlaṃ  na agghāmā''ti rajjuṃ gahetvā therassa sīsaṃ veṭhetvā daṇḍena ^a^P3.0036^ea^  ghaṭṭesi. therassa sīsato ca kaṇṇanāsāhi ca lohitaṃ  pagghari, akkhīni nikkhamanākārappattāni ahesuṃ, so vedanāpamatto  bhūmiyaṃ pati. koñco lohitagandhenā gantvā lohitaṃ pivi. atha  naṃ maṇikāro there uppannakodhavegena ``tvaṃ kiṃ karosī''ti pādena  paharitvā khipi. so ekappahāreneva maritvā uttāno ahosi.</p>
              <p>[03] thero taṃ disvā, upāsaka, sīse veṭhanaṃ tāva me sithilaṃ katvā  imaṃ koñcaṃ olokehi ``mato vā, no vā''ti. atha naṃ so āha  -- ``eso viya tvampi marissasī''ti. upāsaka, iminā so  maṇi gilito, sace ayaṃ na amarissā, na te ahaṃ marantopi maṇiṃ  ācikkhissanti. so tassa udaraṃ phāletvā maṇiṃ disvā pavedhento  saṃviggamānaso therassa pādamūle nipajjitvā ``khamatha, me, bhante,  ajānantena mayā kata''nti āha. upāsaka, neva tuyhaṃ doso atthi,  na mayhaṃ, vaṭṭassevesa doso, khamāmi teti. bhante, sace me khamatha,  pakatiniyāmeneva me gehe nisīditvā bhikkhaṃ gaṇhathāti.  ``upāsaka, na dānāhaṃ ito paṭṭhāya paresaṃ ^a^M2.0024^ea^ gehassa antochadanaṃ  pavisissāmi, antogehapavesanasseva hi ^a^P3.0037^ea^ ayaṃ  doso, ito paṭṭhāya pādesu āvahantesu gehadvāre ṭhitova bhikkhaṃ  gaṇhissāmī''ti vatvā dhutaṅgaṃ samādāya imaṃ gāthamāha -- </p>
              <p>[21] ``paccati ^a^V2.0022^ea^ munino bhattaṃ, thokaṃ thokaṃ kule kule. </p>
              <p>[22] piṇḍikāya carissāmi, atthi jaṅghabalaṃ mamā''ti..  (theragā0 248) -- </p>
              <p>[25] idañca pana vatvā thero teneva byādhinā na cirasseva  parinibbāyi. koñco maṇikārassa bhariyāya kucchismiṃ paṭisandhiṃ  gaṇhi. maṇikāro kālaṃ katvā niraye nibbatti. maṇikārassa  bhariyā there muducittatāya kālaṃ katvā devaloke nibbatti. bhikkhū  satthāraṃ tesaṃ abhisamparāyaṃ pucchiṃsu. satthā, ``bhikkhave, idhekacce  gabbhe nibbattanti, ekacce pāpakārino niraye nibbattanti, ekacce  katakalyāṇā devaloke nibbattanti, anāsavā pana parinibbāyantī''ti  vatvā anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 126^b^.^eb^ </p>
              <p>[21] ``gabbhameke uppajjanti, nirayaṃ pāpakammino. </p>
              <p>[22] saggaṃ sugatino yanti, parinibbanti anāsavā''ti..</p>
              <p>[03] tattha ^b^gabbha^eb^nti idha manussagabbhova adhippeto. sesamettha  uttānatthameva.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] maṇikārakulūpakatissattheravatthu dasamaṃ. </p>
            </h4>
          </h3>
          <h3>
            <h3n> 11. tayojanavatthu</h3n>
            <h4>
              <h4n> </h4n>
              <p>[03] ^b^na^eb^ ^a^P3.0038^ea^ ^b^antalikkhe^eb^ti imaṃ dhammadesanaṃ  satthā jetavane viharanto tayo jane ārabbha kathesi.</p>
              <p>[03] satthari kira jetavane viharante sambahulā bhikkhū satthu  dassanatthāya āgacchantā ekaṃ gāmaṃ piṇḍāya pavisiṃsu. gāmavāsino  te sampatte ādāya āsanasālāya nisīdāpetvā yāgukhajjakaṃ datvā  piṇḍapātavelaṃ āgamayamānā dhammaṃ suṇantā nisīdiṃsu. tasmiṃ khaṇe  bhattaṃ ^a^M2.0025^ea^ pacitvā sūpabyañjanaṃ dhūpayamānāya ekissā itthiyā bhājanato  aggijālā uṭṭhahitvā chadanaṃ gaṇhi. tato ekaṃ tiṇakaraḷaṃ uṭṭhahitvā  jalamānaṃ ākāsaṃ pakkhandi. tasmiṃ khaṇe eko kāko ākāsena  gacchanto tattha gīvaṃ pavesetvā tiṇavalliveṭhito jhāyitvā gāmamajjhe  pati ^a^V2.0023^ea^. bhikkhū taṃ disvā ``aho bhāriyaṃ kammaṃ, passathāvuso,  kākena pattaṃ vippakāraṃ, iminā katakammaṃ aññatra satthārā ko  jānissati, satthāramassa kammaṃ pucchissāmā''ti cintetvā pakkamiṃsu.</p>
              <p>[03] aparesampi bhikkhūnaṃ satthu dassanatthāya nāvaṃ abhiruyha  gacchantānaṃ nāvā samudde niccalā aṭṭhāsi. manussā ``kāḷakaṇṇinā  ettha bhavitabba''nti salākaṃ vicāresuṃ. nāvikassa ca bhariyā  paṭhamavaye ṭhitā dassanīyā pāsādikā, salākā tassā pāpuṇi.  ``salākaṃ puna vicārethā''ti vatvā yāvatatiyaṃ vicāresuṃ,  tikkhattumpi tassā ^a^P3.0039^ea^ eva pāpuṇi. manussā ``kiṃ,  sāmī''ti nāvikassa mukhaṃ olokesuṃ. nāviko ``na sakkā  ekissā atthāya mahājanaṃ nāsetuṃ, udake naṃ khipathā''ti āha. sā  gahetvā udake khipiyamānā maraṇabhayatajjitā viravaṃ akāsi. taṃ  sutvā nāviko ko attho imissā ābharaṇehi naṭṭhehi, sabbābharaṇāni  omuñcitvā ekaṃ pilotikaṃ nivāsāpetvā chaḍḍetha naṃ, ahaṃ panetaṃ  udakapiṭṭhe plavamānaṃ daṭṭhuṃ na sakkhissāmī tasmā yathā naṃ ahaṃ na  passāmi, tathā ekaṃ vālukakuṭaṃ gīvāya bandhitvā samudde khipathāti.  te tathā kariṃsu. tampi patitaṭṭhāneyeva macchakacchapā vilumpiṃsu.  bhikkhū taṃ pavattiṃ ñatvā ``ṭhapetvā satthāraṃ ko añño etissā  itthiyā katakammaṃ jānissati, satthāraṃ tassā kammaṃ pucchissāmā''ti  icchitaṭṭhānaṃ patvā nāvāto oruyha pakkamiṃsu.</p>
              <p>[03] aparepi satta bhikkhū satthu dassanatthāya gacchantā sāyaṃ ekaṃ  vihāraṃ pavisitvā vasanaṭṭhānaṃ pucchiṃsu. ekasmiñca leṇe satta mañcā  honti. tesaṃ tadeva labhitvā tattha nipannānaṃ rattibhāge kūṭāgāramatto  pāsāṇo pavaṭṭamāno āgantvā leṇadvāraṃ pidahi. nevāsikā bhikkhū  ``mayaṃ imaṃ leṇaṃ āgantukabhikkhūnaṃ pāpayimhā, ayañca mahāpāsāṇo  leṇadvāraṃ pidahanto aṭṭhāsi, apanessāma ^a^P3.0040^ea^ na''nti  samantā sattahi gāmehi ^a^M2.0026^ea^ manusse sannipātetvā vāyamantāpi ṭhānā  cāletuṃ nāsakkhiṃsu. anto paviṭṭhabhikkhūpi vāyamiṃsuyeva. evaṃ  santepi sattāhaṃ pāsāṇaṃ cāletuṃ nāsakkhiṃsu. āgantukā sattāhaṃ  chātajjhattā mahādukkhaṃ anubhaviṃsu. sattame divase pāsāṇo sayameva  pavaṭṭitvā apagato. bhikkhū nikkhamitvā ``amhākaṃ imaṃ pāpaṃ  aññatra satthārā ko jānissati, satthāraṃ pucchissāmā''ti cintetvā  pakkamiṃsu. te purimehi saddhiṃ antarāmagge samāgantvā sabbe ekatova  satthāraṃ upasaṅkamitvā vanditvā ekamantaṃ nisinnā satthārā  katapaṭisanthārā attanā attanā diṭṭhānubhūtāni kāraṇāni paṭipāṭiyā  pucchiṃsu.</p>
              <p>[03] satthāpi ^a^V2.0024^ea^ tesaṃ paṭipāṭiyā evaṃ byākāsi -- ``bhikkhave, so  tāva kāko attanā katakammameva anubhosi. atītakāle hi  bārāṇasiyaṃ eko kassako attano goṇaṃ damento dametuṃ nāsakkhi.  so hissa goṇo thokaṃ gantvā nipajji, pothetvā uṭṭhāpitopi thokaṃ  gantvā punapi tatheva nipajji. so vāyamitvā taṃ dametuṃ asakkonto  kodhābhibhūto hutvā `ito ^a^P3.0041^ea^ dāni paṭṭhāya sukhaṃ  nipajjissasī'ti palālapiṇḍaṃ viya karonto palālena tassa gīvaṃ  paliveṭhetvā aggimadāsi, goṇo tattheva jhāyitvā mato. tadā,  bhikkhave, tena kākena taṃ pāpakammaṃ kataṃ. so tassa vipākena  dīgharattaṃ niraye paccitvā vipākāvasesena sattakkhattuṃ kākayoniyaṃ  nibbattitvā evameva ākāse jhāyitvāva mato''ti.</p>
              <p>[03] sāpi, bhikkhave, itthī attanā katakammameva anubhosi. sā  hi atīte bārāṇasiyaṃ ekassa gahapatikassa bhariyā  udakaharaṇakoṭṭanapacanādīni sabbakiccāni sahattheneva akāsi.  tassā eko sunakho taṃ gehe sabbakiccāni kurumānaṃ olokentova  nisīdati. khette bhattaṃ harantiyā dārupaṇṇādīnaṃ vā atthāya araññaṃ  gacchantiyā tāya saddhiṃyeva gacchati. taṃ disvā daharamanussā  ``ambho nikkhanto sunakhaluddako, ajja mayaṃ maṃsena bhuñjissāmā''ti  uppaṇḍenti. sā tesaṃ kathāya maṅku hutvā sunakhaṃ leḍḍudaṇḍādīhi  paharitvā palāpeti, sunakho nivattitvā puna anubandhati. so  kirassā tatiye attabhāve bhattā ahosi, tasmā sinehaṃ chindituṃ na  sakkoti. kiñcāpi hi anamatagge saṃsāre jāyā vā pati vā  abhūtapubbā nāma natthi, avidūre pana attabhāve ñātakesu adhimatto  sineho ^a^M2.0027^ea^ hoti, tasmā ^a^P3.0042^ea^ so sunakho taṃ vijahituṃ na  sakkoti. sā tassa kujjhitvā khettaṃ sāmikassa yāguṃ haramānā rajjuṃ  ucchaṅge ṭhapetvā agamāsi, sunakho tāyeva saddhiṃ gato. sā  sāmikassa yāguṃ datvā tucchakuṭaṃ ādāya ekaṃ udakaṭṭhānaṃ gantvā kuṭaṃ  vālukāya pūretvā samīpe oloketvā ṭhitassa sunakhassa saddamakāsi.  sunakho ``cirassaṃ vata me ajja madhurakathā laddhā''ti naṅguṭṭhaṃ  cālento taṃ upasaṅkami. sā taṃ gīvāyaṃ daḷhaṃ gahetvā ekāya  rajjukoṭiyā kuṭaṃ bandhitvā ekaṃ rajjukoṭiṃ sunakhassa gīvāyaṃ  bandhitvā kuṭaṃ udakābhimukhaṃ pavaṭṭesi. sunakho kuṭaṃ anubandhanto  udake patitvā tattheva kālamakāsi. sā tassa kammassa vipākena  dīgharattaṃ niraye paccitvā vipākāvasesena attabhāvasate vālukakuṭaṃ  gīvāyaṃ bandhitvā udake pakkhittā kālamakāsīti.</p>
              <p>[03] tumhehipi, bhikkhave, attanā katakammameva anubhūtaṃ.  atītasmiñhi bārāṇasivāsino satta gopālakadārakā ekasmiṃ  aṭavipadese sattāhavārena gāviyo vicarantā ekadivasaṃ gāviyo  ^a^V2.0025^ea^ vicāretvā āgacchantā ekaṃ mahāgodhaṃ disvā anubandhiṃsu. godhā  palāyitvā ekaṃ vammikaṃ pāvisi. tassa pana vammikassa satta  chiddāni, dārakā ``mayaṃ dāni gahetuṃ na sakkhissāma, sve āgantvā  gaṇhissāmā''ti ekeko ekekaṃ sākhabhaṅgamuṭṭhiṃ ādāya sattapi janā  satta chiddāni pidahitvā pakkamiṃsu ^a^P3.0043^ea^. te punadivase  taṃ godhaṃ amanasikatvā aññasmiṃ padese gāviyo vicāretvā sattame  divase gāviyo ādāya gacchantā taṃ vammikaṃ disvā satiṃ  paṭilabhitvā ``kā nu kho tassā godhāya pavattī''ti attanā attanā  pidahitāni chiddāni vivariṃsu. godhā jīvite nirālayā hutvā  aṭṭhicammāvasesā pavedhamānā nikkhami. te taṃ disvā anukampaṃ  katvā ``mā naṃ māretha, sattāhaṃ chinnabhattā jātā''ti tassā piṭṭhiṃ  parimajjitvā ``sukhena gacchāhī''ti vissajjesuṃ. te godhāya  amāritattā niraye tāva na pacciṃsu. te pana satta janā ekato  hutvā cuddasasu attabhāvesu satta satta divasāni chinnabhattā ahesuṃ.  tadā, bhikkhave, tumhehi sattahi gopālakehi hutvā taṃ kammaṃ katanti.  evaṃ satthā tehi puṭṭhapuṭṭhaṃ pañhaṃ byākāsi.</p>
              <p>[03] atheko ^a^M2.0028^ea^ bhikkhu satthāraṃ āha -- ``kiṃ pana, bhante, pāpakammaṃ  katvā ākāse uppatitassapi samuddaṃ pakkhandassāpi pabbatantaraṃ  paviṭṭhassāpi mokkho natthī''ti. satthā ``evametaṃ, bhikkhave,  ākāsādīsupi ekapadesopi natthi, yattha ṭhito pāpakammato  mucceyyā''ti vatvā anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 127^b^.^eb^ </p>
              <p>[21] ``na ^a^P3.0044^ea^ antalikkhe na samuddamajjhe,  na pabbatānaṃ vivaraṃ pavissa. </p>
              <p>[22] na vijjatī so jagatippadeso, yatthaṭṭhito mucceyya  pāpakammā''ti..</p>
              <p>[03] tassattho -- sace hi koci ``iminā upāyena pāpakammato  muccissāmī''ti ^b^antalikkhe^eb^ vā nisīdeyya,  caturāsītiyojanasahassagambhīraṃ mahāsamuddaṃ vā paviseyya, pabbatantare  vā nisīdeyya, neva pāpakammato ^b^mucceyya^eb^. puratthimādīsu  jagatipadesesu pathavībhāgesu na so vālaggamattopi okāso atthi,  yattha ṭhito pāpakammato muccituṃ sakkuṇeyyāti.</p>
              <p>[03] desanāvasāne te bhikkhū sotāpattiphalādīni pāpuṇiṃsu,  sampattamahājanassāpi sātthikā dhammadesanā ahosīti. </p>
              <p>[06] tayojanavatthu ekādasamaṃ. </p>
            </h4>
          </h3>
          <h3>
            <h3n> 12. suppabuddhasakyavatthu</h3n>
            <h4>
              <h4n> </h4n>
              <p>[03] ^b^na^eb^ ^a^V2.0026^ea^ ^b^antalikkhe^eb^ti imaṃ dhammadesanaṃ satthā nigrodhārāme  viharanto suppabuddhaṃ sakkaṃ ārabbha kathesi.</p>
              <p>[03] so kira ``ayaṃ mama dhītaraṃ chaḍḍetvā nikkhanto ca, mama  puttaṃ pabbājetvā tassa veriṭṭhāne ṭhito cā''ti ^a^P3.0045^ea^  imehi dvīhi kāraṇehi satthari āghātaṃ bandhitvā ekadivasaṃ ``na  dānissa nimantanaṭṭhānaṃ gantvā bhuñjituṃ dassāmī''ti gamanamaggaṃ  pidahitvā antaravīthiyaṃ suraṃ pivanto nisīdi. athassa satthari  bhikkhusaṅghaparivute taṃ ṭhānaṃ āgate ``satthā āgato''ti ārocesuṃ  ^a^M2.0029^ea^. so āha -- ``purato gacchāti tassa vadetha, nāyaṃ mayā mahallakataro,  nāssa maggaṃ dassāmī''ti punappunaṃ vuccamānopi tatheva vatvā nisīdi.  satthā mātulassa santikā maggaṃ alabhitvā tato nivatti. sopi  ekaṃ carapurisaṃ pesesi ``gaccha, tassa kathaṃ sutvā ehī''ti.  satthāpi nivattanto sitaṃ katvā ānandattherena ``ko nu kho, bhante,  sitassa pātukammassa paccayo''ti puṭṭho āha -- ``passasi, ānanda,  suppabuddha''nti. passāmi, bhanteti. bhāriyaṃ tena kammaṃ kataṃ  mādisassa buddhassa maggaṃ adentena, ito sattame divase heṭṭhāpāsāde  sopānapādamūle pathaviṃ pavisissatīti. carapuriso taṃ kathaṃ sutvā  suppabuddhassa santikaṃ gantvā ``kiṃ mama bhāgineyyena nivattantena  vutta''nti puṭṭho yathāsutaṃ ārocesi. so tassa vacanaṃ sutvā ``na  dāni mama bhāgineyyassa kathāya doso atthi, addhā yaṃ so vadati,  taṃ tatheva hoti. evaṃ santepi naṃ idāni ^a^P3.0046^ea^  musāvādena niggaṇhissāmi. so hi maṃ `sattame divase pathaviṃ  pavisissatī'ti aniyamena avatvā `heṭṭhāpāsāde sopānapādamūle  pathaviṃ pavisissatī'''ti āha. ``ito dāni paṭṭhāyāhaṃ taṃ ṭhānaṃ na  gamissāmi, atha naṃ tasmiṃ ṭhāne pathaviṃ apavisitvā musāvādena  niggaṇhissāmī''ti attano upabhogajātaṃ sabbaṃ sattabhūmikapāsādassa  upari āropetvā sopānaṃ harāpetvā dvāraṃ pidahāpetvā ekekasmiṃ dvāre  dve dve malle ṭhapetvā ``sacāhaṃ pamādena heṭṭhā orohitukāmo homi,  nivāreyyātha ma''nti vatvā sattame pāsādatale sirigabbhe nisīdi.  satthā taṃ pavattiṃ sutvā, ``bhikkhave, suppabuddho na kevalaṃ pāsādatale  vehāsaṃ uppatitvā ākāse vā nisīdatu, nāvāya vā samuddaṃ  pakkhandatu, pabbatantaraṃ vā pavisatu, buddhānaṃ kathāya dvidhābhāvo nāma  natthi, mayā vuttaṭṭhāneyeva so pathaviṃ pavisissatī''ti vatvā  anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 128^b^.^eb^ </p>
              <p>[21] ``na ^a^V2.0027^ea^ antalikkhe na samuddamajjhe, na pabbatānaṃ vivaraṃ  pavissa. </p>
              <p>[22] na vijjatī so jagatippadeso, yatthaṭṭhitaṃ nappasaheyya  maccū''ti..</p>
              <p>[03] tattha ^a^M2.0030^ea^ ^b^yattha ṭhitaṃ nappasaheyya, maccū^eb^ti yasmiṃ padese ṭhitaṃ  maraṇaṃ nappasaheyya nābhibhaveyya, kesaggamattopi ^a^P3.0047^ea^  pathavippadeso natthi. sesaṃ purimasadisamevāti.</p>
              <p>[03] desanāvasāne bahū sotāpattiphalādīni pāpuṇiṃsūti.</p>
              <p>[03] sattame divase satthu bhikkhācāramaggassa niruddhavelāya  heṭṭhāpāsāde suppabuddhassa maṅgalasso uddāmo hutvā taṃ taṃ bhittiṃ pahari.  so upari nisinnovassa saddaṃ sutvā ``kimeta''nti pucchi.  ``maṅgalasso uddāmo''ti. so panasso suppabuddhaṃ disvāva  sannisīdati. atha naṃ so gaṇhitukāmo hutvā nisinnaṭṭhānā uṭṭhāya  dvārābhimukho ahosi, dvārāni sayameva vivaṭāni, sopānaṃ  sakaṭṭhāneyeva ṭhitaṃ. dvāre ṭhitā mallā taṃ gīvāyaṃ gahetvā heṭṭhābhimukhaṃ  khipiṃsu. etenupāyena sattasupi talesu dvārāni sayameva vivaṭāni,  sopānāni yathāṭhāne ṭhitāni. tattha tattha mallā taṃ gīvāyameva  gahetvā heṭṭhābhimukhaṃ khipiṃsu. atha naṃ heṭṭhāpāsāde sopānapādamūlaṃ  sampattameva mahāpathavī vivaramānā bhijjitvā sampaṭicchi, so gantvā  avīcimhi nibbattīti. </p>
              <p>[06] suppabuddhasakyavatthu dvādasamaṃ. </p>
              <p>[06] pāpavaggavaṇṇanā niṭṭhitā. </p>
              <p>[06] navamo vaggo. </p>
            </h4>
          </h3>
        </h2>
        <h2>
          <h2n> 10. daṇḍavaggo </h2n>
          <h3>
            <h3n> 1. chabbaggiyabhikkhuvatthu</h3n>
            <h4>
              <h4n> </h4n>
              <p>[03] ^b^sabbe^eb^ ^a^V2.0028^ea^ ^a^P3.0048^ea^ ^a^M2.0031^ea^ ^b^tasantī^eb^ti imaṃ dhammadesanaṃ  satthā jetavane viharanto chabbaggiye bhikkhū ārabbha kathesi.</p>
              <p>[03] ekasmiñhi samaye sattarasavaggiyehi senāsane paṭijaggite  chabbaggiyā bhikkhū ``nikkhamatha, mayaṃ mahallakatarā, amhākaṃ etaṃ  pāpuṇātī''ti vatvā tehi ``na mayaṃ dassāma, amhehi paṭhamaṃ  paṭijaggita''nti vutte te bhikkhū pahariṃsu. sattarasavaggiyā  maraṇabhayatajjitā mahāviravaṃ viraviṃsu. satthā tesaṃ saddaṃ sutvā  ``kiṃ ida''nti pucchitvā ``idaṃ nāmā''ti ārocite ``na,  bhikkhave, ito paṭṭhāya bhikkhunā nāma evaṃ kattabbaṃ, yo karoti, so  imaṃ nāma āpattiṃ āpajjatī''ti ^b^pahāradānasikkhāpadaṃ^eb^ (pāci0  449 ādayo) paññāpetvā, ``bhikkhave, bhikkhunā nāma `yathā ahaṃ,  tatheva aññepi daṇḍassa tasanti, maccuno bhāyantī'ti ñatvā paro na  paharitabbo, na ghātetabbo''ti vatvā anusandhiṃ ghaṭetvā dhammaṃ desento  imaṃ gāthamāha -- </p>
              <p>[03] 129^b^.^eb^ </p>
              <p>[21] ``sabbe tasanti daṇḍassa, sabbe bhāyanti maccuno. </p>
              <p>[22] attānaṃ upamaṃ katvā, na haneyya na ghātaye''ti..</p>
              <p>[03] tattha ^a^P3.0049^ea^ ^b^sabbe tasantī^eb^ti sabbepi sattā  attani daṇḍe patante tassa daṇḍassa tasanti. ^b^maccuno^eb^ti  maraṇassāpi ^b^bhāyanti^eb^yeva. imissā ca desanāya byañjanaṃ  niravasesaṃ, attho pana sāvaseso. yathā hi raññā ``sabbe  sannipatantū''ti bheriyā carāpitāyapi rājamahāmatte ṭhapetvā sesā  sannipatanti, evamidha ``sabbe tasantī''ti vuttepi hatthājāneyyo  assājāneyyo usabhājāneyyo khīṇāsavoti ime cattāro ṭhapetvā  avasesāva tasantīti veditabbā. imesu hi khīṇāsavo  sakkāyadiṭṭhiyā pahīnattā maraṇakasattaṃ apassanto na bhāyati, itare  tayo sakkāyadiṭṭhiyā ^a^V2.0029^ea^ balavattā attano paṭipakkhabhūtaṃ sattaṃ apassantā  na bhāyantīti. ^b^na haneyya na ghātaye^eb^ti yathā ahaṃ  ^a^M2.0032^ea^, evaṃ   aññepi sattāti neva paraṃ pahareyya na paharāpeyyāti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] chabbaggiyabhikkhuvatthu paṭhamaṃ. </p>
            </h4>
          </h3>
          <h3>
            <h3n> 2. chabbaggiyabhikkhuvatthu</h3n>
            <h4>
              <h4n> </h4n>
              <p>[03] ^b^sabbe tasantī^eb^ti imaṃ dhammadesanaṃ satthā jetavane viharanto  chabbaggiye bhikkhū ārabbha kathesi.</p>
              <p>[03] teyeva ^a^P3.0050^ea^ ekasmiñhi samaye teneva kāraṇena  purimasikkhāpade sattarasavaggiye pahariṃsu. teneva kāraṇena tesaṃ  talasattikaṃ uggiriṃsu. idhāpi satthā tesaṃ saddaṃ sutvā ``kiṃ  ida''nti pucchitvā ``idaṃ nāmā''ti ārocite ``na, bhikkhave,  ito paṭṭhāya bhikkhunā nāma evaṃ kattabbaṃ, yo karoti, so imaṃ nāma  āpattiṃ āpajjatī''ti ^b^talasattikasikkhāpadaṃ^eb^ (pāci0 454  ādayo) paññāpetvā, ``bhikkhave, bhikkhunā nāma `yathā ahaṃ, tatheva  aññepi daṇḍassa tasanti, yathā ca mayhaṃ, tatheva nesaṃ jīvitaṃ  piya'nti ñatvā paro na paharitabbo na ghāṭetabbo''ti vatvā  anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 130^b^.^eb^ </p>
              <p>[21] ``sabbe tasanti daṇḍassa, sabbesaṃ jīvitaṃ piyaṃ. </p>
              <p>[22] attānaṃ upamaṃ katvā, na haneyya na ghātaye''ti..</p>
              <p>[03] tattha ^b^sabbesaṃ jīvitaṃ piya^eb^nti khīṇāsavaṃ ṭhapetvā  sesasattānaṃ jīvitaṃ piyaṃ madhuraṃ, khīṇāsavo pana jīvite vā maraṇe  vā upekkhakova hoti. sesaṃ purimasadisamevāti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] chabbaggiyabhikkhuvatthu dutiyaṃ. </p>
            </h4>
          </h3>
          <h3>
            <h3n> 3. sabbahulakumārakavatthu</h3n>
            <h4>
              <h4n> </h4n>
              <p>[03] ^b^sukhakāmāni^eb^ ^a^V2.0030^ea^ ^a^M2.0033^ea^ ^b^bhūtānī^eb^ti imaṃ dhammadesanaṃ satthā jetavane  viharanto sambahule kumārake ārabbha kathesi.</p>
              <p>[03] ekasmiñhi ^a^P3.0051^ea^ samaye satthā sāvatthiyaṃ piṇḍāya  pavisanto antarāmagge sambahule kumārake ekaṃ gharasappajātikaṃ ahiṃ  daṇḍakena paharante disvā ``kumārakā kiṃ karothā''ti pucchitvā  ``ahiṃ, bhante, daṇḍakena paharāmā''ti vutte ``kiṃ kāraṇā''ti puna  pucchitvā ``ḍaṃsanabhayena, bhante''ti vutte ``tumhe `attano sukhaṃ  karissāmā'ti imaṃ paharantā nibbattanibbattaṭṭhāne sukhalābhino na  bhavissatha. attano sukhaṃ patthentena hi paraṃ paharituṃ na vaṭṭatī''ti  vatvā anusandhiṃ ghaṭetvā dhammaṃ desento imā gāthā abhāsi -- </p>
              <p>[03] 131^b^.^eb^ </p>
              <p>[21] ``sukhakāmāni bhūtāni, yo daṇḍena vihiṃsati. </p>
              <p>[22] attano sukhamesāno, pecca so na labhate sukhaṃ.. </p>
              <p>[03] 132^b^.^eb^ </p>
              <p>[21] ``sukhakāmāni bhūtāni, yo daṇḍena na hiṃsati. </p>
              <p>[22] attano sukhamesāno, pecca so labhate sukha''nti..</p>
              <p>[03] tattha ^b^yo daṇḍenā^eb^ti yo puggalo daṇḍena vā leḍḍuādīhi  vā viheṭheti. ^b^pecca so na labhate sukha^eb^nti so puggalo  paraloke manussasukhaṃ vā dibbasukhaṃ vā paramatthabhūtaṃ vā nibbānasukhaṃ  na labhati. dutiyagāthāya ^b^pecca so labhate^eb^ti so puggalo  paraloke vuttappakāraṃ tividhampi ^b^sukhaṃ^eb^ labhatīti attho.</p>
              <p>[03] desanāvasāne pañcasatāpi te kumārakā sotāpattiphale  patiṭṭhahiṃsūti. </p>
              <p>[06] sambahulakumārakavatthu tatiyaṃ. </p>
            </h4>
          </h3>
          <h3>
            <h3n> 4. koṇḍadhānattheravatthu</h3n>
            <h4>
              <h4n> </h4n>
              <p>[03] ^b^māvoca^eb^ ^a^P3.0052^ea^ ^b^pharusaṃ kañcī^eb^ti imaṃ  dhammadesanaṃ satthā jetavane viharanto koṇḍadhānattheraṃ ārabbha kathesi.</p>
              <p>[03] tassa ^a^V2.0031^ea^ ^a^M2.0034^ea^ kira pabbajitadivasato paṭṭhāya ekaṃ itthirūpaṃ therena  saddhiṃyeva vicarati. taṃ thero na passati, mahājano pana passati.  antogāmaṃ piṇḍāya caratopissa manussā ekaṃ bhikkhaṃ datvā, ``bhante,  ayaṃ tumhākaṃ hotu, ayaṃ pana tumhākaṃ sahāyikāyā''ti vatvā  dutiyampi dadanti.</p>
              <p>[03] kiṃ tassa pubbakammanti? kassapasammāsambuddhakāle kira dve  sahāyakā bhikkhū ekamātukucchito nikkhantasadisā ativiya  samaggā ahesuṃ. dīghāyukabuddhakāle ca anusaṃvaccharaṃ vā anuchamāsaṃ  vā bhikkhū uposathatthāya sannipatanti. tasmā tepi ``uposathaggaṃ  gamissāmā''ti vasanaṭṭhānā nikkhamiṃsu. te ekā tāvatiṃsabhavane  nibbattadevatā disvā ``ime bhikkhū ativiya samaggā, sakkā nu kho  ime bhinditu''nti cintetvā attano bālatāya cintitasamanantarameva  āgantvā tesu ekena, ``āvuso, muhuttaṃ āgamehi, sarīrakiccenamhi  atthiko''ti vutte sā devatā ekaṃ manussitthivaṇṇaṃ ^a^P3.0053^ea^  māpetvā therassa gacchantaraṃ pavisitvā nikkhamanakāle ekena hatthena  kesakalāpaṃ, ekena nivāsanaṃ saṇṭhāpayamānā tassa piṭṭhito nikkhami.  so taṃ na passati, tamāgamayamāno pana purato ṭhitabhikkhu  nivattitvā olokayamāno taṃ tathā katvā nikkhamantaṃ passi. sā  tena diṭṭhabhāvaṃ ñatvā antaradhāyi. itaro taṃ bhikkhuṃ attano santikaṃ  āgatakāle āha -- ``āvuso, sīlaṃ te bhinna''nti.  ``natthāvuso, mayhaṃ evarūpa''nti. idāneva te mayā pacchato  nikkhamamānā taruṇaitthī idaṃ nāma karontī diṭṭhā, tvaṃ ``natthi  mayhaṃ evarūpa''nti kiṃ vadesīti. so asaniyā matthake avatthaṭo  viya mā maṃ, āvuso, nāsehi, natthi mayhaṃ evarūpanti. itaro  ``mayā sāmaṃ akkhīhi diṭṭhaṃ, kiṃ tava saddahissāmī''ti daṇḍako  viya bhijjitvā pakkāmi, uposathaggepi ``nāhaṃ iminā saddhiṃ uposathaṃ  karissāmī''ti nisīdi. itaro ``mayhaṃ, bhante, sīle aṇumattampi  kāḷaṃ natthī''ti bhikkhūnaṃ kathesi. sopi ``mayā sāmaṃ diṭṭha''nti  āha. devatā taṃ tena saddhiṃ uposathaṃ kātuṃ anicchantaṃ disvā  ``bhāriyaṃ mayā kammaṃ kata''nti cintetvā -- ``bhante, mayhaṃ  ayyassa sīlabhedo natthi, mayā pana vīmaṃsanavasenetaṃ kataṃ, karotha  tena ^a^M2.0035^ea^ saddhiṃ uposatha''nti āha. so tassā ākāse ṭhatvā kathentiyā  saddahitvā uposathaṃ akāsi ^a^P3.0054^ea^, na pana there pubbe  viya muducitto ahosi. ettakaṃ devatāya pubbakammaṃ.</p>
              <p>[03] āyupariyosāne pana te therā yathāsukhaṃ devaloke nibbattiṃsu.  devatā apīcimhi nibbattitvā ekaṃ buddhantaraṃ tattha paccitvā imasmiṃ  buddhuppāde sāvatthiyaṃ nibbattitvā vuddhimanvāya sāsane pabbajitvā  upasampadaṃ labhi. tassa pabbajitadivasato paṭṭhāya taṃ itthirūpaṃ  ^a^V2.0032^ea^ tatheva  paññāyi. tenevassa ^b^koṇḍadhānatthero^eb^ti nāmaṃ kariṃsu. taṃ  tathāvicarantaṃ disvā bhikkhū anāthapiṇḍikaṃ āhaṃsu -- ``mahāseṭṭhi,  imaṃ dussīlaṃ tava vihārā nīhara. imañhi nissāya sesabhikkhūnaṃ  ayaso uppajjissatī''ti. kiṃ pana, bhante, satthā vihāre natthīti?  atthi upāsakāti. tena hi, bhante, satthāva jānissatīti.  bhikkhū gantvā visākhāyapi tatheva kathesuṃ. sāpi nesaṃ tatheva  paṭivacanaṃ adāsi.</p>
              <p>[03] bhikkhūpi tehi asampaṭicchitavacanā rañño ārocesuṃ --  ``mahārāja, koṇḍadhānatthero ekaṃ itthiṃ gahetvā vicaranto sabbesaṃ  ayasaṃ uppādesi, taṃ tumhākaṃ vijitā nīharathā''ti. ``kahaṃ pana  so, bhante''ti? ``vihāre, mahārājā''ti. ``katarasmiṃ senāsane  viharatī''ti? ``asukasmiṃ nāmā''ti. ``tena hi gacchatha, ahaṃ  taṃ gaṇhissāmī''ti so sāyanhasamaye vihāraṃ gantvā taṃ senāsanaṃ  purisehi parikkhipāpetvā therassa vasanaṭṭhānābhimukho agamāsi.  thero mahāsaddaṃ sutvā vihārā nikkhamitvā pamukhe aṭṭhāsi. tampissa  itthirūpaṃ ^a^P3.0055^ea^ piṭṭhipasse ṭhitaṃ rājā addasa. thero  rañño āgamanaṃ ñatvā vihāraṃ abhiruhitvā nisīdi. rājā theraṃ na  vandi, tampi itthiṃ nāddasa. so dvārantarepi heṭṭhāmañcepi olokento  adisvāva theraṃ āha -- ``bhante, imasmiṃ ṭhāne ekaṃ itthiṃ addasaṃ,  kahaṃ sā''ti? ``na passāmi, mahārājā''ti. ``idāni mayā  tumhākaṃ piṭṭhipasse ṭhitā diṭṭhā''ti vuttepi ``ahaṃ na passāmi''ccevāha.  rājā ``kiṃ nu kho eta''nti cintetvā, ``bhante, ito tāva  nikkhamathā''ti āha. there nikkhamitvā pamukhe ṭhite puna sā  therassa piṭṭhipasse aṭṭhāsi. rājā taṃ disvā puna uparitalaṃ  abhiruhi, tassa āgatabhāvaṃ ñatvā thero nisīdi. puna rājā taṃ  sabbaṭṭhānesu olokentopi adisvā, ``bhante, kahaṃ sā itthī''ti puna  theraṃ ^a^M2.0036^ea^ pucchi. nāhaṃ passāmi mahārājāti. ``kiṃ kathetha, bhante,  mayā idāneva tumhākaṃ piṭṭhipasse ṭhitā diṭṭhā''ti āha. āma,  mahārāja, mahājanopi ``me pacchato pacchato itthī vicaratī''ti  vadati, ahaṃ pana na passāmīti ^a^P3.0056^ea^. rājā  ``paṭirūpakena bhavitabba''nti sallakkhetvā puna theraṃ, ``bhante, ito  tāva otarathā''ti vatvā there otaritvā pamukhe ṭhite puna taṃ tassa  piṭṭhipasse ṭhitaṃ disvā uparitalaṃ abhiruhi. puna nāddasa. so puna  theraṃ pucchitvā tena ``na passāmi''cceva vutte ``paṭirūpakameveta''nti  niṭṭhaṃ gantvā theraṃ āha -- ``bhante, evarūpe saṃkilese tumhākaṃ  piṭṭhito vicarante añño koci tumhākaṃ bhikkhaṃ na dassati, nibaddhaṃ  mama gehaṃ pavisatha, ahameva catūhi paccayehi upaṭṭhahissāmī''ti theraṃ  nimantetvā pakkāmi. </p>
              <p>[01] bhikkhū ``passathāvuso, rañño pāpakiriyaṃ, `etaṃ  vihārato nīharā'ti vutte āgantvā catūhi ^a^V2.0033^ea^ paccayehi nimantetvā  gato''ti ujjhāyiṃsu. tampi theraṃ āhaṃsu -- ``ambho, dussīla,  idānisi rājakoṇḍo jāto''ti. sopi pubbe bhikkhū kiñci vattuṃ  asakkonto ``tumhe dussīlā, tumhe koṇḍā, tumhe itthiṃ gahetvā  vicarathā''ti āha. te gantvā satthu ārocesuṃ -- ``bhante,  koṇḍadhānatthero amhehi vutto amhe `dussīlā'tiādīni vatvā  akkosatī''ti. satthā taṃ pakkosāpetvā pucchi -- ``saccaṃ kira tvaṃ,  bhikkhu, evaṃ vadesī''ti? ``saccaṃ, bhante''ti. ``kiṃ kāraṇā''ti?  ``mayā saddhiṃ kathitakāraṇā''ti. ``tumhe, bhikkhave, iminā  saddhiṃ kasmā kathethā''ti. ``imassa pacchato itthiṃ vicarantiṃ  disvā, bhante''ti. ``ime kira tayā saddhiṃ itthiṃ vicarantiṃ  disvā vadanti, tvaṃ kasmā kathesi ^a^P3.0057^ea^, ete tāva  disvā kathenti. tvaṃ adisvāva imehi saddhiṃ kasmā kathesi, nanu  pubbe taveva pāpikaṃ diṭṭhiṃ nissāya idaṃ jātaṃ, idāni kasmā puna  pāpikaṃ diṭṭhiṃ gaṇhāsī''ti. bhikkhū ``kiṃ pana, bhante, iminā  pubbe kata''nti pucchiṃsu. atha nesaṃ satthā tassa pubbakammaṃ kathetvā  ``bhikkhu idaṃ pāpakammaṃ nissāya tvaṃ imaṃ vippakāraṃ patto, idāni  te puna tathārūpaṃ pāpikaṃ diṭṭhiṃ gahetuṃ na yuttaṃ, mā puna bhikkhūhi  saddhiṃ kiñci kathehi, nissaddo mukhavaṭṭiyaṃ chinnakaṃsathālasadiso  hohi, evaṃ karonto nibbānappatto nāma bhavissatī''ti  ^a^M2.0037^ea^ vatvā  anusandhiṃ ghaṭetvā dhammaṃ desento imā gāthā abhāsi -- </p>
              <p>[03] 133^b^.^eb^ </p>
              <p>[21] ``māvoca pharusaṃ kañci, vuttā paṭivadeyyu taṃ. </p>
              <p>[22] dukkhā hi sārambhakathā, paṭidaṇḍā phuseyyu taṃ.. </p>
              <p>[03] 134^b^.^eb^ </p>
              <p>[21] ``sace neresi attānaṃ, kaṃso upahato yathā. </p>
              <p>[22] esa pattosi nibbānaṃ, sārambho te na vijjatī''ti..</p>
              <p>[03] tattha ^b^māvoca pharusaṃ kañcī^eb^ti kañci ekapuggalampi  pharusaṃ mā avaca. ^b^vuttā^eb^ti tayā pare ``dussīlā''ti vuttā,  tampi tatheva ^b^paṭivadeyyuṃ. sārambhakathā^eb^ti esā karaṇuttarā  yugaggāhakathā nāma ^b^dukkhā. paṭidaṇḍā^eb^ti kāyadaṇḍādīhi  ^a^P3.0058^ea^ paraṃ paharantassa tādisā paṭidaṇḍā ca tava matthake  pateyyuṃ. ^b^sace neresī^eb^ti sace attānaṃ niccalaṃ kātuṃ  sakkhissasi. ^b^kaṃso upahato yathā^eb^ti mukhavaṭṭiyaṃ chinditvā  talamattaṃ katvā ṭhapitakaṃsathālaṃ viya. tañhi hatthapādehi vā daṇḍakena  vā pahaṭampi saddaṃ na karoti, ^b^esa pattosī^eb^ti sace evarūpo  bhavituṃ sakkhissasi, imaṃ paṭipadaṃ pūrayamāno idāni appattopi eso  nibbānappatto nāma. ^b^sārambho te na vijjatī^eb^ti evaṃ sante ca  pana ``tvaṃ dussīlo, tumhe dussīlā''tievamādiko  uttarakaraṇavācālakkhaṇo sārambhopi te na vijjati, na  bhavissatiyevāti attho.</p>
              <p>[03] desanāvasāne ^a^V2.0034^ea^ bahū sotāpattiphalādīni pāpuṇiṃsu,  koṇḍadhānattheropi satthārā dinnaovāde ṭhatvā arahattaṃ pāpuṇi, na  cirasseva ākāse uppatitvā paṭhamaṃ salākaṃ gaṇhīti. </p>
              <p>[06] koṇḍadhānattheravatthu catutthaṃ. </p>
            </h4>
          </h3>
          <h3>
            <h3n> 5. uposathikaitthīnaṃ vatthu</h3n>
            <h4>
              <h4n> </h4n>
              <p>[03] ^b^yathā daṇḍenā^eb^ti imaṃ dhammadesanaṃ satthā pubbārāme  viharanto visākhādīnaṃ upāsikānaṃ uposathakammaṃ ārabbha kathesi.</p>
              <p>[03] sāvatthiyaṃ ^a^M2.0038^ea^ ^a^P3.0059^ea^ kira ekasmiṃ mahāuposathadivase  pañcasatamattā itthiyo uposathikā hutvā vihāraṃ agamiṃsu. visākhā  tāsu mahallakitthiyo upasaṅkamitvā pucchi, ``ammā, kimatthaṃ  uposathikā jātatthā''ti. tāhi ``dibbasampattiṃ patthetvā''ti vutte  majjhimitthiyo pucchi, tāhi ``sapattivāsā muccanatthāyā''ti vutte  taruṇitthiyo pucchi, tāhi ``paṭhamagabbhe puttapaṭilābhatthāyā''ti vutte  kumārikāyo pucchi, tāhi ``taruṇabhāveyeva patikulagamanatthāyā''ti  vutte taṃ sabbampi tāsaṃ kathaṃ sutvā tā ādāya satthu santikaṃ gantvā  paṭipāṭiyā ārocesi. taṃ sutvā satthā ``visākhe imesaṃ sattānaṃ  jātiādayo nāma daṇḍahatthakagopālakasadisā, jāti jarāya santikaṃ,  jarā byādhino santikaṃ, byādhi maraṇassa santikaṃ pesetvā maraṇaṃ  kuṭhāriyā chindantā viya jīvitaṃ chindati, evaṃ santepi vivaṭṭaṃ  patthentā nāma natthi, vaṭṭameva pana patthentī''ti vatvā anusandhiṃ  ghaṭetvā dhammaṃ desento imaṃ gāthamāha -- </p>
              <p>[03] 135^b^.^eb^ </p>
              <p>[21] ``yathā daṇḍena gopālo, gāvo pājeti gocaraṃ. </p>
              <p>[22] evaṃ jarā ca maccu ca, āyuṃ pājenti pāṇina''nti..</p>
              <p>[03] tattha ^b^pājetī^eb^ti cheko ^b^gopālo^eb^ kedārantaraṃ  pavisantiyo ^b^gāvo daṇḍena^eb^ nivāretvā teneva pothento  sulabhatiṇodakaṃ ^a^P3.0060^ea^ ^b^gocaraṃ^eb^ neti. ^b^āyuṃ  pājentī^eb^ti jīvitindriyaṃ chindanti khepenti. gopālako viya hi  jarā ca maccu ca, gogaṇo viya jīvitindriyaṃ, gocarabhūmi viya  maraṇaṃ. tattha jāti tāva sattānaṃ jīvitindriyaṃ jarāya santikaṃ  pesesi, jarā byādhino santikaṃ ^a^V2.0035^ea^, byādhi maraṇassa santikaṃ. tameva  maraṇaṃ kuṭhāriyā chedaṃ viya chinditvā gacchatīti idamettha  opammasampaṭipādanaṃ.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] uposathikaitthīnaṃ vatthu pañcamaṃ. </p>
            </h4>
          </h3>
          <h3>
            <h3n> 6. ajagarapetavatthu</h3n>
            <h4>
              <h4n> </h4n>
              <p>[03] ^b^atha^eb^ ^a^M2.0039^ea^ ^b^pāpāni kammānī^eb^ti imaṃ dhammadesanaṃ satthā veḷuvane  viharanto ajagarapetaṃ ārabbha kathesi.</p>
              <p>[03] ekasmiñhi samaye mahāmoggallānatthero lakkhaṇattherena saddhiṃ  gijjhakūṭato otaranto dibbena cakkhunā pañcavīsatiyojanikaṃ  ajagarapetaṃ nāma addasa. tassa sīsato aggijālā uṭṭhahitvā  pariyantaṃ gacchanti, pariyantato uṭṭhahitvā sīsaṃ gacchanti, ubhayato  uṭṭhahitvā majjhe otaranti. thero taṃ disvā sitaṃ pātvākāsi.  lakkhaṇattherena sitakāraṇaṃ puṭṭho ``akālo, āvuso, imassa pañhassa  veyyākaraṇāya, satthu santike maṃ puccheyyāsī''ti ^a^P3.0061^ea^  vatvā rājagahe piṇḍāya caritvā satthu santikaṃ gatakāle  lakkhaṇattherena puṭṭho āha -- ``tatrāhaṃ, āvuso, ekaṃ petaṃ addasaṃ,  tassa evarūpo nāma attabhāvo, ahaṃ taṃ disvā `na vata me evarūpo  attabhāvo diṭṭhapubbo'ti sitaṃ pātvākāsi''nti. satthā ``cakkhubhūtā  vata, bhikkhave, sāvakā viharantī''tiādīni (pārā0 228; saṃ0  ni0  2.202) vadanto therassa kathaṃ patiṭṭhāpetvā ``mayāpi eso,  bhikkhave, peto bodhimaṇḍeyeva diṭṭho, `ye ca pana me vacanaṃ na  saddaheyyuṃ, tesaṃ taṃ ahitāya assā'ti na kathesiṃ, idāni moggallānaṃ  sakkhiṃ labhitvā kathemī''ti vatvā bhikkhūhi tassa pubbakammaṃ puṭṭho  byākāsi --</p>
              <p>[03] kassapabuddhakāle kira sumaṅgalaseṭṭhi nāma suvaṇṇiṭṭhakāhi bhūmiṃ  santharitvā vīsatiusabhaṭṭhāne tattakeneva dhanena vihāraṃ kāretvā  tāvattakeneva vihāramahaṃ kāresi. so ekadivasaṃ pātova satthu  santikaṃ gacchanto nagaradvāre ekissā sālāya kāsāvaṃ sasīsaṃ  pārupitvā kalalamakkhitehi pādehi nipannaṃ ekaṃ coraṃ disvā ``ayaṃ  kalalamakkhitapādo rattiṃ vicaritvā divā nipannamanusso  bhavissatī''ti āha. coro mukhaṃ vivaritvā seṭṭhiṃ disvā ^a^V2.0036^ea^ ``hotu,  jānissāmi te kattabba''nti āghātaṃ bandhitvā sattakkhattuṃ khettaṃ  jhāpesi, sattakkhattuṃ vaje gunnaṃ pāde chindi, sattakkhattuṃ gehaṃ jhāpesi,  so ettakenāpi kopaṃ nibbāpetuṃ asakkonto tassa cūḷūpaṭṭhākena saddhiṃ  mittasanthavaṃ katvā ``kiṃ ^a^M2.0040^ea^ ^a^P3.0062^ea^ te seṭṭhino piya''nti  puṭṭho ``gandhakuṭito aññaṃ tassa piyataraṃ natthī''ti sutvā ``hotu,  gandhakuṭiṃ jhāpetvā kopaṃ nibbāpessāmī''ti satthari piṇḍāya paviṭṭhe  pānīyaparibhojanīyaghaṭe bhinditvā gandhakuṭiyaṃ aggiṃ adāsi. seṭṭhi  ``gandhakuṭi kira jhāyatī''ti sutvā āgacchanto jhāmakāle āgantvā  gandhakuṭiṃ jhāmaṃ olokento vālaggamattampi domanassaṃ akatvā  vāmabāhuṃ samañjitvā dakkhiṇena hatthena mahāapphoṭanaṃ apphoṭesi.  atha naṃ samīpe ṭhitā pucchiṃsu -- ``kasmā, sāmi, ettakaṃ dhanaṃ  vissajjetvā katagandhakuṭiyā jhāmakāle apphoṭesī''ti? so āha --  ``ettakaṃ me, tātā, aggiādīhi asādhāraṇe buddhassa sāsane dhanaṃ  nidahituṃ laddhaṃ, `punapi ettakaṃ dhanaṃ vissajjetvā satthu gandhakuṭiṃ kātuṃ  labhissāmī'ti tuṭṭhamānaso apphoṭesi''nti. so puna tattakaṃ dhanaṃ  vissajjetvā gandhakuṭiṃ kāretvā vīsatisahassabhikkhuparivārassa  satthuno dānaṃ adāsi. taṃ disvā coro cintesi -- ``ahaṃ imaṃ  amāretvā maṅkukātuṃ na sakkhissāmi, hotu, māressāmi na''nti  nivāsanantare churikaṃ bandhitvā sattāhaṃ vihāre vicarantopi okāsaṃ  na labhi. mahāseṭṭhipi satta divasāni buddhappamukhassa  bhikkhusaṅghassa dānaṃ datvā satthāraṃ vanditvā āha -- ``bhante, mama  ekena purisena sattakkhattuṃ ^a^P3.0063^ea^ khettaṃ jhāpitaṃ, sattakkhattuṃ  vaje gunnaṃ pādā chinnā, sattakkhattuṃ gehaṃ jhāpitaṃ, idāni gandhakuṭipi  teneva jhāpitā bhavissati, ahaṃ imasmiṃ dāne paṭhamaṃ pattiṃ tassa  dammī''ti.</p>
              <p>[03] taṃ sutvā coro ``bhāriyaṃ vata me kammaṃ kataṃ, evaṃ  aparādhakārake mayi imassa kopamattampi natthi, imasmimpi dāne  mayhameva paṭhamaṃ pattiṃ deti, ahaṃ imasmiṃ dubbhāmi, evarūpaṃ me purisaṃ  akhamāpentassa devadaṇḍopi me matthake pateyyā''ti gantvā seṭṭhissa  pādamūle nipajjitvā ``khamāhi me, sāmī''ti vatvā ``kiṃ  ida''nti vutte, ``sāmi, evaṃ ayuttakaṃ kammaṃ mayā kataṃ, tassa me  khamāhī''ti āha. atha naṃ seṭṭhi ``tayā me idañcidañca kata''nti  sabbaṃ pucchitvā ``āma, mayā kata''nti vutte, ``tvaṃ mayā na  diṭṭhapubbo, kasmā me kujjhitvā evamakāsī''ti pucchi. so  ekadivasaṃ nagarā nikkhantena tena vuttavacanaṃ sāretvā ``iminā me  kāraṇena kopo uppādito''ti āha. seṭṭhi attanā vuttaṃ saritvā  ``āma, tāta, vuttaṃ mayā ^a^M2.0041^ea^, taṃ me khamāhī''ti coraṃ khamāpetvā  ``uṭṭhehi, tāta, khamāmi te, gaccha, tātā''ti āha. sace me,  sāmi, khamasi, saputtadāraṃ maṃ gehe dāsaṃ karohīti. tāta, tvaṃ mayā  ettake kathite evarūpaṃ chedanaṃ akāsi, gehe ^a^P3.0064^ea^  vasantena pana ^a^V2.0037^ea^ saddhiṃ na sakkā kiñci kathetuṃ, na me tayā gehe  vasantena kiccaṃ atthi, khamāmi te, gaccha, tātāti. coro taṃ kammaṃ  katvā āyupariyosāne avīcimhi nibbatto dīgharattaṃ tattha paccitvā  vipākāvasesena idāni gijjhakūṭe pabbate paccatīti.</p>
              <p>[03] evaṃ satthā tassa pubbakammaṃ kathetvā, ``bhikkhave, bālā nāma  pāpāni kammāni karontā na bujjhanti, pacchā pana attanā  katakammehi ḍayhamānā attanāva attano dāvaggisadisāva hontī''ti  vatvā anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 136^b^.^eb^ </p>
              <p>[21] ``atha pāpāni kammāni, karaṃ bālo na bujjhati. </p>
              <p>[22] sehi kammehi dummedho, aggiḍaḍḍhova tappatī''ti..</p>
              <p>[03] tattha ^b^atha pāpānī^eb^ti na kevalaṃ ^b^bālo^eb^ kodhavasena  pāpāni karoti, karontopi pana ^b^na bujjhatī^eb^ti attho. pāpaṃ  karonto ca ``pāpaṃ karomī''ti abujjhanako nāma natthi.  ``imassa kammassa evarūpo nāma vipāko''ti ajānanatāya ``na  bujjhatī''ti vuttaṃ. ^b^sehī^eb^ti so tehi attano santakehi  ^b^kammehi dummedho^eb^ nippañño puggalo niraye nibbattitvā  ^b^aggiḍaḍḍhova tappatī^eb^ti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] ajagarapetavatthu chaṭṭhaṃ. </p>
            </h4>
          </h3>
          <h3>
            <h3n> 7. mahāmoggallānattheravatthu</h3n>
            <h4>
              <h4n> </h4n>
              <p>[03] ^b^yo^eb^ ^a^P3.0065^ea^ ^b^daṇḍenā^eb^ti imaṃ dhammadesanaṃ  satthā veḷuvane viharanto mahāmoggallānattheraṃ ārabbha kathesi.</p>
              <p>[03] ekasmiñhi samaye titthiyā sannipatitvā mantesuṃ --  ``jānāthāvuso, `kena kāraṇena samaṇassa gotamassa lābhasakkāro  mahā hutvā nibbatto'ti ^a^M2.0042^ea^. mayaṃ na jānāma, tumhe pana jānāthāti.  āma, jānāma, mahāmoggallānaṃ nāma ekaṃ nissāya uppanno. so hi  devalokaṃ gantvā devatāhi katakammaṃ pucchitvā āgantvā manussānaṃ  katheti `idaṃ nāma katvā evarūpaṃ sampattiṃ ^a^V2.0038^ea^ labhantī'ti. niraye  nibbattānampi kammaṃ pucchitvā āgantvā manussānaṃ katheti `idaṃ nāma  katvā evarūpaṃ dukkhaṃ anubhavantī'ti. manussā tassa kathaṃ sutvā  mahantaṃ lābhasakkāraṃ abhiharanti, sace taṃ māretuṃ sakkhissāma, so  lābhasakkāro amhākaṃ nibbattissatī''ti. te ``attheko upāyo''ti  sabbe ekacchandā hutvā ``yaṃkiñci katvā taṃ mārāpessāmā''ti  attano upaṭṭhāke samādapetvā kahāpaṇasahassaṃ labhitvā purisaghātakammaṃ  katvā carante core pakkosāpetvā ``mahāmoggallānatthero nāma  kāḷasilāyaṃ vasati, tattha gantvā taṃ mārethā''ti tesaṃ kahāpaṇe adaṃsu.  corā dhanalobhena sampaṭicchitvā ``theraṃ māressāmā''ti gantvā  tassa vasanaṭṭhānaṃ parivāresuṃ. thero tehi parikkhittabhāvaṃ ñatvā  kuñcikacchiddena nikkhamitvā pakkāmi. te corā taṃ divasaṃ theraṃ  adisvā punekadivasaṃ gantvā parikkhipiṃsu. thero ^a^P3.0066^ea^  ñatvā kaṇṇikāmaṇḍalaṃ bhinditvā ākāsaṃ pakkhandi. evaṃ te  paṭhamamāsepi majjhimamāsepi theraṃ gahetuṃ nāsakkhiṃsu. pacchimamāse  pana sampatte thero attanā katakammassa ākaḍḍhanabhāvaṃ ñatvā na  apagacchi. corā gantvā theraṃ gahetvā taṇḍulakaṇamattānissa aṭṭhīni  karontā bhindiṃsu. atha naṃ ``mato''ti saññāya ekasmiṃ gumbapiṭṭhe  khipitvā pakkamiṃsu.</p>
              <p>[03] thero ``satthāraṃ passitvāva parinibbāyissāmī''ti attabhāvaṃ  jhānaveṭhanena veṭhetvā thiraṃ katvā ākāsena satthu santikaṃ gantvā  satthāraṃ vanditvā, ``bhante, parinibbāyissāmī''ti āha.  ``parinibbāyissasi, moggallānā''ti? ``āma, bhante''ti.  ``kattha gantvā''ti? ``kāḷasilāpadesaṃ, bhante''ti. tena hi,  moggallāna, mayhaṃ dhammaṃ kathetvā yāhi. tādisassa hi me sāvakassa  idāni dassanaṃ natthīti. so ``evaṃ karissāmi, bhante''ti  satthāraṃ vanditvā ākāsaṃ uppatitvā parinibbānadivase sāriputtatthero  viya nānappakārā iddhiyo katvā dhammaṃ kathetvā satthāraṃ vanditvā  ^a^M2.0043^ea^ kāḷasilāṭaviṃ gantvā parinibbāyi. ``theraṃ kira corā  māresu''nti ayampi kathā sakalajambudīpe patthari. rājā ajātasattu  core pariyesanatthāya carapurise payojesi. tesupi coresu surāpāne  suraṃ pivantesu eko ekassa piṭṭhiṃ paharitvā pātesi. so taṃ  santejjetvā ``ambho dubbinīta, tvaṃ kasmā me piṭṭhiṃ pātesī''ti  ^a^P3.0067^ea^ āha. kiṃ pana hare duṭṭhacora, tayā  mahāmoggallānatthero paṭhamaṃ pahaṭoti? kiṃ pana mayā pahaṭabhāvaṃ tvaṃ na  jānāsīti? iti nesaṃ ``mayā pahaṭo, mayā pahaṭo''ti vadantānaṃ  vacanaṃ sutvā te carapurisā te sabbe core gahetvā rañño ārocesuṃ.  rājā core pakkosāpetvā pucchi -- ``tumhehi thero mārito''ti?  ``āma, devā''ti. ``kena tumhe uyyojitā''ti?  ``naggasamaṇakehi, devā''ti. rājā pañcasate naggasamaṇake  gāhāpetvā pañcasatehi corehi saddhiṃ rājaṅgaṇe nābhippamāṇesu āvāṭesu  nikhaṇāpetvā palālehi paṭicchādāpetvā aggiṃ dāpesi ^a^V2.0039^ea^. atha nesaṃ  jhāmabhāvaṃ ñatvā ayanaṅgalehi kasāpetvā sabbe khaṇḍākhaṇḍikaṃ  kārāpesi.</p>
              <p>[03] bhikkhū dhammasabhāyaṃ kathaṃ samuṭṭhāpesuṃ -- ``mahāmoggallānatthero  attano ananurūpameva maraṇaṃ patto''ti. satthā āgantvā ``kāya  nuttha, bhikkhave, etarahi kathāya sannisinnā''ti pucchitvā ``imāya  nāmā''ti vutte, ``bhikkhave, moggallāno imasseva attabhāvassa  ananurūpaṃ maraṇaṃ patto, pubbe pana tena katassa kammassa anurūpameva  maraṇaṃ patto''ti vatvā ``kiṃ panassa, bhante, pubbakamma''nti puṭṭho  vitthāretvā kathesi --</p>
              <p>[03] atīte ^a^P3.0068^ea^ kira bārāṇasivāsī eko kulaputto  sayameva koṭṭanapacanādīni kammāni karonto mātāpitaro paṭijaggi.  athassa mātāpitaro naṃ, ``tāta, tvaṃ ekakova gehe ca araññe ca  kammaṃ karonto kilamasi, ekaṃ te kumārikaṃ ānessāmā''ti vatvā,  ``ammatātā, na mayhaṃ evarūpāyattho, ahaṃ yāva tumhe jīvatha, tāva  vo sahatthā upaṭṭhahissāmī''ti tena paṭikkhittā punappunaṃ taṃ yācitvā  kumārikaṃ ānayiṃsu. sā katipāhameva te upaṭṭhahitvā pacchā tesaṃ  dassanampi anicchantī ``na sakkā tava mātāpitūhi saddhiṃ ekaṭṭhāne  vasitu''nti ujjhāyitvā tasmiṃ ^a^M2.0044^ea^ attano kathaṃ aggaṇhante tassa  bahigatakāle makacivākakhaṇḍāni ca yāgupheṇañca gahetvā tattha tattha  ākiritvā tenāgantvā ``kiṃ ida''nti puṭṭhā āha -- ``imesaṃ  andhamahallakānaṃ etaṃ kammaṃ, sabbaṃ gehaṃ kiliṭṭhaṃ karontā vicaranti, na  sakkā etehi saddhiṃ ekaṭṭhāne vasitu''nti. evaṃ tāya naṃ punappunaṃ  kathayamānāya evarūpopi pūritapāramī satto mātāpitūhi saddhiṃ bhijji.  so ``hotu, jānissāmi nesaṃ kattabba''nti te bhojetvā,  ``ammatātā, asukaṭṭhāne nāma tumhākaṃ ^a^P3.0069^ea^ ñātakā  āgamanaṃ paccāsīsanti, tattha gamissāmā''ti te yānakaṃ āropetvā  ādāya gacchanto aṭavimajjhaṃ pattakāle, ``tāta, rasmiyo gaṇhātha,  gāvo patodasaññāya gamissanti, imasmiṃ ṭhāne corā vasanti, ahaṃ  otarāmī''ti pitu hatthe rasmiyo datvā otaritvā gacchanto saddaṃ  parivattetvā corānaṃ uṭṭhitasaddamakāsi. mātāpitaro saddaṃ sutvā  ``corā uṭṭhitā''ti saññāya, ``tāta, mayaṃ mahallakā, tvaṃ attānameva  rakkhāhī''ti āhaṃsu. so mātāpitaro tathāviravantepi corasaddaṃ  karonto koṭṭetvā māretvā aṭaviyaṃ khipitvā paccāgami.</p>
              <p>[03] satthā idaṃ tassa pubbakammaṃ kathetvā, ``bhikkhave, moggallāno  ettakaṃ kammaṃ katvā anekavassasatasahassāni ^a^V2.0040^ea^ niraye paccitvā  vipākāvasesena attabhāvasate evameva koṭṭetvā saṃcuṇṇito maraṇaṃ patto.  evaṃ moggallānena attano kammānurūpameva maraṇaṃ laddhaṃ, pañcahi  corasatehi saddhiṃ labhiṃsu. appaduṭṭhesu hi padussanto dasahi kāraṇehi  anayabyasanaṃ pāpuṇātiyevā''ti vatvā anusandhiṃ ghaṭetvā dhammaṃ desento  imā gāthā abhāsi -- </p>
              <p>[03] 137^b^.^eb^ </p>
              <p>[21] ``yo ^a^P3.0070^ea^ daṇḍena adaṇḍesu, appaduṭṭhesu  dussati. </p>
              <p>[22] dasannamaññataraṃ ṭhānaṃ, khippameva nigacchati.. </p>
              <p>[03] 138^b^.^eb^ </p>
              <p>[21] ``vedanaṃ pharusaṃ jāniṃ, sarīrassa va bhedanaṃ. </p>
              <p>[22] garukaṃ vāpi ābādhaṃ, cittakkhepaṃ va pāpuṇe.. </p>
              <p>[03] 139^b^.^eb^ </p>
              <p>[21] ``rājato ^a^M2.0045^ea^ vā upasaggaṃ, abbhakkhānaṃ va dāruṇaṃ. </p>
              <p>[22] parikkhayaṃ va ñātīnaṃ, bhogānaṃ va pabhaṅguraṃ.. </p>
              <p>[03] 140^b^.^eb^ </p>
              <p>[21] ``atha vāssa agārāni, aggi ḍahati pāvako. </p>
              <p>[22] kāyassa bhedā duppañño, nirayaṃ sopapajjatī''ti..</p>
              <p>[03] tattha ^b^adaṇḍesū^eb^ti kāyadaṇḍādirahitesu khīṇāsavesu.  ^b^appaduṭṭhesū^eb^ti paresu vā attani vā niraparādhesu.  ^b^dasannamaññataraṃ ṭhāna^eb^nti dasasu dukkhakāraṇesu aññataraṃ kāraṇaṃ.  ^b^vedana^eb^nti sīsarogādibhedaṃ ^b^pharusaṃ^eb^ vedanaṃ. ^b^jāni^eb^nti  kicchādhigatassa dhanassa jāniṃ. ^b^bhedana^eb^nti hatthacchedādikaṃ  sarīrabhedanaṃ. ^b^garuka^eb^nti  pakkhahataekacakkhukapīṭhasappikuṇībhāvakuṭṭharogādibhedaṃ garukābādhaṃ vā.  ^b^cittakkhepa^eb^nti ummādaṃ. ^b^upasagga^eb^nti  yasavilopasenāpatiṭṭhānādiacchindanādikaṃ ^b^rājato^eb^ upasaggaṃ vā.  ^b^abbhakkhāna^eb^nti ^a^P3.0071^ea^ adiṭṭhāsutācintitapubbaṃ  ``idaṃ sandhicchedādikammaṃ, idaṃ vā rājāparādhitakammaṃ tayā kata''nti  evarūpaṃ ^b^dāruṇaṃ^eb^ abbhakkhānaṃ vā. ^b^parikkhayaṃ va  ñātīna^eb^nti attano avassayo bhavituṃ samatthānaṃ ^b^ñātīnaṃ^eb^  parikkhayaṃ vā. ^b^pabhaṅgura^eb^nti pabhaṅgubhāvaṃ pūtibhāvaṃ. yaṃ hissa  gehe dhaññaṃ, taṃ pūtibhāvaṃ āpajjati, suvaṇṇaṃ aṅgārabhāvaṃ, muttā  kappāsaṭṭhibhāvaṃ, kahāpaṇaṃ kapālakhaṇḍādibhāvaṃ, dvipadacatuppadā  kāṇakuṇādibhāvanti attho. ^b^aggi ḍahatī^eb^ti ekasaṃvacchare  dvattikkhattuṃ aññasmiṃ ḍāhake avijjamānepi asaniaggi vā patitvā  ḍahati, attanova dhammatāya uṭṭhito pāvako vā ḍahatiyeva.  ^b^niraya^eb^nti diṭṭheva dhamme imesaṃ ^a^V2.0041^ea^ dasannaṃ ṭhānānaṃ aññataraṃ patvāpi  ekaṃsena samparāye pattabbaṃ dassetuṃ ``nirayaṃ sopapajjatī''ti vuttaṃ.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] mahāmoggallānattheravatthu sattamaṃ. </p>
            </h4>
          </h3>
          <h3>
            <h3n> 8. bahubhaṇḍikabhikkhuvatthu</h3n>
            <h4>
              <h4n> </h4n>
              <p>[03] ^b^na^eb^ ^a^P3.0072^ea^ ^b^naggacariyā^eb^ti imaṃ  dhammadesanaṃ satthā jetavane viharanto bahubhaṇḍikaṃ bhikkhuṃ ārabbha  kathesi.</p>
              <p>[03] sāvatthivāsī ^a^M2.0046^ea^ kireko kuṭumbiko bhariyāya kālakatāya pabbaji.  so pabbajanto attano pariveṇañca aggisālañca bhaṇḍagabbhañca  kāretvā sabbampi bhaṇḍagabbhaṃ sappimadhutelādīhi pūretvā pabbaji,  pabbajitvā ca pana attano dāse pakkosāpetvā yathārucikaṃ āhāraṃ  pacāpetvā bhuñjati. bahubhaṇḍo ca bahuparikkhāro ca ahosi. rattiṃ  aññaṃ nivāsanapārupanaṃ hoti, divā aññaṃ nivāsanapārupanaṃ hoti,  divā aññaṃ vihārapaccante vasati. tassekadivasaṃ cīvarapaccattharaṇāni  sukkhāpentassa senāsanacārikaṃ āhiṇḍantā bhikkhū passitvā  ``kassimāni, āvuso''ti pucchitvā ``mayha''nti vutte,  ``āvuso, bhagavatā ticīvarāni anuññātāni, tvañca pana evaṃ  appicchassa buddhassa sāsane pabbajitvā evaṃ bahuparikkhāro jāto''ti  taṃ satthu santikaṃ netvā, ``bhante ^a^P3.0073^ea^, ayaṃ bhikkhu  atibahubhaṇḍo''ti ārocesuṃ. satthā ``saccaṃ kira taṃ bhikkhū''ti  pucchitvā ``saccaṃ, bhante''ti vutte āha -- ``kasmā pana tvaṃ,  bhikkhu, mayā appicchatāya dhamme desite evaṃ bahubhaṇḍo jāto''ti.  so tāvattakeneva kupito ``iminā dāni nīhārena carissāmī''ti  pārupanaṃ chaḍḍetvā parisamajjhe ekacīvaro aṭṭhāsi. atha naṃ satthā  upatthambhayamāno nanu tvaṃ bhikkhu pubbe hirottappagavesako  dakarakkhasakālepi hirottappaṃ gavesamāno dvādasa vassāni vihāsi,  kasmā idāni evaṃ garuke buddhasāsane pabbajitvā catuparisamajjhe  pārupanaṃ chaḍḍetvā hirottappaṃ pahāya ṭhitosīti. so satthu vacanaṃ  sutvā hirottappaṃ paccupaṭṭhāpetvā taṃ cīvaraṃ pārupitvā satthāraṃ vanditvā  ekamantaṃ nisīdi. bhikkhū tassa atthassa āvibhāvatthaṃ bhagavantaṃ  yāciṃsu. bhagavā atītaṃ āharitvā kathesi -- </p>
              <p>[01] atīte ^a^V2.0042^ea^ kira bārāṇasirañño aggamahesiyā kucchismiṃ  bodhisatto paṭisandhiṃ gaṇhi. tassa nāmaggahaṇadivase  ^b^mahiṃsakumāro^eb^ti nāmaṃ kariṃsu. tassa kaniṭṭhabhātā  ^b^candakumāro^eb^ nāma ahosi. tesaṃ mātari kālakatāya rājā  aññaṃ aggamahesiṭṭhāne ṭhapesi. sāpi puttaṃ vijāyi,  ^b^sūriyakumāro^eb^tissa nāmaṃ kariṃsu. taṃ disvā rājā tuṭṭho  ``puttassa te varaṃ dammī''ti āha. sāpi kho, ``deva,  icchitakāle gaṇhissāmī''ti vatvā puttassa vayappattakāle ^a^P3.0074^ea^  rājānaṃ āha -- ``devena mayhaṃ puttassa jātakāle varo  dinno, idāni me puttassa rajjaṃ dehī''ti ^a^M2.0047^ea^. rājā ``mama dve puttā  aggikkhandhā viya jalantā vicaranti, na sakkā tassa rajjaṃ  dātu''nti paṭikkhipitvāpi taṃ punappunaṃ yācamānameva disvā ``ayaṃ  me puttānaṃ anatthampi kareyyā''ti putte pakkosāpetvā, ``tātā, ahaṃ  sūriyakumārassa jātakāle varaṃ adāsiṃ, idānissa mātā rajjaṃ  yācati, ahaṃ tassa na dātukāmo, tassa mātā tumhākaṃ anatthampi  kareyya, gacchatha tumhe, araññe vasitvā mamaccayenāgantvā rajjaṃ  gaṇhathā''ti uyyojesi. te pitaraṃ vanditvā pāsādā otarante  rājaṅgaṇe kīḷamāno sūriyakumāro disvā taṃ kāraṇaṃ ñatvā tehi  saddhiṃ nikkhami. tesaṃ himavantaṃ paviṭṭhakāle bodhisatto maggā  okkamma aññatarasmiṃ rukkhamūle nisīditvā sūriyakumāraṃ āha --  ``tāta, etaṃ saraṃ gantvā nhatvā ca pivitvā ca amhākampi  paduminipaṇṇehi udakaṃ āharā''ti. so pana saro vessavaṇṇassa  santikā ekena dakarakkhasena laddho hoti. vessavaṇṇo ca taṃ āha  -- ``ṭhapetvā devadhammajānanake ye ca aññe imaṃ saraṃ otaranti, te  khādituṃ labhasī''ti. tato paṭṭhāya so taṃ saraṃ otiṇṇotiṇṇe  devadhamme pucchitvā ajānante khādati, sūriyakumāropi ^a^P3.0075^ea^  taṃ saraṃ avīmaṃsitvāva otari, tena ca ``devadhamme  jānāsī''ti pucchito ``devadhammā nāma candimasūriyā''ti āha.  atha naṃ ``tvaṃ devadhamme na jānāsī''ti udakaṃ pavesetvā attano  bhavane ṭhapesi. bodhisattopi taṃ cirāyantaṃ disvā candakumāraṃ pesesi.  sopi tena ``devadhamme jānāsī''ti pucchito ``devadhammā nāma  catasso disā''ti āha. dakarakkhaso tampi udakaṃ pavesetvā tattheva  ṭhapesi.</p>
              <p>[03] bodhisatto tasmimpi cirāyante ``antarāyena bhavitabba''nti  sayaṃ gantvā dvinnampi otaraṇapadaṃyeva disvā ``ayaṃ saro  rakkhasapariggahito''ti ñatvā khaggaṃ sannayhitvā dhanuṃ gahetvā aṭṭhāsi.  rakkhaso taṃ anotarantaṃ disvā vanakammikapurisavesenāgantvā āha  -- ``bho purisa, tvaṃ maggakilanto, kasmā imaṃ saraṃ otaritvā  nhatvā ca pivitvā ca bhisamulālaṃ khāditvā pupphāni pilandhitvā na  gacchasī''ti. bodhisatto taṃ disvāva ``esa so yakkho''ti ñatvā  ``tayā me bhātaro gahitā''ti āha. āma, mayā gahitāti. kiṃ  kāraṇāti? ahaṃ imaṃ saraṃ otiṇṇotiṇṇe labhāmīti ^a^M2.0048^ea^. kiṃ pana  sabbeva labhasīti? devadhammajānanake ^a^V2.0043^ea^ ṭhapetvā avasese labhāmīti.  atthi pana te devadhammehi atthoti? āma, atthīti. ahaṃ  kathessāmīti. tena hi kathehīti. na sakkā kiliṭṭhena gattena  kathetunti. yakkho bodhisattaṃ ^a^P3.0076^ea^ nhāpetvā pānīyaṃ  pāyetvā alaṅkaritvā alaṅkatamaṇḍapamajjhe pallaṅkaṃ āropetvā sayamassa  pādamūle nisīdi. atha naṃ bodhisatto ``sakkaccaṃ suṇāhī''ti vatvā  imaṃ gāthamāha -- </p>
              <p>[21] ``hiriottappasampannā, sukkadhammasamāhitā. </p>
              <p>[22] santo sappurisā loke, ^b^devadhammā^eb^ti vuccare''ti..  (jā0 1.1.6).</p>
              <p>[03] yakkho imaṃ dhammadesanaṃ sutvā pasanno bodhisattaṃ āha --  ``paṇḍita, ahaṃ te pasanno, ekaṃ bhātaraṃ dammi, kataraṃ ānemī''ti?  ``kaniṭṭhaṃ ānehī''ti. paṇḍita, tvaṃ kevalaṃ devadhamme jānāsiyeva,  na pana tesu vattasīti. kiṃ kāraṇāti? yasmā jeṭṭhaṃ ṭhapetvā  kaniṭṭhaṃ āharāpento jeṭṭhāpacāyikakammaṃ na karosīti, devadhamme cāhaṃ  yakkha jānāmi, tesu ca vattāmi. mayañhi etaṃ nissāya imaṃ  araññaṃ paviṭṭhā. etassa hi atthāya amhākaṃ pitaraṃ etassa mātā  rajjaṃ yāci, amhākaṃ pana pitā taṃ varaṃ adatvā amhākaṃ  anurakkhaṇatthāya araññe vāsaṃ anujāni, so kumāro anivattitvā  amhehi saddhiṃ āgato. ``taṃ araññe eko yakkho khādī''ti  vuttepi na koci saddahissati. tenāhaṃ garahabhayabhīto  tamevāharāpemīti. yakkho bodhisattassa pasīditvā ``sādhu paṇḍita,  tvameva devadhamme jānāsi, devadhammesu ca vattasī''ti dve bhātaro  ānetvā adāsi. atha naṃ bodhisatto yakkhabhāve ādīnavaṃ kathetvā  pañcasu sīlesu patiṭṭhāpesi. so tena susaṃvihitārakkho tasmiṃ  araññe vasitvā pitari kālakate yakkhaṃ ādāya bārāṇasiṃ gantvā  ^a^P3.0077^ea^ rajjaṃ gahetvā candakumārassa uparajjaṃ,  sūriyakumārassa senāpatiṭṭhānaṃ datvā yakkhassa ramaṇīye ṭhāne āyatanaṃ  kārāpetvā yathā so lābhaggappatto hoti, tathā akāsi.</p>
              <p>[03] satthā ^a^M2.0049^ea^ imaṃ dhammadesanaṃ āharitvā jātakaṃ samodhānesi ``tadā  rakkhaso bahubhaṇḍikabhikkhu ahosi, sūriyakumāro ānando,  candakumāro sāriputto, mahiṃsakumāro pana ahamevā''ti. evaṃ satthā  jātakaṃ kathetvā ``evaṃ tvaṃ, bhikkhu, pubbe devadhamme gavesamāno  hiriottappasampanno vicaritvā idāni catuparisamajjhe iminā  nīhārena ṭhatvā mama purato `appicchomhī'ti vadanto ayuttaṃ akāsi.  na hi sāṭakapaṭikkhepādimattena samaṇo nāma hotī''ti vatvā  anusandhiṃ ghaṭetvā dhammaṃ desento imaṃ gāthamāha -- </p>
              <p>[03] 141^b^.^eb^ </p>
              <p>[21] ``na ^a^V2.0044^ea^ naggacariyā na jaṭā na paṅkā, nānāsakā  thaṇḍilasāyikā vā. </p>
              <p>[22] rajojallaṃ ukkuṭikappadhānaṃ, sodhenti maccaṃ  avitiṇṇakaṅkha''nti..</p>
              <p>[03] tattha ^b^nānāsakā^eb^ti na anasakā, bhattapaṭikkhepakāti  attho. ^b^thaṇḍilasāyikā^eb^ti bhūmisayanā. ^b^rajojalla^eb^nti  kaddamalepanākārena sarīre sannihitarajo ^a^P3.0078^ea^.  ^b^ukkuṭikappadhāna^eb^nti ukkuṭikabhāvena āraddhavīriyaṃ. idaṃ vuttaṃ  hoti -- yo hi macco ``evaṃ ahaṃ lokanissaraṇasaṅkhātaṃ suddhiṃ  pāpuṇissāmī''ti imesu naggacariyādīsu yaṃ kiñci samādāya  vatteyya, so kevalaṃ micchādassanañceva vaḍḍheyya, kilamathassa ca  bhāgī assa. na hi etāni susamādinnānipi aṭṭhavatthukāya  kaṅkhāya avitiṇṇabhāvena ^b^avitiṇṇakaṅkhaṃ maccaṃ sodhentī^eb^ti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] bahubhaṇḍikabhikkhuvatthu aṭṭhamaṃ. </p>
            </h4>
          </h3>
          <h3>
            <h3n> 9. santatimahāmattavatthu</h3n>
            <h4>
              <h4n> </h4n>
              <p>[03] ^b^alaṅkato cepī^eb^ti imaṃ dhammadesanaṃ satthā jetavane  viharanto santatimahāmattaṃ ārabbha kathesi.</p>
              <p>[03] so hi ekasmiṃ kāle rañño pasenadikosalassa paccantaṃ kupitaṃ  vūpasametvā āgato. athassa rājā tuṭṭho satta divasāni rajjaṃ datvā  ekaṃ ^a^M2.0050^ea^ naccagītakusalaṃ itthiṃ adāsi. so satta divasāni  surāmadamatto hutvā sattame divase sabbālaṅkārapaṭimaṇḍito  hatthikkhandhavaragato nhānatitthaṃ gacchanto satthāraṃ piṇḍāya pavisantaṃ  dvārantare disvā hatthikkhandhavaragatova sīsaṃ cāletvā vanditvā  pakkāmi. satthā sitaṃ katvā ``ko nu kho, bhante, sitapātukaraṇe  hetū''ti ^a^P3.0079^ea^ ānandattherena puṭṭho sitakāraṇaṃ  ācikkhanto āha -- ``passānanda, santatimahāmattaṃ, ajja  sabbābharaṇapaṭimaṇḍitova mama santikaṃ āgantvā catuppadikagāthāvasāne  arahattaṃ patvā sattatālamatte ākāse nisīditvā  parinibbāyissatī''ti. mahājano therena saddhiṃ kathentassa satthu  vacanaṃ assosi. tattha micchādiṭṭhikā cintayiṃsu -- ``passatha  samaṇassa gotamassa kiriyaṃ, mukhappattameva bhāsati, ajja kira esa  evaṃ surāmadamatto yathālaṅkatova etassa santike dhammaṃ sutvā  parinibbāyissati, ajjeva taṃ musāvādena niggaṇhissāmā''ti.  sammādiṭṭhikā ^a^V2.0045^ea^ cintesuṃ -- ``aho buddhānaṃ mahānubhāvatā, ajja  buddhalīḷañceva santatimahāmattalīḷañca daṭṭhuṃ labhissāmā''ti. </p>
              <p>[01] santatimahāmattopi nhānatitthe divasabhāgaṃ udakakīḷaṃ  kīḷitvā uyyānaṃ gantvā āpānabhūmiyaṃ nisīdi. sāpi itthī  raṅgamajjhaṃ otaritvā naccagītaṃ dassetuṃ ārabhi. tassā sarīralīḷāya  dassanatthaṃ sattāhaṃ appāhāratāya taṃ divasaṃ naccagītaṃ dassayamānāya  antokucchiyaṃ satthakavātā samuṭṭhāya hadayamaṃsaṃ kantitvā agamaṃsu.  sā taṅkhaṇaññeva mukhena ceva akkhīhi ca vivaṭehi kālamakāsi.  santatimahāmatto ``upadhāretha na''nti vatvā ``niruddhā, sāmī''ti  ca vuttamatteyeva ^a^P3.0080^ea^ balavasokena abhibhūto  taṅkhaṇaññevassa sattāhaṃ pītasurā tattakapāle udakabindu viya  parikkhayaṃ agamāsi. so ``na me imaṃ sokaṃ aññe nibbāpetuṃ  sakkhissanti aññatra tathāgatenā''ti balakāyaparivuto sāyanhasamaye  satthu santikaṃ gantvā vanditvā evamāha -- ``bhante, `evarūpo me  soko uppanno, taṃ me tumhe nibbāpetuṃ sakkhissathā'ti āgatomhi,  paṭisaraṇaṃ me hothā''ti. atha naṃ satthā ``sokaṃ nibbāpetuṃ  samatthasseva santikaṃ āgatosi. imissā hi itthiyā imināva  ākārena matakāle ^a^M2.0051^ea^ tava rodantassa paggharitāssūni catunnaṃ  mahāsamuddānaṃ udakato atirekatarānī''ti vatvā imaṃ gāthamāha -- </p>
              <p>[21] ``yaṃ pubbe taṃ visosehi, pacchā te māhu kiñcanaṃ. </p>
              <p>[22] majjhe ce no gahessasi, upasanto carissasī''ti..  (su0 ni0 955, 1105; cūḷani0 jatukaṇṇimāṇavapucchāniddesa  68).</p>
              <p>[03] gāthāpariyosāne santatimahāmatto arahattaṃ patvā attano  āyusaṅkhāraṃ olokento tassa appavattanabhāvaṃ ñatvā satthāraṃ āha --  ``bhante, parinibbānaṃ me anujānāthā''ti. satthā tena katakammaṃ  jānantopi ``musāvādena niggaṇhanatthaṃ sannipatitā micchādiṭṭhikā  okāsaṃ na labhissanti, `buddhalīḷañceva santatimahāmattalīḷañca  passissāmā'ti sannipatitā sammādiṭṭhikā iminā katakammaṃ sutvā  puññesu ādaraṃ karissantī''ti ^a^P3.0081^ea^ sallakkhetvā ``tena  hi tayā katakammaṃ mayhaṃ kathehi, kathento ca bhūmiyaṃ ṭhito akathetvā  sattatālamatte ākāse ṭhito kathehī''ti āha. so ``sādhu,  bhante''ti satthāraṃ vanditvā ekatālappamāṇaṃ uggamma orohitvā puna  satthāraṃ vanditvā uggacchanto paṭipāṭiyā sattatālappamāṇe ākāse  pallaṅkena nisīditvā ``suṇātha me, bhante, pubbakamma''nti vatvā āha  -- </p>
              <p>[01] ito ^a^V2.0046^ea^ ekanavutikappe vipassīsammāsambuddhakāle ahaṃ  bandhumatinagare ekasmiṃ kule nibbattitvā cintesiṃ -- ``kiṃ nu kho  paresaṃ chedaṃ vā pīḷaṃ vā akaraṇakamma''nti upadhārento  dhammaghosakakammaṃ disvā tato paṭṭhāya taṃ kammaṃ karonto mahājanaṃ  samādapetvā ``puññāni karotha, uposathadivasesu uposathaṃ samādiyatha,  dānaṃ detha, dhammaṃ suṇātha, buddharatanādīhi sadisaṃ aññaṃ nāma natthi,  tiṇṇaṃ ratanānaṃ sakkāraṃ karothā''ti ugghosento vicarāmi. tassa  mayhaṃ saddaṃ sutvā buddhapitā bandhumatimahārājā maṃ pakkosāpetvā,  ``tāta, kiṃ karonto vicarasī''ti pucchitvā, ``deva, tiṇṇaṃ  ratanānaṃ guṇaṃ pakāsetvā mahājanaṃ puññakammesu samādapento  vicarāmī''ti vutte, ``kattha nisinno vicarasī''ti maṃ pucchitvā  ``padasāva, devā''ti ^a^P3.0082^ea^ mayā vutte, ``tāta, na tvaṃ  evaṃ vicarituṃ arahasi, imaṃ pupphadāmaṃ pilandhitvā assapiṭṭhe  nisinnova vicarā''ti mayhaṃ muttādāmasadisaṃ pupphadāmaṃ datvā dantaṃ  assaṃ adāsi. atha maṃ raññā dinnaparihārena tatheva ugghosetvā  ^a^M2.0052^ea^ vicarantaṃ puna rājā pakkosāpetvā, ``tāta, kiṃ karonto  vicarasī''ti pucchitvā ``tadeva, devā''ti vutte, ``tāta, assopi  te nānucchaviko, idha nisīditvā vicarā''ti catusindhavayuttarathaṃ  adāsi. tatiyavārepi me rājā saddaṃ sutvā pakkosāpetvā, ``tāta,  kiṃ karonto vicarasī''ti pucchitvā ``tadeva, devā''ti vutte,  ``tāta, rathopi te nānucchaviko''ti mayhaṃ mahantaṃ bhogakkhandhaṃ  mahāpasādhanañca datvā ekañca hatthiṃ adāsi. svāhaṃ  sabbābharaṇapaṭimaṇḍito hatthikkhandhe nisinno asīti vassasahassāni  dhammaghosakakammaṃ akāsiṃ, tassa me ettakaṃ kālaṃ kāyato candanagandho  vāyati, mukhato uppalagandho vāyati. idaṃ mayā katakammanti.</p>
              <p>[03] evaṃ so attano pubbakammaṃ kathetvā ākāse nisinnova  tejodhātuṃ samāpajjitvā parinibbāyi. sarīre aggijālā uṭṭhahitvā  maṃsalohitaṃ jhāpesi, sumanapupphāni viya dhātuyo avasissiṃsu.  satthā suddhavatthaṃ pasāresi, dhātuyo ^a^P3.0083^ea^ tattha patiṃsu.  tā patte pakkhipitvā catumahāpathe thūpaṃ kāresi ``mahājano vanditvā  puññabhāgī bhavissatī''ti. bhikkhū dhammasabhāyaṃ kathaṃ samuṭṭhāpesuṃ,  ``āvuso, santatimahāmatto gāthāvasāne arahattaṃ patvā  alaṅkatapaṭiyattoyeva ākāse nisīditvā parinibbuto, kiṃ nu kho  etaṃ `samaṇo'ti vattuṃ vaṭṭati udāhu brāhmaṇo''ti. satthā āgantvā  ``kāya nuttha, bhikkhave, etarahi kathāya sannisinnā''ti pucchitvā  ``imāya nāmā''ti vutte, ``bhikkhave, mama puttaṃ `samaṇo'tipi vattuṃ  vaṭṭati, `brāhmaṇo'tipi vattuṃ vaṭṭatiyevā''ti vatvā dhammaṃ desento imaṃ  gāthamāha -- </p>
              <p>[03] 142^b^.^eb^ </p>
              <p>[21] alaṅkato cepi samaṃ careyya, </p>
              <p>[27] santo danto niyato brahmacārī. </p>
              <p>[26] sabbesu ^a^V2.0047^ea^ bhūtesu nidhāya daṇḍaṃ, </p>
              <p>[22] so brāhmaṇo so samaṇo sa bhikkhū''ti..</p>
              <p>[03] tattha ^b^alaṅkato^eb^ti vatthābharaṇehi paṭimaṇḍito. tassattho  -- vatthālaṅkārādīhi alaṅkato ^b^cepi^eb^ puggalo kāyādīhi  ^b^samaṃ careyya,^eb^ rāgādivūpasamena ^b^santo^eb^ indriyadamanena  ^b^danto^eb^ catumagganiyamena ^b^niyato^eb^ seṭṭhacariyāya ^a^M2.0053^ea^  ^b^brahmacārī^eb^ kāyadaṇḍādīnaṃ oropitatāya ^b^sabbesu bhūtesu  nidhāya daṇḍaṃ. so^eb^ evarūpo bāhitapāpattā ^a^P3.0084^ea^  ^b^brāhmaṇo^eb^tipi samitapāpattā ^b^samaṇo^eb^tipi bhinnakilesattā  ^b^bhikkhū^eb^tipi vattabboyevāti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] santatimahāmattavatthu navamaṃ. </p>
            </h4>
          </h3>
          <h3>
            <h3n> 10. pilotikatissattheravatthu</h3n>
            <h4>
              <h4n> </h4n>
              <p>[03] ^b^hirīnisedho^eb^ti imaṃ dhammadesanaṃ satthā jetavane viharanto  pilotikattheraṃ ārabbha kathesi.</p>
              <p>[03] ekasmiñhi samaye ānandatthero ekaṃ pilotikakhaṇḍanivatthaṃ  kapālaṃ ādāya bhikkhāya carantaṃ dārakaṃ disvā ``kiṃ te evaṃ  vicaritvā jīvanato pabbajjā na uttaritarā''ti vatvā, ``bhante, ko  maṃ pabbājessatī''ti vutte ``ahaṃ pabbājessāmī''ti taṃ ādāya  gantvā sahatthā nhāpetvā kammaṭṭhānaṃ datvā pabbājesi. tañca pana  nivatthapilotikakhaṇḍaṃ pasāretvā olokento parissāvanakaraṇamattampi  gayhūpagaṃ kañci padesaṃ adisvā kapālena saddhiṃ ekissā  rukkhasākhāya ṭhapesi. so pabbajitvā laddhūpasampado buddhānaṃ  uppannalābhasakkāraṃ paribhuñjamāno mahagghāni cīvarāni acchādetvā  vicaranto thūlasarīro hutvā ukkaṇṭhitvā ``kiṃ me janassa saddhādeyyaṃ  nivāsetvā vicaraṇena, attano pilotikameva nivāsessāmī''ti taṃ  ṭhānaṃ gantvā pilotikaṃ gahetvā ``ahirika ^a^P3.0085^ea^ nillajja  evarūpānaṃ vatthānaṃ acchādanaṭṭhānaṃ pahāya imaṃ pilotikakhaṇḍaṃ  nivāsetvā kapālahattho bhikkhāya carituṃ gacchasī''ti taṃ ārammaṇaṃ  katvā attanāva attānaṃ ovadi, ovadantasseva panassa cittaṃ  sannisīdi. so taṃ pilotikaṃ tattheva paṭisāmetvā nivattitvā  vihārameva gato. so katipāhaccayena punapi ukkaṇṭhitvā tatheva vatvā  nivatti, punapi tathevāti. taṃ evaṃ aparāparaṃ vicarantaṃ disvā  bhikkhū ^a^V2.0048^ea^ ``kahaṃ ^a^M2.0054^ea^, āvuso, gacchasī''ti pucchanti. so  ``ācariyassa santikaṃ gacchāmāvuso''ti vatvā eteneva nīhārena  attano pilotikakhaṇḍameva ārammaṇaṃ katvā attānaṃ nisedhetvā  katipāheneva arahattaṃ pāpuṇi. bhikkhū āhaṃsu -- ``kiṃ, āvuso,  na dāni ācariyassa santikaṃ gacchasi, nanu ayaṃ te  vicaraṇamaggo''ti. āvuso, ācariyena saddhiṃ saṃsagge sati  gatomhi, idāni pana me chinno saṃsaggo, tenassa santikaṃ na  gacchāmīti. bhikkhū tathāgatassa ārocesuṃ -- ``bhante,  pilotikatthero aññaṃ byākarotī''ti. kimāha, bhikkhaveti? idaṃ  nāma, bhanteti. taṃ sutvā satthā ``āma, bhikkhave, mama putto  saṃsagge sati ācariyassa santikaṃ gato, idāni panassa saṃsaggo  chinno, attanāva attānaṃ nisedhetvā arahattaṃ patto''ti vatvā imā  gāthā abhāsi -- </p>
              <p>[03] 143^b^.^eb^ </p>
              <p>[21] ``hirīnisedho puriso, koci lokasmiṃ vijjati. </p>
              <p>[22] yo niddaṃ apabodheti, asso bhadro kasāmiva.. </p>
              <p>[03] 144^b^.^eb^ </p>
              <p>[21] ``asso ^a^P3.0086^ea^ yathā bhadro kasāniviṭṭho, </p>
              <p>[27] ātāpino saṃvegino bhavātha. </p>
              <p>[26] saddhāya sīlena ca vīriyena ca, </p>
              <p>[27] samādhinā dhammavinicchayena ca. </p>
              <p>[26] sampannavijjācaraṇā patissatā, </p>
              <p>[22] jahissatha dukkhamidaṃ anappaka''nti..</p>
              <p>[03] tattha anto uppannaṃ akusalavitakkaṃ hiriyā nisedhetīti  ^b^hirīnisedho. koci lokasmi^eb^nti evarūpo puggalo dullabho,  kocideva lokasmiṃ ^b^vijjati. yo nidda^eb^nti appamatto  samaṇadhammaṃ karonto attano uppannaṃ niddaṃ apaharanto bujjhatīti  ^b^apabodheti. kasāmivā^eb^ti yathā ^b^bhadro asso^eb^ attani  patamānaṃ kasaṃ apaharati, attani patituṃ na deti. yo evaṃ niddaṃ  apabodheti, so dullabhoti attho.</p>
              <p>[03] dutiyagāthāya ayaṃ saṅkhepattho -- ``bhikkhave, yathā ^b^bhadro  asso^eb^ pamādamāgamma kasāya niviṭṭho, ahampi nāma kasāya  pahaṭo''ti aparabhāge ātappaṃ karoti, evaṃ tumhepi ^b^ātāpino  saṃvegino bhavatha^eb^ ^a^M2.0055^ea^, evaṃbhūtā lokiyalokuttarāya duvidhāya ^b^saddhāya^eb^  ca catupārisuddhisīlena ca kāyikacetasikavīriyena ca  aṭṭhasamāpattisamādhinā ca kāraṇākāraṇajānanalakkhaṇena ^a^V2.0049^ea^  ^b^dhammavinicchayena^eb^ ca samannāgatā hutvā tissannaṃ vā aṭṭhannaṃ vā  vijjānaṃ, pañcadasannañca caraṇānaṃ sampattiyā ^b^sampannavijjācaraṇā^eb^  ^a^P3.0087^ea^. upaṭṭhitasatitāya ^b^patissatā^eb^ hutvā idaṃ  anappakaṃ vaṭṭadukkhaṃ pajahissathāti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] pilotikatissattheravatthu dasamaṃ. </p>
            </h4>
          </h3>
          <h3>
            <h3n> 11. sukhasāmaṇeravatthu</h3n>
            <h4>
              <h4n> </h4n>
              <p>[03] ^b^udakañhi nayantī^eb^ti imaṃ dhammadesanaṃ satthā jetavane  viharanto sukhasāmaṇeraṃ ārabbha kathesi.</p>
              <p>[03] atītasmiñhi bārāṇasiseṭṭhino gandhakumāro nāma putto  ahosi. rājā tassa pitari kālakate taṃ pakkosāpetvā samassāsetvā  mahantena sakkārena tasseva seṭṭhiṭṭhānaṃ adāsi. so tato paṭṭhāya  ^b^gandhaseṭṭhī^eb^ti paññāyi. athassa bhaṇḍāgāriko dhanagabbhadvāraṃ  vivaritvā, ``sāmi, idaṃ te ettakaṃ pitu dhanaṃ, ettakaṃ  pitāmahādīna''nti nīharitvā dassesi. so taṃ dhanarāsiṃ  oloketvā āha -- ``kiṃ pana te imaṃ dhanaṃ gahetvā na gamiṃsū''ti.  ``sāmi, dhanaṃ gahetvā gatā nāma natthi. attanā kataṃ  kusalākusalameva hi ādāya sattā gacchantī''ti. so cintesi --  ``te bālatāya dhanaṃ saṇṭhāpetvā pahāya gatā, ahaṃ panetaṃ gahetvāva  gamissāmī''ti. evaṃ pana cintento ``dānaṃ vā dassāmi, pūjaṃ  ^a^P3.0088^ea^ vā karissāmī''ti acintetvā ``idaṃ sabbaṃ  khāditvāva gamissāmī''ti cintesi. so satasahassaṃ vissajjetvā  phalikamayaṃ nhānakoṭṭhakaṃ kāresi, satasahassaṃ datvā phalikamayameva  nhānaphalakaṃ, satasahassaṃ datvā nisīdanapallaṅkaṃ, satasahassaṃ datvā  bhojanapātiṃ, satasahassameva datvā bhojanaṭṭhāne maṇḍapaṃ kārāpesi,  satasahassaṃ datvā bhojanapātiyā āsittakūpadhānaṃ kāresi,  satasahasseneva gehe ^a^M2.0056^ea^ sīhapañjaraṃ saṇṭhāpesi, attano pātarāsatthāya  sahassaṃ adāsi, sāyamāsatthāyapi sahassameva. puṇṇamadivase pana  bhojanatthāya satasahassaṃ dāpesi, taṃ bhattaṃ bhuñjanadivase satasahassaṃ  vissajjetvā nagaraṃ alaṅkaritvā bheriṃ carāpesi -- ``gandhaseṭṭhissa  kira bhattabhuñjanākāraṃ olokentū''ti.</p>
              <p>[03] mahājano ^a^V2.0050^ea^ mañcātimañce bandhitvā sannipati. sopi  satasahassagghanake nhānakoṭṭhake satasahassagghanake phalake nisīditvā  soḷasahi gandhodakaghaṭehi nhatvā taṃ sīhapañjaraṃ vivaritvā tasmiṃ  pallaṅke nisīdi. athassa tasmiṃ āsittakūpadhāne taṃ pātiṃ ṭhapetvā  satasahassagghanakaṃ bhojanaṃ vaḍḍhesuṃ. so nāṭakaparivuto evarūpāya  sampattiyā taṃ bhojanaṃ bhuñjati. aparena samayena eko  gāmikamanusso attano paribbayāharaṇatthaṃ dāruādīni yānake  pakkhipitvā nagaraṃ gantvā sahāyakassa gehe nivāsaṃ gaṇhi. tadā  pana puṇṇamadivaso ^a^P3.0089^ea^ hoti. ``gandhaseṭṭhino  bhuñjanalīḷaṃ olokentū''ti nagare bheriṃ carāpesi. atha naṃ sahāyako  āha -- ``samma, gandhaseṭṭhino te bhuñjanalīḷaṃ diṭṭhapubba''nti. ``na  diṭṭhapubbaṃ, sammā''ti. ``tena hi ehi, gacchāma, ayaṃ nagare bherī  carati, etassa mahāsampattiṃ passāmā''ti nagaravāsī janapadavāsiṃ  gahetvā agamāsi. mahājanopi mañcātimañce abhiruhitvā passati.  gāmavāsī bhattagandhaṃ ghāyitvāva nagaravāsiṃ āha -- ``mayhaṃ etāya  pātiyā bhattapiṇḍe pipāsā jātā''ti. samma, mā etaṃ patthayi, na  sakkā laddhunti. samma, alabhanto na jīvissāmīti. so taṃ  paṭibāhituṃ asakkonto parisapariyante ṭhatvā ``paṇamāmi te,  sāmī''ti tikkhattuṃ mahāsaddaṃ nicchāretvā ``ko eso''ti vutte ahaṃ,  sāmīti. ``kimeta''nti. ``ayaṃ eko gāmavāsī tumhākaṃ  pātiyaṃ bhattapiṇḍe pipāsaṃ upādesi, ekaṃ bhattapiṇḍaṃ dāpethā''ti.  ``na sakkā laddhu''nti. ``kiṃ, samma, sutaṃ te''ti? ``sutaṃ me,  apica labhanto jīvissāmi, alabhantassa me maraṇaṃ bhavissatī''ti.  so punapi viravi -- ``ayaṃ kira, sāmi, alabhanto marissati,  jīvitamassa dethā''ti. ambho bhattapiṇḍo nāma satampi agghati,  satadvayampi agghati. yo yo yācati, tassa tassa dadamāno ahaṃ  ^a^P3.0090^ea^ kiṃ bhuñjissāmīti? sāmi, ayaṃ alabhanto  marissati, jīvitamassa dethāti. na sakkāva mudhā laddhuṃ, yadi pana  ^a^M2.0057^ea^ alabhanto na jīvati, tīṇi saṃvaccharāni mama gehe bhatiṃ karotu,  evamassa bhattapātiṃ dāpessāmīti. gāmavāsī taṃ sutvā ``evaṃ hotu,  sammā''ti sahāyakaṃ vatvā puttadāraṃ pahāya ``bhattapātiatthāya tīṇi  saṃvaccharāni bhatiṃ karissāmī''ti seṭṭhissa gehaṃ pāvisi. so bhatiṃ  karonto sabbakiccāni sakkaccaṃ akāsi. gehe vā araññe vā rattiṃ  vā divā vā sabbāni kattabbakammāni katāneva paññāyiṃsu.  ``bhattabhatiko''ti ca vutte sakalanagarepi paññāyi. athassa divase  paripuṇṇe bhattaveyyāvaṭiko ``bhattabhatikassa, sāmi, divaso puṇṇo,  dukkaraṃ tena kataṃ tīṇi saṃvaccharāni bhatiṃ karontena, ekampi kammaṃ na  kopitapubba''nti āha.</p>
              <p>[03] athassa seṭṭhi attano sāyapātarāsatthāya dve sahassāni, tassa  pātarāsatthāya sahassanti tīṇi ^a^V2.0051^ea^ sahassāni dāpetvā āha -- ``ajja  mayhaṃ kattabbaṃ parihāraṃ tasseva karothā''ti. vatvā ca pana ṭhapetvā  ekaṃ cintāmaṇiṃ nāma piyabhariyaṃ avasesajanampi ``ajja tameva  parivārethā''ti vatvā sabbasampattiṃ tassa niyyādesi. so seṭṭhino  nhānodakena tasseva koṭṭhake tasmiṃ phalake nisinno nhatvā tasseva  nivāsanasāṭake ^a^P3.0091^ea^ nivāsetvā tasseva pallaṅke nisīdi.  seṭṭhipi nagare bheriṃ carāpesi -- ``bhattabhatiko gandhaseṭṭhissa gehe  tīṇi saṃvaccharāni bhatiṃ katvā pātiṃ labhi, tassa bhuñjanasampattiṃ  olokentū''ti. mahājano mañcātimañce abhiruhitvā passati,  gāmavāsissa olokitolokitaṭṭhānaṃ kampanākārappattaṃ ahosi.  nāṭakā parivāretvā aṭṭhasuṃ, tassa purato bhattapātiṃ vaḍḍhetvā ṭhapayiṃsu.  athassa hatthadhovanavelāya gandhamādane eko paccekabuddho sattame  divase samāpattito vuṭṭhāya ``kattha nu kho ajja bhikkhācāratthāya  gacchāmī''ti upadhārento bhattabhatikaṃ addasa. atha so ``ayaṃ tīṇi  saṃvaccharāni bhatiṃ katvā bhattapātiṃ labhi, atthi nu kho etassa  saddhā, natthī''ti upadhārento ``atthī''ti ñatvā ``saddhāpi ekacce  saṅgahaṃ kātuṃ na sakkonti, sakkhissati nu kho me saṅgahaṃ kātu''nti  cintetvā ``sakkhissati ceva mama ca saṅgahakaraṇaṃ nissāya  mahāsampattiṃ labhissatī''ti ^a^M2.0058^ea^ ñatvā cīvaraṃ pārupitvā pattamādāya vehāsaṃ  abbhuggantvā parisantarena gantvā tassa purato ṭhitameva attānaṃ  dassesi. </p>
              <p>[01] so paccekabuddhaṃ disvā cintesi -- ``ahaṃ pubbe  adinnabhāvena ekissā bhattapātiyā atthāya tīṇi saṃvaccharāni paragehe  bhatiṃ akāsiṃ, idāni me idaṃ bhattaṃ ekaṃ rattindivaṃ rakkheyya, sace  pana naṃ ayyassa dassāmi, anekānipi kappakoṭisahassāni  rakkhissati ^a^P3.0092^ea^, ayyasseva naṃ dassāmī''ti. so  tīṇi saṃvaccharāni bhatiṃ katvā laddhabhattapātito ekapiṇḍampi mukhe  aṭṭhapetvā taṇhaṃ vinodetvā sayameva pātiṃ ukkhipitvā paccekabuddhassa  santikaṃ gantvā pātiṃ aññassa hatthe datvā pañcapatiṭṭhitena vanditvā  pātiṃ vāmahatthena gahetvā dakkhiṇahatthena tassa patte bhattaṃ ākiri.  paccekabuddho bhattassa upaḍḍhasesakāle pattaṃ hatthena pidahi. atha naṃ so  āha -- ``bhante, ekova paṭiviso na sakkā dvidhā kātuṃ, mā maṃ  idhalokena saṅgaṇhatha, paralokena saṅgahameva karotha, sāvasesaṃ akatvā  niravasesameva dassāmī''ti. attano hi thokampi anavasesetvā  dinnaṃ niravasesadānaṃ nāma, taṃ mahapphalaṃ hoti. so tathā karonto  sabbaṃ datvā puna vanditvā āha -- ``bhante, ekaṃ bhattapātiṃ nissāya  tīṇi saṃvaccharāni me paragehe bhatiṃ karontena dukkhaṃ anubhūtaṃ, idāni  me nibbattanibbattaṭṭhāne sukhameva hotu, tumhehi diṭṭhadhammasseva bhāgī  assa''nti. paccekabuddho ``evaṃ hotu, cintāmaṇi viya te  sabbakāmadado manosaṅkappā puṇṇacando viya pūrentū''ti anumodanaṃ  karonto -- </p>
              <p>[21] ``icchitaṃ ^a^V2.0052^ea^ patthitaṃ tuyhaṃ, sabbameva samijjhatu. </p>
              <p>[22] sabbe pūrentu saṅkappā, cando pannaraso yathā.. </p>
              <p>[21] ``icchitaṃ patthikaṃ tuyhaṃ, khippameva samijjhatu. </p>
              <p>[22] sabbe pūrentu saṅkappā, maṇi jotiraso yathā''ti..  -- </p>
              <p>[25] vatvā ^a^P3.0093^ea^ ``ayaṃ mahājano yāva  gandhamādanapabbatagamanā maṃ passanto tiṭṭhatū''ti adhiṭṭhāya ākāsena  gandhamādanaṃ agamāsi.</p>
              <p>[03] mahājanopi ^a^M2.0059^ea^ naṃ passantova aṭṭhāsi. so tattha gantvā taṃ  piṇḍapātaṃ pañcasatānaṃ paccekabuddhānaṃ vibhajitvā adāsi. sabbe  attano pahonakaṃ gaṇhiṃsu. ``appo piṇḍapāto kathaṃ pahosī''ti na  cintetabbaṃ. cattāri hi acinteyyāni (a0 ni0  4.77)  vuttāni, tatrāyaṃ paccekabuddhavisayoti. mahājano paccekabuddhānaṃ  piṇḍapātaṃ vibhajitvā diyyamānaṃ disvā sādhukārasahassāni pavattesi,  asanisatanipākasaddo viya ahosi. taṃ sutvā gandhaseṭṭhi cintesi  -- ``bhattabhatiko mayā dinnasampattiṃ dhāretuṃ nāsakkhi maññe, tenāyaṃ  mahājano parihāsaṃ karonto sannipatito nadatī''ti. so  tappavattijānanatthaṃ manusse pesesi. te āgantvā ``sampattidhārakā  nāma, sāmi, evaṃ hontū''ti vatvā taṃ pavattiṃ ārocesuṃ. seṭṭhi taṃ  sutvāva pañcavaṇṇāya pītiyā phuṭṭhasarīro hutvā ``aho dukkaraṃ tena  kataṃ, ahaṃ ettakaṃ kālaṃ evarūpāya sampattiyā ṭhito kiñci dātuṃ  nāsakkhi''nti taṃ pakkosāpetvā ``saccaṃ kira tayā idaṃ nāma  kata''nti pucchitvā ``āma, sāmī''ti vutte, ``handa, sahassaṃ  gahetvā tava dāne mayhampi pattiṃ dehī''ti āha. so tathā akāsi.  seṭṭhipissa sabbaṃ attano santakaṃ majjhe bhinditvā adāsi.</p>
              <p>[03] catasso hi sampadā nāma -- vatthusampadā, paccayasampadā,  cetanāsampadā, guṇātirekasampadāti. tattha nirodhasamāpattiraho  ^a^P3.0094^ea^ arahā vā anāgāmī vā dakkhiṇeyyo  ^b^vatthusampadā^eb^ nāma. paccayānaṃ dhammena samena uppatti  ^b^paccayasampadā^eb^ nāma. dānato pubbe dānakāle pacchā bhāgeti  tīsu kālesu cetanāya somanassasahagatañāṇasampayuttabhāvo  ^b^cetanāsampadā^eb^ nāma. dakkhiṇeyyassa samāpattito vuṭṭhitabhāvo  ^b^guṇātirekasampadā^eb^ nāmāti. imassa ca khīṇāsavo paccekabuddho  dakkhiṇeyyā, bhatiṃ katvā laddhabhāvena paccayo dhammato uppanno, tīsu  kālesu parisuddhā cetanā, samāpattito vuṭṭhitamatto paccekabuddho  guṇātirekoti catassopi ^a^V2.0053^ea^ sampadā nipphannā. etāsaṃ ānubhāvena  diṭṭheva dhamme mahāsampattiṃ pāpuṇanti. tasmā so seṭṭhino santikā  sampattiṃ labhi. aparabhāge ^a^M2.0060^ea^ ca rājāpi iminā katakammaṃ sutvā taṃ  pakkosāpetvā sahassaṃ datvā pattiṃ gahetvā tuṭṭhamānaso mahantaṃ  bhogakkhandhaṃ datvā seṭṭhiṭṭhānaṃ adāsi. ^b^bhattabhatikaseṭṭhī^eb^tissa  nāmaṃ akāsi. so gandhaseṭṭhinā saddhiṃ sahāyo hutvā ekato  khādanto pivanto yāvatāyukaṃ ṭhatvā tato cuto devaloke nibbattitvā  ekaṃ buddhantaraṃ dibbasampattiṃ anubhavitvā imasmiṃ buddhuppāde sāvatthiyaṃ  sāriputtattherassūpaṭṭhākakule ^a^P3.0095^ea^ paṭisandhiṃ gaṇhi.  athassa mātā laddhagabbhaparihārā katipāhaccayena ``aho vatāhaṃ  pañcasatehi bhikkhūhi saddhiṃ sāriputtattherassa satarasabhojanaṃ datvā  kāsāyavatthanivatthā suvaṇṇasarakaṃ ādāya āsanapariyante nisinnā  tesaṃ bhikkhūnaṃ ucchiṭṭhāvasesakaṃ paribhuñjeyya''nti dohaḷinī hutvā  tatheva katvā dohaḷaṃ paṭivinodesi. sā sesamaṅgalesupi tathārūpameva  dānaṃ datvā puttaṃ vijāyitvā nāmaggahaṇadivase ``puttassa me, bhante,  sikkhāpadāni dethā''ti theraṃ āha. thero ``kimassa nāma''nti  pucchi. ``bhante, puttassa me paṭisandhiggahaṇato paṭṭhāya imasmiṃ gehe  kassaci dukkhaṃ nāma na bhūtapubbaṃ, tenevassa ^b^sukhakumāro^eb^ti nāmaṃ  bhavissatī''ti vutte tadevassa nāmaṃ gahetvā sikkhāpadāni adāsi.</p>
              <p>[03] tadā evañcassa mātu ``nāhaṃ mama puttassa ajjhāsayaṃ  bhindissāmī''ti cittaṃ uppajji. sā tassa  kaṇṇavijjhanamaṅgalādīsupi tatheva dānaṃ adāsi. kumāropi  sattavassikakāle ``icchāmahaṃ, amma, therassa santike pabbajitu''nti  āha. sā ``sādhu, tāta, nāhaṃ tava ajjhāsayaṃ bhindissāmī''ti  theraṃ nimantetvā bhojetvā, ``bhante, putto me pabbajituṃ icchati,  imāhaṃ sāyanhasamaye vihāraṃ ānessāmī''ti theraṃ uyyojetvā ñātake  sannipātetvā ``puttassa me gihikāle kattabbaṃ kiccaṃ ajjeva  karissāmā''ti vatvā puttaṃ alaṅkaritvā mahantena sirisobhaggena  vihāraṃ netvā therassa niyyādesi. theropi taṃ, ``tāta, pabbajjā  nāma dukkarā ^a^P3.0096^ea^, sakkhissasi abhiramitu''nti vatvā  ``karissāmi vo, bhante, ovāda''nti vutte kammaṭṭhānaṃ datvā  pabbājesi. mātāpitaropissa pabbajjāya sakkāraṃ karontā  antovihāreyeva sattāhaṃ buddhappamukhassa bhikkhusaṅghassa satarasabhojanaṃ  datvā sāyaṃ attano gehaṃ agamaṃsu. aṭṭhame divase sāriputtatthero  bhikkhusaṅghe gāmaṃ paviṭṭhe vihāre kattabbakiccaṃ katvā sāmaṇeraṃ  pattacīvaraṃ gāhāpetvā ^a^M2.0061^ea^ gāmaṃ piṇḍāya pāvisi. sāmaṇero antarāmagge  mātikādīni disvā paṇḍitasāmaṇero viya pucchi. theropi tassa  tatheva byākāsi. sāmaṇero tāni kāraṇāni sutvā ``sace tumhe  attano pattacīvaraṃ gaṇheyyātha, ahaṃ nivatteyya''nti vatvā therena tassa  ajjhāsayaṃ abhinditvā, ``sāmaṇera, dehi mama pattacīvara''nti  ^a^V2.0054^ea^ pattacīvare gahite theraṃ vanditvā nivattamāno, ``bhante, mayhaṃ āhāraṃ  āharamāno satarasabhojanaṃ āhareyyāthā''ti āha. kuto taṃ  labhissāmīti? attano puññena alabhanto mama puññena labhissatha,  bhanteti. athassa thero kuñcikaṃ datvā gāmaṃ piṇḍāya pāvisi.  sopi vihāraṃ āgantvā therassa gabbhaṃ vivaritvā pavisitvā dvāraṃ  pidhāya attano kāye ñāṇaṃ otāretvā nisīdi. </p>
              <p>[01] tassa guṇatejena sakkassa āsanaṃ uṇhākāraṃ dassesi.  sakko ``kiṃ nu kho eta''nti olokento sāmaṇeraṃ disvā  ``sukhasāmaṇero attano upajjhāyassa pattacīvaraṃ datvā `samaṇadhammaṃ  karissāmī'ti nivatto, mayā tattha gantuṃ vaṭṭatī''ti cintetvā  cattāro mahārāje pakkosāpetvā ``gacchatha, tātā, vihārassūpavane  dussaddake ^a^P3.0097^ea^ sakuṇe palāpethā''ti uyyojesi. te  tathā katvā sāmantā ārakkhaṃ gaṇhiṃsu. candimasūriye ``attano  vimānāni gahetvā tiṭṭhathā''ti āṇāpesi. tepi tathā kariṃsu.  sayampi āviñchanaṭṭhāne ārakkhaṃ gaṇhi. vihāro sannisinno niravo  ahosi. sāmaṇero ekaggacittena vipassanaṃ vaḍḍhetvā tīṇi  maggaphalāni pāpuṇi. thero ``sāmaṇerena `satarasabhojanaṃ  āhareyyāthā'ti vuttaṃ, kassa nu kho ghare sakkā laddhu''nti olokento  ekaṃ ajjhāsayasampannaṃ upaṭṭhākatulaṃ disvā tattha gantvā, ``bhante,  sādhu vo kataṃ ajja idhāgacchantehī''ti tehi tuṭṭhamānasehi pattaṃ gahetvā  nisīdāpetvā yāgukhajjakaṃ datvā yāva bhattakālaṃ dhammakathaṃ yācito  tesaṃ sāraṇīyadhammakathaṃ kathetvā kālaṃ sallakkhetvā desanaṃ niṭṭhāpesi.  athassa satarasabhojanaṃ datvā taṃ ādāya gantukāmaṃ theraṃ disvā  ``bhuñjatha, bhante, aparampi te dassāmā''ti theraṃ bhojetvā puna pattapūraṃ  adaṃsu. thero taṃ ādāya ``sāmaṇero me chāto''ti turitaturito  ^a^M2.0062^ea^ vihāraṃ pāyāsi. taṃ divasaṃ satthā pātova nikkhamitvā gandhakuṭiyaṃ  nisinnova āvajjesi -- ``ajja sukhasāmaṇero upajjhāyassa  pattacīvaraṃ datvā `samaṇadhammaṃ karissāmī'ti nivatto, nipphannaṃ nu  kho tassa kicca''nti. so tiṇṇaṃyeva maggaphalānaṃ pattabhāvaṃ disvā  uttaripi upadhārento ``sakkhissatāyaṃ ajja arahattaṃ pāpuṇituṃ  ^a^P3.0098^ea^, sāriputto pana `sāmaṇero me chāto'ti vegena bhattaṃ  ādāya nikkhamati, sace imasmiṃ arahattaṃ appatte bhattaṃ āharissati,  imassa antarāyo bhavissati, mayā gantvā dvārakoṭṭhake ārakkhaṃ  gaṇhituṃ vaṭṭatī''ti cintetvā gandhakuṭito nikkhamitvā dvārakoṭṭhake  ṭhatvā ārakkhaṃ gaṇhi.</p>
              <p>[03] theropi bhattaṃ āhari. atha naṃ heṭṭhā vuttanayeneva cattāro pañhe  pucchi. pañhavissajjanāvasāne sāmaṇero arahattaṃ pāpuṇi. satthā  theraṃ āmantetvā ``gaccha, sāriputta, sāmaṇerassa ^a^V2.0055^ea^ te bhattaṃ dehī''ti  āha. thero gantvā dvāraṃ ākoṭesi. sāmaṇeropi nikkhamitvā  upajjhāyassa vattaṃ katvā ``bhattakiccaṃ karohī''ti vutte therassa bhattena  anatthikabhāvaṃ ñatvā sattavassikakumāro taṅkhaṇaññeva arahattaṃ patto  nīcāsanaṭṭhānaṃ paccavekkhanto bhattakiccaṃ katvā pattaṃ dhovi. tasmiṃ  kāle cattāro mahārājāno ārakkhaṃ vissajjesuṃ. candimasūriyāpi  vimānāni muñciṃsu. sakkopi āviñchanaṭṭhāne ārakkhaṃ vissajjesi.  sūriyo nabhamajjhaṃ atikkantoyeva paññāyi. bhikkhū ``sāyanho  paññāyati, sāmaṇerena ca idāneva bhattakiccaṃ kataṃ, kiṃ nu kho ajja  pubbaṇho balavā jāto, sāyanho mando''ti vadiṃsu. satthā āgantvā  ``kāya nuttha, bhikkhave, etarahi kathāya sannisinnā''ti pucchitvā,  ``bhante, ajja pubbaṇho balavā jāto, sāyanho mando, sāmaṇerena  ^a^P3.0099^ea^ ca idāneva bhattakiccaṃ kataṃ, atha ca pana sūriyo  nabhamajjhaṃ atikkantoyeva paññāyatī''ti vutte, ``bhikkhave, evamevaṃ  hoti puññavantānaṃ samaṇadhammakaraṇakāle. ajja hi cattāro  mahārājāno sāmantā ārakkhaṃ gaṇhiṃsu, candimasūriyā vimānāni  gahetvā aṭṭhaṃsu, sakko āviñchanake ārakkhaṃ gaṇhi, ahampi dvārakoṭṭhake  ārakkhaṃ gaṇhiṃ, ajja sukhasāmaṇero mātikāya udakaṃ harante, usukāre  usuṃ ujuṃ karonte ^a^M2.0063^ea^, tacchake cakkādīni karonte disvā attānaṃ dametvā  arahattaṃ patto''ti vatvā imaṃ gāthamāha -- </p>
              <p>[03] 145^b^.^eb^ </p>
              <p>[21] ``udakañhi nayanti nettikā, usukārā namayanti  tejanaṃ. </p>
              <p>[22] dāruṃ namayanti tacchakā, attānaṃ damayanti subbatā''ti..</p>
              <p>[03] tattha ^b^subbatā^eb^ti suvadā, sukhena ovaditabbā  anusāsitabbāti attho. sesaṃ heṭṭhā vuttanayameva.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] sukhasāmaṇeravatthu ekādasamaṃ. </p>
              <p>[06] daṇḍavaggavaṇṇanā niṭṭhitā. </p>
              <p>[06] dasamo vaggo. </p>
            </h4>
          </h3>
        </h2>
        <h2>
          <h2n> 11. jarāvaggo </h2n>
          <h3>
            <h3n> 1. visākhāya sahāyikānaṃ vatthu</h3n>
            <h4>
              <h4n> </h4n>
              <p>[03] ^b^ko^eb^ ^a^V2.0056^ea^ ^a^P3.0100^ea^ ^a^M2.0064^ea^ ^b^nu hāso kimānando^eb^ti  imaṃ dhammadesanaṃ satthā jetavane viharanto visākhāya sahāyikāyo  ārabbha kathesi. </p>
              <p>[01] sāvatthiyaṃ kira pañcasatā kulaputtā ``evaṃ imā  appamādavihāriniyo bhavissantī''ti attano attano bhariyāyo  visākhaṃ mahāupāsikaṃ sampaṭicchāpesuṃ. tā uyyānaṃ vā vihāraṃ vā  gacchantiyo tāya saddhiṃyeva gacchanti. tā ekasmiṃ kāle ``sattāhaṃ  surāchaṇo bhavissatī''ti chaṇe saṅghuṭṭhe attano attano sāmikānaṃ  suraṃ paṭiyādesuṃ. te sattāhaṃ surāchaṇaṃ kīḷitvā aṭṭhame divase  kammantabheriyā nikkhantāya kammante agamaṃsu. tāpi itthiyo  ``mayaṃ sāmikānaṃ sammukhā suraṃ pātuṃ na labhimhā, avasesā surā ca  atthi, idaṃ yathā te na jānanti, tathā pivissāmā''ti visākhāya  santikaṃ gantvā ``icchāma, ayye, uyyānaṃ daṭṭhu''nti vatvā ``sādhu,  ammā, tena hi kattabbakiccāni katvā nikkhamathā''ti vutte tāya  saddhiṃ gantvā paṭicchannākārena ^a^P3.0101^ea^ suraṃ nīharāpetvā  uyyāne pivitvā mattā vicariṃsu. visākhāpi ``ayuttaṃ imāhi  kataṃ, idāni maṃ `samaṇassa gotamassa sāvikā visākhā suraṃ  pivitvā vicaratī'ti titthiyāpi garahissantī''ti cintetvā tā  itthiyo āha -- ``ammā ayuttaṃ vo kataṃ, mamapi ayaso  uppādito, sāmikāpi vo kujjhissanti, idāni kiṃ karissathā''ti.  gilānālayaṃ dassayissāma, ayyeti. tena hi paññāyissatha  sakena kammenāti. tā gehaṃ gantvā gilānālayaṃ kariṃsu. atha tāsaṃ  sāmikā ``itthannāmā ca itthannāmā ca kaha''nti pucchitvā  ``gilānā''ti sutvā ``addhā etāhi avasesasurā pītā  bhavissantī''ti sallakkhetvā tā pothetvā anayabyasanaṃ pāpesuṃ. tā  aparasmimpi chaṇavāre tatheva suraṃ pivitukāmā visākhaṃ upasaṅkamitvā,  ``ayye, uyyānaṃ no nehī''ti vatvā ``pubbepi me tumhehi ayaso  uppādito, gacchatha, na vo ahaṃ nessāmī''ti tāya paṭikkhittā  ``idāni evaṃ na karissāmā''ti sammantayitvā puna taṃ  upasaṅkamitvā āhaṃsu, ``ayye ^a^M2.0065^ea^, buddhapūjaṃ kātukāmāmhā, vihāraṃ no  nehī''ti. idāni ammā yujjati, gacchatha, parivacchaṃ karothāti.  tā caṅkoṭakehi gandhamālādīni gāhāpetvā surāpuṇṇe muṭṭhivārake  ^a^V2.0057^ea^ hatthehi olambetvā mahāpaṭe pārupitvā visākhaṃ upasaṅkamitvā tāya  saddhiṃ vihāraṃ pavisamānā ekamantaṃ gantvā muṭṭhivārakeheva suraṃ pivitvā  vārake chaḍḍetvā dhammasabhāyaṃ satthu purato nisīdiṃsu ^a^P3.0102^ea^. </p>
              <p>[01] visākhā ``imāsaṃ, bhante, dhammaṃ kathethā''ti āha.  tāpi madavegena kampamānasarīrā ``iccāma, gāyāmā''ti cittaṃ  uppādesuṃ. athekā mārakāyikā devatā ``imāsaṃ sarīre  adhimuccitvā samaṇassa gotamassa purato vippakāraṃ dassessāmī''ti  cintetvā tāsaṃ sarīre adhimucci. tāsu ekaccā satthu purato pāṇiṃ  paharitvā hasituṃ, ekaccā naccituṃ ārabhiṃsu. satthā ``kiṃ ida''nti  āvajjento taṃ kāraṇaṃ ñatvā ``na idāni mārakāyikānaṃ otāraṃ  labhituṃ dassāmi. na hi mayā ettakaṃ kālaṃ pāramiyo pūrentena  mārakāyikānaṃ otāralābhatthāya pūritā''ti tā saṃvejetuṃ bhamukalomato  rasmiyo vissajjesi, tāvadeva andhakāratimisā ahosi. tā bhītā  ahesuṃ maraṇabhayatajjitā. tena tāsaṃ kucchiyaṃ surā jīri. satthā  nisinnapallaṅke antarahito sinerumuddhani ṭhatvā uṇṇālomato rasmiṃ  vissajjesi, taṅkhaṇaṃyeva candasahassuggamanaṃ viya ahosi. atha  satthā tā itthiyo āmantetvā ``tumhehi mama santikaṃ  āgacchamānāhi pamattāhi āgantuṃ na vaṭṭati. tumhākañhi pamādeneva  mārakāyikā devatā otāraṃ labhitvā tumhe hasādīnaṃ akaraṇaṭṭhāne  hasādīni kārāpesi, idāni tumhehi rāgādīnaṃ ^a^P3.0103^ea^  aggīnaṃ nibbāpanatthāya ussāhaṃ kātuṃ vaṭṭatī''ti vatvā imaṃ gāthamāha  -- </p>
              <p>[03] 146^b^.^eb^ </p>
              <p>[21] ``ko nu hāso kimānando, niccaṃ pajjalite sati. </p>
              <p>[22] andhakārena onaddhā, padīpaṃ na gavesathā''ti..</p>
              <p>[03] tattha ^b^ānando^eb^ti tuṭṭhi. idaṃ vuttaṃ hoti -- imasmiṃ  lokasannivāse rāgādīhi ekādasahi aggīhi ^b^niccaṃ pajjalite  sati ko nu^eb^ tumhākaṃ ^b^hāso^eb^ vā ^a^M2.0066^ea^ tuṭṭhi vā? nanu esa  akattabbarūpoyeva. aṭṭhavatthukena hi avijjāndhakārena ^b^onaddhā^eb^  tumhe tasseva andhakārassa vidhamanatthāya kiṃ kāraṇā ñāṇappadīpaṃ  ^b^na gavesatha^eb^ na karothāti.</p>
              <p>[03] desanāvasāne pañcasatāpi tā itthiyo sotāpattiphale patiṭṭhahiṃsu.</p>
              <p>[03] satthā tāsaṃ acalasaddhāya patiṭṭhitabhāvaṃ ñatvā sinerumatthakā  otaritvā buddhāsane nisīdi. atha naṃ visākhā āha -- ``bhante,  surā nāmesā pāpikā. evarūpā hi nāma imā ^a^V2.0058^ea^ itthiyo  tumhādisassa buddhassa purato nisīditvā iriyāpathamattampi saṇṭhāpetuṃ  asakkontiyo uṭṭhāya pāṇiṃ paharitvā hasanagītanaccādīni  ārabhiṃsū''ti. satthā ``āma, visākhe, pāpikā eva esā surā  nāma. etañhi nissāya aneke sattā anayabyasanaṃ pattā''ti vatvā  ``kadā panesā, bhante, uppannā''ti vutte tassā uppattiṃ vitthārena  kathetuṃ atītaṃ āharitvā ^b^kumbhajātakaṃ^eb^ (jā0 1.16.33 ādayo)  kathesīti. </p>
              <p>[06] visākhāya sahāyikānaṃ vatthu paṭhamaṃ. </p>
            </h4>
          </h3>
          <h3>
            <h3n> 2. sirimāvatthu</h3n>
            <h4>
              <h4n> </h4n>
              <p>[03] ^b^passa^eb^ ^a^P3.0104^ea^ ^b^cittakata^eb^nti imaṃ  dhammadesanaṃ satthā veḷuvane viharanto sirimaṃ ārabbha kathesi.</p>
              <p>[03] sā kira rājagahe abhirūpā gaṇikā. ekasmiṃ pana  antovasse sumanaseṭṭhiputtassa bhariyāya puṇṇakaseṭṭhissa dhītāya uttarāya  nāma upāsikāya aparajjhitvā taṃ pasādetukāmā tassā gehe  bhikkhusaṅghena saddhiṃ katabhattakiccaṃ satthāraṃ khamāpetvā taṃ divasaṃ  dasabalassa bhattānumodanaṃ sutvā -- </p>
              <p>[21] ``akkodhena jine kodhaṃ, asādhuṃ sādhunā jine. </p>
              <p>[22] jine kadariyaṃ dānena, saccenālikavādina''nti..  (jā0 1.2.2; dha0 pa0 223) -- </p>
              <p>[25] gāthāpariyosāne ^a^M2.0067^ea^ sotāpattiphalaṃ pāpuṇi. ayamettha  saṅkhepo, vitthārakathā pana kodhavagge anumodanagāthāvaṇṇanāyameva  āvibhavissati. evaṃ sotāpattiphalaṃ pattā pana sirimā dasabalaṃ  nimantetvā punadivase mahādānaṃ datvā saṅghassa aṭṭhakabhattaṃ nibaddhaṃ  dāpesi. ādito paṭṭhāya nibaddhaṃ aṭṭha bhikkhū gehaṃ gacchanti.  ``sappiṃ gaṇhatha, khīraṃ gaṇhathā''tiādīni vatvā tesaṃ patte pūreti.  ekena laddhaṃ tiṇṇampi catunnampi pahoti. devasikaṃ  soḷasakahāpaṇaparibbayena piṇḍapāto dīyati. athekadivasaṃ eko  bhikkhu tassā gehe aṭṭhakabhattaṃ bhuñjitvā tiyojanamatthake ekaṃ vihāraṃ  agamāsi. atha naṃ sāyaṃ therupaṭṭhāne nisinnaṃ pucchiṃsu -- ``āvuso,  kahaṃ bhikkhaṃ ^a^P3.0105^ea^ gahetvā āgatosī''ti. sirimāya  aṭṭhakabhattaṃ me bhuttanti. manāpaṃ katvā deti, āvusoti. ``na  sakkā tassā bhattaṃ vaṇṇetuṃ, ativiya paṇītaṃ katvā deti, ekena  ^a^V2.0059^ea^ laddhaṃ  tiṇṇampi catunnampi pahoti, tassā pana deyyadhammatopi dassanameva  uttaritaraṃ. sā hi itthī evarūpā ca evarūpā cā''ti tassā guṇe  vaṇṇesi. </p>
              <p>[01] atheko bhikkhu tassā guṇakathaṃ sutvā adassaneneva  sinehaṃ uppādetvā ``mayā gantvā taṃ daṭṭhuṃ vaṭṭatī''ti attano vassaggaṃ  kathetvā taṃ bhikkhuṃ ṭhitikaṃ pucchitvā ``sve, āvuso, tasmiṃ gehe tvaṃ  saṅghatthero hutvā aṭṭhakabhattaṃ labhissasī''ti sutvā taṅkhaṇaññeva  pattacīvaraṃ ādāya pakkantopi pātova aruṇe uggate salākaggaṃ  pavisitvā ṭhito saṅghatthero hutvā tassā gehe aṭṭhakabhattaṃ labhi. yo  pana bhikkhu hiyyo bhuñjitvā pakkāmi, tassa gatavelāyameva assā  sarīre rogo uppajji. tasmā sā ābharaṇāni omuñcitvā nipajji.  athassā dāsiyo aṭṭhakabhattaṃ labhitvā āgate bhikkhū disvā  ārocesuṃ. sā sahatthā patte gahetvā nisīdāpetuṃ vā parivisituṃ vā  asakkontī dāsiyo āṇāpesi -- ``ammā patte gahetvā, ayye,  nisīdāpetvā yāguṃ pāyetvā khajjakaṃ datvā bhattavelāya ^a^P3.0106^ea^  patte pūretvā dethā''ti. tā ``sādhu, ayye''ti bhikkhū  pavesetvā yāguṃ pāyetvā khajjakaṃ datvā bhattavelāya bhattassa patte pūretvā  tassā ārocayiṃsu. sā ``maṃ pariggahetvā netha, ayye,  vandissāmī''ti vatvā tāhi pariggahetvā bhikkhūnaṃ santikaṃ nītā  vedhamānena sarīrena bhikkhū vandi. so bhikkhu taṃ oloketvā  ^a^M2.0068^ea^ cintesi -- ``gilānāya tāva evarūpā ayaṃ etissā rūpasobhā,  arogakāle pana sabbābharaṇapaṭimaṇḍitāya imissā kīdisī  rūpasampattī''ti. athassa anekavassakoṭisannicito kileso  samudācari, so aññāṇī hutvā bhattaṃ bhuñjituṃ asakkonto pattamādāya  vihāraṃ gantvā pattaṃ pidhāya ekamante ṭhapetvā cīvaraṃ pattharitvā  nipajji.</p>
              <p>[03] atha naṃ eko sahāyako bhikkhu yācantopi bhojetuṃ nāsakkhi.  so chinnabhatto ahosi. taṃ divasameva sāyanhasamaye sirimā  kālamakāsi. rājā satthu sāsanaṃ pesesi -- ``bhante, jīvakassa  kaniṭṭhabhaginī, sirimā, kālamakāsī''ti. satthā taṃ sutvā rañño  sāsanaṃ pahiṇi ``sirimāya jhāpanakiccaṃ natthi, āmakasusāne taṃ  yathā kākasunakhādayo na khādanti, tathā nipajjāpetvā rakkhāpethā''ti.  rājāpi tathā akāsi. paṭipāṭiyā tayo divasā atikkantā,  catutthe divase sarīraṃ uddhumāyi, navahi vaṇamukhehi puḷavā pagghariṃsu  ^a^P3.0107^ea^, sakalasarīraṃ bhinnaṃ sālibhattacāṭi viya ahosi.  rājā nagare bheriṃ carāpesi -- ``ṭhapetvā geharakkhake dārake  sirimāya dassanatthaṃ anāgacchantānaṃ aṭṭha kahāpaṇāni daṇḍo''ti.  satthu santi kañca pesesi -- ``buddhappamukho kira bhikkhusaṅgho  sirimāya dassanatthaṃ āgacchatū''ti. satthā bhikkhūnaṃ ārocesi --  ``sirimāya dassanatthaṃ gamissāmā''ti. sopi daharabhikkhu cattāro  ^a^V2.0060^ea^ divase kassaci vacanaṃ aggahetvā chinnabhattova nipajji. patte bhattaṃ  pūtikaṃ jātaṃ, patte malaṃ uṭṭhahi. atha naṃ so sahāyako bhikkhu  upasaṅkamitvā, ``āvuso, satthā sirimāya dassanatthaṃ gacchatī''ti  āha. so tathā chātajjhattopi ``sirimā''ti vuttapadeyeva sahasā  uṭṭhahitvā ``kiṃ bhaṇasī''ti āha. ``satthā sirimaṃ daṭṭhuṃ gacchati,  tvampi gamissasī''ti vutte, ``āma, gamissāmī''ti bhattaṃ chaḍḍetvā  pattaṃ dhovitvā thavikāya pakkhipitvā bhikkhusaṅghena saddhiṃ agamāsi.  satthā bhikkhusaṅghaparivuto ekapasse aṭṭhāsi, bhikkhunisaṅghopi  rājaparisāpi upāsakaparisāpi upāsikāparisāpi ekekapasse aṭṭhaṃsu  ^a^P3.0108^ea^.</p>
              <p>[03] satthā rājānaṃ pucchi -- ``kā esā, mahārājo''ti. bhante,  jīvakassa bhaginī, sirimā, nāmāti. sirimā, esāti. āma,  bhanteti. tena ^a^M2.0069^ea^ hi nagare bheriṃ carāpehi ``sahassaṃ datvā sirimaṃ  gaṇhantū''ti. rājā tathā kāresi. ekopi `ha'nti vā `hu'nti  vā vadanto nāma nāhosi. rājā satthu ārocesi -- ``na  gaṇhanti, bhante''ti. tena hi, mahārāja, agghaṃ ohārehīti. rājā  ``pañcasatāni datvā gaṇhantū''ti bheriṃ carāpetvā kañci gaṇhanakaṃ  adisvā ``aḍḍhateyyāni satāni, dve satāni, sataṃ, paṇṇāsaṃ,  pañcavīsati kahāpaṇe, dasa kahāpaṇe, pañca kahāpaṇe, ekaṃ kahāpaṇaṃ  aḍḍhaṃ, pādaṃ, māsakaṃ, kākaṇikaṃ datvā sirimaṃ gaṇhantū''ti bheriṃ  carāpesi. koci taṃ na icchi. ``mudhāpi gaṇhantū''ti bheriṃ  carāpesi. `ha'nti vā `hu'nti vā vadanto nāma nāhosi. rājā  ``mudhāpi, bhante, gaṇhanto nāma natthī''ti āha. satthā  ``passatha, bhikkhave, mahājanassa piyaṃ mātugāmaṃ, imasmiṃyeva nagare  sahassaṃ datvā pubbe ekadivasaṃ labhiṃsu, idāni mudhā gaṇhantopi  natthi, evarūpaṃ nāma ^a^P3.0109^ea^ rūpaṃ khayavayappattaṃ, passatha,  bhikkhave, āturaṃ attabhāva''nti vatvā imaṃ gāthamāha -- </p>
              <p>[03] 147^b^.^eb^ </p>
              <p>[21] ``passa cittakataṃ bimbaṃ, arukāyaṃ samussitaṃ. </p>
              <p>[22] āturaṃ bahusaṅkappaṃ, yassa natthi dhuvaṃ ṭhitī''ti..</p>
              <p>[03] tattha ^b^cittakata^eb^nti katacittaṃ, vatthābharaṇamālālattakādīhi  vicittanti attho. ^b^bimba^eb^nti dīghādiyuttaṭṭhānesu dīghādīhi  aṅgapaccaṅgehi saṇṭhitaṃ attabhāvaṃ. ^b^arukāya^eb^nti navannaṃ  vaṇamukhānaṃ vasena arubhūtaṃ kāyaṃ. ^b^samussita^eb^nti tīhi  aṭṭhisatehi samussitaṃ. ^b^ātura^eb^nti sabbakālaṃ iriyāpathādīhi  pariharitabbatāya niccagilānaṃ. ^b^bahusaṅkappa^eb^nti mahājanena bahudhā  saṅkappitaṃ. ^b^yassa natthi dhuvaṃ ṭhitī^eb^ti yassa dhuvabhāvo vā  ṭhitibhāvo vā natthi, ekantena bhedanavikiraṇaviddhaṃsanadhammamevetaṃ, imaṃ  passathāti attho. </p>
              <p>[01] desanāvasāne ^a^V2.0061^ea^ caturāsītiyā pāṇasahassānaṃ  dhammābhisamayo ahosi, sopi bhikkhu sotāpattiphale patiṭṭhahīti. </p>
              <p>[06] sirimāvatthu dutiyaṃ. </p>
            </h4>
          </h3>
          <h3>
            <h3n> 3. uttarātherīvatthu</h3n>
            <h4>
              <h4n> </h4n>
              <p>[03] ^b^parijiṇṇamida^eb^nti ^a^M2.0070^ea^ ^a^P3.0110^ea^ imaṃ dhammadesanaṃ  satthā jetavane viharanto uttarātheriṃ nāma bhikkhuniṃ ārabbha kathesi.</p>
              <p>[03] therī kira vīsavassasatikā jātiyā piṇḍāya caritvā  laddhapiṇḍapātā antaravīthiyaṃ ekaṃ bhikkhuṃ disvā piṇḍapātena  āpucchitvā tassa apaṭikkhipitvā gaṇhantassa sabbaṃ datvā nirāhārā  ahosi. evaṃ dutiyepi tatiyepi divase tasseva bhikkhuno  tasmiṃyeva ṭhāne bhattaṃ datvā nirāhārā ahosi, catutthe divase pana  piṇḍāya carantī ekasmiṃ sambādhaṭṭhāne satthāraṃ disvā paṭikkamantī  olambantaṃ attano cīvarakaṇṇaṃ akkamitvā saṇṭhātuṃ asakkontī  parivattitvā pati. satthā tassā santikaṃ gantvā, ``bhagini,  parijiṇṇo te attabhāvo na cirasseva bhijjissatī''ti vatvā imaṃ  gāthamāha -- </p>
              <p>[03] 148^b^.^eb^ </p>
              <p>[21] ``parijiṇṇamidaṃ rūpaṃ, roganīḷaṃ pabhaṅguraṃ. </p>
              <p>[22] bhijjati pūtisandeho, maraṇantañhi jīvita''nti..</p>
              <p>[03] tassattho -- bhagini ^b^idaṃ^eb^ tava sarīrasaṅkhātaṃ ^b^rūpaṃ^eb^  mahallakabhāvena ^b^parijiṇṇaṃ,^eb^ tañca kho sabbarogānaṃ nivāsaṭṭhānaṭṭhena  ^b^roganīḷaṃ,^eb^ yathā kho pana taruṇopi siṅgālo  ``jarasiṅgālo''ti vuccati, taruṇāpi gaḷocīlatā ``pūtilatā''ti  ^a^P3.0111^ea^ vuccati, evaṃ tadahujātaṃ suvaṇṇavaṇṇampi samānaṃ  niccaṃ paggharaṇaṭṭhena pūtitāya ^b^pabhaṅguraṃ,^eb^ so esa pūtiko samāno  tava deho ^b^bhijjati,^eb^ na cirasseva bhijjissatīti veditabbo.  kiṃ kāraṇā? ^b^maraṇantañhi jīvitaṃ^eb^ yasmā sabbasattānaṃ jīvitaṃ  maraṇapariyosānamevāti vuttaṃ hoti.</p>
              <p>[03] desanāvasāne sā therī sotāpattiphalaṃ pattā, mahājanassāpi  sātthikā dhammadesanā ahosīti. </p>
              <p>[06] uttarātherīvatthu tatiyaṃ. </p>
            </h4>
          </h3>
          <h3>
            <h3n> 4. sambahulādhimānikabhikkhuvatthu</h3n>
            <h4>
              <h4n> </h4n>
              <p>[03] ^b^yānimānī^eb^ti ^a^V2.0062^ea^ ^a^M2.0071^ea^ imaṃ dhammadesanaṃ satthā jetavane viharanto  sambahule adhimānike bhikkhū ārabbha kathesi.</p>
              <p>[03] pañcasatā kira bhikkhū satthu santike kammaṭṭhānaṃ gahetvā araññaṃ  pavisitvā ghaṭentā vāyamantā jhānaṃ nibbattetvā ``kilesānaṃ  asamudācārena pabbajitakiccaṃ no nipphannaṃ, attanā paṭiladdhaguṇaṃ satthu  ārocessāmā''ti āgamiṃsu. satthā tesaṃ bahidvārakoṭṭhakaṃ pattakāleyeva  ānandattheraṃ āha -- ``ānanda, etesaṃ bhikkhūnaṃ pavisitvā mayā  diṭṭhena kammaṃ natthi, āmakasusānaṃ ^a^P3.0112^ea^ gantvā tato  āgantvā maṃ passantū''ti. thero gantvā tesaṃ tamatthaṃ ārocesi. te  ``kiṃ amhākaṃ āmakasusānenā''ti avatvāva ``dīghadassinā buddhena  kāraṇaṃ diṭṭhaṃ bhavissatī''ti āmakasusānaṃ gantvā tattha kuṇapāni  passantā ekāhadvīhapatitesu kuṇapesu āghātaṃ paṭilabhitvā taṃ khaṇaṃ  patitesu allasarīresu rāgaṃ uppādayiṃsu, tasmiṃ khaṇe attano  sakilesabhāvaṃ jāniṃsu. satthā gandhakuṭiyaṃ nisinnova obhāsaṃ  pharitvā tesaṃ bhikkhūnaṃ sammukhe kathento viya ``nappatirūpaṃ nu kho,  bhikkhave, tumhākaṃ evarūpaṃ aṭṭhisaṅghātaṃ disvā rāgaratiṃ uppādetu''nti  vatvā imaṃ gāthamāha -- </p>
              <p>[03] 149^b^.^eb^ </p>
              <p>[21] ``yānimāni apatthāni, alābūneva sārade. </p>
              <p>[22] kāpotakāni aṭṭhīni, tāni disvāna kā ratī''ti..</p>
              <p>[03] tattha ^b^apatthānī^eb^ti chaḍḍitāni. ^b^sārade^eb^ti  saradakāle vātātapapahatāni tattha tattha vippakiṇṇālābūni viya.  ^b^kāpotakānī^eb^ti kapotakavaṇṇāni. ^b^tāni disvānā^eb^ti  tāni evarūpāni aṭṭhīni disvā tumhākaṃ kā rati, nanu  appamattakampi kāmaratiṃ kātuṃ na vaṭṭatiyevāti attho.</p>
              <p>[03] desanāvasāne te bhikkhū yathāṭhitāva arahattaṃ patvā bhagavantaṃ  abhitthavamānā āgantvā vandiṃsūti. </p>
              <p>[06] sambahulādhimānikabhikkhuvatthu catutthaṃ. </p>
            </h4>
          </h3>
          <h3>
            <h3n> 5. janapadakalyāṇī rūpanandātherīvatthu</h3n>
            <h4>
              <h4n> </h4n>
              <p>[03] ^b^aṭṭhīnaṃ^eb^ ^a^V2.0063^ea^ ^a^M2.0072^ea^ ^a^P3.0113^ea^ ^b^nagaraṃ kata^eb^nti imaṃ  dhammadesanaṃ satthā jetavane viharanto janapadakalyāṇiṃ rūpanandātheriṃ  ārabbha kathesi.</p>
              <p>[03] sā kira ekadivasaṃ cintesi -- ``mayhaṃ jeṭṭhabhātiko  rajjasiriṃ pahāya pabbajitvā loke aggapuggalo buddho jāto,  puttopissa rāhulakumāro pabbajito, bhattāpi me pabbajito, mātāpi  me pabbajitā, ahampi ettake ñātijane pabbajite gehe kiṃ  karissāmi, pabbajissāmā''ti. sā bhikkhunupassayaṃ gantvā pabbaji  ñātisineheneva, no saddhāya, abhirūpatāya pana ^b^rūpanandā^eb^ti  paññāyi. ``satthā kira `rūpaṃ aniccaṃ dukkhaṃ anattā, vedanā...  saññā... saṅkhārā... viññāṇaṃ aniccaṃ dukkhaṃ anattā'ti vadetī''ti  sutvā sā evaṃ dassanīye pāsādike mamapi rūpe dosaṃ katheyyāti  satthu sammukhībhāvaṃ na gacchati. sāvatthivāsino pātova dānaṃ datvā  samādinnuposathā suddhuttarāsaṅgā gandhamālādihatthā sāyanhasamaye  jetavane sannipatitvā dhammaṃ suṇanti. bhikkhunisaṅghopi satthu  dhammadesanāya uppannacchando vihāraṃ gantvā dhammaṃ suṇāti. dhammaṃ  sutvā nagaraṃ pavisanto satthu guṇakathaṃ kathentova pavisati.</p>
              <p>[03] catuppamāṇike hi lokasannivāse appakāva te sattā, yesaṃ  tathāgataṃ passantānaṃ pasādo na uppajjati. rūpappamāṇikāpi hi  tathāgatassa lakkhaṇānubyañjanapaṭimaṇḍitaṃ suvaṇṇavaṇṇaṃ sarīraṃ disvā  pasīdanti, ghosappamāṇikāpi ^a^P3.0114^ea^ anekāni  jātisatāni nissāya pavattaṃ satthu guṇaghosañceva aṭṭhaṅgasamannāgataṃ  dhammadesanāghosañca sutvā pasīdanti, lūkhappamāṇikāpissa  cīvarādilūkhataṃ paṭicca pasīdanti, dhammappamāṇikāpi ``evarūpaṃ  dasabalassa sīlaṃ, evarūpo samādhi, evarūpā paññā, bhagavā  sīlādīhi guṇehi asamo appaṭipuggalo''ti pasīdanti. tesaṃ  tathāgatassa guṇaṃ kathentānaṃ mukhaṃ nappahoti. rūpanandā  bhikkhunīnañceva upāsikānañca santikā tathāgatassa guṇakathaṃ sutvā  cintesi -- ``ativiya me bhātikassa vaṇṇaṃ kathentiyeva.  ekadivasampi me rūpe dosaṃ kathento kittakaṃ kathessati. yaṃnūnāhaṃ  bhikkhunīhi saddhiṃ gantvā attānaṃ adassetvāva tathāgataṃ passitvā  dhammamassa suṇitvā āgaccheyya''nti. sā ``ahampi ajja  dhammassavanaṃ gamissāmī''ti bhikkhunīnaṃ ^a^P3.0115^ea^  ārocesi.</p>
              <p>[03] bhikkhuniyo ^a^M2.0073^ea^ ``cirassaṃ vata rūpanandāya satthu upaṭṭhānaṃ  gantukāmatā uppannā, ajja satthā ^a^V2.0064^ea^ imaṃ nissāya vicitradhammadesanaṃ  nānānayaṃ desessatī''ti tuṭṭhamānasā taṃ ādāya nikkhamiṃsu. sā  nikkhantakālato paṭṭhāya ``ahaṃ attānaṃ neva dassessāmī''ti cintesi.  satthā ``ajja rūpanandā mayhaṃ upaṭṭhānaṃ āgamissati, kīdisī nu  kho tassā dhammadesanā sappāyā''ti cintetvā ``rūpagarukā esā  attabhāve balavasinehā, kaṇṭakena kaṇṭakuddharaṇaṃ viya rūpenevassā  rūpamadanimmadanaṃ sappāya''nti sanniṭṭhānaṃ katvā tassā vihāraṃ  pavisanasamaye ekaṃ pana abhirūpaṃ itthiṃ soḷasavassuddesikaṃ  rattavatthanivatthaṃ sabbābharaṇapaṭimaṇḍitaṃ bījaniṃ gahetvā attano santike  ṭhatvā bījayamānaṃ iddhibalena abhinimmini. taṃ kho pana itthiṃ  satthā ceva passati rūpanandā ca. sā bhikkhunīhi saddhiṃ vihāraṃ  pavisitvā bhikkhunīnaṃ piṭṭhipasse ṭhatvā pañcapatiṭṭhitena satthāraṃ  vanditvā bhikkhunīnaṃ antare nisinnā pādantato paṭṭhāya satthāraṃ  olokentī lakkhaṇavicittaṃ anubyañjanasamujjalaṃ byāmappabhāparikkhittaṃ  satthu sarīraṃ disvā puṇṇacandasassirikaṃ mukhaṃ olokentī samīpe  ṭhitaṃ itthirūpaṃ addasa ^a^P3.0116^ea^. sā taṃ oloketvā  attabhāvaṃ olokentī suvaṇṇarājahaṃsiyā purato kākīsadisaṃ attānaṃ  avamaññi. iddhimayarūpaṃ diṭṭhakālato paṭṭhāyeva hi tassā akkhīni  bhamiṃsu. sā ``aho imissā kesā sobhanā, aho nalāṭaṃ  sobhana''nti sabbesaṃ sārīrappadesānaṃ rūpasiriyā samākaḍḍhitacittā  tasmiṃ rūpe balavasinehā ahosi. </p>
              <p>[01] satthā tassā tattha abhiratiṃ ñatvā dhammaṃ desentova taṃ  rūpaṃ soḷasavassuddesikabhāvaṃ atikkamitvā vīsativassuddesikaṃ katvā  dassesi. rūpanandā oloketvā ``na vatidaṃ rūpaṃ  purimasadisa''nti thokaṃ virattacittā ahosi. satthā anukkameneva  tassā itthiyā sakiṃ vijātavaṇṇaṃ majjhimitthivaṇṇaṃ  jarājiṇṇamahallikitthivaṇṇañca dassesi. sāpi anupubbeneva  ``idampi antarahitaṃ, idampi antarahita''nti jarājiṇṇakāle taṃ  virajjamānā khaṇḍadantiṃ palitasiraṃ obhaggaṃ gopānasivaṅkaṃ  daṇḍaparāyaṇaṃ pavedhamānaṃ disvā ativiya virajji. atha satthā taṃ  byādhinā abhibhūtaṃ katvā dassesi. sā taṅkhaṇaññeva daṇḍañca  tālavaṇṭañca chaḍḍetvā mahāviravaṃ ^a^M2.0074^ea^ viravamānā bhūmiyaṃ patitvā sake  muttakarīse nimuggā aparāparaṃ parivatti. rūpanandā tampi ^a^P3.0117^ea^  disvā ativiya virajji. satthāpi tassā itthiyā  maraṇaṃ dassesi. sā taṅkhaṇaṃyeva uddhumātakabhāvaṃ āpajji, navahi  vaṇamukhehi pubbavaṭṭiyo ceva puḷavā ca pagghariṃsu, kākādayo  sannipatitvā vilumpiṃsu. rūpanandāpi taṃ oloketvā ``ayaṃ itthī  imasmiṃyeva ṭhāne jaraṃ pattā, byādhiṃ pattā, maraṇaṃ pattā, imassāpi me  attabhāvassa evameva jarābyādhimaraṇāni āgamissantī''ti attabhāvaṃ  aniccato passi. aniccato diṭṭhattā eva pana dukkhato anattato  diṭṭhoyeva hoti. athassā tayo bhavā ādittā gehā viya gīvāya  baddhakuṇapaṃ viya ca ^a^V2.0065^ea^ upaṭṭhahiṃsu, kammaṭṭhānābhimukhaṃ cittaṃ pakkhandi.  satthā tāya aniccato diṭṭhabhāvaṃ ñatvā ``sakkhissati nu kho  sayameva attano patiṭṭhaṃ kātu''nti olokento ``na sakkhissati,  bahiddhā paccayaṃ laddhuṃ vaṭṭatī''ti cintetvā tassā sappāyavasena dhammaṃ  desento āha -- </p>
              <p>[21] ``āturaṃ asuciṃ pūtiṃ, passa nande samussayaṃ. </p>
              <p>[22] uggharantaṃ paggharantaṃ, bālānaṃ abhipatthitaṃ.. </p>
              <p>[21] ``yathā idaṃ tathā etaṃ, yathā etaṃ tathā idaṃ. </p>
              <p>[27] dhātuto suññato passa, mā lokaṃ punarāgami. </p>
              <p>[22] bhave chandaṃ virājetvā, upasanto carissatī''ti.. -- </p>
              <p>[25] itthaṃ ^a^P3.0118^ea^ sudaṃ bhagavā nandaṃ bhikkhuniṃ  ārabbha imā gāthāyo abhāsitthāti. nandā desanānusārena ñāṇaṃ  pesetvā sotāpattiphalaṃ pāpuṇi. athassā upari tiṇṇaṃ maggaphalānaṃ  vipassanāparivāsatthāya suññatākammaṭṭhānaṃ kathetuṃ, ``nande, mā  `imasmiṃ sarīre sāro atthī'ti saññaṃ kari. appamattakopi hi  ettha sāro natthi, tīṇi aṭṭhisatāni ussāpetvā kataṃ  aṭṭhinagarameta''nti vatvā imaṃ gāthamāha -- </p>
              <p>[03] 150^b^.^eb^ </p>
              <p>[21] ``aṭṭhīnaṃ nagaraṃ kataṃ, maṃsalohitalepanaṃ. </p>
              <p>[22] yattha jarā ca maccu ca, māno makkho ca ohito''ti..</p>
              <p>[03] tassattho -- yatheva hi pubbaṇṇāparaṇṇādīnaṃ odahanatthāya  kaṭṭhāni ussāpetvā vallīhi bandhitvā mattikāya vilimpetvā  nagarasaṅkhātaṃ bahiddhā gehaṃ ^a^M2.0075^ea^ karonti, evamidaṃ ajjhattikampi tīṇi  aṭṭhisatāni ussāpetvā nhāruvinaddhaṃ maṃsalohitalepanaṃ tacapaṭicchannaṃ  jīraṇalakkhaṇāya jarāya maraṇalakkhaṇassa maccuno ārohasampadādīni  paṭicca maññanalakkhaṇassa mānassa sukatakāraṇavināsanalakkhaṇassa  makkhassa ca odahanatthāya ^a^P3.0119^ea^ ^b^nagaraṃ kataṃ^eb^.  evarūpo eva hi ettha kāyikacetasiko ābādho ohito, ito uddhaṃ  kiñci gayhūpagaṃ natthīti.</p>
              <p>[03] desanāvasāne sā therī arahattaṃ pāpuṇi, mahājanassāpi  sātthikā dhammadesanā ahosīti. </p>
              <p>[06] janapadakalyāṇī rūpanandātherīvatthu pañcamaṃ. </p>
            </h4>
          </h3>
          <h3>
            <h3n> 6. mallikādevīvatthu</h3n>
            <h4>
              <h4n> </h4n>
              <p>[03] ^b^jīranti^eb^ ^a^V2.0066^ea^ ^b^ve^eb^ti imaṃ dhammadesanaṃ satthā jetavane viharanto  mallikaṃ deviṃ ārabbha kathesi.</p>
              <p>[03] sā kira ekadivasaṃ nhānakoṭṭhakaṃ paviṭṭhā mukhaṃ dhovitvā  onatasarīrā jaṅghaṃ dhovituṃ ārabhi. tāya ca saddhiṃyeva paviṭṭho  eko vallabhasunakho atthi. so taṃ tathā onataṃ disvā  asaddhammasanthavaṃ kātuṃ ārabhi. sā phassaṃ sādiyantī aṭṭhāsi.  rājāpi uparipāsāde vātapānena olokento taṃ disvā tato  āgatakāle ``nassa, vasali, kasmā evarūpamakāsī''ti āha. kiṃ  mayā kataṃ, devāti. sunakhena saddhiṃ santhavoti. natthetaṃ, devāti.  mayā sāmaṃ diṭṭhaṃ, nāhaṃ tava saddahissāmi, nassa, vasalīti.  ``mahārāja, yo koci imaṃ koṭṭhakaṃ paviṭṭho iminā vātapānena  olokentassa ekova dvidhā paññāyatī''ti abhūtaṃ kathesi. deva,  sace me saddahasi, etaṃ koṭṭhakaṃ pavisa, ahaṃ taṃ iminā vātapānena  ^a^P3.0120^ea^ olokessāmīti. rājā mūḷhadhātuko tassā  vacanaṃ saddahitvā koṭṭhakaṃ pāvisi. sāpi kho devī vātapāne ṭhatvā  olokentī ``andhabāla, mahārāja, kiṃ nāmetaṃ, ajikāya saddhiṃ  santhavaṃ karosī''ti āha. ``nāhaṃ, bhadde, evarūpaṃ karomī''ti ca  vuttepi ``mayā sāmaṃ diṭṭhaṃ, nāhaṃ tava saddahissāmī''ti āha.</p>
              <p>[03] taṃ ^a^M2.0076^ea^ sutvā rājā ``addhā imaṃ koṭṭhakaṃ paviṭṭho ekova dvidhā  paññāyatī''ti saddahi. mallikā cintesi -- ``ayaṃ rājā  andhabālatāya mayā vañcito, pāpaṃ me kataṃ, ayañca me abhūtena  abbhācikkhito, idaṃ me kammaṃ satthāpi jānissati, dve  aggasāvakāpi asīti mahāsāvakāpi jānissanti, aho vata me  bhāriyaṃ kammaṃ kata''nti. ayaṃ kira rañño asadisadāne sahāyikā  ahosi. tattha ca ekadivasaṃ katapariccāgo dhanassa  cuddasakoṭiagghanako ahosi. tathāgatassa setacchattaṃ nisīdanapallaṅko  ādhārako pādapīṭhanti imāni pana cattāri anagghāneva ahesuṃ. sā  maraṇakāle evarūpaṃ mahāpariccāgaṃ nānussaritvā tadeva pāpakammaṃ  anussarantī kālaṃ katvā avīcimhi nibbatti. rañño pana sā  ativiya piyā ahosi. so balavasokābhibhūto tassā sarīrakiccaṃ  kāretvā ``nibbattaṭṭhānamassā pucchissāmī''ti satthu santikaṃ  agamāsi. satthā yathā so āgatakāraṇaṃ na sarati, tathā akāsi.  so satthu santike sāraṇīyadhammakathaṃ ^a^P3.0121^ea^ sutvā  gehaṃ paviṭṭhakāle saritvā ``ahaṃ bhaṇe mallikāya nibbattaṭṭhānaṃ  pucchissāmīti satthu santikaṃ gantvā pamuṭṭho, sve puna  pucchissāmī''ti punadivasepi agamāsi. satthāpi paṭipāṭiyā satta  divasāni yathā so na sarati ^a^V2.0067^ea^, tathā akāsi. sāpi sattāhameva  niraye paccitvā aṭṭhame divase tato cutā tusitabhavane nibbatti.  kasmā panassa satthā asaraṇabhāvaṃ akāsīti? sā kira tassa  ativiya piyā ahosi manāpā, tasmā tassā niraye nibbattabhāvaṃ  sutvā ``sace evarūpā saddhāsampannā niraye nibbattā, dānaṃ datvā kiṃ  karissāmī''ti micchādiṭṭhiṃ gahetvā pañcannaṃ bhikkhusatānaṃ gehe pavattaṃ  niccabhattaṃ harāpetvā niraye nibbatteyya, tenassa satthā sattāhaṃ  asaraṇabhāvaṃ katvā aṭṭhame divase piṇḍāya caranto sayameva  rājakuladvāraṃ agamāsi.</p>
              <p>[03] rājā ``satthā āgato''ti sutvā nikkhamitvā pattaṃ ādāya  pāsādaṃ abhiruhituṃ ārabhi. satthā pana rathasālāya nisīdituṃ  ākāraṃ dassesi. rājā satthāraṃ tattheva nisīdāpetvā yāgukhajjakena  paṭimānetvā vanditvā nisinnova ahaṃ, bhante, mallikāya deviyā  nibbattaṭṭhānaṃ pucchissāmīti gantvā pamuṭṭho, kattha nu kho sā, bhante,  nibbattāti. tusitabhavane, mahārājāti, bhante, tāya tusitabhavane  anibbattantiyā ko añño nibbattissati ^a^M2.0077^ea^, bhante, natthi tāya  sadisā itthī. tassā hi nisinnaṭṭhānādīsu ``sve tathāgatassa  ^a^P3.0122^ea^ idaṃ dassāmi, idaṃ karissāmī''ti dānasaṃvidhānaṃ  ṭhapetvā aññaṃ kiccameva natthi, bhante, tassā paralokaṃ gatakālato  paṭṭhāya sarīraṃ me na vahatīti. atha naṃ satthā ``mā cintayi,  mahārāja, sabbesaṃ dhuvadhammo aya''nti vatvā ``ayaṃ, mahārāja, ratho  kassā''ti pucchi. taṃ sutvā rājā sirasmiṃ añjaliṃ patiṭṭhāpetvā  ``pitāmahassa me, bhante''ti āha. ``ayaṃ kassā''ti? ``pitu  me, bhante''ti. ``ayaṃ pana ratho kassā''ti? ``mama, bhante''ti.  evaṃ vutte satthā, ``mahārāja, tava pitāmahassa ratho tenevākārena  tava pitu rathaṃ na pāpuṇi, tava pitu ratho tava rathaṃ na pāpuṇi,  evarūpassa nāma kaṭṭhakaliṅgarassāpi jarā āgacchati, kimaṅgaṃ pana  attabhāvassa. mahārāja, sappurisadhammasseva hi jarā natthi, sattā  pana ajīrakā nāma natthī''ti vatvā imaṃ gāthamāha -- </p>
              <p>[03] 151^b^.^eb^ </p>
              <p>[21] ``jīranti ve rājarathā sucittā, </p>
              <p>[27] atho sarīrampi jaraṃ upeti. </p>
              <p>[26] satañca dhammo na jaraṃ upeti, </p>
              <p>[22] santo have sabbhi pavedayantī''ti..</p>
              <p>[03] tattha ^b^ve^eb^ti nipāto. ^b^sucittā^eb^ti sattahi ratanehi  aparehi ca rathālaṅkārehi suṭṭhu cittitā rājūnaṃ rathāpi ^b^jīranti.  sarīrampī^eb^ti na kevalaṃ rathā eva, idaṃ suppaṭijaggitaṃ ^a^P3.0123^ea^  sarīrampi khaṇḍiccādīni ^a^V2.0068^ea^ pāpuṇantaṃ ^b^jaraṃ upeti.  satañcā^eb^ti buddhādīnaṃ pana santānaṃ navavidho lokuttaradhammo ca  kiñci upaghātaṃ na upetīti ^b^na jaraṃ upeti^eb^ nāma.  ^b^pavedayantī^eb^ti evaṃ ^b^santo^eb^ buddhādayo ^b^sabbhi^eb^ paṇḍitehi  saddhiṃ kathentīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] mallikādevīvatthu chaṭṭhaṃ. </p>
            </h4>
          </h3>
          <h3>
            <h3n> 7. lāḷudāyittheravatthu</h3n>
            <h4>
              <h4n> </h4n>
              <p>[03] ^b^appassutāya^eb^nti imaṃ dhammadesanaṃ satthā jetavane viharanto  lāḷudāyittheraṃ ārabbha kathesi.</p>
              <p>[03] so ^a^M2.0078^ea^ kira maṅgalaṃ karontānaṃ gehaṃ gantvā ``tirokuṭṭesu  tiṭṭhantī''tiādinā (khu0 pā0 7.1; pe0 va0 14) nayena  avamaṅgalaṃ katheti, avamaṅgalaṃ karontānaṃ gehaṃ gantvā tirokuṭṭādīsu  kathetabbesu ``dānañca dhammacariyā cā''tiādinā (khu0 pā0 5.7;  su0 ni0 266) nayena maṅgalagāthā vā ``yaṃ kiñci vittaṃ idha vā  huraṃ vā''ti ratanasuttaṃ (khu0 pā0 6.3; su0 ni0 226) vā  katheti. evaṃ tesu tesu ṭhānesu ``aññaṃ kathessāmī''ti aññaṃ  kathentopi ``aññaṃ kathemī''ti na jānāti. bhikkhū tassa kathaṃ  sutvā satthu ārocesuṃ -- ``kiṃ, bhante, lāḷudāyissa  maṅgalāmaṅgalaṭṭhānesu gamanena, aññasmiṃ kathetabbe aññameva ^a^P3.0124^ea^  kathetī''ti. satthā ``na, bhikkhave, idānevesa evaṃ  katheti, pubbepi aññasmiṃ kathetabbe aññameva kathesī''ti vatvā atītaṃ  āhari -- </p>
              <p>[01] atīte kira bārāṇasiyaṃ aggidattassa nāma brāhmaṇassa  putto somadattakumāro nāma rājānaṃ upaṭṭhahi. so raññā piyo  ahosi manāpo. brāhmaṇo pana kasikammaṃ nissāya jīvati. tassa  dveyeva goṇā ahesuṃ. tesu eko mato. brāhmaṇo puttaṃ āha --  ``tāta, somadatta, rājānaṃ me yācitvā ekaṃ goṇaṃ āharā''ti.  somadatto ``sacāhaṃ rājānaṃ yācissāmi, lahubhāvo me  paññāyissatī''ti cintetvā ``tumheyeva, tāta, rājānaṃ yācathā''ti  vatvā ``tena hi, tāta, maṃ gahetvā yāhī''ti vutto cintesi --  ``ayaṃ brāhmaṇo dandhapañño abhikkamādivacanamattampi na jānāti,  aññasmiṃ vattabbe aññameva vadati, sikkhāpetvā pana naṃ nessāmī''ti.  so taṃ ādāya bīraṇatthambhakaṃ nāma susānaṃ gantvā tiṇakalāpe  bandhitvā ``ayaṃ ^a^V2.0069^ea^ rājā, ayaṃ uparājā, ayaṃ senāpatī''ti nāmāni  katvā paṭipāṭiyā pitu dassetvā ``tumhehi rājakulaṃ gantvā evaṃ  abhikkamitabbaṃ, evaṃ paṭikkamitabbaṃ, evaṃ nāma rājā vattabbo, evaṃ  nāma uparājā, rājānaṃ pana upasaṅkamitvā `jayatu bhavaṃ, mahārājā'ti  vatvā evaṃ ṭhatvā imaṃ ^a^P3.0125^ea^ gāthaṃ vatvā goṇaṃ  yāceyyāthā''ti gāthaṃ uggaṇhāpesi -- </p>
              <p>[21] ``dve me goṇā mahārāja, yehi khettaṃ kasāmase. </p>
              <p>[22] tesu eko mato deva, dutiyaṃ dehi khattiyā''ti..</p>
              <p>[03] so hi saṃvaccharamattena taṃ gāthaṃ paguṇaṃ katvā paguṇabhāvaṃ puttassa  ārocetvā ``tena hi, tāta, kañcideva paṇṇākāraṃ ādāya āgacchatha,  ahaṃ ^a^M2.0079^ea^ purimataraṃ gantvā rañño santike ṭhassāmī''ti vutte ``sādhu,  tātā''ti paṇṇākāraṃ gahetvā somadattassa rañño santike ṭhitakāle  ussāhappatto rājakulaṃ gantvā raññā tuṭṭhacittena katapaṭisammodano,  ``tāta, cirassaṃ vata āgatattha, idamāsanaṃ nisīditvā vadatha,  yenattho''ti vutte imaṃ gāthamāha -- </p>
              <p>[21] ``dve me goṇā mahārāja, yehi khettaṃ kasāmase. </p>
              <p>[22] tesu eko mato deva, dutiyaṃ gaṇha khattiyā''ti..</p>
              <p>[03] raññā ``kiṃ vadesi, tāta, puna vadehī''ti vuttepi tameva gāthaṃ  āha. rājā tena virajjhitvā kathitabhāvaṃ ñatvā sitaṃ katvā,  ``somadatta, tumhākaṃ gehe bahū maññe goṇā''ti vatvā ``tumhehi  dinnā bahū bhavissanti, devā''ti vutte bodhisattassa tussitvā  brāhmaṇassa soḷasa goṇe alaṅkārabhaṇḍakaṃ nivāsagāmañcassa brahmadeyyaṃ  datvā mahantena yasena brāhmaṇaṃ uyyojesīti.</p>
              <p>[03] satthā imaṃ dhammadesanaṃ āharitvā ``tadā rājā ānando  ahosi, brāhmaṇo lāḷudāyī, somadatto pana ahamevā''ti jātakaṃ  ^a^P3.0126^ea^ samodhānetvā ``na, bhikkhave, idāneva, pubbepesa  attano appassutatāya aññasmiṃ vattabbe aññameva vadati.  appassutapuriso hi balibaddasadiso nāma hotī''ti vatvā imaṃ  gāthamāha -- </p>
              <p>[03] 152^b^.^eb^ </p>
              <p>[21] ``appassutāyaṃ puriso, balibaddova jīrati. </p>
              <p>[22] maṃsāni tassa vaḍḍhanti, paññā tassa na vaḍḍhatī''ti..</p>
              <p>[03] tattha ^a^V2.0070^ea^ ^b^appassutāya^eb^nti ekassa vā dvinnaṃ vā paṇṇāsakānaṃ.  atha vā pana vaggānaṃ sabbantimena paricchedena ekassa vā dvinnaṃ vā  suttantānaṃ vāpi abhāvena appassuto ayaṃ. kammaṭṭhānaṃ pana uggahetvā  anuyuñjanto bahussutova. ^b^balibaddova jīratī^eb^ti yathā hi  balibaddo jīramāno vaḍḍhamāno neva mātu, na pitu, na sesañātakānaṃ  atthāya vaḍḍhati, atha kho niratthakameva jīrati, evamevaṃ ayampi na  upajjhāyavattaṃ karoti, na ācariyavattaṃ, na āgantukavattādīni, na  bhāvanārāmataṃ anuyuñjati, niratthakameva jīrati, ^b^maṃsāni tassa  vaḍḍhantī^eb^ti yathā balibaddassa ``yuganaṅgalādīni vahituṃ asamattho  eso''ti araññe vissaṭṭhassa tattheva vicarantassa ^a^M2.0080^ea^ khādantassa  pivantassa maṃsāni vaḍḍhanti, evameva imassāpi upajjhāyādīhi  vissaṭṭhassa saṅghaṃ nissāya cattāro paccaye labhitvā uddhavirecanādīni  katvā kāyaṃ posentassa ^a^P3.0127^ea^ maṃsāni vaḍḍhanti,  thūlasarīro hutvā vicarati. ^b^paññā tassā^eb^ti lokiyalokuttarā  panassa paññā ekaṅgulamattāpi ^b^na vaḍḍhati,^eb^ araññe pana  gacchalatādīni viya cha dvārāni nissāya taṇhā ceva navavidhamāno  ca vaḍḍhatīti attho.</p>
              <p>[03] desanāvasāne mahājano sotāpattiphalādīni pāpuṇīti. </p>
              <p>[06] lāḷudāyittheravatthu sattamaṃ. </p>
            </h4>
          </h3>
          <h3>
            <h3n> 8. udānavatthu</h3n>
            <h4>
              <h4n> </h4n>
              <p>[03] ^b^anekajātisaṃsāra^eb^nti imaṃ dhammadesanaṃ satthā  bodhirukkhamūle nisinno udānavasena udānetvā aparabhāge  ānandattherena puṭṭho kathesi.</p>
              <p>[03] so hi bodhirukkhamūle nisinno sūriye anatthaṅgateyeva  mārabalaṃ viddhaṃsetvā paṭhamayāme pubbenivāsapaṭicchādakaṃ tamaṃ padāletvā  majjhimayāme dibbacakkhuṃ visodhetvā pacchimayāme sattesu kāruññataṃ  paṭicca paccayākāre ñāṇaṃ otāretvā taṃ anulomapaṭilomavasena  sammasanto aruṇuggamanavelāya sammāsambodhiṃ abhisambujjhitvā  anekehi buddhasatasahassehi avijahitaṃ udānaṃ udānento imā gāthā  abhāsi -- </p>
              <p>[03] 153^b^.^eb^ </p>
              <p>[21] ``anekajātisaṃsāraṃ, sandhāvissaṃ anibbisaṃ. </p>
              <p>[22] gahakāraṃ gavesanto, dukkhā jāti punappunaṃ.. </p>
              <p>[03] 154^b^.^eb^ </p>
              <p>[21] ``gahakāraka ^a^V2.0071^ea^ ^a^P3.0128^ea^ diṭṭhosi, puna gehaṃ na  kāhasi. </p>
              <p>[27] sabbā te phāsukā bhaggā, gahakūṭaṃ visaṅkhataṃ. </p>
              <p>[22] visaṅkhāragataṃ cittaṃ, taṇhānaṃ khayamajjhagā''ti..</p>
              <p>[03] tattha ^b^gahakāraṃ gavesanto^eb^ti ahaṃ imassa  attabhāvasaṅkhātassa gehassa kārakaṃ taṇhāvaḍḍhakiṃ gavesanto yena  ñāṇena sakkā taṃ daṭṭhuṃ ^a^M2.0081^ea^, tassa bodhiñāṇassatthāya dīpaṅkarapādamūle  katābhinīhāro ettakaṃ kālaṃ ^b^anekajātisaṃsāraṃ^eb^  anekajātisatasahassasaṅkhātaṃ imaṃ saṃsāravaṭṭaṃ ^b^anibbisaṃ^eb^ taṃ  ñāṇaṃ avindanto alabhantoyeva ^b^sandhāvissaṃ^eb^ saṃsariṃ, aparāparaṃ  anuvicarinti attho. ^b^dukkhā jāti punappuna^eb^nti idaṃ  gahakārakagavesanassa kāraṇavacanaṃ. yasmā jarābyādhimaraṇamissitāya  jāti nāmesā punappunaṃ upagantuṃ dukkhā, na ca sā tasmiṃ adiṭṭhe  nivattati. tasmā taṃ gavesanto sandhāvissanti attho.  ^b^diṭṭhosī^eb^ti sabbaññutaññāṇaṃ paṭivijjhantena mayā idāni  diṭṭhosi. ^b^puna geha^eb^nti puna imasmiṃ saṃsāravaṭṭe  attabhāvasaṅkhātaṃ mama gehaṃ ^b^na kāhasi. sabbā te phāsukā  bhaggā^eb^ti tava sabbā avasesā kilesaphāsukā mayā bhaggā.  ^b^gahakūṭaṃ visaṅkhata^eb^nti imassa tayā katassa attabhāvagehassa  avijjāsaṅkhātaṃ ^a^P3.0129^ea^ kaṇṇikamaṇḍalampi mayā  viddhaṃsitaṃ. ^b^visaṅkhāragataṃ citta^eb^nti idāni mama cittaṃ  visaṅkhāraṃ nibbānaṃ ārammaṇakaraṇavasena gataṃ anupaviṭṭhaṃ.  ^b^taṇhānaṃ khayamajjhagā^eb^ti taṇhānaṃ khayasaṅkhātaṃ arahattaṃ  adhigatosmīti. </p>
              <p>[06] udānavatthu aṭṭhamaṃ. </p>
            </h4>
          </h3>
          <h3>
            <h3n> 9. mahādhanaseṭṭhiputtavatthu</h3n>
            <h4>
              <h4n> </h4n>
              <p>[03] ^b^acaritvā^eb^ti imaṃ dhammadesanaṃ satthā isipatane migadāye  viharanto mahādhanaseṭṭhiputtaṃ ārabbha kathesi. </p>
              <p>[01] so kira bārāṇasiyaṃ asītikoṭivibhave kule nibbatti.  athassa mātāpitaro cintesuṃ -- ``amhākaṃ kule mahābhogakkhandho,  puttassa no hatthe ṭhapetvā yathāsukhaṃ paribhogaṃ karissāma, aññena  kammena kiccaṃ natthī''ti. taṃ naccagītavāditamattameva sikkhāpesuṃ.  tasmiṃyeva nagare aññasmiṃ asītikoṭivibhave kule ekā dhītāpi  nibbatti. tassāpi mātāpitaro tatheva cintetvā taṃ  naccagītavāditamattameva sikkhāpesuṃ. tesaṃ vayappattānaṃ āvāhavivāho  ahosi. atha nesaṃ aparabhāge mātāpitaro kālamakaṃsu.  dveasītikoṭidhanaṃ ekasmiṃyeva ^a^V2.0072^ea^ gehe ahosi. seṭṭhiputto divasassa  tikkhattuṃ rañño ^a^M2.0082^ea^ upaṭṭhānaṃ gacchati. atha tasmiṃ nagare dhuttā cintesuṃ  -- ``sacāyaṃ seṭṭhiputto surāsoṇḍo bhavissati, amhākaṃ phāsukaṃ  bhavissati, uggaṇhāpema naṃ surāsoṇḍabhāva''nti. te suraṃ ādāya  khajjakamaṃse ceva loṇasakkharā ^a^P3.0130^ea^ ca dussante  bandhitvā mūlakande gahetvā tassa rājakulato āgacchantassa maggaṃ  olokayamānā nisīditvā taṃ āgacchantaṃ disvā suraṃ pivitvā  loṇasakkharaṃ mukhe khipitvā mūlakandaṃ ḍaṃsitvā ``vassasataṃ jīva  sāmi, seṭṭhiputta, taṃ nissāya mayaṃ khādanapivanasamatthā bhaveyyāmā''ti  āhaṃsu. so tesaṃ vacanaṃ sutvā pacchato āgacchantaṃ cūḷūpaṭṭhākaṃ pucchi  -- ``kiṃ ete pivantī''ti. ekaṃ pānakaṃ, sāmīti.  manāpajātikaṃ etanti. sāmi, imasmiṃ jīvaloke iminā sadisaṃ  pātabbayuttakaṃ nāma natthīti. so ``evaṃ sante mayāpi pātuṃ  vaṭṭatī''ti thokaṃ thokaṃ āharāpetvā pivati. athassa nacirasseva te  dhuttā pivanabhāvaṃ ñatvā taṃ parivārayiṃsu. gacchante kāle parivāro  mahā ahosi. so satenapi satadvayenapi suraṃ āharāpetvā pivanto  iminā anukkameneva nisinnaṭṭhānādīsu kahāpaṇarāsiṃ ṭhapetvā suraṃ  pivanto ``iminā mālā āharatha, iminā gandhe, ayaṃ jano jute  cheko, ayaṃ nacce, ayaṃ gīte, ayaṃ vādite. imassa sahassaṃ detha,  imassa dve sahassānī''ti evaṃ vikiranto nacirasseva attano santakaṃ  asītikoṭidhanaṃ khepetvā ``khīṇaṃ te, sāmi, dhana''nti vutte kiṃ  bhariyāya me santakaṃ natthīti. atthi, sāmīti ^a^P3.0131^ea^.  tena hi taṃ āharathāti. tampi tatheva khepetvā anupubbena  khettāarāmuyyānayoggādikampi antamaso bhājanabhaṇḍakampi  attharaṇapāvuraṇanisīdanampi sabbaṃ attano santakaṃ vikkiṇitvā khādi.  atha naṃ mahallakakāle yehissa kulasantakaṃ gehaṃ vikkiṇitvā gahitaṃ,  te taṃ gehā nīhariṃsu. so bhariyaṃ ādāya parajanassa gehabhittiṃ  nissāya vasanto kapālakhaṇḍaṃ ādāya bhikkhāya caritvā janassa  ucchiṭṭhakaṃ bhuñjituṃ ārabhi.</p>
              <p>[03] atha naṃ ekadivasaṃ āsanasālāya dvāre ṭhatvā daharasāmaṇerehi  diyyamānaṃ ucchiṭṭhakabhojanaṃ paṭiggaṇhantaṃ disvā satthā sitaṃ  pātvākāsi. atha naṃ ānandatthero sitakāraṇaṃ pucchi. satthā  sitakāraṇaṃ kathento ``passānanda, imaṃ mahādhanaseṭṭhiputtaṃ imasmiṃ  nagare dveasītikoṭidhanaṃ ^a^M2.0083^ea^ khepetvā bhariyaṃ ādāya bhikkhāya carantaṃ.  sace hi ayaṃ paṭhamavaye bhoge akhepetvā kammante payojayissa,  imasmiṃyeva nagare aggaseṭṭhi abhavissa. sace pana nikkhamitvā  pabbajissa, arahattaṃ pāpuṇissa, bhariyāpissa anāgāmiphale  patiṭṭhahissa. sace majjhimavaye bhoge akhepetvā kammante  payojayissa, dutiyaseṭṭhi abhavissa, nikkhamitvā pabbajanto  anāgāmī abhavissa. bhariyāpissa sakadāgāmiphale patiṭṭhahissa.  sace pacchimavaye bhoge akhepetvā kammante payojayissa, tatiyaseṭṭhi  abhavissa, nikkhamitvā pabbajantopi ^a^V2.0073^ea^ sakadāgāmī abhavissa ^a^P3.0132^ea^,  bhariyāpissa sotāpattiphale patiṭṭhahissa. idāni panesa  gihibhogatopi parihīno sāmaññatopi. parihāyitvā ca pana  sukkhapallale koñcasakuṇo viya jāto''ti vatvā imā gāthā abhāsi  -- </p>
              <p>[03] 155^b^.^eb^ </p>
              <p>[21] ``acaritvā brahmacariyaṃ, aladdhā yobbane dhanaṃ. </p>
              <p>[22] jiṇṇakoñcāva jhāyanti, khīṇamaccheva pallale.. </p>
              <p>[03] 156^b^.^eb^ </p>
              <p>[21] ``acaritvā brahmacariyaṃ, aladdhā yobbane dhanaṃ. </p>
              <p>[22] senti cāpātikhīṇāva, purāṇāni anutthuna''nti.. </p>
              <p>[01] tattha ^b^acaritvā^eb^ti brahmacariyavāsaṃ avasitvā.  ^b^yobbane^eb^ti anuppanne vā bhoge uppādetuṃ uppanne vā bhoge rakkhituṃ  samatthakāle dhanampi alabhitvā. ^b^khīṇamacche^eb^ti te evarūpā  bālā udakassa abhāvā khīṇamacche ^b^pallale^eb^ parikkhīṇapattā  ^b^jiṇṇakoñcā^eb^ viya avajhāyanti. idaṃ vuttaṃ hoti -- pallale  udakassa abhāvo viya hi imesaṃ vasanaṭṭhānassa abhāvo, macchānaṃ  khīṇabhāvo viya imesaṃ bhogānaṃ abhāvo, khīṇapattānaṃ koñcānaṃ  uppatitvā gamanābhāvo viya imesaṃ idāni jalathalapathādīhi bhoge  saṇṭhāpetuṃ asamatthabhāvo. tasmā te khīṇapattā koñcā viya ettheva  bajjhitvā avajhāyantīti. ^b^cāpātikhīṇāvā^eb^ti cāpato  atikhīṇā, cāpā vinimuttāti attho. idaṃ vuttaṃ hoti -- yathā  cāpā vinimuttā sarā yathāvegaṃ gantvā patitā, taṃ gahetvā ukkhipante  ^a^P3.0133^ea^ asati tattheva upacikānaṃ bhattaṃ honti, evaṃ imepi  tayo ^a^M2.0084^ea^ vaye atikkantā idāni attānaṃ uddharituṃ asamatthatāya maraṇaṃ  upagamissanti. tena vuttaṃ -- ``senti cāpātikhīṇāvā''ti.  ^b^purāṇāni anutthuna^eb^nti ``iti amhehi khāditaṃ iti pīta''nti  pubbe katāni khāditapivitanaccagītavāditādīni anutthunantā socantā  anusocantā sentīti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] mahādhanaseṭṭhiputtavatthu navamaṃ. </p>
              <p>[06] jarāvaggavaṇṇanā niṭṭhitā. </p>
              <p>[06] ekādasamo vaggo. </p>
            </h4>
          </h3>
        </h2>
        <h2>
          <h2n> 12. attavaggo </h2n>
          <h3>
            <h3n> 1. bodhirājakumāravatthu </h3n>
            <h4>
              <h4n> </h4n>
              <p>[01] ^b^attānañce^eb^ti ^a^V2.0074^ea^ ^a^P3.0134^ea^  ^a^M2.0085^ea^ imaṃ dhammadesanaṃ  satthā bhesakaḷāvane viharanto bodhirājakumāraṃ ārabbha kathesi. </p>
              <p>[01] so kira pathavītale aññehi pāsādehi asadisarūpaṃ  ākāse uppatamānaṃ viya kokanudaṃ nāma pāsādaṃ kāretvā vaḍḍhakiṃ  pucchi -- ``kiṃ tayā aññatthāpi evarūpo pāsādo katapubbo, udāhu  paṭhamasippameva te ida''nti. ``paṭhamasippameva, devā''ti ca vutte  cintesi -- ``sace ayaṃ aññassapi evarūpaṃ pāsādaṃ karissati,  ayaṃ pāsādo anacchariyo bhavissati. imaṃ mayā māretuṃ vā  hatthapāde vāssa chindituṃ akkhīni vā uppāṭetuṃ vaṭṭati, evaṃ aññassa  pāsādaṃ na karissatī''ti. so tamatthaṃ attano piyasahāyakassa  sañjīvakaputtassa nāma māṇavakassa kathesi. so cintesi --  ``nissaṃsayaṃ esa vaḍḍhakiṃ nāsessati, anaggho sippī, so mayi  passante mā nassatu, saññamassa dassāmī''ti. so taṃ  upasaṅkamitvā ``pāsāde te kammaṃ niṭṭhitaṃ, no''ti pucchitvā  ``niṭṭhita''nti vutte ``rājakumāro taṃ nāsetukāmo attānaṃ  rakkheyyāsī''ti āha ^a^P3.0135^ea^. vaḍḍhakīpi ``bhaddakaṃ te,  sāmi, kataṃ mama ārocentena, ahamettha kattabbaṃ jānissāmī''ti  vatvā ``kiṃ, samma, amhākaṃ pāsāde kammaṃ niṭṭhita''nti rājakumārena  puṭṭho ``na tāva, deva, niṭṭhitaṃ, bahu avasiṭṭha''nti āha. kiṃ kammaṃ  nāma avasiṭṭhanti? pacchā, deva, ācikkhissāmi, dārūni tāva  āharāpethāti. kiṃ dārūni nāmāti? nissārāni sukkhadārūni,  devāti. so āharāpetvā adāsi. atha naṃ āha -- ``deva, te  ito paṭṭhāya mama santikaṃ nāgantabbaṃ. kiṃ kāraṇā? sukhumakammaṃ  karontassa hi aññehi saddhiṃ sallapantassa me kammavikkhepo hoti,  āhāravelāyaṃ pana me bhariyāva āhāraṃ āharissatī''ti.  rājakumāropi ``sādhū''ti paṭissuṇi. sopi ekasmiṃ gabbhe  nisīditvā tāni dārūni tacchetvā attano puttadārassa anto  nisīdanayoggaṃ garuḷasakuṇaṃ katvā āhāravelāya pana bhariyaṃ āha --  ``gehe vijjamānakaṃ sabbaṃ vikkiṇitvā hiraññasuvaṇṇaṃ ^a^M2.0086^ea^ gaṇhāhī''ti.  rājakumāropi vaḍḍhakissa anikkhamanatthāya gehaṃ parikkhipitvā  ārakkhaṃ ṭhapesi. vaḍḍhakīpi ^a^V2.0075^ea^ sakuṇassa niṭṭhitakāle ``ajja sabbepi  dārake gahetvā āgaccheyyāsī''ti bhariyaṃ vatvā bhuttapātarāso puttadāraṃ  sakuṇassa kucchiyaṃ nisīdāpetvā vātapānena nikkhamitvā palāyi.  so tesaṃ, ``deva, vaḍḍhakī palāyatī''ti kandantānaṃyeva gantvā  himavante otaritvā ekaṃ nagaraṃ māpetvā kaṭṭhavāhanarājā nāma jāto. </p>
              <p>[01] rājakumāropi ^a^P3.0136^ea^ ``pāsādamahaṃ  karissāmī''ti satthāraṃ nimantetvā pāsāde catujjātiyagandhehi  paribhaṇḍikaṃ katvā paṭhamaummārato paṭṭhāya celapaṭikaṃ patthari. so  kira aputtako, tasmā ``sacāhaṃ puttaṃ vā dhītaraṃ vā lacchāmi, satthā  imaṃ akkamissatī''ti cintetvā patthari. so satthari āgate satthāraṃ  pañcapatiṭṭhitena vanditvā pattaṃ gahetvā ``pavisatha, bhante''ti āha.  satthā na pāvisi, so dutiyampi tatiyampi yāci. satthā  apavisitvāva ānandattheraṃ olokesi. thero olokitasaññāyeva  vatthānaṃ anakkamanabhāvaṃ ñatvā taṃ ``saṃharatu, rājakumāra, dussāni, na  bhagavā celapaṭikaṃ akkamissati, pacchimajanataṃ tathāgato oloketī''ti  dussāni saṃharāpesi. so dussāni saṃharitvā satthāraṃ antonivesanaṃ  pavesatvā yāgukhajjakena sammānetvā ekamantaṃ nisinno vanditvā āha  -- ``bhante, ahaṃ tumhākaṃ upakārako tikkhattuṃ saraṇaṃ gato,  kucchigato ca kiramhi ekavāraṃ saraṇaṃ gato, dutiyaṃ taruṇadārakakāle,  tatiyaṃ viññubhāvaṃ pattakāle. tassa me kasmā celapaṭikaṃ na  akkamitthā''ti? ``kiṃ pana tvaṃ, kumāra, cintetvā celāni  attharī''ti? ``sace puttaṃ vā dhītaraṃ vā lacchāmi, satthā me  celapaṭikaṃ akkamissatī''ti idaṃ cintetvā, bhanteti. tenevāhaṃ taṃ na  akkaminti. ``kiṃ panāhaṃ, bhante, puttaṃ ^a^P3.0137^ea^ vā  dhītaraṃ vā neva lacchāmī''ti? ``āma, kumārā''ti. ``kiṃ  kāraṇā''ti? ``purimakāttabhāve jāyāya saddhiṃ pamādaṃ āpannattā''ti.  ``kasmiṃ kāle, bhante''ti? athassa satthā atītaṃ āharitvā  dassesi --</p>
              <p>[03] atīte kira anekasatā manussā mahatiyā nāvāya samuddaṃ  pakkhandiṃsu. nāvā samuddamajjhe bhijji. dve jayampatikā ekaṃ  phalakaṃ gahetvā antaradīpakaṃ pavisiṃsu, sesā sabbe tattheva mariṃsu.  tasmiṃ kho pana dīpake ^a^M2.0087^ea^ mahāsakuṇasaṅgho vasati. te aññaṃ  khāditabbakaṃ adisvā chātajjhattā sakuṇāṇḍāni aṅgāresu pacitvā  khādiṃsu, tesu appahontesu sakuṇacchāpe gahetvā khādiṃsu. evaṃ  paṭhamavayepi majjhimavayepi pacchimavayepi khādiṃsuyeva. ekasmimpi  vaye appamādaṃ nāpajjiṃsu, ekopi ca nesaṃ appamādaṃ nāpajji.</p>
              <p>[03] satthā idaṃ tassa pubbakammaṃ dassetvā ``sace hi tvaṃ, kumāra,  tadā ekasmimpi vaye bhariyāya ^a^V2.0076^ea^ saddhiṃ appamādaṃ āpajjissa,  ekasmimpi vaye putto vā dhītā vā uppajjeyya. sace pana vo  ekopi appamatto abhavissa, taṃ paṭicca putto vā dhītā vā  uppajjissa. kumāra, attānañhi piyaṃ maññamānena tīsupi vayesu  appamattena attā rakkhitabbo, evaṃ asakkontena ekavayepi  rakkhitabboyevā''ti vatvā imaṃ gāthamāha -- </p>
              <p>[03] 157^b^.^eb^ </p>
              <p>[21] ``attānañce piyaṃ jaññā, rakkheyya naṃ surakkhitaṃ. </p>
              <p>[22] tiṇṇaṃ aññataraṃ yāmaṃ, paṭijaggeyya paṇḍito''ti.. </p>
              <p>[01] tattha ^a^P3.0138^ea^ ^b^yāma^eb^nti satthā attano  dhammissaratāya desanākusalatāya ca idha tiṇṇaṃ vayānaṃ aññataraṃ vayaṃ  yāmanti katvā desesi, tasmā evamettha attho veditabbo. sace  ^b^attānaṃ piyaṃ^eb^ jāneyya, ^b^rakkheyya naṃ surakkhita^eb^nti yathā  so surakkhito hoti, evaṃ naṃ rakkheyya. tattha sace gīhī samāno  ``attānaṃ rakkhissāmī''ti uparipāsādatale susaṃvutaṃ gabbhaṃ pavisitvā  sampannārakkho hutvā vasantopi, pabbajito hutvā susaṃvute  pihitadvāravātapāne leṇe viharantopi attānaṃ na rakkhatiyeva. gihī  pana samāno yathābalaṃ dānasīlādīni puññāni karonto, pabbajito  vā pana vattapaṭivattapariyattimanasikāresu ussukkaṃ āpajjanto attānaṃ  rakkhati nāma. evaṃ tīsu vayesu asakkonto aññatarasmimpi vaye  paṇḍitapuriso attānaṃ paṭijaggatiyeva. sace hi gihibhūto paṭhamavaye  khiḍḍāpasutatāya kusalaṃ kātuṃ na sakkoti, majjhimavaye appamattena  hutvā kusalaṃ kātabbaṃ. sace majjhimavaye puttadāraṃ posento kusalaṃ  kātuṃ na sakkoti, pacchimavaye kātabbameva. evampi karontena attā  paṭijaggitova hoti. evaṃ akarontassa pana attā piyo nāma na  hoti, apāyaparāyaṇameva naṃ karoti. sace pana ^a^M2.0088^ea^ pabbajito paṭhamavaye  sajjhāyaṃ karonto dhārento vācento vattapaṭivattaṃ karonto pamādaṃ  āpajjati, majjhimavaye appamattena samaṇadhammo ^a^P3.0139^ea^  kātabbo. sace paṭhamavaye uggahitapariyattiyā aṭṭhakathaṃ vinicchayaṃ  kāraṇākāraṇañca pucchanto majjhimavaye pamādaṃ āpajjati, pacchimavaye  appamattena samaṇadhammo kātabboyeva. evampi karontena attā  paṭijaggitova hoti. evaṃ akarontassa pana attā piyo nāma na  hoti, pacchānutāpeneva naṃ tāpetīti.</p>
              <p>[03] desanāvasāne bodhirājakumāro sotāpattiphale patiṭṭhahi,  sampattaparisāyapi sātthikā dhammadesanā ahosīti. </p>
              <p>[06] bodhirājakumāravatthu paṭhamaṃ. </p>
            </h4>
          </h3>
          <h3>
            <h3n> 2. upanandasakyaputtattheravatthu</h3n>
            <h4>
              <h4n> </h4n>
              <p>[03] ^b^attānameva^eb^ ^a^V2.0077^ea^ ^b^paṭhama^eb^nti imaṃ dhammadesanaṃ satthā jetavane  viharanto upanandaṃ sakyaputtaṃ ārabbha kathesi.</p>
              <p>[03] so kira thero dhammakathaṃ kathetuṃ cheko. tassa  appicchatādipaṭisaṃyuttaṃ dhammakathaṃ sutvā bahū bhikkhu taṃ ticīvarehi  pūjetvā dhutaṅgāni samādiyiṃsu. tehi vissaṭṭhaparikkhāre soyeva  gaṇhi. so ekasmiṃ antovasse upakaṭṭhe janapadaṃ agamāsi. atha  naṃ ekasmiṃ vihāre daharasāmaṇerā dhammakathikapemena, ``bhante, idha  vassaṃ upethā''ti vadiṃsu. ``idha kittakaṃ vassāvāsikaṃ labbhatī''ti  pucchitvā tehi ``ekeko sāṭako''ti vutte tattha upāhanā ṭhapetvā  aññaṃ vihāraṃ agamāsi ^a^P3.0140^ea^. dutiyaṃ vihāraṃ gantvā  ``idha kiṃ labbhatī''ti pucchitvā ``dve sāṭakā''ti vutte kattarayaṭṭhiṃ  ṭhapesi. tatiyaṃ vihāraṃ gantvā ``idha kiṃ labbhatī''ti pucchitvā  ``tayo sāṭakā''ti vutte tattha udakatumbaṃ ṭhapesi. catutthaṃ vihāraṃ  gantvā ``idha kiṃ labbhatī''ti pucchitvā ``cattāro sāṭakā''ti vutte  ``sādhu idha vasissāmī''ti tattha vassaṃ upagantvā gahaṭṭhānañceva  bhikkhūnañca dhammakathaṃ kathesi. te naṃ bahūhi vatthehi ceva cīvarehi  ca pūjesuṃ. so vuṭṭhavasso itaresupi vihāresu sāsanaṃ pesetvā  ``mayā parikkhārassa ṭhapitattā vassāvāsikaṃ laddhabbaṃ, taṃ me  pahiṇantū''ti sabbaṃ āharāpetvā yānakaṃ pūretvā pāyāsi.</p>
              <p>[03] athekasmiṃ ^a^M2.0089^ea^ vihāre dve daharabhikkhū dve sāṭake ekañca kambalaṃ  labhitvā ``tuyhaṃ sāṭakā hontu, mayhaṃ kambalo''ti bhājetuṃ asakkontā  maggasamīpe nisīditvā vivadanti. te taṃ theraṃ āgacchantaṃ disvā,  ``bhante, tumhe no bhājetvā dethā''ti vadiṃsu. tumheyeva bhājethāti.  na sakkoma, bhante, tumheyeva no bhājetvā dethāti. tena hi mama  vacane ṭhassathāti. āma, ṭhassāmāti. ``tena hi sādhū''ti tesaṃ  dve sāṭake datvā ``ayaṃ dhammakathaṃ kathentānaṃ amhākaṃ pārupanāraho''ti  mahagghaṃ kambalaṃ ādāya pakkāmi. daharabhikkhū vippaṭisārino hutvā  satthu santikaṃ gantvā tamatthaṃ ārocesuṃ. satthā ``na, bhikkhave,  idāneva tumhākaṃ santakaṃ ^a^P3.0141^ea^ gahetvā tumhe  vippaṭisārino karoti, pubbepi akāsiyevā''ti vatvā atītaṃ āhari  --</p>
              <p>[03] atītasmiṃ anutīracārī ca gambhīracārī cāti dve uddā mahantaṃ  rohitamacchaṃ labhitvā ``mayhaṃ sīsaṃ hotu, tava naṅguṭṭha''nti  vivādāpannā bhājetuṃ asakkontā ekaṃ siṅgālaṃ disvā āhaṃsu --  ``mātula, imaṃ no bhājetvā dehī''ti. ahaṃ raññā vinicchayaṭṭhāne  ṭhapito, tattha ciraṃ ^a^V2.0078^ea^ nisīditvā jaṅghavihāratthāya āgatomhi, idāni  me okāso natthīti. mātula, mā evaṃ karotha, bhājetvā eva no  dethāti. mama vacane ṭhassathāti. ṭhassāma, mātulāti. ``tena  hi sādhū''ti so sīsaṃ chinditvā ekamante akāsi, naṅguṭṭhaṃ ekamante.  katvā ca pana, ``tātā, yena vo anutīre caritaṃ, so naṅguṭṭhaṃ  gaṇhātu. yena gambhīre caritaṃ, tassa sīsaṃ hotu. ayaṃ pana  majjhimo khaṇḍo mama vinicchayadhamme ṭhitassa bhavissatī''ti te  saññāpento -- </p>
              <p>[21] ``anutīracāri naṅguṭṭhaṃ, sīsaṃ gambhīracārino. </p>
              <p>[22] accāyaṃ majjhimo khaṇḍo, dhammaṭṭhassa bhavissatī''ti.. (jā0  1.7.33) -- </p>
              <p>[25] imaṃ gāthaṃ vatvā majjhimakhaṇḍaṃ ādāya pakkāmi. tepi  vippaṭisārino taṃ oloketvā aṭṭhaṃsu.</p>
              <p>[03] satthā imaṃ atītaṃ dassetvā ``evamesa atītepi tumhe  vippaṭisārino akāsiyevā''ti te bhikkhū saññāpetvā upanandaṃ  garahanto, ``bhikkhave ^a^M2.0090^ea^, paraṃ ovadantena nāma paṭhamameva attā patirūpe  patiṭṭhāpetabbo''ti vatvā imaṃ gāthamāha -- </p>
              <p>[03] 158^b^.^eb^ </p>
              <p>[21] ``attānameva paṭhamaṃ, patirūpe nivesaye. </p>
              <p>[22] athaññamanusāseyya, na kilisseyya paṇḍito''ti..</p>
              <p>[03] tattha ^a^P3.0142^ea^ ^b^patirūpe nivesaye^eb^ti  anucchavike guṇe patiṭṭhāpeyya. idaṃ vuttaṃ hoti -- yo  appicchatādiguṇehi vā ariyavaṃsapaṭipadādīhi vā paraṃ  anusāsitukāmo, so ^b^attānameva paṭhamaṃ^eb^ tasmiṃ guṇe patiṭṭhāpeyya.  evaṃ patiṭṭhāpetvā ^b^athaññaṃ^eb^ tehi guṇehi ^b^anusāseyya^eb^.  attānañhi tattha anivesetvā kevalaṃ parameva anusāsamāno parato  nindaṃ labhitvā kilissati nāma, tattha attānaṃ nivesetvā  anusāsamāno parato pasaṃsaṃ labhati, tasmā na kilissati nāma.  evaṃ karonto ^b^paṇḍito na kilisseyyā^eb^ti.</p>
              <p>[03] desanāvasāne te bhikkhū sotāpattiphale patiṭṭhahiṃsu,  mahājanassāpi sātthikā dhammadesanā ahosīti. </p>
              <p>[06] upanandasakyaputtattheravatthu dutiyaṃ. </p>
            </h4>
          </h3>
          <h3>
            <h3n> 3. padhānikatissattheravatthu</h3n>
            <h4>
              <h4n> </h4n>
              <p>[03] ^b^attānañce^eb^ti ^a^V2.0079^ea^ imaṃ dhammadesanaṃ satthā jetavane viharanto  padhānikatissattheraṃ ārabbha kathesi.</p>
              <p>[03] so kira satthu santike kammaṭṭhānaṃ gahetvā pañcasate bhikkhū  ādāya araññe vassaṃ upagantvā, ``āvuso, dharamānakassa buddhassa  santike vo kammaṭṭhānaṃ gahitaṃ, appamattāva samaṇadhammaṃ karothā''ti  ovaditvā sayaṃ gantvā nipajjitvā supati. te bhikkhū paṭhamayāme  caṅkamitvā majjhimayāme vihāraṃ pavisanti. so niddāyitvā  pabuddhakāle tesaṃ santikaṃ gantvā ``kiṃ tumhe `nipajjitvā  niddāyissāmā'ti āgatā, sīghaṃ nikkhamitvā ^a^P3.0143^ea^  samaṇadhammaṃ karothā''ti vatvā sayaṃ gantvā tatheva supati. itare  majjhimayāme bahi caṅkamitvā pacchimayāme vihāraṃ pavisanti. so  punapi pabujjhitvā tesaṃ santikaṃ gantvā te vihārā nīharitvā sayaṃ  puna gantvā tatheva supati. tasmiṃ niccakālaṃ evaṃ karonte te bhikkhū  sajjhāyaṃ vā kammaṭṭhānaṃ ^a^M2.0091^ea^ vā manasikātuṃ nāsakkhiṃsu, cittaṃ aññathattaṃ  agamāsi. te ``amhākaṃ ācariyo ativiya āraddhavīriyo,  pariggaṇhissāma na''nti pariggaṇhantā tassa kiriyaṃ disvā  ``naṭṭhamhā, āvuso, ācariyo no tuccharavaṃ ravatī''ti vadiṃsu.  tesaṃ ativiya niddāya kilamantānaṃ ekabhikkhupi visesaṃ nibbattetuṃ  nāsakkhi. te vuṭṭhavassā satthu santikaṃ gantvā satthārā  katapaṭisanthārā ``kiṃ, bhikkhave, appamattā hutvā samaṇadhammaṃ  karitthā''ti pucchitā tamatthaṃ ārocesuṃ. satthā ``na, bhikkhave,  idāneva, pubbepesa tumhākaṃ antarāyamakāsiyevā''ti vatvā tehi  yācito -- </p>
              <p>[21] ``amātāpitarasaṃvaḍḍho, anācerakule vasaṃ. </p>
              <p>[22] nāyaṃ kālaṃ akālaṃ vā, abhijānāti kukkuṭo''ti..  (jā0 1.1.119) -- </p>
              <p>[25] imaṃ ^b^akālarāvikukkuṭajātakaṃ^eb^ vitthāretvā kathesi.  ``tadā hi so kukkuṭo ayaṃ padhānikatissatthero ahosi, ime  pañca satā bhikkhū te māṇavā ahesuṃ, disāpāmokkho ācariyo  ahamevā''ti satthā imaṃ jātakaṃ vitthāretvā, ``bhikkhave, paraṃ  ovadantena nāma attā sudanto kātabbo. evaṃ ovadanto hi  ^a^P3.0144^ea^ sudanto hutvā dameti nāmā''ti vatvā imaṃ  gāthamāha -- </p>
              <p>[03] 159^b^.^eb^ </p>
              <p>[21] ``attānañce ^a^V2.0080^ea^ tathā kayirā, yathāññamanusāsati. </p>
              <p>[22] sudanto vata dametha, attā hi kira duddamo''ti..</p>
              <p>[03] tassattho -- yo hi bhikkhu ``paṭhamayāmādīsu  caṅkamitabba''nti vatvā paraṃ ovadati, sayaṃ caṅkamanādīni adhiṭṭhahanto  ^b^attānañce tathā kayirā, yathāññamanusāsati,^eb^ evaṃ sante  ^b^sudanto vata damethā^eb^ti yena guṇena paraṃ anusāsati, tena attanā  sudanto hutvā dameyya. ^b^attā hi kira duddamo^eb^ti ayañhi attā  nāma duddamo. tasmā yathā so sudanto hoti, tathā dametabboti.</p>
              <p>[03] desanāvasāne pañca satāpi te bhikkhū arahattaṃ pāpuṇiṃsūti. </p>
              <p>[06] padhānikatissattheravatthu tatiyaṃ. </p>
            </h4>
          </h3>
          <h3>
            <h3n> 4. kumārakassapamātutherīvatthu</h3n>
            <h4>
              <h4n> </h4n>
              <p>[03] ^b^attā^eb^ ^a^M2.0092^ea^ ^b^hi attano nātho^eb^ti imaṃ dhammadesanaṃ satthā jetavane  viharanto kumārakassapattherassa mātaraṃ ārabbha kathesi.</p>
              <p>[03] sā kira rājagahanagare seṭṭhidhītā viññutaṃ pattakālato paṭṭhāya  pabbajjaṃ yāci. atha sā punappunaṃ yācamānāpi mātāpitūnaṃ santikā  pabbajjaṃ alabhitvā vayappattā ^a^P3.0145^ea^ patikulaṃ gantvā  patidevatā hutvā agāraṃ ajjhāvasi. athassā na cirasseva  kucchismiṃ gabbho patiṭṭhahi. sā gabbhassa patiṭṭhitabhāvaṃ ajānitvāva  sāmikaṃ ārādhetvā pabbajjaṃ yāci. atha naṃ so mahantena sakkārena  bhikkhunupassayaṃ netvā ajānanto devadattapakkhikānaṃ bhikkhunīnaṃ  santike pabbājesi. aparena samayena bhikkhuniyo tassā  gabbhinibhāvaṃ ñatvā tāhi ``kiṃ ida''nti vuttā nāhaṃ, ayye,  jānāmi ``kimetaṃ'', sīlaṃ vata me arogamevāti. bhikkhuniyo taṃ  devadattassa santikaṃ netvā ``ayaṃ bhikkhunī saddhāpabbajitā, imissā  mayaṃ gabbhassa patiṭṭhitabhāvaṃ jānāma, kālaṃ na jānāma, kiṃ dāni  karomā''ti pucchiṃsu. devadatto ``mā mayhaṃ ovādakārikānaṃ  bhikkhunīnaṃ ayaso uppajjatū''ti ettakameva cintetvā ``uppabbājetha  na''nti āha. taṃ sutvā sā daharā mā maṃ, ayye, nāsetha, nāhaṃ  devadattaṃ uddissa pabbajitā, etha, maṃ satthu santikaṃ jetavanaṃ nethāti.  tā taṃ ādāya jetavanaṃ gantvā satthu ^a^V2.0081^ea^ ārocesuṃ. satthā ``tassā  gihikāle gabbho patiṭṭhito''ti jānantopi paravādamocanatthaṃ rājānaṃ  pasenadikosalaṃ mahāanāthapiṇḍikaṃ cūḷānāthapiṇḍikaṃ  visākhāupāsikaṃ aññāni ca mahākulāni pakkosāpetvā upālittheraṃ  āṇāpesi -- ``gaccha, imissā daharāya bhikkhuniyā catuparisamajjhe  kammaṃ parisodhehī''ti. thero rañño purato visākhaṃ pakkosāpetvā taṃ  adhikaraṇaṃ paṭicchāpesi. sā sāṇipākāraṃ parikkhipāpetvā  antosāṇiyaṃ tassā hatthapādanābhiudarapariyosānāni ^a^P3.0146^ea^  oloketvā māsadivase samānetvā ``gihibhāve imāya  gabbho laddho''ti ñatvā therassa tamatthaṃ ārocesi. athassā thero  parisamajjhe parisuddhabhāvaṃ patiṭṭhāpesi. sā aparena samayena  padumuttarabuddhassa pādamūle patthitapatthanaṃ mahānubhāvaṃ puttaṃ vijāyi.</p>
              <p>[03] athekadivasaṃ ^a^M2.0093^ea^ rājā bhikkhunupassayasamīpena gacchanto dārakasaddaṃ  sutvā ``kiṃ ida''nti pucchitvā, ``deva, ekissā bhikkhuniyā  putto jāto, tassesa saddo''ti vutte taṃ kumāraṃ attano gharaṃ netvā  dhātīnaṃ adāsi. nāmaggahaṇadivase cassa ^b^kassapo^eb^ti nāmaṃ  katvā kumāraparihārena vaḍḍhitattā ^b^kumārakassapo^eb^ti sañjāniṃsu.  so kīḷāmaṇḍale dārake paharitvā ``nimmātāpitikenamhā pahaṭā''ti  vutte rājānaṃ upasaṅkamitvā, ``deva, maṃ `nimmātāpitiko'ti  vadanti, mātaraṃ me ācikkhathā''ti pucchitvā raññā dhātiyo  dassetvā ``imā te mātaro''ti vutte ``na ettikā me mātaro,  ekāya me mātarā bhavitabbaṃ, taṃ me ācikkhathā''ti āha. rājā  ``na sakkā imaṃ vañcetu''nti cintetvā, tāta, tava mātā bhikkhunī,  tvaṃ mayā bhikkhunupassayā ānītoti. so tāvatakeneva  samuppannasaṃvego hutvā, ``tāta, pabbājetha ma''nti āha. rājā  ``sādhu, tātā''ti taṃ mahantena sakkārena satthu santike pabbājesi.  so laddhūpasampado ^b^kumārakassapatthero^eb^ti paññāyi. so satthu  santike kammaṭṭhānaṃ gahetvā araññaṃ pavisitvā vāyamitvā visesaṃ  nibbattetuṃ asakkonto ``puna kammaṭṭhānaṃ visesetvā gahessāmī''ti  satthu santikaṃ gantvā andhavane vihāsi.</p>
              <p>[03] atha naṃ kassapabuddhakāle ekato samaṇadhammaṃ katvā  anāgāmiphalaṃ patvā brahmaloke nibbattabhikkhu brahmalokato āgantvā  pannarasa pañhe pucchitvā ^a^P3.0147^ea^ ``ime pañhe ṭhapetvā  satthāraṃ añño byākātuṃ samattho nāma natthi, gaccha, satthu santike  imesaṃ atthaṃ uggaṇhā''ti uyyojesi. so tathā katvā  pañhavissajjanāvasāne arahattaṃ pāpuṇi. tassa pana nikkhantadivasato  paṭṭhāya dvādasa vassāni mātubhikkhuniyā akkhīhi assūni pavattiṃsu.  sā puttaviyogadukkhitā assutinteneva mukhena bhikkhāya caramānā  antaravīthiyaṃ theraṃ disvāva, ``putta ^a^V2.0082^ea^, puttā''ti viravantī taṃ gaṇhituṃ  upadhāvamānā parivattitvā pati. sā thanehi khīraṃ muñcantehi  uṭṭhahitvā allacīvarā gantvā theraṃ gaṇhi. so cintesi -- ``sacāyaṃ  mama santikā madhuravacanaṃ labhissati, vinassissati. thaddhameva  katvā imāya saddhiṃ sallapissāmī''ti. atha naṃ āha -- ``kiṃ  karontī vicarasi, sinehamattampi chindituṃ na sakkosī''ti. sā  ``aho kakkhaḷā therassa ^a^M2.0094^ea^ kathā''ti cintetvā ``kiṃ vadesi,  tātā''ti vatvā punapi tena tatheva vuttā cintesi -- ``ahaṃ imassa  kāraṇā dvādasa vassāni assūni sandhāretuṃ na sakkomi, ayaṃ panevaṃ  thaddhahadayo, kiṃ me iminā''ti puttasinehaṃ chinditvā taṃdivasameva  arahattaṃ pāpuṇi.</p>
              <p>[03] aparena samayena dhammasabhāyaṃ kathaṃ samuṭṭhāpesuṃ -- ``āvuso,  devadattena evaṃ upanissayasampanno kumārakassapo ca therī ca nāsitā,  satthā pana tesaṃ patiṭṭhā jāto, aho buddhā nāma lokānukampakā''ti  ^a^P3.0148^ea^. satthā āgantvā ``kāya nuttha, bhikkhave,  etarahi kathāya sannisinnā''ti pucchitvā ``imāya nāmā''ti vutte  ``na, bhikkhave, idāneva ahaṃ imesaṃ paccayo patiṭṭhā jāto, pubbepi  nesaṃ ahaṃ patiṭṭhā ahosiṃyevā''ti vatvā -- </p>
              <p>[21] ``nigrodhameva seveyya, na sākhamupasaṃvase. </p>
              <p>[22] nigrodhasmiṃ mataṃ seyyo, yañce sākhasmi jīvita''nti..  (jā0 1.1.12; 1.10.81) -- </p>
              <p>[25] imaṃ ^b^nigrodhajātakaṃ^eb^ vitthārena kathetvā ``tadā  sākhamigo devadatto ahosi, parisāpissa devadattaparisā, vārappattā  migadhenu therī ahosi, putto kumārakassapo, gabbhinīmigiyā jīvitaṃ  pariccajitvā gato nigrodhamigarājā pana ahamevā''ti jātakaṃ  samodhānetvā puttasinehaṃ chinditvā theriyā attanāva attano  patiṭṭhānakatabhāvaṃ pakāsento, ``bhikkhave, yasmā parassa attani  ṭhitena saggaparāyaṇena vā maggaparāyaṇena vā bhavituṃ na sakkā, tasmā  attāva attano nātho, paro kiṃ karissatī''ti vatvā imaṃ gāthamāha  -- </p>
              <p>[03] 160^b^.^eb^ </p>
              <p>[21] ``attā hi attano nātho, ko hi nātho paro siyā. </p>
              <p>[22] attanā hi sudantena, nāthaṃ labhati dullabha''nti..</p>
              <p>[03] tattha ^b^nātho^eb^ti patiṭṭhā. idaṃ vuttaṃ hoti -- yasmā  attani ṭhitena attasampannena kusalaṃ katvā ^a^V2.0083^ea^ saggaṃ vā pāpuṇituṃ, maggaṃ  vā bhāvetuṃ, phalaṃ vā sacchikātuṃ sakkā ^a^P3.0149^ea^. tasmā  hi attāva ^b^attano^eb^ patiṭṭhā hoti, ^b^paro ko^eb^ nāma kassa  patiṭṭhā ^b^siyā. attanā^eb^ eva ^b^hi sudantena^eb^ nibbisevanena  ^a^M2.0095^ea^ arahattaphalasaṅkhātaṃ ^b^dullabhaṃ nāthaṃ labhati^eb^. arahattañhi sandhāya  idha ``nāthaṃ labhati dullabha''nti vuttaṃ.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] kumārakassapamātutherīvatthu catutthaṃ. </p>
            </h4>
          </h3>
          <h3>
            <h3n> 5. mahākālaupāsakavatthu</h3n>
            <h4>
              <h4n> </h4n>
              <p>[03] ^b^attanā hi kataṃ pāpa^eb^nti imaṃ dhammadesanaṃ satthā jetavane  viharanto ekaṃ mahākālaṃ nāma sotāpannaupāsakaṃ ārabbha kathesi.</p>
              <p>[03] so kira māsassa aṭṭhadivasesu uposathiko hutvā vihāre  sabbarattiṃ dhammakathaṃ suṇāti. atha rattiṃ corā ekasmiṃ gehe sandhiṃ  chinditvā bhaṇḍakaṃ gahetvā lohabhājanasaddena pabuddhehi sāmikehi  anubaddhā gahitabhaṇḍaṃ chaḍḍetvā palāyiṃsu. sāmikāpi te  anubandhiṃsuyeva, te disā pakkhandiṃsu. eko pana vihāramaggaṃ  gahetvā mahākālassa rattiṃ dhammakathaṃ sutvā pātova pokkharaṇitīre  mukhaṃ dhovantassa purato bhaṇḍikaṃ chaḍḍetvā palāyi. core  anubandhitvā āgatamanussā bhaṇḍikaṃ disvā ``tvaṃ no gehasandhiṃ  chinditvā bhaṇḍikaṃ haritvā dhammaṃ suṇanto viya vicarasī''ti  ^a^P3.0150^ea^ taṃ gahetvā pothetvā māretvā chaḍḍetvā agamiṃsu.  atha naṃ pātova pānīyaghaṭaṃ ādāya gatā daharasāmaṇerā disvā  ``vihāre dhammakathaṃ sutvā sayitaupāsako ayuttaṃ maraṇaṃ labhatī''ti  vatvā satthu ārocesuṃ. satthā ``āma, bhikkhave, imasmiṃ attabhāve  kālena appatirūpaṃ maraṇaṃ laddhaṃ, pubbe katakammassa pana tena yuttameva  laddha''nti vatvā tehi yācito tassa pubbakammaṃ kathesi --</p>
              <p>[03] atīte kira bārāṇasirañño vijite ekassa paccantagāmassa  aṭavimukhe corā paharanti. rājā aṭavimukhe ekaṃ rājabhaṭaṃ ṭhapesi,  so bhatiṃ gahetvā manusse orato pāraṃ neti, pārato oraṃ āneti.  atheko manusso abhirūpaṃ attano bhariyaṃ cūḷayānakaṃ āropetvā  ^a^M2.0096^ea^ taṃ  ṭhānaṃ agamāsi. rājabhaṭo taṃ itthiṃ disvāva sañjātasineho tena  ``aṭaviṃ no ^a^V2.0084^ea^, sāmi, atikkāmehī''ti vuttepi ``idāni vikālo,  pātova atikkāmessāmī''ti āha. so sakālo, sāmi, idāneva no  nehīti. nivatta, bho, amhākaṃyeva gehe āhāro ca nivāso ca  bhavissatīti. so neva nivattituṃ icchi. itaro purisānaṃ saññaṃ  datvā yānakaṃ nivattāpetvā anicchantasseva dvārakoṭṭhake nivāsaṃ datvā  āhāraṃ paṭiyādāpesi. tassa pana gehe ekaṃ maṇiratanaṃ atthi. so  taṃ tassa yānakantare pakkhipāpetvā paccūsakāle corānaṃ paviṭṭhasaddaṃ  kāresi. athassa purisā ``maṇiratanaṃ, sāmi, corehi haṭa''nti  ārocesuṃ. so gāmadvāresu ārakkhaṃ ṭhapetvā ``antogāmato  nikkhamante vicinathā''ti āha. itaropi pātova yānakaṃ yojetvā  ^a^P3.0151^ea^ pāyāsi. athassa yānakaṃ sodhentā attanā  ṭhapitaṃ maṇiratanaṃ disvā santajjetvā ``tvaṃ maṇiṃ gahetvā  palāyasī''ti pothetvā ``gahito no, sāmi, coro''ti  gāmabhojakassa dassesuṃ. so ``bhatakassa vata me gehe nivāsaṃ datvā  bhattaṃ dinnaṃ, maṇiṃ gahetvā gato, gaṇhatha naṃ pāpapurisa''nti pothāpetvā  māretvā chaḍḍāpesi. idaṃ tassa pubbakammaṃ. so tato cuto  avīcimhi nibbattitvā tattha dīgharattaṃ paccitvā vipākāvasesena  attabhāvasate tatheva pothito maraṇaṃ pāpuṇi.</p>
              <p>[03] evaṃ satthā mahākālassa pubbakammaṃ dassetvā, ``bhikkhave, evaṃ  ime satte attanā katapāpakammameva catūsu apāyesu abhimatthatī''ti  vatvā imaṃ gāthamāha -- </p>
              <p>[03] 161^b^.^eb^ </p>
              <p>[21] ``attanā hi kataṃ pāpaṃ, attajaṃ attasambhavaṃ. </p>
              <p>[22] abhimatthati dummedhaṃ, vajiraṃvasmamayaṃ maṇi''nti..</p>
              <p>[03] tattha ^b^vajiraṃvasmamayaṃ maṇi^eb^nti vajiraṃva asmamayaṃ maṇiṃ.  idaṃ vuttaṃ hoti -- yathā pāsāṇamayaṃ pāsāṇasambhavaṃ vajiraṃ tameva  asmamayaṃ maṇiṃ attano uṭṭhānaṭṭhānasaṅkhātaṃ pāsāṇamaṇiṃ khāditvā  chiddaṃ chiddaṃ khaṇḍaṃ khaṇḍaṃ katvā aparibhogaṃ karoti, evameva  ^b^attanā kataṃ^eb^ attani jātaṃ ^b^attasambhavaṃ^eb^ ^a^M2.0097^ea^ ^a^P3.0152^ea^  pāpaṃ ^b^dummedhaṃ^eb^ nippaññaṃ puggalaṃ catūsu apāyesu ^b^abhimatthati^eb^  kantati viddhaṃsetīti.</p>
              <p>[03] desanāvasāne sampattabhikkhū sotāpattiphalādīni pāpuṇiṃsūti. </p>
              <p>[06] mahākālaupāsakavatthu pañcamaṃ. </p>
            </h4>
          </h3>
          <h3>
            <h3n> 6. devadattavatthu </h3n>
            <h4>
              <h4n> </h4n>
              <p>[01] ^b^yassa^eb^ ^a^V2.0085^ea^ ^b^accantadussīlya^eb^nti imaṃ dhammadesanaṃ satthā  veḷuvane viharanto devadattaṃ ārabbha kathesi. </p>
              <p>[01] ekasmiñhi divase bhikkhū dhammasabhāyaṃ kathaṃ samuṭṭhāpesuṃ  -- ``āvuso, devadatto dussīlo pāpadhammo dussīlyakāraṇena  vaḍḍhitāya taṇhāya ajātasattuṃ saṅgaṇhitvā mahantaṃ lābhasakkāraṃ  nibbattetvā ajātasattuṃ pituvadhe samādapetvā tena saddhiṃ ekato hutvā  nānappakārena tathāgatassa vadhāya parisakkatī''ti. satthā āgantvā  ``kāya nuttha, bhikkhave, etarahi kathāya sannisinnā''ti pucchitvā  ``imāya nāmā''ti vutte ``na, bhikkhave, idāneva, pubbepi devadatto  nānappakārena mayhaṃ vadhāya parisakkatī''ti vatvā  ^b^kuruṅgamigajātakā^eb^dīni (jā0 1.2.111-2) kathetvā,  ``bhikkhave, accantadussīlapuggalaṃ nāma dussīlyakāraṇā uppannā  taṇhā māluvā viya sālaṃ pariyonandhitvā sambhañjamānā nirayādīsu  pakkhipatī''ti vatvā imaṃ gāthāmāha -- </p>
              <p>[03] 162^b^.^eb^ </p>
              <p>[21] ``yassa ^a^P3.0153^ea^ accantadussīlyaṃ, māluvā  sālamivotthataṃ. </p>
              <p>[22] karoti so tathattānaṃ, yathā naṃ icchatī diso''ti.. </p>
              <p>[01] tattha ^b^accantadussīlya^eb^nti ekantadussīlabhāvo.  gihī vā jātito paṭṭhāya dasa akusalakammapathe karonto, pabbajito  vā upasampannadivasato paṭṭhāya garukāpattiṃ āpajjamāno accantadussīlo  nāma. idha pana yo dvīsu tīsu attabhāvesu dussīlo, etassa  gatiyā āgataṃ dussīlabhāvaṃ sandhāyetaṃ vuttaṃ. ^b^dussīlabhāvo^eb^ti  cettha dussīlassa cha ^a^M2.0098^ea^ dvārāni nissāya uppannā taṇhā veditabbā.  ^b^māluvā sālamivotthata^eb^nti yassa puggalassa taṃ taṇhāsaṅkhātaṃ  dussīlyaṃ yathā nāma māluvā sālaṃ ottharantī deve vassante pattehi  udakaṃ sampaṭicchitvā sambhañjanavasena sabbatthakameva pariyonandhati,  evaṃ attabhāvaṃ otthataṃ pariyonandhitvā ṭhitaṃ. so māluvāya  sambhañjitvā bhūmiyaṃ pātiyamāno rukkho viya tāya  dussīlyasaṅkhātāya taṇhāya sambhañjitvā apāyesu pātiyamāno, yathā  naṃ anatthakāmo diso icchati, tathā attānaṃ karoti nāmāti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] devadattavatthu chaṭṭhaṃ. </p>
            </h4>
          </h3>
          <h3>
            <h3n> 7. saṅghabhedaparisakkanavatthu</h3n>
            <h4>
              <h4n> </h4n>
              <p>[03] ^b^sukarānī^eb^ti ^a^V2.0086^ea^ ^a^P3.0154^ea^ imaṃ dhammadesanaṃ satthā  veḷuvane viharanto saṅghabhedaparisakkanaṃ ārabbha kathesi.</p>
              <p>[03] ekadivasañhi devadatto saṅghabhedāya parisakkanto āyasmantaṃ  ānandaṃ piṇḍāya carantaṃ disvā attano adhippāyaṃ ārocesi. taṃ  sutvā thero satthu santikaṃ gantvā bhagavantaṃ etadavoca -- ``idhāhaṃ,  bhante, pubbaṇhasamayaṃ nivāsetvā pattacīvaramādāya rājagahaṃ piṇḍāya  pāvisiṃ. addasā kho maṃ, bhante, devadatto rājagahe piṇḍāya carantaṃ.  disvā yenāhaṃ tenupasaṅkami, upasaṅkamitvā maṃ etadavoca --  `ajjatagge dānāhaṃ, āvuso ānanda, aññatreva bhagavatā aññatra  bhikkhusaṅghena uposathaṃ karissāmi saṅghakammañcā'ti. ajja bhagavā  devadatto saṅghaṃ bhindissati, uposathañca karissati saṅghakammāni  cā''ti. evaṃ vutte satthā -- </p>
              <p>[21] ``sukaraṃ sādhunā sādhu, sādhu pāpena dukkaraṃ. </p>
              <p>[22] pāpaṃ pāpena sukaraṃ, pāpamariyehi dukkara''nti.. (udā0  48) -- </p>
              <p>[25] imaṃ ^a^M2.0099^ea^ udānaṃ udānetvā, ``ānanda, attano ahitakammaṃ  nāma sukaraṃ, hitakammameva dukkara''nti vatvā imaṃ gāthamāha -- </p>
              <p>[03] 163^b^.^eb^ </p>
              <p>[21] ``sukarāni asādhūni, attano ahitāni ca. </p>
              <p>[22] yaṃ ve hitañca sādhuñca, taṃ ve paramadukkara''nti..</p>
              <p>[03] tassattho -- yāni kammāni ^b^asādhūni^eb^ sāvajjāni  apāyasaṃvattanikattāyeva ^b^attano ahitāni ca^eb^ honti, tāni  ^b^sukarāni^eb^ ^a^P3.0155^ea^. ^b^yaṃ^eb^ pana  sugatisaṃvattanikattā attano ^b^hitañca^eb^ anavajjatthena ^b^sādhuñca^eb^  sugatisaṃvattanikañceva nibbānasaṃvattanikañca kammaṃ, ^b^taṃ^eb^  pācīnaninnāya gaṅgāya ubbattetvā pacchāmukhakaraṇaṃ viya atidukkaranti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] saṅghabhedaparisakkanavatthu sattamaṃ. </p>
            </h4>
          </h3>
          <h3>
            <h3n> 8. kālattheravatthu</h3n>
            <h4>
              <h4n> </h4n>
              <p>[03] ^b^yo^eb^ ^a^V2.0087^ea^ ^b^sāsana^eb^nti imaṃ dhammadesanaṃ satthā jetavane viharanto  kālattheraṃ ārabbha kathesi.</p>
              <p>[03] sāvatthiyaṃ kirekā itthī mātuṭṭhāne ṭhatvā taṃ theraṃ upaṭṭhahi.  tassā paṭivissakagehe manussā satthu santike dhammaṃ sutvā āgantvā  ``aho buddhā nāma acchariyā, aho dhammadesanā madhurā''ti  pasaṃsanti. sā itthī tesaṃ kathaṃ sutvā, ``bhante, ahampi satthu  dhammadesanaṃ sotukāmā''ti tassa ārocesi. so ``tattha mā  gamī''ti taṃ nivāresi. sā punadivase punadivasepīti yāvatatiyaṃ  tena nivāriyamānāpi sotukāmāva ahosi. kasmā so panetaṃ  nivāresīti? evaṃ kirassa ahosi -- ``satthu santike dhammaṃ  sutvā mayi bhijjissatī''ti. sā ekadivasaṃ pātova bhuttapātarāsā  uposathaṃ samādiyitvā, ``amma, sādhukaṃ ayyaṃ pariviseyyāsī''ti  dhītaraṃ āṇāpetvā vihāraṃ agamāsi. dhītāpissā taṃ bhikkhuṃ  āgatakāle parivisitvā ``kuhiṃ mahāupāsikā''ti vuttā  ``dhammassavanāya ^a^M2.0100^ea^ vihāraṃ gatā''ti āha. so taṃ ^a^P3.0156^ea^  sutvāva kucchiyaṃ uṭṭhitena ḍāhena santappamāno ``idāni sā mayi  bhinnā''ti vegena gantvā satthu santike dhammaṃ suṇamānaṃ disvā satthāraṃ  āha, ``bhante, ayaṃ itthī dandhā sukhumaṃ dhammakathaṃ na jānāti,  imissā khandhādipaṭisaṃyuttaṃ sukhumaṃ dhammakathaṃ akathetvā dānakathaṃ vā  sīlakathaṃ vā kathetuṃ vaṭṭatī''ti. satthā tassajjhāsayaṃ viditvā  ``tvaṃ duppañño pāpikaṃ diṭṭhiṃ nissāya buddhānaṃ sāsanaṃ paṭikkosasi.  attaghātāyeva vāyamasī''ti vatvā imaṃ gāthamāha -- </p>
              <p>[03] 164^b^.^eb^ </p>
              <p>[21] ``yo sāsanaṃ arahataṃ, ariyānaṃ dhammajīvinaṃ. </p>
              <p>[27] paṭikkosati dummedho, diṭṭhiṃ nissāya pāpikaṃ. </p>
              <p>[22] phalāni kaṭṭhakasseva, attaghātāya phallatī''ti..</p>
              <p>[03] tassattho -- ^b^yo dummedho^eb^ puggalo attano  sakkārahānibhayena ^b^pāpikaṃ diṭṭhiṃ nissāya^eb^ ``dhammaṃ vā sossāma,  dānaṃ vā dassāmā''ti vadante paṭikkosanto ^b^arahataṃ ariyānaṃ  dhammajīvinaṃ^eb^ buddhānaṃ ^b^sāsanaṃ paṭikkosati,^eb^ tassa taṃ paṭikkosanaṃ  sā ca pāpikā diṭṭhi veḷusaṅkhātassa ^b^kaṭṭhakassa phalāni^eb^ viya  hoti. tasmā yathā kaṭṭhako phalāni gaṇhanto ^b^attaghātāya  phallati,^eb^ attano ghātatthameva phalati, evaṃ sopi attaghātāya  phallatīti. vuttampi cetaṃ -- </p>
              <p>[21] ``phalaṃ ^a^V2.0088^ea^ ve kadaliṃ hanti, phalaṃ veḷuṃ phalaṃ naḷaṃ. </p>
              <p>[22] sakkāro kāpurisaṃ hanti, gabbho assatariṃ yathā''ti..  (cūḷava0 335; a0 ni0  4.68).</p>
              <p>[03] desanāvasāne upāsikā sotāpattiphale patiṭṭhahi,  sampattaparisāyapi sātthikā dhammadesanā ahosīti. </p>
              <p>[06] kālattheravatthu aṭṭhamaṃ. </p>
            </h4>
          </h3>
          <h3>
            <h3n> 9. cūḷakālaupāsakavatthu</h3n>
            <h4>
              <h4n> </h4n>
              <p>[03] ^b^attanā^eb^ ^a^M2.0101^ea^ ^a^P3.0157^ea^ ^b^hi kata^eb^nti imaṃ  dhammadesanaṃ satthā jetavane viharanto cūḷakālaṃ upāsakaṃ ārabbha  kathesi.</p>
              <p>[03] ekadivasañhi mahākālavatthusmiṃ vuttanayeneva umaṅgacorā  sāmikehi anubaddhā rattiṃ vihāre dhammakathaṃ sutvā pātova vihārā  nikkhamitvā sāvatthiṃ āgacchantassa tassa upāsakassa purato bhaṇḍikaṃ  chaḍḍetvā palāyiṃsu. manussā taṃ disvā ``ayaṃ rattiṃ corakammaṃ  katvā dhammaṃ suṇanto viya carati, gaṇhatha na''nti taṃ pothayiṃsu.  kumbhadāsiyo udakatitthaṃ gacchamānā taṃ disvā ``apetha, sāmi, nāyaṃ  evarūpaṃ karotī''ti taṃ mocesuṃ. so vihāraṃ gantvā, ``bhante,  ahamhi manussehi nāsito, kumbhadāsiyo me nissāya jīvitaṃ  laddha''nti bhikkhūnaṃ ārocesi. bhikkhū tathāgatassa tamatthaṃ  ārocesuṃ. satthā tesaṃ kathaṃ sutvā, ``bhikkhave, cūḷakālaupāsako  kumbhadāsiyo ceva nissāya, attano ca akaraṇabhāvena jīvitaṃ labhi.  ime hi nāma sattā attanā pāpakammaṃ katvā nirayādīsu attanāva  kilissanti, kusalaṃ katvā pana sugatiñceva nibbānañca gacchantā  attanāva visujjhantī''ti vatvā imaṃ gāthamāha -- </p>
              <p>[03] 165^b^.^eb^ </p>
              <p>[21] ``attanā hi kataṃ pāpaṃ, attanā saṃkilissati. </p>
              <p>[27] attanā akataṃ pāpaṃ, attanāva visujjhati. </p>
              <p>[22] suddhī asuddhi paccattaṃ, nāñño aññaṃ visodhaye''ti..</p>
              <p>[03] tassattho ^a^P3.0158^ea^ -- yena ^b^attanā^eb^  akusalakammaṃ ^b^kataṃ^eb^ hoti, so catūsu apāyesu dukkhaṃ anubhavanto  ^a^V2.0089^ea^ ^b^attanāva saṃkilissati^eb^. yena pana ^b^attanā akataṃ pāpaṃ,^eb^  so sugatiñceva nibbānañca gacchanto ^b^attanāva visujjhati^eb^.  kusalakammasaṅkhātā ^b^suddhi^eb^ akusalakammasaṅkhātā ca  ^b^asuddhi paccattaṃ^eb^ kārakasattānaṃ attaniyeva vipaccati.  ^b^añño^eb^ puggalo ^b^aññaṃ^eb^ puggalaṃ ^b^na visodhaye^eb^ neva  visodheti, na kilesetīti vuttaṃ hoti.</p>
              <p>[03] desanāvasāne ^a^M2.0102^ea^ cūḷakālo sotāpattiphale patiṭṭhahi,  sampattaparisāyapi sātthikā dhammadesanā ahosīti. </p>
              <p>[06] cūḷakālaupāsakavatthu navamaṃ. </p>
            </h4>
          </h3>
          <h3>
            <h3n> 10. attadatthattheravatthu</h3n>
            <h4>
              <h4n> </h4n>
              <p>[03] ^b^attadattha^eb^nti imaṃ dhammadesanaṃ satthā jetavane viharanto  attadatthattheraṃ ārabbha kathesi.</p>
              <p>[03] satthārā hi parinibbānakāle, ``bhikkhave, ahaṃ ito  catumāsaccayena parinibbāyissāmī''ti vutte uppannasaṃvegā sattasatā  puthujjanā bhikkhū satthu santikaṃ avijahitvā ``kiṃ nu kho,  āvuso, karissāmā''ti sammantayamānā vicaranti. attadatthatthero  pana cintesi -- ``satthā kira catumāsaccayena parinibbāyissati,  ahañcamhi avītarāgo, satthari dharamāneyeva arahattatthāya  vāyamissāmī''ti. so bhikkhūnaṃ santikaṃ na gacchati. atha naṃ  bhikkhū ``kasmā, āvuso, tvaṃ neva amhākaṃ santikaṃ āgacchasi, na  kiñci mantesī''ti vatvā satthu santikaṃ netvā ``ayaṃ, bhante, evaṃ  nāma karotī''ti ārocayiṃsu. so satthārāpi ``kasmā evaṃ  karosī''ti vutte ``tumhe kira, bhante, catumāsaccayena ^a^P3.0159^ea^  parinibbāyissatha, ahaṃ tumhesu dharantesuyeva arahattappattiyā  vāyamissāmī''ti. satthā tassa sādhukāraṃ datvā, ``bhikkhave,  yassa mayi sineho atthi, tena attadatthena viya bhavituṃ vaṭṭati. na  hi gandhādīhi pūjentā maṃ pūjenti, dhammānudhammapaṭipattiyā pana maṃ  pūjenti. tasmā aññenapi attadatthasadiseneva bhavitabba''nti vatvā  imaṃ gāthamāha -- </p>
              <p>[03] 166^b^.^eb^ </p>
              <p>[21] ``attadatthaṃ paratthena, bahunāpi na hāpaye. </p>
              <p>[22] attadatthamabhiññāya, sadatthapasuto siyā''ti..</p>
              <p>[03] tassattho -- gihibhūtā tāva kākaṇikamattampi attano atthaṃ  sahassamattenāpi parassa atthena ^a^V2.0090^ea^ na hāpaye. kākaṇikamattenāpi hissa  attadatthova khādanīyaṃ vā bhojanīyaṃ vā nipphādeyya, na parattho.  idaṃ ^a^M2.0103^ea^ pana evaṃ akathetvā kammaṭṭhānasīsena kathitaṃ, tasmā ``attadatthaṃ  na hāpemī''ti bhikkhunā nāma saṅghassa uppannaṃ  cetiyapaṭisaṅkharaṇādikiccaṃ vā upajjhāyādivattaṃ vā na hāpetabbaṃ.  ābhisamācārikavattañhi pūrentoyeva ariyaphalādīni sacchikaroti,  tasmā ayampi attadatthova. yo pana accāraddhavipassako ``ajja vā  suve vā''ti paṭivedhaṃ patthayamāno vicarati, tena upajjhāyavattādīnipi  hāpetvā attano kiccameva kātabbaṃ. evarūpañhi  ^b^attadatthamabhiññāya^eb^ ``ayaṃ me attano attho''ti sallakkhetvā  ^a^P3.0160^ea^, ^b^sadatthapasuto siyā^eb^ti tasmiṃ sake atthe  uyyuttapayutto bhaveyyāti.</p>
              <p>[03] desanāvasāne so thero arahatte patiṭṭhahi, sampattabhikkhūnampi  sātthikā dhammadesanā ahosīti. </p>
              <p>[06] attadatthattheravatthu dasamaṃ. </p>
              <p>[06] attavaggavaṇṇanā niṭṭhitā. </p>
              <p>[06] dvādasamo vaggo. </p>
            </h4>
          </h3>
        </h2>
        <h2>
          <h2n> 13. lokavaggo </h2n>
          <h3>
            <h3n> 1. daharabhikkhuvatthu</h3n>
            <h4>
              <h4n> </h4n>
              <p>[03] ^b^hīnaṃ^eb^ ^a^V2.0091^ea^ ^a^P3.0161^ea^ ^a^M2.0104^ea^ ^b^dhamma^eb^nti imaṃ dhammadesanaṃ  satthā jetavane viharanto aññataraṃ daharabhikkhuṃ ārabbha kathesi.</p>
              <p>[03] aññataro kira thero daharabhikkhunā saddhiṃ pātova visākhāya  gehaṃ agamāsi. visākhāya gehe pañcasatānaṃ bhikkhūnaṃ dhuvayāgu  niccapaññattā hoti. thero tattha yāguṃ pivitvā daharabhikkhuṃ  nisīdāpetvā sayaṃ aññaṃ gehaṃ agamāsi. tena ca samayena visākhāya  puttassa dhītā ayyikāya ṭhāne ṭhatvā bhikkhūnaṃ veyyāvaccaṃ karoti.  sā tassa daharassa udakaṃ parissāventī cāṭiyaṃ attano mukhanimittaṃ  disvā hasi, daharopi taṃ oloketvā hasi. sā taṃ hasamānaṃ disvā  ``chinnasīso hasatī''ti āha. atha naṃ daharo ``tvaṃ chinnasīsā,  mātāpitaropi te chinnasīsā''ti akkosi. sā rodamānā mahānase  ayyikāya santikaṃ gantvā ``kiṃ idaṃ, ammā''ti vutte tamatthaṃ  ārocesi. sā daharassa santikaṃ āgantvā, ``bhante, mā kujjhi,  na etaṃ chinnakesanakhassa chinnanivāsanapārupanassa ^a^P3.0162^ea^  majjhe chinnakapālaṃ ādāya bhikkhāya carantassa ayyassa agaruka''nti  āha. daharo āma, upāsike, tvaṃ mama chinnakesādibhāvaṃ jānāsi,  imissā maṃ ``chinnasīso''ti katvā akkosituṃ vaṭṭissatīti.  visākhā neva daharaṃ saññāpetuṃ asakkhi, napi dārikaṃ. tasmiṃ khaṇe  thero āgantvā ``kimidaṃ upāsike''ti pucchitvā tamatthaṃ sutvā daharaṃ  ovadanto āha -- ``apehi, āvuso, nāyaṃ chinnakesanakhavatthassa  majjhe chinnakapālaṃ ādāya bhikkhāya carantassa akkoso, tuṇhī  hohī''ti. āma, bhante, kiṃ tumhe attano upaṭṭhāyikaṃ atajjetvā maṃ  tajjetha, maṃ ``chinnasīso''ti akkosituṃ vaṭṭissatīti. tasmiṃ khaṇe  satthā āgantvā ``kiṃ ida''nti pucchi. visākhā ādito paṭṭhāya  taṃ pavattiṃ ārocesi. satthā tassa daharassa sotāpattiphalūpanissayaṃ  disvā ``mayā imaṃ daharaṃ anuvattituṃ vaṭṭatī''ti cintetvā visākhaṃ  āha -- ``kiṃ pana visākhe tava dārikāya chinnakesādimattakeneva  mama sāvake ^a^M2.0105^ea^ chinnasīse katvā akkosituṃ vaṭṭatī''ti? daharo tāvadeva  uṭṭhāya añjaliṃ paggahetvā ^a^V2.0092^ea^, ``bhante, etaṃ pañhaṃ tumheva suṭṭhu jānātha,  amhākaṃ upajjhāyo ca upāsikā ca suṭṭhu na jānantī''ti āha.  satthā daharassa attano anukulabhāvaṃ ñatvā ``kāmaguṇaṃ ārabbha  hasanabhāvo nāma hīno dhammo, hīnañca nāma dhammaṃ sevituṃ pamādena  saddhiṃ saṃvasituṃ na vaṭṭatī''ti vatvā imaṃ gāthamāha -- </p>
              <p>[03] 167^b^.^eb^ </p>
              <p>[21] ``hīnaṃ ^a^P3.0163^ea^ dhammaṃ na seveyya, pamādena  na saṃvase. </p>
              <p>[22] micchādiṭṭhiṃ na seveyya, na siyā lokavaḍḍhano''ti..</p>
              <p>[03] tattha ^b^hīnaṃ dhamma^eb^nti pañcakāmaguṇaṃ dhammaṃ. so hi hīno  dhammo na antamaso oṭṭhagoṇādīhipi paṭisevitabbo. hīnesu ca  nirayādīsu ṭhānesu nibbattāpetīti hīno nāma, taṃ ^b^na seveyya.  pamādenā^eb^ti sativossaggalakkhaṇena pamādenāpi ^b^na saṃvase. na  seveyyā^eb^ti micchādiṭṭhimpi na gaṇheyya. ^b^lokavaḍḍhano^eb^ti yo  hi evaṃ karoti, so lokavaḍḍhano nāma hoti. tasmā evaṃ  akaraṇena na siyā lokavaḍḍhanoti.</p>
              <p>[03] desanāvasāne so daharo sotāpattiphale patiṭṭhahi, sampattānampi  sātthikā dhammadesanā ahosīti. </p>
              <p>[06] daharabhikkhuvatthu paṭhamaṃ. </p>
            </h4>
          </h3>
          <h3>
            <h3n> 2. suddhodanavatthu</h3n>
            <h4>
              <h4n> </h4n>
              <p>[03] ^b^uttiṭṭhe^eb^ti imaṃ dhammadesanaṃ satthā nigrodhārāme viharanto  pitaraṃ ārabbha kathesi.</p>
              <p>[03] ekasmiñhi samaye satthā paṭhamagamanena kapilapuraṃ gantvā  ñātīhi katapaccuggamano nigrodhārāmaṃ patvā ñātīnaṃ mānabhindanatthāya  ākāse ratanacaṅkamaṃ māpetvā tattha caṅkamanto dhammaṃ desesi. ñātī  pasannacittā suddhodanamahārājānaṃ ādiṃ katvā vandiṃsu. tasmiṃ  ñātisamāgame pokkharavassaṃ vassi. taṃ ārabbha mahājanena kathāya  ^a^M2.0106^ea^ samuṭṭhāpitāya ``na, bhikkhave, idāneva, pubbepi mayhaṃ ñātisamāgame  pokkharavassaṃ vassiyevā''ti ^a^P3.0164^ea^ vatvā  ^b^vessantarajātakaṃ^eb^ (jā0 2.22.1655 ādayo) kathesi.  dhammadesanaṃ sutvā pakkamantesu ñātīsu ekopi satthāraṃ na nimantesi.  rājāpi ``mayhaṃ putto mama gehaṃ anāgantvā kahaṃ gamissatī''ti  animantetvāva agamāsi. gantvā ca pana gehe vīsatiyā  bhikkhusahassānaṃ yāguādīni paṭiyādāpetvā āsanāni ^a^V2.0093^ea^ paññāpesi.  punadivase satthā piṇḍāya pavisanto ``kiṃ nu kho atītabuddhā pitu  nagaraṃ patvā ujukameva ñātikulaṃ pavisiṃsu, udāhu paṭipāṭiyā piṇḍāya  cariṃsū''ti āvajjento ``paṭipāṭiyā cariṃsū''ti disvā paṭhamagehato  paṭṭhāya piṇḍāya caranto pāyāsi. rāhulamātā pāsādatale nisinnāva  disvā taṃ pavattiṃ rañño ārocesi. rājā sāṭakaṃ saṇṭhāpento vegena  nikkhamitvā satthāraṃ vanditvā -- ``putta, kasmā maṃ nāsesi,  ativiya te piṇḍāya carantena lajjā uppāditā, yuttaṃ nāma vo  imasmiṃyeva nagare suvaṇṇasivikādīhi vicaritvā piṇḍāya carituṃ, kiṃ  maṃ lajjāpesī''ti? ``nāhaṃ taṃ, mahārāja, lajjāpemi, attano pana  kulavaṃsaṃ anuvattāmī''ti. ``kiṃ pana, tāta, piṇḍāya caritvā  jīvanavaṃso mama vaṃso''ti? ``neso, mahārāja, tava vaṃso, mama  paneso vaṃso. anekāni hi buddhasahassāni piṇḍāya caritvāva  jīviṃsū''ti vatvā dhammaṃ desento imā gāthā abhāsi -- </p>
              <p>[03] 168^b^.^eb^ </p>
              <p>[21] ``uttiṭṭhe nappamajjeyya, dhammaṃ sucaritaṃ care. </p>
              <p>[22] dhammacārī sukhaṃ seti, asmiṃ loke paramhi ca.. </p>
              <p>[03] 169^b^.^eb^ </p>
              <p>[21] ``dhammaṃ care sucaritaṃ, na naṃ duccaritaṃ care. </p>
              <p>[22] dhammacārī sukhaṃ seti, asmiṃ loke paramhi cā''ti..</p>
              <p>[03] tattha ^a^P3.0165^ea^ ^b^uttiṭṭhe^eb^ti uṭṭhahitvā paresaṃ  gharadvāre ṭhatvā gahetabbapiṇḍe. ^b^nappamajjeyyā^eb^ti  piṇḍacārikavattañhi hāpetvā paṇītabhojanāni pariyesanto uttiṭṭhe  pamajjati nāma, sapadānaṃ piṇḍāya caranto pana na pamajjati nāma.  evaṃ karonto uttiṭṭhe nappamajjeyya. ^b^dhamma^eb^nti anesanaṃ pahāya  ^a^M2.0107^ea^ sapadānaṃ caranto tameva bhikkhācariyadhammaṃ ^b^sucaritaṃ care. sukhaṃ  setī^eb^ti desanāmattametaṃ, evaṃ panetaṃ bhikkhācariyadhammaṃ caranto  ^b^dhammacārī^eb^ idha loke catūhi iriyāpathehi ^b^sukhaṃ^eb^ viharatīti  attho. ^b^na naṃ duccarita^eb^nti vesiyādibhede agocare caranto  bhikkhācariyadhammaṃ duccaritaṃ carati nāma. evaṃ acaritvā ^b^dhammaṃ  care sucaritaṃ, na naṃ duccaritaṃ care^eb^. sesaṃ vuttatthameva.</p>
              <p>[03] desanāvasāne rājā sotāpattiphale patiṭṭhahi, sampattānampi  sātthikā dhammadesanā ahosīti. </p>
              <p>[06] suddhodanavatthu dutiyaṃ. </p>
            </h4>
          </h3>
          <h3>
            <h3n> 3. pañcasatavipassakabhikkhuvatthu</h3n>
            <h4>
              <h4n> </h4n>
              <p>[03] ^b^yathā^eb^ ^a^V2.0094^ea^ ^b^pubbuḷaka^eb^nti imaṃ dhammadesanaṃ satthā jetavane  viharanto pañcasate vipassake bhikkhū ārabbha kathesi.</p>
              <p>[03] te kira satthu santike kammaṭṭhānaṃ gahetvā araññaṃ pavisitvā  ghaṭentā vāyamantā appavisesā ``visesetvā kammaṭṭhānaṃ gahessāmā''ti  satthu santikaṃ āgacchantā antarāmagge marīcikammaṭṭhānaṃ bhāventāva  āgamiṃsu ^a^P3.0166^ea^. tesaṃ vihāraṃ paviṭṭhakkhaṇeyeva devo  vassi. te tattha tattha pamukhesu ṭhatvā dhārāvegena uṭṭhahitvā bhijjante  pubbaḷake disvā ``ayampi attabhāvo uppajjitvā bhijjanatthena  pubbuḷakasadisoyevā''ti ārammaṇaṃ gaṇhiṃsu. satthā gandhakuṭiyaṃ  nisinnova te bhikkhū oloketvā tehi saddhiṃ kathento viya obhāsaṃ  pharitvā imaṃ gāthamāha -- </p>
              <p>[03] 170^b^.^eb^ </p>
              <p>[21] ``yathā pubbuḷakaṃ passe, yathā passe marīcikaṃ. </p>
              <p>[22] evaṃ lokaṃ avekkhantaṃ, maccurājā na passatī''ti..</p>
              <p>[03] tattha ^b^marīcika^eb^nti mayūkhaṃ. te hi dūratova  gehasaṇṭhānādivasena upaṭṭhitāpi upagacchantānaṃ agayhūpagā rittakā  tucchakāva. tasmā yathā uppajjitvā ^a^M2.0108^ea^ bhijjanatthena ^b^pubbuḷakaṃ^eb^  rittatucchādibhāveneva passeyya, evaṃ khandhādilokaṃ ^b^avekkhantaṃ  maccurājā na passatī^eb^ti attho.</p>
              <p>[03] desanāvasāne te bhikkhū ṭhitaṭṭhāneyeva arahattaṃ pāpuṇiṃsūti. </p>
              <p>[06] pañcasatavipassakabhikkhuvatthu tatiyaṃ. </p>
            </h4>
          </h3>
          <h3>
            <h3n> 4. abhayarājakumāravatthu</h3n>
            <h4>
              <h4n> </h4n>
              <p>[03] ^b^etha passathimaṃ loka^eb^nti imaṃ dhammadesanaṃ satthā veḷuvane  viharanto abhayarājakumāraṃ ārabbha kathesi.</p>
              <p>[03] tassa kira paccantaṃ vūpasametvā āgatassa pitā bimbisāro  tussitvā ekaṃ naccagītakusalaṃ ^a^V2.0095^ea^ nāṭakitthiṃ datvā ^a^P3.0167^ea^  sattāhaṃ rajjamadāsi. so sattāhaṃ gehā bahi anikkhantova rajjasiriṃ  anubhavitvā aṭṭhame divase nadītitthaṃ gantvā nhatvā uyyānaṃ pavisitvā  santatimahāmatto viya tassā itthiyā naccagītaṃ passanto nisīdi.  sāpi taṅkhaṇaññeva santatimahāmattassa nāṭakitthī viya satthakavātānaṃ  vasena kālamakāsi. kumāro tassā kālakiriyāya uppannasoko  ``na me imaṃ sokaṃ ṭhapetvā satthāraṃ añño nibbāpetuṃ  sakkhissatī''ti satthāraṃ upasaṅkamitvā, ``bhante, sokaṃ me  nibbāpethā''ti āha. satthā taṃ samassāsetvā ``tayā hi, kumāra,  imissā itthiyā evameva matakāle rodantena pavattitānaṃ assūnaṃ  anamatagge saṃsāre pamāṇaṃ natthī''ti vatvā tāya desanāya sokassa  tanubhāvaṃ ñatvā, ``kumāra, mā soci, bālajanānaṃ  saṃsīdanaṭṭhānameta''nti vatvā imaṃ gāthamāha -- </p>
              <p>[03] 171^b^.^eb^ </p>
              <p>[21] ``etha passathimaṃ lokaṃ, cittaṃ rājarathūpamaṃ. </p>
              <p>[22] yattha bālā visīdanti, natthi saṅgo vijānata''nti..</p>
              <p>[03] tattha ^b^te passathā^eb^ti rājakumārameva sandhāyāha. ^b^imaṃ  loka^eb^nti imaṃ khandhalokādisaṅkhātaṃ attabhāvaṃ. ^b^citta^eb^nti  sattaratanādivicittaṃ rājarathaṃ viya vatthālaṅkārādicittitaṃ. ^b^yattha  bālā^eb^ti yasmiṃ attabhāve bālā evaṃ ^a^M2.0109^ea^ visīdanti.  ^b^vijānata^eb^nti vijānantānaṃ paṇḍitānaṃ ettha rāgasaṅgādīsu  ekopi ^b^saṅgo natthī^eb^ti attho.</p>
              <p>[03] desanāvasāne rājakumāro sotāpattiphale patiṭṭhahi, sampattānampi  sātthikā dhammadesanā ahosīti. </p>
              <p>[06] abhayarājakumāravatthu catutthaṃ. </p>
            </h4>
          </h3>
          <h3>
            <h3n> 5. sammajjanattheravatthu</h3n>
            <h4>
              <h4n> </h4n>
              <p>[03] ^b^yo^eb^ ^a^P3.0168^ea^ ^b^ca pubbe^eb^ti imaṃ dhammadesanaṃ  satthā jetavane viharanto sammajjanattheraṃ ārabbha kathesi.</p>
              <p>[03] so kira pāto vā sāyaṃ vāti velaṃ pamāṇaṃ akatvā  abhikkhaṇaṃ sammajjantova vicarati. so ekadivasaṃ sammajjaniṃ  gahetvā divāṭṭhāne nisinnassa revatattherassa santikaṃ gantvā ``ayaṃ  mahākusīto janassa saddhādeyyaṃ bhuñjitvā āgantvā nisīdati, kiṃ  nāmetassa sammajjaniṃ ^a^V2.0096^ea^ gahetvā ekaṃ ṭhānaṃ sammajjituṃ na vaṭṭatī''ti āha.  thero ``ovādamassa dassāmī''ti cintetvā ehāvusoti. kiṃ,  bhanteti? gaccha nhatvā ehīti. so tathā akāsi. atha naṃ thero  ekamantaṃ nisīdāpetvā ovadanto āha -- ``āvuso, bhikkhunā  nāma na sabbakālaṃ sammajjantena vicarituṃ vaṭṭati, pāto eva pana  sammajjitvā piṇḍāya caritvā piṇḍapātapaṭikkantena āgantvā rattiṭṭhāne  vā divāṭṭhāne vā nisinnena dvattiṃsākāraṃ sajjhāyitvā attabhāve  khayavayaṃ paṭṭhapetvā sāyanhe uṭṭhāya sammajjituṃ vaṭṭati, niccakālaṃ  asammajjitvā attanopi nāma okāso kātabbo''ti. so therassa  ovāde ṭhatvā na cirasseva arahattaṃ pāpuṇi. taṃ taṃ ṭhānaṃ uklāpaṃ  ahosi. atha naṃ bhikkhū āhaṃsu -- ``āvuso sammajjanatthera, taṃ  taṃ ṭhānaṃ uklāpaṃ kasmā na sammajjasī''ti? ``bhante, mayā  pamādakāle evaṃ kataṃ, idānāmhi appamatto''ti. bhikkhū ``ayaṃ  thero aññaṃ byākarotī''ti satthu ārocesuṃ. satthā ``āma,  bhikkhave, mama putto pubbe pamādakāle sammajjanto vicari, idāni  pana maggaphalasukhena vītināmento na sammajjatī''ti vatvā imaṃ  gāthamāha -- </p>
              <p>[03] 172^b^.^eb^ </p>
              <p>[21] ``yo ^a^M2.0110^ea^ ^a^P3.0169^ea^ ca pubbe pamajjitvā, pacchā  so nappamajjati. </p>
              <p>[22] somaṃ lokaṃ pabhāseti, abbhā muttova candimā''ti..</p>
              <p>[03] tassattho -- ^b^yo^eb^ puggalo ^b^pubbe^eb^ vattapaṭivattakaraṇena  vā sajjhāyādīhi vā ^b^pamajjitvā pacchā^eb^ maggaphalasukhena  vītināmento ^b^nappamajjati, so^eb^ abbhādīhi ^b^mutto^eb^ candova  okāsalokaṃ maggañāṇena ^b^imaṃ^eb^ khandhādilokaṃ obhāseti,  ekālokaṃ karotīti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] sammajjanattheravatthu pañcamaṃ. </p>
            </h4>
          </h3>
          <h3>
            <h3n> 6. aṅgulimālattheravatthu</h3n>
            <h4>
              <h4n> </h4n>
              <p>[03] ^b^yassa pāpa^eb^nti imaṃ dhammadesanaṃ satthā jetavane viharanto  aṅgulimālattheraṃ ārabbha kathesi. vatthu  ^b^aṅgulimālasuttanta^eb^vaseneva (ma0 ni0 2.347 ādayo)  veditabbaṃ.</p>
              <p>[03] thero ^a^V2.0097^ea^ pana satthu santike pabbajitvā arahattaṃ pāpuṇi. atha  kho āyasmā aṅgulimālo rahogato paṭisallīno  vimuttisukhapaṭisaṃvedī. tāyaṃ velāyaṃ imaṃ udānaṃ udānesi -- </p>
              <p>[21] ``yo ca pubbe pamajjitvā, pacchā so nappamajjati. </p>
              <p>[22] somaṃ lokaṃ pabhāseti, abbhā muttova candimā''ti..  -- </p>
              <p>[25] ādinā nayena udānaṃ udānetvā anupādisesāya  nibbānadhātuyā parinibbuto. bhikkhū ``kahaṃ nu kho, āvuso,  thero uppanno''ti dhammasabhāyaṃ kathaṃ samuṭṭhāpesuṃ? satthā āgantvā  ``kāya nuttha, bhikkhave, etarahi kathāya ^a^P3.0170^ea^  sannisinnā''ti pucchitvā, ``bhante, aṅgulimālattherassa  nibbattaṭṭhānakathāyā''ti vutte ``parinibbuto ca, bhikkhave, mama  putto''ti. ``bhante, ettake manusse māretvā parinibbuto''ti?  ``āma, bhikkhave, so pubbe ekaṃ kalyāṇamittaṃ alabhitvā ettakaṃ  pāpamakāsi, pacchā pana kalyāṇamittapaccayaṃ labhitvā appamatto  ahosi. tenassa taṃ pāpakammaṃ kusalena pihita''nti vatvā imaṃ  gāthamāha -- </p>
              <p>[03] 173^b^.^eb^ </p>
              <p>[21] ``yassa ^a^M2.0111^ea^ pāpaṃ kataṃ kammaṃ, kusalena pidhīyati. </p>
              <p>[22] somaṃ lokaṃ pabhāseti, abbhā muttova candimā''ti..</p>
              <p>[03] tattha ^b^kusalenā^eb^ti arahattamaggaṃ sandhāya vuttaṃ. sesaṃ  uttānatthamevāti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] aṅgulimālattheravatthu chaṭṭhaṃ. </p>
            </h4>
          </h3>
          <h3>
            <h3n> 7. pesakāradhītāvatthu</h3n>
            <h4>
              <h4n> </h4n>
              <p>[03] ^b^andhabhūto^eb^ti imaṃ dhammadesanaṃ satthā aggāḷave cetiye  viharanto ekaṃ pesakāradhītaraṃ ārabbha kathesi.</p>
              <p>[03] ekadivasañhi āḷavivāsino satthari āḷaviṃ sampatte  nimantetvā dānaṃ adaṃsu. satthā bhattakiccāvasāne anumodanaṃ karonto  ``addhuvaṃ me jīvitaṃ, dhuvaṃ me maraṇaṃ, avassaṃ mayā maritabbameva  ^a^V2.0098^ea^, maraṇapariyosānaṃ me jīvitaṃ, jīvitameva aniyataṃ, maraṇaṃ niyatanti  ^a^P3.0171^ea^ evaṃ maraṇassatiṃ bhāvetha. yesañhi maraṇassati  abhāvitā, te pacchime kāle āsīvisaṃ disvā bhītādaṇḍapuriso  viya santāsappattā bheravaravaṃ ravantā kālaṃ karonti. yesaṃ pana  maraṇassati bhāvitā, te dūratova āsīvisaṃ disvā daṇḍakena gahetvā  chaḍḍetvā ṭhitapuriso viya pacchime kāle na santasanti, tasmā  maraṇassati bhāvetabbā''ti āha. taṃ dhammadesanaṃ sutvā avasesajanā  sakiccappasutāva ahesuṃ. ekā pana soḷasavassuddesikā pesakāradhītā  ``aho buddhānaṃ kathā nāma acchariyā, mayā pana maraṇassatiṃ bhāvetuṃ  vaṭṭatī''ti rattindivaṃ maraṇassatimeva bhāvesi. satthāpi tato  nikkhamitvā jetavanaṃ agamāsi. sāpi kumārikā tīṇi vassāni  maraṇassatiṃ bhāvesiyeva.</p>
              <p>[03] athekadivasaṃ satthā paccūsasamaye lokaṃ olokento taṃ kumārikaṃ  attano ñāṇajālassa antopaviṭṭhaṃ disvā ``kiṃ nu kho  bhavissatī''ti upadhārento ``imāya kumārikāya mama dhammadesanāya  sutadivasato paṭṭhāya tīṇi vassāni maraṇassati bhāvitā, idānāhaṃ  tattha gantvā imaṃ kumārikaṃ cattāro pañhe pucchitvā tāya  vissajjentiyā ^a^M2.0112^ea^ catūsu ṭhānesu sādhukāraṃ datvā imaṃ gāthaṃ bhāsissāmi.  sā gāthāvasāne sotāpattiphale patiṭṭhahissati, taṃ nissāya  mahājanassāpi sātthikā dhammadesanā bhavissatī''ti ñatvā  pañcasatabhikkhuparivāro jetavanā nikkhamitvā anupubbena  aggāḷavavihāraṃ agamāsi. āḷavivāsino ``satthā āgato''ti  sutvā taṃ vihāraṃ gantvā nimantayiṃsu. tadā sāpi kumārikā satthu  āgamanaṃ sutvā ``āgato kira mayhaṃ pitā, sāmi, ācariyo  puṇṇacandamukho mahāgotamabuddho''ti tuṭṭhamānasā ``ito me tiṇṇaṃ  saṃvaccharānaṃ matthake suvaṇṇavaṇṇo satthā diṭṭhapubbo, idānissa  suvaṇṇavaṇṇaṃ ^a^P3.0172^ea^ sarīraṃ daṭṭhuṃ madhurojañca varadhammaṃ  sotuṃ labhissāmī''ti cintesi. pitā panassā sālaṃ gacchanto āha  -- ``amma, parasantako me sāṭako āropito, tassa vidatthimattaṃ  aniṭṭhitaṃ, taṃ ajja niṭṭhāpessāmi, sīghaṃ me tasaraṃ vaṭṭetvā  āhareyyāsī''ti. sā cintesi -- ``ahaṃ satthu dhammaṃ sotukāmā,  pitā ca maṃ evaṃ āha. kiṃ nu kho satthu dhammaṃ suṇāmi, udāhu  pitu tasaraṃ vaṭṭetvā harāmī''ti? athassā etadahosi ``pitā maṃ  tasare anāhariyamāne potheyyapi pahareyyapi, tasmā tasaraṃ vaṭṭetvā tassa  datvā pacchā dhammaṃ sossāmī''ti pīṭhake nisīditvā tasaraṃ vaṭṭesi.</p>
              <p>[03] āḷavivāsinopi satthāraṃ parivisitvā pattaṃ gahetvā  anumodanatthāya aṭṭhaṃsu. satthā ``yamahaṃ kuladhītaraṃ nissāya  tiṃsayojanamaggaṃ āgato, sā ajjāpi okāsaṃ na labhati. tāya  ^a^V2.0099^ea^ okāse laddhe anumodanaṃ karissāmī''ti tuṇhībhūto ahosi. evaṃ  tuṇhībhūtampi satthāraṃ sadevake loke koci kiñci vattuṃ na visahati.  sāpi kho kumārikā tasaraṃ vaṭṭetvā pacchiyaṃ ṭhapetvā pitu santikaṃ  gacchamānā parisapariyante ṭhatvā satthāraṃ olokayamānāva aṭṭhāsi.  satthāpi gīvaṃ ukkhipitvā taṃ olokesi. sā olokitākāreneva  aññāsi -- ``satthā evarūpāya parisāya majjhe nisīditvāva maṃ  olokento mamāgamanaṃ paccāsīsati, attano santikaṃ āgamanameva  paccāsīsatī''ti. sā tasarapacchiṃ ṭhapetvā satthu ^a^P3.0173^ea^  santikaṃ agamāsi. kasmā pana naṃ satthā olokesīti? evaṃ  kirassa ahosi ``esā ettova gacchamānā puthujjanakālakiriyaṃ  ^a^M2.0113^ea^ katvā aniyatagatikā bhavissati, mama santikaṃ āgantvā gacchamānā  sotāpattiphalaṃ patvā niyatagatikā hutvā tusitavimāne  nibbattissatī''ti. tassā kira taṃ divasaṃ maraṇato mutti nāma  natthi. sā olokitasaññāṇeneva satthāraṃ upasaṅkamitvā  chabbaṇṇaraṃsīnaṃ antaraṃ pavisitvā vanditvā ekamantaṃ aṭṭhāsi.  tathārūpāya parisāya majjhe nisīditvā tuṇhībhūtaṃ satthāraṃ vanditvā  ṭhitakkhaṇeyeva taṃ āha -- ``kumārike, kuto āgacchasī''ti?  ``na jānāmi, bhante''ti. ``kattha gamissasī''ti? ``na  jānāmi, bhante''ti. ``na jānāsī''ti? ``jānāmi, bhante''ti.  ``jānāsī''ti? ``na jānāmi, bhante''ti. iti naṃ satthā  cattāro pañhe pucchi. mahājano ujjhāyi -- ``ambho, passatha,  ayaṃ pesakāradhītā sammāsambuddhena saddhiṃ icchiticchitaṃ kathesi, nanu  nāma imāya `kuto āgacchasī'ti vutte `pesakāragehato'ti vattabbaṃ.  `kahaṃ gacchasī'ti vutte `pesakārasāla'nti vattabbaṃ siyā''ti.</p>
              <p>[03] satthā mahājanaṃ nissaddaṃ katvā, ``kumārike, tvaṃ kuto  āgacchasī''ti vutte ``kasmā na jānāmīti vadesī''ti pucchi.  bhante, tumhe mama pesakāragehato āgatabhāvaṃ jānātha, ``kuto  āgatāsī''ti pucchantā pana ``kuto āgantvā idha nibbattāsī''ti  pucchatha. ahaṃ pana na jānāmi ``kuto ca āgantvā idha  nibbattāmhī''ti. athassā satthā ``sādhu sādhu, kumārike, mayā  pucchitapañhova tayā vissajjito''ti paṭhamaṃ sādhukāraṃ ^a^P3.0174^ea^  datvā uttarimpi pucchi -- ``kattha gamissasīti puna  puṭṭhā kasmā `na jānāmī'ti vadesī''ti? bhante, tumhe maṃ  tasarapacchiṃ gahetvā pesakārasālaṃ gacchantiṃ jānātha, ``ito gantvā  kattha nibbattissasī''ti pucchatha. ahañca ito cutā na jānāmi  ``kattha gantvā nibbattissāmī''ti. athassā satthā ``mayā  pucchitapañhoyeva tayā vissajjito''ti dutiyaṃ sādhukāraṃ datvā  uttarimpi pucchi -- ``atha kasmā `na jānāsī'ti puṭṭhā  `jānāmī'ti vadesī''ti? ``maraṇabhāvaṃ jānāmi, bhante, tasmā evaṃ  vademī''ti. athassā satthā ``mayā pucchitapañhoyeva tayā  vissajjito''ti tatiyaṃ ^a^V2.0100^ea^ sādhukāraṃ datvā uttarimpi pucchi -- ``atha  kasmā `jānāsī'ti puṭṭhā `na jānāmī'ti vadesī''ti. mama  maraṇabhāvameva ahaṃ jānāmi, bhante, ``rattindivapubbaṇhādīsu pana  asukakāle nāma marissāmī''ti na ^a^M2.0114^ea^ jānāmi, tasmā evaṃ vademīti.  athassā satthā ``mayā pucchitapañhoyeva tayā vissajjito''ti  catutthaṃ sādhukāraṃ datvā parisaṃ āmantetvā ``ettakaṃ nāma tumhe imāya  kathitaṃ na jānātha, kevalaṃ ujjhāyatheva. yesañhi paññācakkhu natthi,  te andhā eva ^a^P3.0175^ea^. yesaṃ paññācakkhu atthi, te eva  cakkhumanto''ti vatvā imaṃ gāthamāha -- </p>
              <p>[03] 174^b^.^eb^ </p>
              <p>[21] ``andhabhūto ayaṃ loko, tanukettha vipassati. </p>
              <p>[22] sakuṇo jālamuttova, appo saggāya gacchatī''ti..</p>
              <p>[03] tattha ^b^andhabhūto ayaṃ loko^eb^ti ayaṃ lokiyamahājano  paññācakkhuno abhāvena andhabhūto. ^b^tanuketthā^eb^ti tanuko ettha,  na bahu jano aniccādivasena ^b^vipassati. jālamuttovā^eb^ti yathā  chekena sākuṇikena jālena ottharitvā gayhamānesu vaṭṭakesu kocideva  jālato muccati. sesā antojālameva pavisanti. tathā  maraṇajālena otthaṭesu sattesu bahū apāyagāmino honti, ^b^appo^eb^  kocideva satto ^b^saggāya gacchati,^eb^ sugatiṃ vā nibbānaṃ vā  pāpuṇātīti attho.</p>
              <p>[03] desanāvasāne kumārikā sotāpattiphale patiṭṭhahi, mahājanassāpi  sātthikā dhammadesanā ahosīti. </p>
              <p>[01] sāpi tasarapacchiṃ gahetvā pitu santikaṃ agamāsi,  sopi nisinnakova niddāyi. tassā asallakkhetvāva tasarapacchiṃ  upanāmentiyā tasarapacchi vemakoṭiyaṃ paṭihaññitvā saddaṃ kurumānā  pati. so pabujjhitvā gahitanimitteneva vemakoṭiṃ ākaḍḍhi.  vemakoṭi gantvā taṃ ^a^P3.0176^ea^ kumārikaṃ ure pahari, sā  tattheva kālaṃ katvā tusitabhavane nibbatti. athassā pitā taṃ  olokento sakalasarīrena lohitamakkhitena patitvā mataṃ addasa.  athassa mahāsoko uppajji. so ``na mama sokaṃ añño nibbāpetuṃ  sakkhissatī''ti rodanto satthu santikaṃ gantvā tamatthaṃ ārocetvā,  ``bhante, sokaṃ me nibbāpethā''ti āha. satthā taṃ samassāsetvā  ``mā soci, upāsaka. anamataggasmiñhi saṃsāre tava evameva dhītu  maraṇakāle paggharitāssu catunnaṃ mahāsamuddānaṃ udakato  atirekatara''nti vatvā anamataggakathaṃ ^a^V2.0101^ea^ kathesi ^a^M2.0115^ea^. so tanubhūtasoko  satthāraṃ pabbajjaṃ yācitvā laddhūpasampado na cirasseva arahattaṃ  pāpuṇīti. </p>
              <p>[06] pesakāradhītāvatthu sattamaṃ. </p>
            </h4>
          </h3>
          <h3>
            <h3n> 8. tiṃsabhikkhuvatthu</h3n>
            <h4>
              <h4n> </h4n>
              <p>[03] ^b^haṃsādiccapathe^eb^ti imaṃ dhammadesanaṃ satthā jetavane viharanto  tiṃsa bhikkhū ārabbha kathesi. </p>
              <p>[01] ekasmiñhi divase tiṃsamattā disāvāsikā bhikkhū  satthāraṃ upasaṅkamiṃsu. ānandatthero satthu vattakaraṇavelāya āgantvā  te bhikkhū disvā ``satthārā imehi saddhiṃ paṭisanthāre kate vattaṃ  karissāmī''ti dvārakoṭṭhake ^a^P3.0177^ea^ aṭṭhāsi. satthāpi  tehi saddhiṃ paṭisanthāraṃ katvā tesaṃ sāraṇīyadhammaṃ kathesi. taṃ sutvā  te sabbepi arahattaṃ patvā uppatitvā ākāsena agamiṃsu.  ānandatthero tesu cirāyantesu satthāraṃ upasaṅkamitvā, ``bhante,  idāneva tiṃsamattā bhikkhū āgatā, te kuhi''nti pucchi. ``gatā,  ānandā''ti. ``katarena maggena, bhante''ti?  ``ākāsenānandā''ti. ``kiṃ pana te, bhante, khīṇāsavā''ti?  ``āmānanda, mama santike dhammaṃ sutvā arahattaṃ pattā''ti. tasmiṃ  pana khaṇe ākāsena haṃsā āgamiṃsu. satthā ``yassa kho  panānanda, cattāro iddhipādā subhāvitā, so haṃsā viya ākāsena  gacchatī''ti vatvā imaṃ gāthamāha -- </p>
              <p>[03] 175^b^.^eb^ </p>
              <p>[21] ``haṃsādiccapathe yanti, ākāse yanti iddhiyā. </p>
              <p>[22] nīyanti dhīrā lokamhā, jetvā māraṃ savāhini''nti..</p>
              <p>[03] tassattho -- ime ^b^haṃsā ādiccapathe ākāse^eb^ gacchanti.  yesaṃ iddhipādā subhāvitā, tepi ākāse ^b^yanti iddhiyā. dhīrā^eb^  paṇḍitā ^b^savāhiniṃ māraṃ jetvā^eb^ imamhā vaṭṭalokā ^b^nīyanti,^eb^  nibbānaṃ pāpuṇantīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] tiṃsabhikkhuvatthu aṭṭhamaṃ. </p>
            </h4>
          </h3>
          <h3>
            <h3n> 9. ciñcamāṇavikāvatthu</h3n>
            <h4>
              <h4n> </h4n>
              <p>[03] ^b^ekaṃ^eb^ ^a^V2.0102^ea^ ^a^P3.0178^ea^ ^a^M2.0116^ea^ ^b^dhamma^eb^nti dhammadesanaṃ  satthā jetavane viharanto ciñcamāṇavikaṃ ārabbha kathesi.</p>
              <p>[03] paṭhamabodhiyañhi dasabalassa puthubhūtesu sāvakesu appamāṇesu  devamanussesu ariyabhūmiṃ okkantesu patthaṭe guṇasamudaye mahālābhasakkāro  udapādi. titthiyā sūriyuggamane khajjopanakasadisā ahesuṃ  hatalābhasakkārā. te antaravīthiyaṃ ṭhatvā ``kiṃ samaṇo gotamova  buddho, mayampi buddhā, kiṃ tasseva dinnaṃ mahapphalaṃ, amhākampi dinnaṃ  mahapphalameva, amhākampi detha sakkarothā''ti evaṃ manusse  viññāpentāpi lābhasakkāraṃ alabhitvā raho sannipatitvā ``kena nu  kho upāyena samaṇassa gotamassa manussānaṃ antare avaṇṇaṃ uppādetvā  lābhasakkāraṃ nāseyyāmā''ti cintayiṃsu.</p>
              <p>[03] tadā sāvatthiyaṃ ciñcamāṇavikā nāmekā paribbājikā  uttamarūpadharā sobhaggappattā devaccharā viya. assā sarīrato  rasmiyo niccharanti. atheko kharamantī evamāha --  ``ciñcamāṇavikaṃ paṭicca samaṇassa gotamassa avaṇṇaṃ uppādetvā  lābhasakkāraṃ nāsessāmā''ti. te ``attheko upāyo''ti  sampaṭicchiṃsu. atha sā titthiyārāmaṃ gantvā vanditvā aṭṭhāsi,  titthiyā tāya saddhiṃ na kathesuṃ. sā ``ko nu kho me doso''ti  yāvatatiyaṃ ``vandāmi, ayyā''ti vatvā, ``ayyā, ko nu kho me  doso, kiṃ mayā saddhiṃ na kathethā''ti āha. ``bhagini, samaṇaṃ  gotamaṃ amhe viheṭhayantaṃ hatalābhasakkāre ^a^P3.0179^ea^ katvā  vicarantaṃ na jānāsī''ti? ``na jānāmi, ayyā, kiṃ panettha  mayā kattabba''nti. ``sace tvaṃ, bhagini, amhākaṃ sukhamicchasi,  attānaṃ paṭicca samaṇassa gotamassa avaṇṇaṃ uppādetvā lābhasakkāraṃ  nāsehī''ti. </p>
              <p>[01] sā ``sādhu, ayyā, mayhaṃveso bhāro, mā  cintayitthā''ti vatvā pakkamitvā itthimāyāsu kusalatāya tato paṭṭhāya  sāvatthivāsīnaṃ dhammakathaṃ sutvā jetavanā nikkhamanasamaye  indagopakavaṇṇaṃ paṭaṃ pārupitvā gandhamālādihatthā jetavanābhimukhī  gacchati. ``imāya velāya kuhiṃ gacchasī''ti vutte, ``kiṃ tumhākaṃ  mama gamanaṭṭhānenā''ti vatvā jetavanasamīpe titthiyārāme vasitvā  pātova ``aggavandanaṃ vandissāmā''ti nagarā nikkhamante  upāsakajane ^a^M2.0117^ea^ jetavanassa antovuṭṭhā viya hutvā nagaraṃ pavisati.  ``kuhiṃ vuṭṭhāsī''ti vutte, ``kiṃ tumhākaṃ mama vuṭṭhaṭṭhānenā''ti vatvā  māsaddhamāsaccayena pucchiyamānā jetavane samaṇena gotamena saddhiṃ  ekagandhakuṭiyā vuṭṭhāmhīti. puthujjanānaṃ ^a^V2.0103^ea^ ``saccaṃ nu kho etaṃ,  no''ti kaṅkhaṃ uppādetvā temāsacatumāsaccayena pilotikāhi udaraṃ  veṭhetvā gabbhinivaṇṇaṃ dassetvā upari rattapaṭaṃ pārupitvā ``samaṇaṃ  gotamaṃ paṭicca gabbho uppanno''ti andhabāle saddahāpetvā  aṭṭhanavamāsaccayena udare dārumaṇḍalikaṃ bandhitvā upari paṭaṃ pārupitvā  ^a^P3.0180^ea^ hatthapādapiṭṭhiyo gohanukena koṭṭāpetvā ussade  dassetvā kilantindriyā hutvā sāyanhasamaye tathāgate  alaṅkatadhammāsane nisīditvā dhammaṃ desente dhammasabhaṃ gantvā  tathāgatassa purato ṭhatvā, ``mahāsamaṇa, mahājanassa tāva dhammaṃ  desesi, madhuro te saddo, samphusitaṃ dantāvaraṇaṃ. ahaṃ pana taṃ paṭicca  gabbhaṃ labhitvā paripuṇṇagabbhā jātā, neva me sūtigharaṃ jānāsi,  sappitelādīni sayaṃ akaronto upaṭṭhākānampi aññataraṃ kosalarājānaṃ  vā anāthapiṇḍikaṃ vā visākhaṃ upāsikaṃ vā `imissā  ciñcamāṇavikāya kattabbayuttakaṃ karohī'ti na vadesi, abhiramituṃyeva  jānāsi, gabbhaparihāraṃ na jānāsī''ti gūthapiṇḍaṃ gahetvā candamaṇḍalaṃ  dūsetuṃ vāyamantī viya parisamajjhe tathāgataṃ akkosi. tathāgato  dhammakathaṃ ṭhapetvā sīho viya abhinadanto, ``bhagini, tayā  kathitassa tathabhāvaṃ vā vitathabhāvaṃ vā ahameva ca tvañca jānāmā''ti  āha. ``āma, mahāsamaṇa, tayā ca mayā ca ñātabhāvenetaṃ  jāta''nti.</p>
              <p>[03] tasmiṃ khaṇe sakkassa āsanaṃ uṇhākāraṃ dassesi. so  āvajjamāno ``ciñcamāṇavikā tathāgataṃ abhūtena akkosatī''ti ñatvā  ``idaṃ vatthuṃ sodhessāmī''ti catūhi devaputtehi saddhiṃ āgami.  devaputtā mūsikapotakā hutvā dārumaṇḍalikassa bandhanarajjuke  ekappahāreneva chindiṃsu, pārutapaṭaṃ vāto ukkhipi, dārumaṇḍalikaṃ  patamānaṃ tassā pādapiṭṭhiyaṃ pati ^a^P3.0181^ea^, ubho aggapādā  chijjiṃsu. manussā ``dhī kāḷakaṇṇi, sammāsambuddhaṃ akkosī''ti  sīse kheḷaṃ pātetvā leḍḍudaṇḍādihattā jetavanā nīhariṃsu. athassā  tathāgatassa cakkhupathaṃ atikkantakāle mahāpathavī bhijjitvā ^a^M2.0118^ea^  vivaramadāsi, avīcito aggijālā uṭṭhahi. sā kuladattiyaṃ kambalaṃ  pārupamānā viya gantvā avīcimhi nibbatti. aññatitthiyānaṃ  lābhasakkāro parihāyi, dasabalassa bhiyyosomattāya vaḍḍhi.  punadivase dhammasabhāyaṃ kathaṃ samuṭṭhāpesuṃ, ``āvuso, ciñcamāṇavikā  evaṃ uḷāraguṇaṃ aggadakkhiṇeyyaṃ sammāsambuddhaṃ abhūtena akkositvā  mahāvināsaṃ pattā''ti. satthā āgantvā ``kāya nuttha, bhikkhave,  etarahi kathāya sannisinnā''ti pucchitvā ``imāya nāmā''ti vutte  ``na, bhikkhave, idāneva, pubbepi esā maṃ abhūtena akkositvā  vināsaṃ pattāyevā''ti vatvā -- </p>
              <p>[21] ``nādaṭṭhā parato dosaṃ, aṇuṃ thūlāni sabbaso. </p>
              <p>[22] issaro paṇaye daṇḍaṃ, sāmaṃ appaṭivekkhiyā''ti.. -- </p>
              <p>[25] imaṃ ^a^V2.0104^ea^ dvādasanipāte ^b^mahāpadumajātakaṃ^eb^ (jā0  1.12.106) vitthāretvā kathesi -- </p>
              <p>[01] tadā kiresā mahāpadumakumārassa bodhisattassa mātu  sapattī rañño aggamahesī hutvā mahāsattaṃ asaddhammena nimantetvā  tassa manaṃ alabhitvā attanāva attani vippakāraṃ katvā gilānālayaṃ  dassetvā ``tava putto maṃ anicchantiṃ imaṃ vippakāraṃ pāpesī''ti  ^a^P3.0182^ea^ rañño ārocesi. rājā kuddho mahāsattaṃ  corapapāte khipi. atha naṃ pabbatakucchiyaṃ adhivatthā devatā  paṭiggahetvā nāgarājassa phaṇagabbhe patiṭṭhapesi. nāgarājā taṃ  nāgabhavanaṃ netvā upaḍḍharajjena sammānesi. so tattha saṃvaccharaṃ  vasitvā pabbajitukāmo himavantappadesaṃ patvā pabbajitvā  jhānābhiññāyo nibbattesi. atha naṃ eko vanacarako disvā rañño  ārocesi. rājā tassa santikaṃ gantvā katapaṭisanthāro sabbaṃ taṃ  pavattiṃ ñatvā mahāsattaṃ rajjena nimantetvā tena ``mayhaṃ rajjena kiccaṃ  natthi, tvaṃ pana dasa rājadhamme akopetvā agatigamanaṃ pahāya dhammena  rajjaṃ kārehī''ti ovadito uṭṭhāyāsanā roditvā nagaraṃ gacchanto  antarāmagge amacce pucchi -- ``ahaṃ kaṃ nissāya evaṃ  ācārasampannena puttena viyogaṃ patto''ti? ``aggamahesiṃ nissāya,  devā''ti. rājā taṃ uddhaṃpādaṃ gahetvā corapapāte khipāpetvā nagaraṃ  pavisitvā dhammena rajjaṃ kāresi. tadā mahāpadumakumāro satthā  ahosi, mātu sapattī ciñcamāṇavikāti.</p>
              <p>[03] satthā ^a^M2.0119^ea^ imamatthaṃ pakāsetvā, ``bhikkhave, ekaṃ dhammañhi  saccavacanaṃ pahāya musāvāde patiṭṭhitānaṃ vissaṭṭhaparalokānaṃ  akattabbapāpakammaṃ nāma natthī''ti vatvā imaṃ gāthamāha -- </p>
              <p>[03] 176^b^.^eb^ </p>
              <p>[21] ``ekaṃ dhammaṃ atītassa, musāvādissa jantuno. </p>
              <p>[22] vitiṇṇaparalokassa, natthi pāpaṃ akāriya''nti..</p>
              <p>[03] tattha ^b^ekaṃ dhamma^eb^nti saccaṃ. ^b^musāvādissā^eb^ti yassa  dasasu vacanesu ekampi saccaṃ natthi, evarūpassa musāvādino ^a^P3.0183^ea^.  ^b^vitiṇṇaparalokassā^eb^ti vissaṭṭhaparalokassa.  evarūpo hi manussasampattiṃ devasampattiṃ avasāne nibbānasampattinti  imā tissopi sampattiyo na passati. ^b^natthi pāpa^eb^nti tassa  evarūpassa idaṃ nāma pāpaṃ akattabbanti natthi.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] ciñcamāṇavikāvatthu navamaṃ. </p>
            </h4>
          </h3>
          <h3>
            <h3n> 10. asadisadānavatthu</h3n>
            <h4>
              <h4n> </h4n>
              <p>[03] ^b^na^eb^ ^a^V2.0105^ea^ ^b^ve kadariyā^eb^ti imaṃ dhammadesanaṃ satthā jetavane  viharanto asadisadānaṃ ārabbha kathesi.</p>
              <p>[03] ekasmiñhi samaye satthā cārikaṃ caritvā  pañcasatabhikkhuparivāro jetavanaṃ pāvisi. rājā vihāraṃ gantvā  satthāraṃ nimantetvā punadivase āgantukadānaṃ sajjetvā ``dānaṃ me  passantū''ti nāgare pakkosi. nāgarā āgantvā rañño dānaṃ disvā  punadivase satthāraṃ nimantetvā dānaṃ sajjetvā ``amhākampi dānaṃ,  devo, passatū''ti rañño pahiṇiṃsu. rājā tesaṃ dānaṃ disvā  ``imehi mama dānato uttaritaraṃ kataṃ, puna dānaṃ karissāmī''ti  punadivasepi dānaṃ sajjesi. nāgarāpi taṃ disvā punadivase  sajjayiṃsu. evaṃ neva rājā nāgare parājetuṃ sakkoti, na ^a^P3.0184^ea^  nāgarā rājānaṃ. atha chaṭṭhe vāre nāgarā sataguṇaṃ  sahassaguṇaṃ vaḍḍhetvā yathā na sakkā hoti ``idaṃ nāma imesaṃ dāne  natthī''ti vattuṃ, evaṃ dānaṃ sajjayiṃsu. rājā taṃ disvā ``sacāhaṃ  imesaṃ dānato uttaritaraṃ kātuṃ na sakkhissāmi, kiṃ me  jīvitenā''ti upāyaṃ cintento nipajji. atha naṃ mallikā  ^a^M2.0120^ea^ devī  upasaṅkamitvā, ``kasmā, mahārāja, evaṃ nipannosi, kena te  indriyāni kilantāni viyā''ti pucchi. rājā āha -- ``na  dāni tvaṃ, devi, jānāsī''ti. ``na jānāmi, devā''ti. so  tassā tamatthaṃ ārocesi.</p>
              <p>[03] atha naṃ mallikā āha -- ``deva, mā cintayi, kahaṃ tayā  pathavissaro rājā nāgarehi parājiyamāno diṭṭhapubbo vā sutapubbo  vā, ahaṃ te dānaṃ saṃvidahissāmī''ti. itissa asadisadānaṃ  saṃvidahitukāmatāya evaṃ vatvā, mahārāja, sālakalyāṇipadarehi pañcannaṃ  bhikkhusatānaṃ anto āvaṭṭe nisīdanamaṇḍapaṃ kārehi, sesā bahiāvaṭṭe  nisīdissanti. pañca setacchattasatāni kārehi, tāni gahetvā  pañcasatā hatthī pañcannaṃ bhikkhusatānaṃ matthake dhārayamānā ṭhassanti.  aṭṭha vā dasa vā rattasuvaṇṇanāvāyo kārehi, tā maṇḍapamajjhe  bhavissanti. dvinnaṃ dvinnaṃ bhikkhūnaṃ antare ekekā khattiyadhītā  nisīditvā gandhe pisissati, ekekā khattiyadhītā bījanaṃ ādāya  dve dve bhikkhū bījamānā ṭhassati, sesā khattiyadhītaro pise pise  gandhe haritvā ^a^P3.0185^ea^ suvaṇṇanāvāsu pakkhipissanti,  tāsu ekaccā khattiyadhītaro nīluppalakalāpe gahetvā suvaṇṇanāvāsu  pakkhittagandhe āloḷetvā vāsaṃ gāhāpessanti. nāgarānañhineva  khattiyadhītaro atthi, na setacchattāni, na hatthino ca. imehi  kāraṇehi nāgarā ^a^V2.0106^ea^ parājissanti, evaṃ karohi, mahārājāti. rājā  ``sādhu, devi, kalyāṇaṃ te kathita''nti tāya kathitaniyāmena sabbaṃ  kāresi. ekassa pana bhikkhuno eko hatthi nappahosi. atha  rājā mallikaṃ āha -- ``bhadde, ekassa bhikkhuno eko hatthi  nappahoti, kiṃ karissāmā''ti. ``kiṃ, deva, pañca hatthisatāni  natthī''ti? ``atthi, devi, avasesā duṭṭhahatthino, te bhikkhū  disvāva verambhavātā viya caṇḍā hontī''ti. ``deva, ahaṃ ekassa  duṭṭhahatthipotakassa chattaṃ gahetvā tiṭṭhanaṭṭhānaṃ jānāmī''ti. ``kattha  naṃ ṭhapessāmā''ti? ``ayyassa aṅgulimālassa santike''ti.  rājā tathā kāresi. hatthipotako vāladhiṃ antarasatthimhi  pakkhipitvā ubho kaṇṇe pātetvā akkhīni nimiletvā aṭṭhāsi.  mahājano ``evarūpassa nāma caṇḍahatthino ayamākāro''ti hatthimeva  olokesi.</p>
              <p>[03] rājā buddhappamukhaṃ bhikkhusaṅghaṃ parivisitvā satthāraṃ vanditvā,  ``bhante, yaṃ imasmiṃ dānagge kappiyabhaṇḍaṃ vā akappiyabhaṇḍaṃ vā,  sabbaṃ taṃ tumhākameva dammī''ti āha ^a^M2.0121^ea^. tasmiṃ ^a^P3.0186^ea^  pana dāne ekadivaseneva pariccattaṃ cuddasakoṭidhanaṃ hoti. satthu pana  setacchattaṃ nisīdanapallaṅko ādhārako pādapīṭhikāti cattāri  anagghāneva. puna evarūpaṃ katvā buddhānaṃ dānaṃ nāma dātuṃ samattho  nāhosi, teneva taṃ ``asadisadāna''nti paññāyi. taṃ kira  sabbabuddhānaṃ ekavāraṃ hotiyeva, sabbesaṃ pana itthīyeva saṃvidahati.  rañño pana kāḷo ca juṇho cāti dve amaccā ahesuṃ. tesu kāḷo  cintesi -- ``aho rājakulassa parihāni, ekadivaseneva  cuddasakoṭidhanaṃ khayaṃ gacchati, ime imaṃ dānaṃ bhuñjitvā gantvā nipannā  niddāyissanti, aho naṭṭhaṃ rājakula''nti. juṇho cintesi --  ``aho rañño dānaṃ sudinnaṃ. na hi sakkā rājabhāve aṭṭhitena  evarūpaṃ dānaṃ dātuṃ, sabbasattānaṃ pattiṃ adento nāma natthi, ahaṃ  panidaṃ dānaṃ anumodāmī''ti.</p>
              <p>[03] satthu bhattakiccāvasāne rājā anumodanatthāya pattaṃ gaṇhi.  satthā cintesi -- ``raññā mahoghaṃ pavattentena viya mahādānaṃ dinnaṃ,  asakkhi nu kho mahājano cittaṃ pasādetuṃ, udāhu no''ti. so tesaṃ  amaccānaṃ cittācāraṃ ñatvā ``sace rañño dānānucchavikaṃ anumodanaṃ  karissāmi, kāḷassa muddhā sattadhā phalissati, juṇho sotāpattiphale  patiṭṭhahissatī''ti ñatvā kāḷe anukampaṃ paṭicca evarūpaṃ dānaṃ datvā  ṭhitassa rañño catuppadikaṃ gāthameva vatvā uṭṭhāyāsanā vihāraṃ gato.  bhikkhū ^a^P3.0187^ea^ aṅgulimālaṃ pucchiṃsu -- ``na kiṃ nu  kho, āvuso, duṭṭhahatthiṃ chattaṃ dhāretvā ṭhitaṃ disvā bhāyī''ti?  ``na bhāyiṃ, āvuso''ti. te satthāraṃ upasaṅkamitvā āhaṃsu --  ``aṅgulimālo, bhante, aññaṃ byākarosī''ti. satthā ``na,  bhikkhave ^a^V2.0107^ea^, aṅgulimālo bhāyati. khīṇāsavausabhānañhi antare  jeṭṭhakausabhā mama puttasadisā bhikkhū na bhāyantī''ti vatvā  brāhmaṇavagge imaṃ gāthamāha -- </p>
              <p>[21] ``usabhaṃ pavaraṃ vīraṃ, mahesiṃ vijitāvinaṃ. </p>
              <p>[22] anejaṃ nhātakaṃ buddhaṃ, tamahaṃ brūmi brāhmaṇa''nti..  (dha0 pa0 422; su0 ni0 651).</p>
              <p>[03] rājāpi domanassappatto ``evarūpāya nāma parisāya dānaṃ  datvā ṭhitassa mayhaṃ anucchavikaṃ anumodanaṃ akatvā gāthameva vatvā  satthā uṭṭhāyāsanā gato. mayā satthu anucchavikaṃ dānaṃ akatvā  ananucchavikaṃ kataṃ bhavissati ^a^M2.0122^ea^, kappiyabhaṇḍaṃ adatvā akappiyabhaṇḍaṃ vā  dinnaṃ bhavissati, satthārā me kupitena bhavitabbaṃ. evañhi  asadisadānaṃ nāma, dānānurūpaṃ anumodanaṃ kātuṃ vaṭṭatī''ti vihāraṃ  gantvā satthāraṃ vanditvā etadavoca -- ``kiṃ nu kho me, bhante,  dātabbayuttakaṃ dānaṃ na dinnaṃ, udāhu dānānurūpaṃ kappiyabhaṇḍaṃ adatvā  akappiyabhaṇḍameva dinna''nti. ``kimetaṃ ^a^P3.0188^ea^,  mahārājā''ti? ``na me tumhehi dānānucchavikā anumodanā  katā''ti? ``mahārāja, anucchavikameva te dānaṃ dinnaṃ. etañhi  asadisadānaṃ nāma, ekassa buddhassa ekavārameva sakkā dātuṃ, puna  evarūpaṃ nāma dānaṃ duddada''nti. ``atha kasmā, bhante, me  dānānurūpaṃ anumodanaṃ na karitthā''ti? ``parisāya asuddhattā,  mahārājā''ti. ``ko nu kho, bhante, parisāya doso''ti?  athassa satthā dvinnampi amaccānaṃ cittācāraṃ ārocetvā kāḷe anukampaṃ  paṭicca anumodanāya akatabhāvaṃ ācikkhi. rājā ``saccaṃ kira te,  kāḷa, evaṃ cintita''nti pucchitvā ``sacca''nti vutte ``tava santakaṃ  aggahetvā mama puttadārehi saddhiṃ mayi attano santakaṃ dente tuyhaṃ kā  pīḷā. gaccha, bho, yaṃ te mayā dinnaṃ, taṃ dinnameva hotu, raṭṭhato pana  me nikkhamā''ti taṃ raṭṭhā nīharitvā juṇhaṃ pakkosāpetvā ``saccaṃ kira  te evaṃ cintita''nti pucchitvā ``sacca''nti vutte, ``sādhu, mātula,  pasannosmi, tvaṃ mama parijanaṃ gahetvā mayā dinnaniyāmeneva satta  divasāni dānaṃ dehī''ti sattāhaṃ rajjaṃ niyyādetvā satthāraṃ āha --  ``passatha, bhante, bālassa karaṇaṃ, mayā evaṃ dinnadāne  pahāramadāsī''ti. satthā ``āma, mahārāja, bālā nāma parassa  dānaṃ anabhinanditvā duggatiparāyaṇā honti, dhīrā pana paresampi  dānaṃ anumoditvā saggaparāyaṇā eva hontī''ti vatvā imaṃ gāthamāha  -- </p>
              <p>[03] 177^b^.^eb^ </p>
              <p>[21] ``na ^a^V2.0108^ea^ ve kadariyā devalokaṃ vajanti, bālā have  nappasaṃsanti dānaṃ. </p>
              <p>[22] dhīro ca dānaṃ anumodamāno, teneva so hoti sukhī  paratthā''ti..</p>
              <p>[03] tattha ^a^P3.0189^ea^ ^b^kadariyā^eb^ti thaddhamaccharino.  ^b^bālā^eb^ti idhalokaparalokaṃ ajānanakā. ^b^dhīro^eb^ti paṇḍito.  ^b^sukhī paratthā^eb^ti ^b^teneva so^eb^ dānānumodanapuññena paraloke  dibbasampattiṃ anubhavamāno sukhī ^b^hotī^eb^ti.</p>
              <p>[03] desanāvasāne ^a^M2.0123^ea^ juṇho sotāpattiphale patiṭṭhahi, sampattaparisāyapi  sātthikā dhammadesanā ahosi, juṇhopi sotāpanno hutvā sattāhaṃ  raññā dinnaniyāmeneva dānaṃ adāsīti. </p>
              <p>[06] asadisadānavatthu dasamaṃ. </p>
            </h4>
          </h3>
          <h3>
            <h3n> 11. anāthapiṇḍakaputtakālavatthu</h3n>
            <h4>
              <h4n> </h4n>
              <p>[03] ^b^pathabyā ekarajjenā^eb^ti imaṃ dhammadesanaṃ satthā jetavane  viharanto kālaṃ nāma anāthapiṇḍikassa puttaṃ ārabbha kathesi.</p>
              <p>[03] so kira tathāvidhassa saddhāsampannassa seṭṭhino putto hutvā neva  satthu santikaṃ gantuṃ, na gehaṃ āgatakāle daṭṭhuṃ, na dhammaṃ sotuṃ, na  saṅghassa veyyāvaccaṃ kātuṃ icchati. pitarā ``mā evaṃ, tāta,  karī''ti vuttopi tassa vacanaṃ na suṇāti. athassa pitā cintesi  -- ``ayaṃ evarūpaṃ diṭṭhiṃ gahetvā vicaranto avīciparāyaṇo  bhavissati, na kho panetaṃ patirūpaṃ, yaṃ mayi passante mama putto  nirayaṃ gaccheyya. imasmiṃ kho pana loke dhanadānena abhijjanakasatto  nāma natthi, dhanena naṃ bhindissāmī''ti. atha naṃ āha --  ``tāta, uposathiko hutvā vihāraṃ gantvā dhammaṃ sutvā ehi,  kahāpaṇasataṃ te ^a^P3.0190^ea^ dassāmī''ti. dassatha, tātāti.  dassāmi, puttāti. so yāvatatiyaṃ paṭiññaṃ gahetvā uposathiko  hutvā vihāraṃ agamāsi. dhammassavanena panassa kiccaṃ natthi,  yathāphāsukaṭṭhāne sayitvā pātova gehaṃ agamāsi. athassa pitā  ``putto me uposathiko ahosi, sīghamassa yāguādīni  āharathā''ti vatvā dāpesi. so ``kahāpaṇe aggahetvā na  bhuñjissāmī''ti āhaṭāhaṭaṃ paṭikkhipi. athassa pitā pīḷaṃ  asahanto kahāpaṇabhaṇḍaṃ dāpesi. so taṃ hatthena gahetvāva āhāraṃ  paribhuñji.</p>
              <p>[03] atha ^a^V2.0109^ea^ naṃ punadivase seṭṭhi, ``tāta, kahāpaṇasahassaṃ te dassāmi,  satthu purato ṭhatvā ekaṃ dhammapadaṃ uggaṇhitvā āgaccheyyāsī''ti  pesesi. sopi vihāraṃ gantvā satthu purato ṭhatvāva ekameva padaṃ  uggaṇhitvā palāyitukāmo ahosi. athassa satthā asallakkhaṇākāraṃ  akāsi. so taṃ padaṃ asallakkhetvā uparipadaṃ uggaṇhissāmīti  ṭhatvā assosiyeva ^a^M2.0124^ea^. uggaṇhissāmīti suṇantova kira sakkaccaṃ  suṇāti nāma. evañca kira suṇantānaṃ dhammo sotāpattimaggādayo  deti. sopi uggaṇhissāmīti suṇāti, satthāpissa  asallakkhaṇākāraṃ karoti. so ``uparipadaṃ uggaṇhissāmī''ti  ṭhatvā suṇantova sotāpattiphale patiṭṭhāsi.</p>
              <p>[03] so punadivase buddhappamukhena bhikkhusaṅghena saddhiṃyeva sāvatthiṃ  pāvisi. mahāseṭṭhi taṃ disvā ``ajja ^a^P3.0191^ea^ mama  puttassa ākāro ruccatī''ti cintesi. tassapi etadahosi --  ``aho vata me pitā ajja satthu santike kahāpaṇe na dadeyya,  kahāpaṇakāraṇā mayhaṃ uposathikabhāvaṃ paṭicchādeyyā''ti. satthā  panassa hiyyova kahāpaṇassa kāraṇā uposathikabhāvaṃ aññāsi.  mahāseṭṭhi, buddhappamukhassa bhikkhusaṅghassa yāguṃ dāpetvā puttassapi  dāpesi. so nisīditvā tuṇhībhūtova yāguṃ pivi, khādanīyaṃ  khādi, bhattaṃ bhuñji. mahāseṭṭhi satthu bhattakiccāvasāne puttassa purato  sahassabhaṇḍikaṃ ṭhapāpetvā, ``tāta, mayā te `sahassaṃ dassāmī'ti  vatvā uposathaṃ samādāpetvā vihāraṃ pahito. idaṃ te sahassa''nti  āha. so satthu purato kahāpaṇe diyyamāne disvā lajjanto ``alaṃ  me kahāpaṇehī''ti vatvā, ``gaṇha, tātā''ti vuccamānopi na gaṇhi.  athassa pitā satthāraṃ vanditvā, ``bhante, ajja me puttassa  ākāro ruccatī''ti vatvā ``kiṃ, mahāseṭṭhī''ti vutte ``mayā esa  purimadivase `kahāpaṇasataṃ te dassāmī'ti vatvā vihāraṃ pesito.  punadivase kahāpaṇe aggahetvā bhuñjituṃ na icchi, ajja pana  diyyamānepi kahāpaṇe na icchatī''ti āha. satthā ``āma,  mahāseṭṭhi, ajja tava puttassa cakkavattisampattitopi  devalokabrahmalokasampattīhipi sotāpattiphalameva vara''nti vatvā imaṃ  gāthamāha -- </p>
              <p>[03] 178^b^.^eb^ </p>
              <p>[21] ``pathabyā ekarajjena, saggassa gamanena vā. </p>
              <p>[22] sabbalokādhipaccena, sotāpattiphalaṃ vara''nti..</p>
              <p>[03] tattha ^b^pathabyā ekarajjenā^eb^ti cakkavattirajjena.  ^b^saggassa gamanena vā^eb^ti chabbīsatividhassa saggassa ^a^P3.0192^ea^  adhigamanena. ^b^sabbalokādhipaccenā^eb^ti na ekasmiṃ  ettake ^a^M2.0125^ea^ loke nāgasupaṇṇavemānikapetehi saddhiṃ, sabbasmiṃ loke  ādhipaccena. ^b^sotāpattiphalaṃ vara^eb^nti yasmā ettake ṭhāne  ^a^V2.0110^ea^ rajjaṃ kāretvāpi nirayādīhi amuttova hoti, sotāpanno pana  pihitāpāyadvāro hutvā sabbadubbalopi aṭṭhame bhave na nibbattati,  tasmā sotāpattiphalameva varaṃ uttamanti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] anāthapiṇḍakaputtakālavatthu ekādasamaṃ. </p>
              <p>[06] lokavaggavaṇṇanā niṭṭhitā. </p>
              <p>[06] terasamo vaggo. </p>
            </h4>
          </h3>
        </h2>
        <h2>
          <h2n> 14. buddhavaggo </h2n>
          <h3>
            <h3n> 1. māradhītaravatthu</h3n>
            <h4>
              <h4n> </h4n>
              <p>[03] ^b^yassa^eb^ ^a^V2.0111^ea^ ^a^P3.0193^ea^ ^a^M2.0126^ea^ ^b^jita^eb^nti imaṃ dhammadesanaṃ  satthā bodhimaṇḍe viharanto māradhītaro ārabbha kathesi. desanaṃ pana  sāvatthiyaṃ samuṭṭhāpetvā puna kururaṭṭhe māgaṇḍiyabrāhmaṇassa kathesi.</p>
              <p>[03] kururaṭṭhe kira māgaṇḍiyabrāhmaṇassa dhītā māgaṇḍiyāyeva nāma  ahosi uttamarūpadharā. taṃ patthayamānā anekabrāhmaṇamahāsālā ceva  khattiyamahāsālā ca ``dhītaraṃ no detū''ti māgaṇḍiyassa pahiṇiṃsu.  sopi ``na tumhe mayhaṃ dhītu anucchavikā''ti sabbe paṭikkhipateva.  athekadivasaṃ satthā paccūsasamaye lokaṃ volokento attano  ñāṇajālassa anto paviṭṭhaṃ māgaṇḍiyabrāhmaṇaṃ disvā ``kiṃ nu kho  bhavissatī''ti upadhārento brāhmaṇassa ca brāhmaṇiyā ca tiṇṇaṃ  maggaphalānaṃ upanissayaṃ addasa. brāhmaṇopi bahigāme nibaddhaṃ aggiṃ  paricarati. satthā pātova pattacīvaramādāya taṃ ṭhānaṃ agamāsi.  brāhmaṇo satthu rūpasiriṃ olokento ``imasmiṃ loke iminā  sadiso puriso nāma natthi, ayaṃ mayhaṃ ^a^P3.0194^ea^ dhītu  anucchaviko, imassa me dhītaraṃ dassāmā''ti cintetvā satthāraṃ āha  -- ``samaṇa, mama ekā dhītā atthi, ahaṃ tassā anucchavikaṃ purisaṃ  apassanto taṃ na kassaci adāsiṃ, tvaṃ panassā anucchaviko, ahaṃ te  dhītaraṃ pādaparicārikaṃ katvā dātukāmo, yāva naṃ ānemi, tāva idheva  tiṭṭhāhī''ti. satthā tassa kathaṃ sutvā neva abhinandi, na  paṭikkosi.</p>
              <p>[03] brāhmaṇopi gehaṃ gantvā brāhmaṇiṃ āha -- ``bhoti, ajja me  dhītu anucchaviko puriso diṭṭho, tassa naṃ dassāmā''ti dhītaraṃ  alaṅkārāpetvā ādāya brāhmaṇiyā saddhiṃ taṃ ṭhānaṃ agamāsi.  mahājanopi kutūhalajāto nikkhami. satthā brāhmaṇena vuttaṭṭhāne  aṭṭhatvā tattha padacetiyaṃ dassetvā aññasmiṃ ṭhāne aṭṭhāsi. buddhānaṃ  kira padacetiyaṃ ``idaṃ asuko nāma passatū''ti adhiṭṭhahitvā  akkantaṭṭhāneyeva paññāyati, sesaṭṭhāne taṃ passanto nāma natthi.  brāhmaṇo attanā saddhiṃ ^a^M2.0127^ea^ gacchamānāya brāhmaṇiyā ``kahaṃ so''ti puṭṭho  ``imasmiṃ ṭhāne tiṭṭhāhīti taṃ avaca''nti olokento padavalañjaṃ  disvā ``idamassa pada''nti dassesi. sā lakkhaṇamantakusalatāya  ^a^V2.0112^ea^ ``na idaṃ, brāhmaṇa, kāmabhogino pada''nti vatvā brāhmaṇena, ``bhoti,  tvaṃ udakapātimhi susumāraṃ passasi, mayā so samaṇo diṭṭho `dhītaraṃ  te dassāmī'ti vutto, tenāpi adhivāsita''nti vutte, ``brāhmaṇa,  kiñcāpi tvaṃ evaṃ vadesi, idaṃ pana nikkilesasseva pada''nti vatvā  imaṃ gāthamāha -- </p>
              <p>[21] ``rattassa ^a^P3.0195^ea^ hi ukkuṭikaṃ padaṃ bhave, </p>
              <p>[27] duṭṭhassa hoti sahasānupīḷitaṃ. </p>
              <p>[26] mūḷhassa hoti avakaḍḍhitaṃ padaṃ, </p>
              <p>[22] vivaṭṭacchadassa idamīdisaṃ pada''nti.. (visuddhi0  1.45; a0 ni0 aṭṭha0 1.1.260-261; dha0 pa0 aṭṭha0  1.sāmāvatīvatthu).</p>
              <p>[03] atha naṃ brāhmaṇo, ``bhoti, mā viravi, tuṇhībhūtāva ehī''ti  gacchanto satthāraṃ disvā ``ayaṃ so puriso''ti tassā dassetvā  satthāraṃ upasaṅkamitvā, ``samaṇa, dhītaraṃ te dassāmī''ti āha.  satthā ``na me tava dhītāya attho''ti avatvā, ``brāhmaṇa, ekaṃ te  kāraṇaṃ kathessāmi, suṇissasī''ti vatvā ``kathehi, bho samaṇa,  suṇissāmī''ti vutte abhinikkhamanato paṭṭhāya atītaṃ āharitvā  dassesi.</p>
              <p>[03] tatrāyaṃ saṅkhepakathā -- mahāsatto rajjasiriṃ pahāya kaṇṭakaṃ  āruyha channasahāyo abhinikkhamanto nagaradvāre ṭhitena mārena  ``siddhattha, nivatta, ito te sattame divase cakkaratanaṃ  pātubhavissatī''ti vutte, ``ahametaṃ, māra, jānāmi, na me  tenattho''ti āha. atha kimatthāya nikkhamasīti?  sabbaññutaññāṇatthāyāti. ``tena hi sace ajjato paṭṭhāya  kāmavitakkādīnaṃ ekampi vitakkaṃ vitakkessasi, jānissāmi te  kattabba''nti āha. so tato paṭṭhāya otārāpekkho satta vassāni  mahāsattaṃ anubandhi.</p>
              <p>[03] satthāpi chabbassāni dukkarakārikaṃ caritvā paccattapurisakāraṃ  nissāya bodhimūle sabbaññutaññāṇaṃ paṭivijjhitvā vimuttisukhaṃ  paṭisaṃvedayamāno pañcamasattāhe ajapālanigrodhamūle nisīdi. tasmiṃ  samaye māro ``ahaṃ ^a^M2.0128^ea^ ettakaṃ kālaṃ anubandhitvā otārāpekkhopi  ^a^P3.0196^ea^ imassa kiñci khalitaṃ nāddasaṃ, atikkanto idāni  esa mama visaya''nti domanassappatto mahāmagge nisīdi. athassa  taṇhā aratī ragāti imā tisso dhītaro ``pitā no na paññāyati,  kahaṃ nu kho etarahī''ti olokayamānā taṃ tathā nisinnaṃ disvā  upasaṅkamitvā ``kasmā ^a^V2.0113^ea^, tāta, dukkhī dummanosī''ti pucchiṃsu. so  tāsaṃ tamatthaṃ ārocesi. atha naṃ tā āhaṃsu -- ``tāta, mā  cintayi, mayaṃ taṃ attano vase katvā ānessāmā''ti. ``na sakkā  ammā, esa kenaci vase kātunti. ``tāta, mayaṃ itthiyo nāma  idāneva naṃ rāgapāsādīhi bandhitvā ānessāma, tumhe mā  cintayitthā''ti satthāraṃ upasaṅkamitvā ``pāde te, samaṇa,  paricāremā''ti āhaṃsu. satthā neva tāsaṃ vacanaṃ manasākāsi, na  akkhīni ummīletvā olokesi.</p>
              <p>[03] puna māradhītaro ``uccāvacā kho purisānaṃ adhippāyā,  kesañci kumārikāsu pemaṃ hoti, kesañci paṭhamavaye ṭhitāsu, kesañci  majjhimavaye ṭhitāsu, kesañci pacchimavaye ṭhitāsu, nānappakārehi taṃ  palobhessāmā''ti ekekā kumārikavaṇṇādivasena sataṃ sataṃ attabhāve  abhinimminitvā kumāriyo, avijātā, sakiṃ vijātā, duvijātā,  majjhimitthiyo, mahallakitthiyo ca hutvā chakkhattuṃ bhagavantaṃ  upasaṅkamitvā ``pāde te, samaṇa, paricāremā''ti āhaṃsu. tampi  bhagavā na manasākāsi yathā taṃ anuttare upadhisaṅkhaye vimuttoti.  atha satthā ^a^P3.0197^ea^ ettakenapi tā anugacchantiyo  ``apetha, kiṃ disvā evaṃ vāyamatha, evarūpaṃ nāma vītarāgānaṃ purato  kātuṃ na vaṭṭati. tathāgatassa pana rāgādayo pahīnā. kena taṃ  kāraṇena attano vasaṃ nessathā''ti vatvā imā gāthā abhāsi -- </p>
              <p>[03] 179^b^.^eb^ </p>
              <p>[21] ``yassa jitaṃ nāvajīyati, </p>
              <p>[27] jitaṃ yassa noyāti koci loke. </p>
              <p>[21] taṃ buddhamanantagocaraṃ, </p>
              <p>[22] apadaṃ kena padena nessatha.. </p>
              <p>[03] 180^b^.^eb^ </p>
              <p>[21] ``yassa ^a^M2.0129^ea^ jālinī visattikā, </p>
              <p>[27] taṇhā natthi kuhiñci netave. </p>
              <p>[21] taṃ buddhamanantagocaraṃ, </p>
              <p>[22] apadaṃ kena padena nessathā''ti..</p>
              <p>[03] tattha ^b^yassa jitaṃ nāvajīyatī^eb^ti yassa sammāsambuddhassa  tena tena maggena jitaṃ rāgādikilesajātaṃ puna asamudācaraṇato  nāvajīyati, dujjitaṃ nāma na hoti. ^b^noyātī^eb^ti na uyyāti,  yassa jitaṃ kilesajātaṃ rāgādīsu koci eko kilesopi loke  pacchato vattī nāma ^a^V2.0114^ea^ na hoti, nānubandhatīti attho.  ^b^anantagocara^eb^nti anantārammaṇassa sabbaññutaññāṇassa vasena  apariyanta gocaraṃ. ^b^kena padenā^eb^ti yassa hi rāgapadādīsu  ekapadampi atthi, taṃ tumhe tena padena nessatha. buddhassa pana  ekapadampi ^a^P3.0198^ea^ natthi, taṃ apadaṃ buddhaṃ tumhe kena padena  nessatha.</p>
              <p>[03] dutiyagāthāya taṇhā nāmesā saṃsibbitapariyonandhanaṭṭhena  jālamassā atthītipi jālakārikātipi jālūpamātipi  ^b^jālinī^eb^. rūpādīsu ārammaṇesu visattatāya visattamanatāya  visāharatāya visapupphatāya visaphalatāya visaparibhogatāya  ^b^visattikā^eb^. sā evarūpā taṇhā ^b^yassa kuhiñci^eb^ bhave  ^b^netuṃ^eb^ natthi, taṃ tumhe apadaṃ buddhaṃ kena padena nessathāti attho.</p>
              <p>[03] desanāvasāne bahūnaṃ devatānaṃ dhammābhisamayo ahosi.  māradhītaropi tattheva antaradhāyiṃsu.</p>
              <p>[03] satthā imaṃ dhammadesanaṃ āharitvā, ``māgaṇḍiya, ahaṃ pubbe  imā tisso māradhītaro addasaṃ semhādīhi apalibuddhena  suvaṇṇakkhandhasadisena attabhāvena samannāgatā, tadāpi methunasmiṃ  chando nāhosiyeva. tava dhītu sarīraṃ dvattiṃsākārakuṇapaparipūraṃ  bahivicitto viya asucighaṭo. sace hi mama pādo asucimakkhito  bhaveyya, ayañca ummāraṭṭhāne tiṭṭheyya, tathāpissā sarīre ahaṃ pāde na  phuseyya''nti vatvā imaṃ gāthamāha -- </p>
              <p>[21] ``disvāna ^a^M2.0130^ea^ ^a^P3.0199^ea^ taṇhaṃ aratiṃ ragañca, </p>
              <p>[26] nāhosi chando api methunasmiṃ. </p>
              <p>[27] kimevidaṃ muttakarīsapuṇṇaṃ, </p>
              <p>[22] pādāpi naṃ samphusituṃ na icche''ti.. (su0 ni0  841; mahāni0 70).</p>
              <p>[03] desanāvasāne ubhopi jayampatikā anāgāmiphale patiṭṭhahiṃsūti. </p>
              <p>[06] māradhītaravatthu paṭhamaṃ. </p>
            </h4>
          </h3>
          <h3>
            <h3n> 2. devorohaṇavatthu</h3n>
            <h4>
              <h4n> </h4n>
              <p>[03] ^b^ye^eb^ ^a^V2.0115^ea^ ^b^jhānapasutā dhīrā^eb^ti imaṃ dhammadesanaṃ satthā  saṅkassanagaradvāre bahū devamanusse ārabbha kathesi. desanā pana  rājagahe samuṭṭhitā. </p>
              <p>[01] ekasmiñhi samaye rājagahaseṭṭhi parissayamocanatthañceva  pamādena galitānaṃ ābharaṇādīnaṃ rakkhaṇatthañca jālakaraṇḍakaṃ  parikkhipāpetvā gaṅgāya udakakīḷaṃ kīḷi. atheko rattacandanarukkho  gaṅgāya uparitīre jāto gaṅgodakena dhotamūlo patitvā tattha tattha  pāsāṇesu saṃbhajjamāno vippakiri. tato ekā ghaṭappamāṇā ghaṭikā  pāsāṇehi ghaṃsiyamānā udakaūmīhi pothiyamānā maṭṭhā hutvā  anupubbena vuyhamānā sevālapariyonaddhā āgantvā tassa jāle laggi.  seṭṭhi ``kimeta''nti vatvā ``rukkhaghaṭikā''ti sutvā taṃ  āharāpetvā ``kiṃ nāmeta''nti upadhāraṇatthaṃ vāsikaṇṇena tacchāpesi.  tāvadeva alattakavaṇṇaṃ rattacandanaṃ ^a^P3.0200^ea^ paññāyi.  seṭṭhi pana neva sammādiṭṭhi na micchādiṭṭhi, majjhattadhātuko. so  cintesi -- ``mayhaṃ gehe rattacandanaṃ bahu, kiṃ nu kho iminā  karissāmī''ti. athassa etadahosi -- ``imasmiṃ loke `mayaṃ  arahanto mayaṃ arahanto'ti vattāro bahū, ahaṃ ekaṃ arahantampi na  passāmi. gehe bhamaṃ yojetvā pattaṃ likhāpetvā sikkāya ṭhapetvā  veḷuparamparāya saṭṭhihatthamatte ākāse olambāpetvā `sace arahā atthi,  imaṃ ākāsenāgantvā gaṇhātū'ti vakkhāmi. yo taṃ gahessati, taṃ  saputtadāro saraṇaṃ gamissāmī''ti. so cintitaniyāmeneva pattaṃ  likhāpetvā veḷuparamparāya ussāpetvā ``yo imasmiṃ loke arahā,  so ākāsenāgantvā imaṃ pattaṃ gaṇhātū''ti āha.</p>
              <p>[03] cha ^a^M2.0131^ea^ satthāro ``amhākaṃ esa anucchaviko, amhākameva naṃ  dehī''ti vadiṃsu. so ``ākāsenāgantvā gaṇhathā''ti āha. atha  chaṭṭhe divase nigaṇṭho nāṭaputto antevāsike pesesi -- ``gacchatha,  seṭṭhiṃ evaṃ vadetha -- `amhākaṃ ācariyasseva anucchavikoyaṃ, mā  appamattakassa kāraṇā ākāsenāgamanaṃ kari, dehi kira me taṃ  patta'''nti ^a^P3.0201^ea^. te gantvā seṭṭhiṃ tathā vadiṃsu.  seṭṭhi ``ākāsenāgantvā gaṇhituṃ samatthova gaṇhātū''ti āha.  nāṭaputto sayaṃ gantukāmo antevāsikānaṃ saññaṃ adāsi -- ``ahaṃ  ekaṃ hatthañca pādañca ukkhipitvā uppatitukāmo viya bhavissāmi,  tumhe maṃ, `ācariya, kiṃ karotha, dārumayapattassa kāraṇā paṭicchannaṃ  arahattaguṇaṃ mahājanassa mā dassayitthā'ti vatvā maṃ hatthesu ca pādesu  ca gahetvā ākaḍḍhantā bhūmiyaṃ pāteyyāthā''ti. so tattha gantvā  seṭṭhiṃ āha, ``mahāseṭṭhi, mayhaṃ ayaṃ patto anucchaviko, aññesaṃ  nānucchaviko, mā te appamattakassa kāraṇā mama ākāse uppatanaṃ  ^a^V2.0116^ea^ rucci, dehi me patta''nti. bhante, ākāse uppatitvāva gaṇhathāti.  tato nāṭaputto ``tena hi apetha apethā''ti antevāsike apanetvā  ``ākāse uppatissāmī''ti ekaṃ hatthañca pādañca ukkhipi. atha  naṃ antevāsikā, ``ācariya, kiṃ nāmetaṃ karotha, chavassa lāmakassa  dārumayapattassa kāraṇā paṭicchannaguṇena mahājanassa dassitena ko  attho''ti taṃ hatthapādesu gahetvā ākaḍḍhitvā bhūmiyaṃ pātesuṃ. so  seṭṭhiṃ āha -- ``ime, mahāseṭṭhi, uppatituṃ na denti, dehi me  patta''nti. uppatitvā gaṇhatha, bhanteti. evaṃ titthiyā cha  divasāni vāyamitvāpi taṃ pattaṃ na labhiṃsuyeva. </p>
              <p>[01] sattame divase āyasmato mahāmoggallānassa ca  āyasmato piṇḍolabhāradvājassa ca ``rājagahe piṇḍāya  carissāmā''ti gantvā ekasmiṃ piṭṭhipāsāṇe ṭhatvā cīvaraṃ pārupanakāle  ^a^P3.0202^ea^ dhuttakā kathaṃ samuṭṭhāpesuṃ ``ambho pubbe cha  satthāro loke `mayaṃ arahantamhā'ti vicariṃsu., rājagahaseṭṭhino pana  ajja sattamo divaso pattaṃ ussāpetvā `sace arahā atthi,  ākāsenāgantvā gaṇhātū'ti vadantassa, ekopi `ahaṃ arahā'ti  ākāse uppatanto natthi. ajja no loke arahantānaṃ natthibhāvo  ñāto''ti. taṃ kathaṃ sutvā āyasmā ^a^M2.0132^ea^ mahāmoggallāno āyasmantaṃ  piṇḍolabhāradvājaṃ āha -- ``sutaṃ te, āvuso bhāradvāja, imesaṃ  vacanaṃ, ime buddhassa sāsanaṃ pariggaṇhantā viya vadanti. tvañca  mahiddhiko mahānubhāvo, gaccha taṃ pattaṃ ākāsena gantvā gaṇhāhī''ti.  āvuso mahāmoggallāna, tvaṃ iddhimantānaṃ aggo, tvaṃ etaṃ gaṇhāhi,  tayi pana aggaṇhante ahaṃ gaṇhissāmīti. ``gaṇhāvuso''ti vutte  āyasmā piṇḍolabhāradvājo abhiññāpādakaṃ catutthajjhānaṃ samāpajjitvā  uṭṭhāya tigāvutaṃ piṭṭhipāsāṇaṃ pādantena paṭicchādento tulapicu viya  ākāse uṭṭhāpetvā rājagahanagarassa upari sattakkhattuṃ anupariyāyi.  so tigāvutapamāṇassa nagarassa pidhānaṃ viya paññāyi.  nagaravāsino ``pāsāṇo no avattharitvā gaṇhātī''ti bhītā  suppādīni matthake katvā tattha tattha nilīyiṃsu ^a^P3.0203^ea^.  sattame vāre thero piṭṭhipāsāṇaṃ bhinditvā attānaṃ dassesi.  mahājano theraṃ disvā, ``bhante piṇḍolabhāradvāja, tava pāsāṇaṃ daḷhaṃ  katvā gaṇha, mā no sabbe nāsayī''ti. thero pāsāṇaṃ pādantena  khipitvā vissajjesi. so gantvā yathāṭhāneyeva patiṭṭhāsi. thero  seṭṭhissa gehamatthake aṭṭhāsi. taṃ disvā seṭṭhi urena nipajjitvā  ``otaratha sāmī''ti vatvā ākāsato otiṇṇaṃ theraṃ nisīdāpetvā  pattaṃ otārāpetvā catumadhurapuṇṇaṃ katvā therassa adāsi. thero pattaṃ  gahetvā vihārābhimukho pāyāsi. athassa ye araññagatā vā  suññāgāragatā vā taṃ pāṭihāriyaṃ nāddasaṃsu. te sannipatitvā,  ``bhante, amhākampi pāṭihāriyaṃ dassehī''ti theraṃ anubandhiṃsu. so  tesaṃ tesaṃ pāṭihāriyaṃ dassetvā vihāraṃ agamāsi.</p>
              <p>[03] satthā ^a^V2.0117^ea^ taṃ anubandhitvā unnādentassa mahājanassa saddaṃ sutvā,  ``ānanda, kasseso saddo''ti pucchitvā, ``bhante,  piṇḍolabhāradvājena ākāse uppatitvā candanapatto gahito, tassa  santike eso saddo''ti sutvā bhāradvājaṃ pakkosāpetvā ``saccaṃ kira  tayā evaṃ kata''nti pucchitvā ``saccaṃ, bhante''ti vutte, ``kasmā te,  bhāradvāja, evaṃ kata''nti theraṃ garahitvā taṃ pattaṃ khaṇḍākhaṇḍaṃ bhedāpetvā  bhikkhūnaṃ añjanapisanatthāya dāpetvā pāṭihāriyassa akaraṇatthāya  sāvakānaṃ sikkhāpadaṃ (cūḷava0 252) paññāpesi.</p>
              <p>[03] titthiyā ^a^M2.0133^ea^ ^a^P3.0204^ea^ ``samaṇo kira gotamo taṃ pattaṃ  bhedāpetvā pāṭihāriyassa akaraṇatthāya sāvakānaṃ sikkhāpadaṃ  paññāpesī''ti sutvā ``samaṇassa gotamassa sāvakā paññattaṃ  sikkhāpadaṃ jīvitahetupi nātikkamanti, samaṇopi gotamo taṃ  rakkhissateva. idāni amhehi okāso laddho''ti nagaravīthīsu  ārocentā vicariṃsu ``mayaṃ attano guṇaṃ rakkhantā pubbe  dārumayapattassa kāraṇā attano guṇaṃ mahājanassa na dassayimhā,  samaṇassa gotamassa sāvakā pattakamattassa kāraṇā attano guṇaṃ  mahājanassa dassesuṃ. samaṇo gotamo attano paṇḍitatāya pattaṃ  bhedāpetvā sikkhāpadaṃ paññāpesi, idāni mayaṃ teneva saddhiṃ  pāṭihāriyaṃ karissāmā''ti.</p>
              <p>[03] rājā bimbisāro taṃ kathaṃ sutvā satthu santikaṃ gantvā  ``tumhehi kira, bhante, pāṭihāriyassa akaraṇatthāya sāvakānaṃ  sikkhāpadaṃ paññatta''nti? ``āma, mahārājā''ti. idāni  titthiyā ``tumhehi saddhiṃ pāṭihāriyaṃ karissāmā''ti vadanti, kiṃ  idāni karissathāti? ``tesu karontesu karissāmi, mahārājā''ti.  nanu tumhehi sikkhāpadaṃ paññattanti. nāhaṃ, mahārāja, attano  sikkhāpadaṃ paññāpesiṃ, taṃ mameva sāvakānaṃ paññattanti. tumhe ṭhapetvā  aññattha sikkhāpadaṃ paññattaṃ nāma hoti, bhanteti. tena hi,  mahārāja, tamevettha paṭipucchāmi, ``atthi pana te, mahārāja, vijite  uyyāna''nti. ``atthi, bhante''ti. ``sace te, mahārāja, uyyāne  mahājano ambādīni khādeyya, kimassa kattabba''nti? ``daṇḍo,  bhante''ti. ``tvaṃ pana khādituṃ labhasī''ti? ``āma, bhante, mayhaṃ  daṇḍo natthi, ahaṃ attano santakaṃ khādituṃ labhāmī''ti.  ``mahārāja, yathā tava ^a^P3.0205^ea^ tiyojanasatike rajje  āṇā pavattati, attano uyyāne ambādīni khādantassa daṇḍo natthi,  aññesaṃ atthi, evaṃ mamapi cakkavāḷakoṭisatasahasse āṇā pavattati,  attano sikkhāpadapaññattiyā atikkamo nāma natthi, aññesaṃ pana  atthi, karissāmahaṃ pāṭihāriya''nti. titthiyā taṃ kathaṃ sutvā  ``idānamhā naṭṭhā, samaṇena kira gotamena sāvakānaṃyeva ^a^V2.0118^ea^ sikkhāpadaṃ  paññattaṃ, na attano. sayameva kira pāṭihāriyaṃ kattukāmo, kiṃ nu  kho karomā''ti mantayiṃsu.</p>
              <p>[03] rājā satthāraṃ pucchi -- ``bhante, kadā pāṭihāriyaṃ  karissathā''ti. ``ito catumāsaccayena āsāḷhipuṇṇamāyaṃ,  mahārājā''ti. ``kattha karissatha, bhante''ti ^a^M2.0134^ea^? ``sāvatthiṃ  nissāya, mahārājā''ti. ``kasmā pana satthā evaṃ dūraṭṭhānaṃ  apadisī''ti? ``yasmā taṃ sabbabuddhānaṃ mahāpāṭihāriyakaraṇaṭṭhānaṃ,  apica mahājanassa sannipātanatthāyapi dūraṭṭhānameva apadisī''ti.  titthiyā taṃ kathaṃ sutvā ``ito kira catunnaṃ māsānaṃ accayena  samaṇo gotamo sāvatthiyaṃ pāṭihāriyaṃ karissati, idāni taṃ  amuñcitvāva anubandhissāma, mahājano amhe disvā `kiṃ ida'nti  pucchissati. athassa vakkhāma `mayaṃ samaṇena gotamena saddhiṃ  pāṭihāriyaṃ karissāmā'ti vadimhā. so palāyati, mayamassa  palāyituṃ adatvā anubandhāmā''ti. satthā rājagahe piṇḍāya caritvā  nikkhami. titthiyāpissa pacchatova nikkhamitvā bhattakiccaṭṭhāne  vasanti. vasitaṭṭhāne punadivase pātarāsaṃ karonti. te manussehi  ``kimida''nti pucchitā heṭṭhā cintitaniyāmeneva ārocesuṃ ^a^P3.0206^ea^.  mahājanopi ``pāṭihāriyaṃ passissāmā''ti anubandhi.</p>
              <p>[03] satthā anupubbena sāvatthiṃ pāpuṇi. titthiyāpi tena  saddhiṃyeva gantvā upaṭṭhāke samādapetvā satasahassaṃ labhitvā  khadirathambhehi maṇḍapaṃ kāretvā nīluppalehi chādāpetvā ``idha  pāṭihāriyaṃ karissāmā''ti nisīdiṃsu. rājā pasenadi kosalo  satthāraṃ upasaṅkamitvā, ``bhante, titthiyehi maṇḍapo kārito, ahampi  tumhākaṃ maṇḍapaṃ karissāmī''ti. ``alaṃ, mahārāja, atthi mayhaṃ  maṇḍapakārako''ti. ``bhante, maṃ ṭhapetvā ko añño kātuṃ  sakkhissatī''ti? ``sakko, devarājā''ti. ``kahaṃ pana, bhante,  pāṭihāriyaṃ karissathā''ti? ``kaṇḍambarukkhamūle, mahārājā''ti.  titthiyā ``ambarukkhamūle kira pāṭihāriyaṃ karissatī''ti sutvā  attano upaṭṭhākānaṃ ārocetvā yojanabbhantare ṭhāne antamaso  tadahujātampi ambapotakaṃ uppāṭetvā araññe khipāpesuṃ. </p>
              <p>[01] satthā āsāḷhipuṇṇamadivase antonagaraṃ pāvisi.  raññopi uyyānapālo kaṇḍo nāma ekaṃ piṅgalakipillikehi  katapattapuṭassa antare mahantaṃ ambapakkaṃ disvā tassa gandharasalobhena  sampatante vāyase palāpetvā rañño khādanatthāya ādāya gacchanto  antarāmagge satthāraṃ disvā cintesi -- ``rājā imaṃ ambaṃ  khāditvā mayhaṃ aṭṭha vā soḷasa vā kahāpaṇe dadeyya, taṃ me  ekattabhāvepi ^a^V2.0119^ea^ jīvitavuttiyā nālaṃ. sace panāhaṃ satthu imaṃ ^a^P3.0207^ea^  dassāmi, avassaṃ taṃ me dīghakālaṃ hitāvahaṃ bhavissatī''ti.  so taṃ ambapakkaṃ satthu upanāmesi. satthā ānandattheraṃ olokesi  ^a^M2.0135^ea^. athassa thero catumahārājadattiyaṃ pattaṃ nīharitvā hatthe ṭhapesi.  satthā pattaṃ upanāmetvā ambapakkaṃ paṭiggahetvā tattheva nisīdanākāraṃ  dassesi. thero cīvaraṃ paññāpetvā adāsi. athassa tasmiṃ nisinne  thero pānīyaṃ parissāvetvā ambapakkaṃ madditvā pānakaṃ katvā adāsi.  satthā ambapānakaṃ pivitvā kaṇḍaṃ āha -- ``imaṃ ambaṭṭhiṃ idheva paṃsuṃ  viyūhitvā ropehī''ti. so tathā akāsi. satthā tassa upari  hatthaṃ dhovi. hatthe dhovitamatteyeva naṅgalasīsamattakkhandho hutvā  ubbedhena paṇṇāsahattho ambarukkho uṭṭhahi. catūsu disāsu ekekā,  uddhaṃ ekāti pañca mahāsākhā paṇṇāsahatthā ahesuṃ. so tāvadeva  pupphaphalasañchanno hutvā ekekasmiṃ ṭhāne paripakkāmbapiṇḍidharo ahosi.  pacchato āgacchantā bhikkhū ambapakkāni khādantā eva āgamiṃsu.  rājā ``evarūpo kira ambarukkho uṭṭhito''ti sutvā ``mā naṃ  koci chindī''ti ārakkhaṃ ṭhapesi. so pana kaṇḍena ropitattā  ^b^kaṇḍambarukkho^eb^tveva paññāyi. dhuttakāpi ambapakkāni khāditvā  ``hare duṭṭhatitthiyā `samaṇo kira gotamo kaṇḍambarukkhamūle  pāṭihāriyaṃ karissatī'ti tumhehi yojanabbhantare tadahujātāpi  ambapotakā ^a^P3.0208^ea^ uppāṭāpitā, kaṇḍambo nāma aya''nti  vatvā te ucchiṭṭhāmbaṭṭhīhi pahariṃsu.</p>
              <p>[03] sakko vātavalāhakaṃ devaputtaṃ āṇāpesi ``titthiyānaṃ maṇḍapaṃ  vātehi uppāṭetvā ukkārabhūmiyaṃ khipāpehī''ti. so tathā akāsi.  sūriyampi devaputtaṃ āṇāpesi ``sūriyamaṇḍalaṃ nikaḍḍhanto tāpehī''ti.  so tathā akāsi. puna vātavalāhakaṃ āṇāpesi ``vātamaṇḍalaṃ  uṭṭhāpento yāhī''ti. so tathā karonto titthiyānaṃ  paggharitasedasarīre rajovaṭṭiyā okiri. te tambamattikasadisā  ahesuṃ. vassavalāhakampi āṇāpesi ``mahantāni bindūni  pātehī''ti. so tathā akāsi. atha nesaṃ kāyo  kabaragāvisadiso ahosi. te nigaṇṭhā lajjamānā hutvā  sammukhasammukhaṭṭhāneneva palāyiṃsu. evaṃ palāyantesu purāṇakassapassa  upaṭṭhāko eko kassako ``idāni me ayyānaṃ pāṭihāriyakaraṇavelā,  gantvā pāṭihāriyaṃ passissāmī''ti goṇe vissajjetvā pātova ābhataṃ  yāgukuṭañceva yottakañca gahetvā āgacchanto purāṇaṃ tathā palāyantaṃ  disvā, bhante ^a^M2.0136^ea^, ajja `ayyānaṃ pāṭihāriyaṃ passissāmī'ti  āgacchāmi, tumhe kahaṃ gacchathā''ti. kiṃ te pāṭihāriyena, imaṃ  kuṭañca ^a^P3.0209^ea^ yottañca dehīti. so tena dinnaṃ kuṭañca  yottañca ādāya nadītīraṃ gantvā kuṭaṃ yottena attano gīvāya  bandhitvā lajjanto kiñci akathetvā rahade patitvā udakapubbuḷe  uṭṭhāpento kālaṃ katvā avīcimhi nibbatti.</p>
              <p>[03] sakko ^a^V2.0120^ea^ ākāse ratanacaṅkamaṃ māpesi. tassa ekā koṭi  pācīnacakkavāḷamukhavaṭṭiyaṃ ahosi, ekā pacchimacakkavāḷamukhavaṭṭiyaṃ.  satthā sannipatitāya chattiṃsayojanikāya parisāya vaḍḍhamānakacchāyāya  ``idāni pāṭihāriyakaraṇavelā''ti gandhakuṭito nikkhamitvā pamukhe  aṭṭhāsi. atha naṃ ^b^gharaṇī^eb^ nāma iddhimantī ekā  anāgāmiupāsikā upasaṅkamitvā, ``bhante, mādisāya dhītari  vijjamānāya tumhākaṃ kilamanakiccaṃ natthi, ahaṃ pāṭihāriyaṃ  karissāmī''ti āha. ``kathaṃ tvaṃ karissasi, gharaṇī''ti?  ``bhante, ekasmiṃ cakkavāḷagabbhe mahāpathaviṃ udakaṃ katvā  udakasakuṇikā viya nimujjitvā pācīnacakkavāḷamukhavaṭṭiyaṃ attānaṃ  dassessāmi, tathā pacchimauttaradakkhiṇacakkavāḷamukhavaṭṭiyaṃ, tathā  majjhe''. mahājano maṃ disvā ``kā esā''ti vutte vakkhati  ``gharaṇī nāmesā, ayaṃ tāva ekissā itthiyā ānubhāvo,  buddhānubhāvo pana kīdiso bhavissatī''ti ^a^P3.0210^ea^. evaṃ  titthiyā tumhe adisvāva palāyissantīti. atha naṃ satthā  ``jānāmi te gharaṇī evarūpaṃ pāṭihāriyaṃ kātuṃ samatthabhāvaṃ, na  panāyaṃ tavatthāya baddho mālāpuṭo''ti vatvā paṭikkhipi. sā ``na  me satthā anujānāti, addhā mayā uttaritaraṃ pāṭihāriyaṃ kātuṃ  samattho añño atthī''ti ekamantaṃ aṭṭhāsi. satthāpi ``evameva  tesaṃ guṇo pākaṭo bhavissatīti evaṃ chattiṃsayojanikāya parisāya  majjhe sīhanādaṃ nadissatī''ti maññamāno aparepi pucchi -- ``tumhe  kathaṃ pāṭihāriyaṃ karissathā''ti. te ``evañca evañca karissāma,  bhante''ti satthu purato ṭhitāva sīhanādaṃ nadiṃsu. tesu kira  ^b^cūḷānāthapiṇḍiko^eb^ ``mādise anāgāmiupāsake putte vijjamāne  satthu kilamanakiccaṃ natthī''ti cintetvā ``ahaṃ, bhante, pāṭihāriyaṃ  karissāmī''ti vatvā ``kathaṃ karissasī''ti puṭṭho ``ahaṃ, bhante,  dvādasayojanikaṃ brahmattabhāvaṃ nimminitvā imissā parisāya majjhe  mahāmeghagajjitasadisena saddena brahmāpphoṭanaṃ nāma apphoṭessāmī''ti.  mahājano ``kiṃ nāmeso saddo''ti pucchitvā  ``cūḷānāthapiṇḍikassa kira ^a^M2.0137^ea^ brahmāpphoṭanasaddo nāmā''ti vakkhati.  titthiyā ``gahapatikassa kira tāva eso ānubhāvo, buddhānubhāvo  kīdiso bhavissatī''ti tumhe adisvāva palāyissantīti. satthā  ``jānāmi te ānubhāva''nti tassapi tatheva vatvā pāṭihāriyakaraṇaṃ  nānujāni.</p>
              <p>[03] athekā paṭisambhidappattā sattavassikā ^a^P3.0211^ea^  cīrasāmaṇerī kira nāma satthāraṃ vanditvā ``ahaṃ, bhante, pāṭihāriyaṃ  karissāmī''ti āha. ``kathaṃ karissasi cīre''ti? ``bhante,  sineruñca cakkavāḷapabbatañca himavantañca āharitvā imasmiṃ ṭhāne  paṭipāṭiyā ṭhapetvā ahaṃ haṃsasakuṇī viya tato tato nikkhamitvā  asajjamānā gamissāmi, mahājano maṃ disvā `kā esā'ti pucchitvā  `cīrasāmaṇerī'ti vakkhati. titthiyā `sattavassikāya tāva  sāmaṇeriyā ^a^V2.0121^ea^ ayamānubhāvo, buddhānubhāvo kīdiso bhavissatī'ti tumhe  adisvāva palāyissantī''ti. ito paraṃ evarūpāni vacanāni  vuttānusāreneva veditabbāni. tassāpi bhagavā ``jānāmi te  ānubhāva''nti vatvā pāṭihāriyakaraṇaṃ nānujāni. atheko  paṭisambhidappatto khīṇāsavo ^b^cundasāmaṇero^eb^ nāma jātiyā  sattavassiko satthāraṃ vanditvā ``ahaṃ bhagavā pāṭihāriyaṃ  karissāmī''ti vatvā ``kathaṃ karissasī''ti puṭṭho āha -- ``ahaṃ,  bhante, jambudīpassa dhajabhūtaṃ mahājamburukkhaṃ khandhe gahetvā cāletvā  mahājambupesiyo āharitvā imaṃ parisaṃ khādāpessāmi,  pāricchattakakusumāni ca āharitvā tumhe vandissāmī''ti. satthā  ``jānāmi te ānubhāva''nti tassa pāṭihāriyakaraṇaṃ paṭikkhipi.</p>
              <p>[03] atha uppalavaṇṇā therī satthāraṃ vanditvā ``ahaṃ, bhante,  pāṭihāriyaṃ karissāmī''ti vatvā ``kathaṃ karissasī''ti puṭṭhā āha  -- ``ahaṃ, bhante, samantā dvādasayojanikaṃ parisaṃ dassetvā āvaṭṭato  chattiṃsayojanāya parisāya parivuto cakkavattirājā hutvā āgantvā  tumhe vandissāmī''ti ^a^P3.0212^ea^. satthā ``jānāmi te  ānubhāva''nti tassāpi pāṭihāriyakaraṇaṃ paṭikkhipi. atha  mahāmoggallānatthero bhagavantaṃ vanditvā ``ahaṃ, bhante, pāṭihāriyaṃ  karissāmī''ti vatvā ``kathaṃ karissasī''ti puṭṭho āha -- ``ahaṃ,  bhante, sinerupabbatarājānaṃ dantantare ṭhapetvā māsasāsapabījaṃ viya  khādissāmī''ti. ``aññaṃ kiṃ karissasī''ti? ``imaṃ  mahāpathaviṃ kaṭasārakaṃ viya saṃvellitvā aṅgulantare  nikkhipissāmī''ti. ``aññaṃ kiṃ karissasī''ti?  ``mahāpathaviṃ kulālacakkaṃ viya parivattetvā mahājanaṃ pathavojaṃ ^a^M2.0138^ea^  khādāpessāmī''ti. ``aññaṃ kiṃ karissasī''ti? ``vāmahatthe  pathaviṃ katvā ime satte dakkhiṇahatthena aññasmiṃ dīpe ṭhapessāmī''ti.  ``aññaṃ kiṃ karissasī''ti? ``sineruṃ chattadaṇḍaṃ viya katvā  mahāpathaviṃ ukkhipitvā tassupari ṭhapetvā chattahattho bhikkhu viya  ekahatthenādāya ākāse caṅkamissāmī''ti. satthā ``jānāmi te  ānubhāva''nti tassapi pāṭihāriyakaraṇaṃ nānujāni. so ``jānāti  maññe satthā mayā uttaritaraṃ pāṭihāriyaṃ kātuṃ samattha''nti ekamantaṃ  aṭṭhāsi.</p>
              <p>[03] atha naṃ satthā ``nāyaṃ moggallānaṃ tavatthāya baddho bālāpuṭo.  ahañhi asamadhuro, mama dhuraṃ añño vahituṃ samattho nāma natthi.  anacchariyametaṃ, yaṃ idāni mama dhuraṃ vahituṃ samattho nāma bhaveyya.  ahetukatiracchānayoniyaṃ nibbattakālepi mama dhuraṃ añño vahituṃ  samattho nāma nāhosiyevā''ti vatvā ``kadā ^a^P3.0213^ea^  pana, bhante''ti therena puṭṭho atītaṃ āharitvā -- </p>
              <p>[21] ``yato ^a^V2.0122^ea^ yato garu dhuraṃ, yato gambhīravattanī. </p>
              <p>[22] tadāssu kaṇhaṃ yuñjanti, svāssu taṃ vahate dhura''nti..  -- </p>
              <p>[25] idaṃ ^b^kaṇhausabhajātakaṃ^eb^ (jā0 1.1.29)  vitthāretvā puna tameva vatthuṃ visesetvā dassento -- </p>
              <p>[21] ``manuññameva bhāseyya, nāmanuññaṃ kudācanaṃ. </p>
              <p>[27] manuññaṃ bhāsamānassa, garuṃ bhāraṃ udaddhari. </p>
              <p>[22] dhanañca naṃ alābhesi, tena cattamano ahū''ti.. -- </p>
              <p>[25] idaṃ ^b^nandivisālajātakaṃ^eb^ vitthāretvā kathesi.  kathetvā ca pana satthā ratanacaṅkamaṃ abhiruhi, purato dvādasayojanikā  parisā ahosi tathā pacchato ca uttarato ca dakkhiṇato ca. ujukaṃ  pana catuvīsatiyojanikāya parisāya majjhe bhagavā yamakapāṭihāriyaṃ  akāsi.</p>
              <p>[03] taṃ pāḷito tāva evaṃ veditabbaṃ (paṭi0 ma0 1.116) --  katamaṃ tathāgatassa yamakapāṭihāriye ñāṇaṃ? idhaṃ tathāgato  yamakapāṭihāriyaṃ karoti asādhāraṇaṃ sāvakehi, uparimakāyato  aggikkhandho pavattati, heṭṭhimakāyato ^a^M2.0139^ea^ udakadhārā pavattati ^a^P3.0214^ea^.  heṭṭhimakāyato aggikkhandho pavattati, uparimakāyato  udakadhārā pavattati. puratthimakāyato, pacchimakāyato;  pacchimakāyato, puratthimakāyato; dakkhiṇākkhito, vāmākkhito;  vāmākkhito, dakkhiṇākkhito; dakkhiṇakaṇṇasotato,  vāmakaṇṇasotato; vāmakaṇṇasotato, dakkhiṇakaṇṇasotato;  dakkhiṇanāsikāsotato, vāmanāsikāsotato; vāmanāsikāsotato,  dakkhiṇanāsikāsotato; dakkhiṇāṃsakūṭato, vāmāṃsakūṭato;  vāmāṃsakūṭato, dakkhiṇāṃsakūṭato; dakkhiṇahatthato, vāmahatthato;  vāmahatthato, dakkhiṇahatthato; dakkhiṇapassato, vāmapassato;  vāmapassato, dakkhiṇapassato; dakkhiṇapādato, vāmapādato;  vāmapādato, dakkhiṇapādato; aṅgulaṅgulehi, aṅgulantarikāhi;  aṅgulantarikāhi, aṅgulaṅgulehi; ekekalomakūpato aggikkhandho  pavattati, ekekalomato udakadhārā pavattati. ekekalomato  aggikkhandho pavattati, ekekalomakūpato udakadhārā pavattati channaṃ  vaṇṇānaṃ nīlānaṃ pītakānaṃ lohitakānaṃ odātānaṃ mañjeṭṭhānaṃ pabhassarānaṃ.  bhagavā caṅkamati, buddhanimmito tiṭṭhati vā nisīdati vā seyyaṃ vā  kappeti...pe0... nimmito seyyaṃ kappeti, bhagavā caṅkamati vā  tiṭṭhati vā nisīdati vā. idaṃ tathāgatassa yamakapāṭihāriye  ñāṇanti.</p>
              <p>[03] idaṃ ^a^V2.0123^ea^ pana pāṭihāriyaṃ bhagavā tasmiṃ caṅkame caṅkamitvā akāsi.  tassa tejokasiṇasamāpattivasena uparimakāyato aggikkhandho  pavattati, āpokasiṇasamāpattivasena heṭṭhimakāyato ^a^P3.0215^ea^  udakadhārā pavattati. na pana udakadhārāya pavattanaṭṭhānato  aggikkhandho pavattati, aggikkhandhassa pavattanaṭṭhānato udakadhārā  pavattatīti dassetuṃ ``heṭṭhimakāyato uparimakāyato''ti vuttaṃ. eseva  nayo sabbapadesu. aggikkhandho panettha udakadhārāya asammisso  ahosi, tathā udakadhārā aggikkhandhena. ubhayampi kira cetaṃ yāva  brahmalokā uggantvā cakkavāḷamukhavaṭṭiyaṃ patati. ``channaṃ  vaṇṇāna''nti vuttā panassa chabbaṇṇaraṃsiyo ghaṭehi āsiñcamānaṃ  vilīnasuvaṇṇaṃ viya yantanālikato nikkhantasuvaṇṇarasadhārā viya ca  ekacakkavāḷagabbhato uggantvā brahmalokaṃ āhacca paṭinivattitvā  ^a^M2.0140^ea^ cakkavāḷamukhavaṭṭimeva gaṇhiṃsu. ekacakkavāḷagabbhaṃ vaṅkagopānasikaṃ  viya bodhigharaṃ ahosi ekālokaṃ.</p>
              <p>[03] taṃdivasaṃ satthā caṅkamitvā pāṭihāriyaṃ karonto antarantarā  mahājanassa dhammaṃ kathesi. kathento ca janaṃ nirassāsaṃ akatvā  tassa assāsavāraṃ deti. tasmiṃ khaṇe mahājano sādhukāraṃ pavattesi.  tassa sādhukārapavattanakāle satthā tāvamahatiyā parisāya cittaṃ  olokento ekekassa soḷasannaṃ ākārānaṃ vasena cittācāraṃ aññāsi.  evaṃ lahukaparivattaṃ buddhānaṃ cittaṃ ^a^P3.0216^ea^. yo yo  yasmiñca dhamme yasmiñca pāṭihīre pasanno, tassa tassa  ajjhāsayavaseneva dhammañca kathesi, pāṭihīrañca akāsi. evaṃ dhamme  desiyamāne pāṭihīre ca kariyamāne mahājanassa dhammābhisamayo  ahosi. satthā pana tasmiṃ samāgame attano manaṃ gahetvā aññaṃ  pañhaṃ pucchituṃ samatthaṃ adisvā nimmitabuddhaṃ māpesi. tena pucchitaṃ  pañhaṃ satthā vissajjesi, satthārā pucchitaṃ so vissajjesi.  bhagavato caṅkamanakāle nimmito ṭhānādīsu aññataraṃ kappesi,  nimmitassa caṅkamanakāle bhagavā ṭhānādīsu aññataraṃ kappesi.  tamatthaṃ dassetuṃ ``nimmito caṅkamati vā''tiādi vuttaṃ. evaṃ  karontassa satthu pāṭihāriyaṃ disvā dhammakathaṃ sutvā tasmiṃ samāgame  vīsatiyā pāṇakoṭīnaṃ dhammābhisamayo ahosi. </p>
              <p>[01] satthā pāṭihīraṃ karontova ``kattha nu kho atītabuddhā  idaṃ pāṭihīraṃ katvā vassaṃ upentī''ti āvajjetvā ``tāvatiṃsabhavane  vassaṃ upagantvā mātu abhidhammapiṭakaṃ desentī''ti disvā  dakkhiṇapādaṃ ukkhipitvā yugandharamatthake ṭhapetvā itaraṃ pādaṃ  ukkhipitvā sinerumatthake ṭhapesi. evaṃ aṭṭhasaṭṭhiyojanasatasahassaṭṭhāne  tayo padavārā ahesuṃ, dve pādachiddāni. satthā pādaṃ pasāretvā  akkamīti na sallakkhetabbaṃ. tassa hi pādukkhipanakāleyeva pabbatā  pādamūlaṃ ^a^P3.0217^ea^ āgantvā sampaṭicchiṃsu, satthārā  akkamanakāle te pabbatā uṭṭhāya sakaṭṭhāneyeva aṭṭhaṃsu. sakko satthāraṃ  ^a^V2.0124^ea^ disvā cintesi -- ``paṇḍukambalasilāya maññe satthā imaṃ  vassāvāsaṃ upessati, bahūnañca devatānaṃ upakāro bhavissati, satthari  panettha vassāvāsaṃ upagate aññā devatā hatthampi ṭhapetuṃ na  sakkhissanti. ayaṃ kho ^a^M2.0141^ea^ pana paṇḍukambalasilā dīghato  saṭṭhiyojanā, vitthārato paṇṇāsayojanā, puthulato pannarasayojanā,  satthari nisinnepi tucchaṃ bhavissatī''ti. satthā tassa ajjhāsayaṃ  viditvā attano saṅghāṭiṃ silāsanaṃ paṭicchādayamānaṃ khipi. sakko  cintesi -- ``cīvaraṃ tāva paṭicchādayamānaṃ khipi, sayaṃ pana  parittake ṭhāne nisīdissatī''ti. satthā tassa ajjhāsayaṃ viditvā  nīcapīṭhakaṃ mahāpaṃsukūliko viya paṇḍukambalasilaṃ antocīvarabhogeyeva  katvā nisīdi. mahājanopi taṃkhaṇaññeva satthāraṃ olokento  nāddasa, candassa atthaṅgamitakālo viya sūriyassa ca  atthaṅgamitakālo viya ahosi. mahājano -- </p>
              <p>[21] ``gato nu cittakūṭaṃ vā, kelāsaṃ vā yugandharaṃ. </p>
              <p>[22] na no dakkhemu sambuddhaṃ, lokajeṭṭhaṃ narāsabha''nti..  -- </p>
              <p>[25] imaṃ ^a^P3.0218^ea^ gāthaṃ vadanto paridevi. apare  ``satthā nāma pavivekarato, so `evarūpāya me parisāya evarūpaṃ  pāṭihīraṃ kata'nti lajjāya aññaṃ raṭṭhaṃ vā janapadaṃ vā gato  bhavissati, na dāni taṃ dakkhissāmā''ti paridevantā imaṃ gāthamāhaṃsu  -- </p>
              <p>[21] ``pavivekarato dhīro, nimaṃ lokaṃ punehiti. </p>
              <p>[22] na no dakkhemu sambuddhaṃ, lokajeṭṭhaṃ narāsabha''nti.. </p>
              <p>[01] te mahāmoggallānaṃ pucchiṃsu -- ``kahaṃ, bhante,  satthā''ti? so sayaṃ jānantopi ``paresampi guṇā pākaṭā  hontū''ti ajjhāsayena ``anuruddhaṃ pucchathā''ti āha. te theraṃ tathā  pucchiṃsu -- ``kahaṃ, bhante, satthā''ti? tāvatiṃsabhavane  paṇḍukambalasilāyaṃ vassaṃ upagantvā mātu abhidhammapiṭakaṃ desetuṃ  gatoti. ``kadā āgamissati, bhante''ti? ``tayo māse  abhidhammapiṭakaṃ desetvā mahāpavāraṇadivase''ti. te ``satthāraṃ  adisvā na gamissāmā''ti tattheva khandhāvāraṃ bandhiṃsu. ākāsameva  kira nesaṃ chadanaṃ ahosi. tāya ca mahatiyā parisāya  sarīranighaṃso nāma na paññāyi, pathavī vivaraṃ adāsi, sabbattha  parisuddhameva bhūmitalaṃ ahosi.</p>
              <p>[03] satthā paṭhamameva moggallānattheraṃ avoca -- ``moggallāna, tvaṃ  etissāya parisāya dhammaṃ deseyyāsi, cūḷānāthapiṇḍiko āhāraṃ  dassatī''ti. tasmā ^a^M2.0142^ea^ taṃ temāsaṃ cūḷānāthapiṇḍikova tassā  ^a^V2.0125^ea^ parisāya yāpanaṃ yāgubhattaṃ ^a^P3.0219^ea^ khādanīyaṃ  tambulatelagandhamālāpilandhanāni ca adāsi. mahāmoggallāno dhammaṃ  desesi, pāṭihāriyadassanatthaṃ āgatāgatehi puṭṭhapañhe ca vissajjesi.  satthārampi mātu abhidhammadesanatthaṃ paṇḍukambalasilāyaṃ vassaṃ upagataṃ  dasasahassacakkavāḷadevatā parivārayiṃsu. tena vuttaṃ -- </p>
              <p>[21] ``tāvatiṃse yadā buddho, silāyaṃ paṇḍukambale. </p>
              <p>[22] pāricchattakamūlamhi, vihāsi purisuttamo.. </p>
              <p>[21] ``dasasu lokadhātūsu, sannipatitvāna devatā. </p>
              <p>[22] payirupāsanti sambuddhaṃ, vasantaṃ nāgamuddhani.. </p>
              <p>[21] ``na koci devo vaṇṇena, sambuddhassa virocati. </p>
              <p>[22] sabbe deve atikkamma, sambuddhova virocatī''ti..  (pe0 va0 317-319).</p>
              <p>[03] evaṃ sabbā devatā attano sarīrappabhāya abhibhavitvā  nisinnassa panassa mātā tusitavimānato āgantvā dakkhiṇapasse  nisīdi. indakopi devaputto āgantvā dakkhiṇapasseyeva nisīdi,  aṅkuro vāmapasse nisīdi. so mahesakkhāsu devatāsu sannipatantīsu  apagantvā dvādasayojanike ṭhāne okāsaṃ labhi, indako tattheva  nisīdi. satthā te ubhopi oloketvā attano sāsane  dakkhiṇeyyapuggalānaṃ dinnadānassa mahapphalabhāvaṃ ñāpetukāmo evamāha  -- ``aṅkura, tayā dīghamantare dasavassasahassaparimāṇakāle  dvādasayojanikaṃ uddhanapantiṃ katvā mahādānaṃ ^a^P3.0220^ea^ dinnaṃ,  idāni mama samāgamaṃ āgantvā dvādasayojanike ṭhāne okāsaṃ labhi,  kiṃ nu kho ettha kāraṇa''nti? vuttampi cetaṃ -- </p>
              <p>[21] ``oloketvāna sambuddho, aṅkurañcāpi indakaṃ. </p>
              <p>[22] dakkhiṇeyyaṃ sambhāvento, idaṃ vacanamabravi.. </p>
              <p>[21] ``mahādānaṃ ^a^M2.0143^ea^ tayā dinnaṃ, aṅkura dīghamantare. </p>
              <p>[22] atidūre nisinnosi, āgaccha mama santike''ti..  (pe0 va0 321-322).</p>
              <p>[03] so saddho pathavītalaṃ pāpuṇi. sabbāpi naṃ sā parisā  assosi. evaṃ vutte -- </p>
              <p>[21] ``codito ^a^V2.0126^ea^ bhāvitattena, aṅkuro etamabravi. </p>
              <p>[22] kiṃ mayhaṃ tena dānena, dakkhiṇeyyena suññataṃ.. </p>
              <p>[21] ``ayaṃ so indako yakkho, dajjā dānaṃ parittakaṃ. </p>
              <p>[22] atirocati amhehi, cando tārāgaṇe yathā''ti..  (pe0 va0 323-324).</p>
              <p>[03] tattha ^b^dajjā^eb^ti datvā. evaṃ vutte satthā indakaṃ āha --  ``indaka, tvaṃ mama dakkhiṇapasse nisinno, kasmā anapagantvāva  nisīdasī''ti? so ``ahaṃ, bhante, sukhette appakabījaṃ  vapanakassako viya dakkhiṇeyyasampadaṃ alattha''nti dakkhiṇeyyaṃ  pabhāvento āha -- </p>
              <p>[21] ``ujjaṅgale yathā khette, bījaṃ bahumpi ropitaṃ. </p>
              <p>[22] na phalaṃ vipulaṃ hoti, napi toseti kassakaṃ.. </p>
              <p>[21] ``tatheva dānaṃ bahukaṃ, dussīlesu patiṭṭhitaṃ. </p>
              <p>[22] na phalaṃ vipulaṃ hoti, napi toseti dāyakaṃ.. </p>
              <p>[21] ``yathāpi ^a^P3.0221^ea^ bhaddake khette, bījaṃ  appampi ropitaṃ. </p>
              <p>[22] sammā dhāraṃ pavecchante, phalaṃ toseti kassakaṃ.. </p>
              <p>[21] ``tatheva sīlavantesu, guṇavantesu tādisu. </p>
              <p>[22] appakampi kataṃ kāraṃ, puññaṃ hoti mahapphala''nti..  (pe0 va0 325-328).</p>
              <p>[03] kiṃ panetassa pubbakammanti? so kira anuruddhattherassa  antogāmaṃ piṇḍāya paviṭṭhassa attano ābhataṃ kaṭacchubhikkhaṃ dāpesi.  tadā tassa puññaṃ aṅkurena dasavassasahassāni dvādasayojanikaṃ  uddhanapantiṃ katvā dinnadānato mahapphalataraṃ jātaṃ. tasmā evamāha.</p>
              <p>[03] evaṃ vutte satthā, ``aṅkura, dānaṃ nāma viceyya dātuṃ vaṭṭati,  evaṃ taṃ sukhettesu vuttabījaṃ viya mahapphalaṃ hoti. tvaṃ pana na tathā  akāsi, tena te dānaṃ mahapphalaṃ na jāta''nti imamatthaṃ vibhāvento -- </p>
              <p>[22] ``viceyya ^a^V2.0127^ea^ ^a^M2.0144^ea^ dānaṃ dātabbaṃ, yattha dinnaṃ mahapphalaṃ...pe0..... </p>
              <p>[21] ``viceyya dānaṃ sugatappasatthaṃ, </p>
              <p>[27] ye dakkhiṇeyyā idha jīvaloke. </p>
              <p>[26] etesu dinnāni mahapphalāni, </p>
              <p>[22] bījāni vuttāni yathā sukhette''ti.. (pe0 va0  329-330) -- </p>
              <p>[25] vatvā uttarimpi dhammaṃ desento imā gāthā abhāsi -- </p>
              <p>[21] ``tiṇadosāni khettāni, rāgadosā ayaṃ pajā. </p>
              <p>[22] tasmā hi vītarāgesu, dinnaṃ hoti mahapphalaṃ.. </p>
              <p>[21] ``tiṇadosāni khettāni, dosadosā ayaṃ pajā. </p>
              <p>[22] tasmā hi vītadosesu, dinnaṃ hoti mahapphalaṃ.. </p>
              <p>[21] ``tiṇadosāni khettāni, mohadosā ayaṃ pajā. </p>
              <p>[22] tasmā hi vītamohesu, dinnaṃ hoti mahapphalaṃ.. </p>
              <p>[21] ``tiṇadosāni ^a^P3.0222^ea^ khettāni,  icchādosā ayaṃ pajā. </p>
              <p>[22] tasmā hi vigaticchesu, dinnaṃ hoti mahapphala''nti..</p>
              <p>[03] desanāvasāne aṅkuro ca indako ca sotāpattiphale patiṭṭhahiṃsu,  mahājanassāpi sātthikā dhammadesanā ahosīti.</p>
              <p>[03] atha satthā devaparisāya majjhe nisinno mātaraṃ ārabbha  ``kusalā dhammā, akusalā dhammā, abyākatā dhammā''ti  abhidhammapiṭakaṃ paṭṭhapesi. evaṃ tayo māse nirantaraṃ abhidhammapiṭakaṃ  kathesi. kathento pana bhikkhācāravelāya ``yāva mamāgamanā ettakaṃ  nāma dhammaṃ desetū''ti nimmitabuddhaṃ māpetvā himavantaṃ gantvā  nāgalatādantakaṭṭhaṃ khāditvā anotattadahe mukhaṃ dhovitvā uttarakuruto  piṇḍapātaṃ āharitvā mahāsālamāḷake nisinno bhattakiccaṃ akāsi.  sāriputtatthero tattha gantvā satthu vattaṃ karoti. satthā  bhattakiccapariyosāne, ``sāriputta ^a^V2.0128^ea^, ajja mayā ettako nāma dhammo  bhāsito, tvaṃ attano antevāsikānaṃ bhikkhūnaṃ vācehī''ti therassa  kathesi. yamakapāṭihīre kira pasīditvā pañcasatā kulaputtā therassa  santike ^a^P3.0223^ea^ pabbajiṃsu. te sandhāya theraṃ ^a^M2.0145^ea^ evamāha.  vatvā ca pana devalokaṃ gantvā nimmitabuddhena desitaṭṭhānato paṭṭhāya  sayaṃ dhammaṃ desesi. theropi gantvā tesaṃ bhikkhūnaṃ dhammaṃ desesi.  te satthari devaloke viharanteyeva sattapakaraṇikā ahesuṃ.</p>
              <p>[03] te kira kassapabuddhakāle khuddakavagguliyo hutvā ekasmiṃ  pabbhāre olambantā dvinnaṃ therānaṃ caṅkamitvā abhidhammaṃ sajjhāyantānaṃ  saddaṃ sutvā sare nimittaṃ aggahesuṃ. te ``ime khandhā nāma, imā  dhātuyo nāmā''ti ajānitvā sare nimittagahaṇamatteneva tato cutā  devaloke nibbattā, ekaṃ buddhantaraṃ dibbasampattiṃ anubhavitvā tato  cavitvā sāvatthiyaṃ kulagharesu nibbattā. yamakapāṭihīre uppannapasādā  therassa santike pabbajitvā sabbapaṭhamaṃ sattapakaraṇikā ahesuṃ.  satthāpi teneva nīhārena taṃ temāsaṃ abhidhammaṃ desesi. desanāvasāne  asītikoṭisahassānaṃ devatānaṃ dhammābhisamayo ahosi, mahāmāyāpi  sotāpattiphale patiṭṭhahi.</p>
              <p>[03] sāpi ^a^P3.0224^ea^ kho chattiṃsayojanaparimaṇḍalā  parisā ``idāni sattame divase mahāpavāraṇā bhavissatī''ti  mahāmoggallānattheraṃ upasaṅkamitvā āha -- ``bhante satthu,  orohaṇadivasaṃ saññātuṃ vaṭṭati, na hi mayaṃ satthāraṃ adisvā  gamissāmā''ti. āyasmā mahāmoggallāno taṃ kathaṃ sutvā  ``sādhāvuso''ti vatvā tattheva pathaviyaṃ nimuggo sinerupādaṃ gantvā  ``maṃ abhiruhantaṃ parisā passatū''ti adhiṭṭhāya maṇiratanena āvutaṃ  paṇḍukambalasuttaṃ viya paññāyamānarūpova sinerumajjhena abhiruhi.  manussāpi naṃ ``ekayojanaṃ abhiruḷho, dviyojanaṃ abhiruḷho''ti  olokayiṃsu. theropi satthu pāde sīsena ukkhipanto viya  abhiruhitvā vanditvā evamāha -- ``bhante, parisā tumhe disvāva  gantukāmā, kadā orohissathā''ti. ``kahaṃ pana te, moggallāna,  jeṭṭhabhātiko sāriputto''ti. ``bhante, saṅkassanagare vassaṃ  upagato''ti. moggallāna, ahaṃ ito sattame divase mahāpavāraṇāya  saṅkassanagaradvāre otarissāmi, maṃ daṭṭhukāmā tattha āgacchantu,  sāvatthito saṅkassanagaradvāraṃ tiṃsayojanāni, ettake magge kassaci  pātheyyakiccaṃ natthi, uposathikā hutvā dhuravihāraṃ dhammassavanatthāya  ^a^M2.0146^ea^ gacchantā viya āgaccheyyāthāti tesaṃ āroceyyāsīti. thero  ``sādhu, bhante''ti gantvā tathā ārocesi. </p>
              <p>[01] satthā ^a^P3.0225^ea^ vuṭṭhavasso pavāretvā sakkassa  ārocesi -- ``mahārāja, manussapathaṃ gamissāmī''ti ^a^V2.0129^ea^. sakko  suvaṇṇamayaṃ maṇimayaṃ rajatamayanti tīṇi sopānāni māpesi. tesaṃ  pādā saṅkassanagaradvāre patiṭṭhahiṃsu, sīsāni sinerumuddhani. tesu  dakkhiṇapasse suvaṇṇamayaṃ sopānaṃ devatānaṃ ahosi, vāmapasse  rajatamayaṃ sopānaṃ mahābrahmānaṃ ahosi, majjhe maṇimayaṃ sopānaṃ  tathāgatassa ahosi. satthāpi sinerumuddhani ṭhatvā devorohaṇasamaye  yamakapāṭihāriyaṃ katvā uddhaṃ olokesi, yāva brahmalokā ekaṅgaṇā  ahesuṃ. adho olokesi, yāva avīcito ekaṅgaṇaṃ ahosi.  disāvidisā olokesi, anekāni cakkavāḷasatasahassāni  ekaṅgaṇāni ahesuṃ. devā manusse passiṃsu, manussāpi deve passiṃsu,  sabbe sammukhāva passiṃsu.</p>
              <p>[03] bhagavā chabbaṇṇaraṃsiyo vissajjesi. taṃ divasaṃ buddhasiriṃ  oloketvā chattiṃsayojana parimaṇḍalāya parisāya ekopi buddhabhāvaṃ  apatthento nāma natthi. suvaṇṇasopānena devā otariṃsu,  rajatasopānena mahābrahmāno otariṃsu, maṇisopānena sammāsambuddho  otari. pañcasikho gandhabbadevaputto beluvapaṇḍuvīṇaṃ ādāya  dakkhiṇapasse ṭhatvā satthu gandhabbamadhuradibbavīṇāya saddena pūjaṃ  karonto otari, mātali, saṅgāhako vāmapasse ^a^P3.0226^ea^  ṭhatvā dibbagandhamālāpupphaṃ gahetvā namassamāno pūjaṃ katvā otari,  mahābrahmā chattaṃ dhāresi, suyāmo vālabījaniṃ dhāresi. satthā  iminā parivārena saddhiṃ otaritvā saṅkassanagaradvāre patiṭṭhahi.  sāriputtattheropi āgantvā satthāraṃ vanditvā yasmā sāriputtattherena  tathārūpāya buddhasiriyā otaranto satthā ito pubbe na diṭṭhapubbo,  tasmā -- </p>
              <p>[21] ``na me diṭṭho ito pubbe, na suto uda kassaci. </p>
              <p>[22] evaṃ vagguvado satthā, tusitā gaṇimāgato''ti..  (su0 ni0 961; mahāni0 190) -- </p>
              <p>[25] ādīhi ^a^M2.0147^ea^ attano tuṭṭhiṃ pakāsetvā, ``bhante, ajja  sabbepi devamanussā tumhākaṃ pihayanti, patthentī''ti āha. atha naṃ  satthā, ``sāriputta, evarūpehi guṇehi samannāgatā buddhā devamanussānaṃ  piyā hontiyevā''ti vatvā dhammaṃ desento imaṃ gāthamāha -- </p>
              <p>[03] 181^b^.^eb^ </p>
              <p>[21] ``ye jhānapasutā dhīrā, nekkhammūpasame ratā. </p>
              <p>[22] devāpi tesaṃ pihayanti, sambuddhānaṃ satīmata''nti..</p>
              <p>[03] tattha ^b^ye jhānapasutā^eb^ti lakkhaṇūpanijjhānaṃ  ārammaṇūpanijjhānanti imesu dvīsu jhānesu  āvajjanasamāpajjanādhiṭṭhānavuṭṭhānapaccavekkhaṇehi ^a^V2.0130^ea^ yuttappayuttā.  ^b^nekkhammūpasame ratā^eb^ti ^a^P3.0227^ea^ ettha pabbajjā  nekkhammanti na gahetabbā, kilesavūpasamanibbānaratiṃ pana sandhāyetaṃ  vuttaṃ. ^b^devāpī^eb^ti devāpi manussāpi tesaṃ pihayanti patthenti.  ^b^satīmata^eb^nti evarūpaguṇānaṃ tesaṃ satiyā samannāgatānaṃ sambuddhānaṃ.  ``aho vata mayaṃ buddhā bhaveyyāmā''ti buddhabhāvaṃ icchamānā  pihayantīti attho.</p>
              <p>[03] desanāvasāne tiṃsamattānaṃ pāṇakoṭīnaṃ dhammābhisamayo ahosi,  therassa saddhivihārikā pañcasatabhikkhū arahatte patiṭṭhahiṃsu.</p>
              <p>[03] sabbabuddhānaṃ kira avijahitameva yamakapāṭihīraṃ katvā devaloke  vassaṃ vasitvā saṅkassanagaradvāre otaraṇaṃ. tattha pana  dakkhiṇapādassa patiṭṭhitaṭṭhānaṃ acalacetiyaṭṭhānaṃ nāma hoti. satthā  tattha ṭhatvā puthujjanādīnaṃ visaye pañhaṃ pucchi, puthujjanā attano  visaye pañhe vissajjetvā sotāpannavisaye pañhaṃ vissajjetuṃ nāsakkhiṃsu.  tathā sakadāgāmiādīnaṃ visaye sotāpannādayo,  mahāmoggallānavisaye sesamahāsāvakā, sāriputtattherassa visaye  mahāmoggallāno, buddhavisaye ^a^P3.0228^ea^ ca sāriputtopi  vissajjetuṃ nāsakkhiyeva. so pācīnadisaṃ ādiṃ katvā sabbadisā  olokesi, sabbattha ekaṅgaṇameva ahosi. aṭṭhasu disāsu  devamanussā uddhaṃ yāva brahmalokā heṭṭhā bhūmaṭṭhā ca yakkhanāgasupaṇṇā  añjaliṃ paggahetvā, ``bhante, idha tassa pañhassa vissajjetā natthi,  ettheva upadhārethā''ti āhaṃsu. satthā sāriputto kilamati.  kiñcāpi hesa -- </p>
              <p>[21] ``ye ^a^M2.0148^ea^ ca saṅkhātadhammāse, ye ca sekhā puthū idha. </p>
              <p>[22] tesaṃ me nipako iriyaṃ, puṭṭho pabrūhi mārisā''ti..  (su0 ni0 1044; cūḷani0 ajitamāṇavapucchāniddesa 7) -- </p>
              <p>[25] imaṃ buddhavisaye puṭṭhapañhaṃ sutvā `satthā maṃ sekhāsekhānaṃ  āgamanapaṭipadaṃ pucchatī'ti pañhe nikkaṅkho, khandhādīsu pana katarena  nu kho mukhena imaṃ paṭipadaṃ kathento `ahaṃ satthu ajjhāsayaṃ gaṇhituṃ  na sakkhissāmī'ti mama ajjhāsaye kaṅkhati, so mayā naye adinne  kathetuṃ na sakkhissati, nayamassa dassāmīti nayaṃ dassento  ``bhūtamidaṃ, sāriputta, samanupassasī''ti āha. evaṃ kirassa  ahosi ``sāriputto mama ajjhāsayaṃ gahetvā kathento khandhavasena  ^a^P3.0229^ea^ kathessatī''ti. therassa saha nayadānena so  pañho nayasatena nayasahassena nayasatasahassena ^a^V2.0131^ea^ upaṭṭhāsi. so  satthārā dinnanaye ṭhatvā taṃ pañhaṃ kathesi. ṭhapetvā kira sammāsambuddhaṃ  añño sāriputtattherassa paññaṃ pāpuṇituṃ samattho nāma natthi. teneva  kira thero satthu purato ṭhatvā sīhanādaṃ nadi -- ``ahaṃ, bhante,  sakalakappampi deve vuṭṭhe `ettakāni bindūni mahāsamudde patitāni,  ettakāni bhūmiyaṃ, ettakāni pabbate'ti gaṇetvā lekhaṃ āropetuṃ  samattho''ti. satthāpi naṃ ``jānāmi, sāriputta, gaṇetuṃ  samatthabhāva''nti āha. tassa āyasmato paññāya upamā nāma natthi.  tenevāha -- </p>
              <p>[21] ``gaṅgāya vālukā khīye, udakaṃ khīye mahaṇṇave. </p>
              <p>[22] mahiyā mattikā khīye, na khīye mama buddhiyā''ti.. </p>
              <p>[01] idaṃ vuttaṃ hoti -- sace hi, bhante,  buddhisampannalokanātha, mayā ekasmiṃ pañhe vissajjite ekaṃ vā vālukaṃ  ekaṃ vā udakabinduṃ ekaṃ vā paṃsukhaṇḍaṃ akhipitvā pañhānaṃ satena vā  sahassenavā satasahassena vā vissajjite gaṅgāya vālukādīsu ekekaṃ  ekamante khipeyya, khippataraṃ gaṅgādīsu vālukādayo parikkhayaṃ  gaccheyyuṃ, na tveva mama pañhānaṃ vissajjananti. evaṃ mahāpaññopi hi  bhikkhu buddhavisaye pañhassa ^a^P3.0230^ea^ antaṃ vā koṭiṃ vā  adisvā satthārā dinnanaye ṭhatvāva pañhaṃ vissajjesi. taṃ sutvā  bhikkhū kathaṃ samuṭṭhāpesuṃ -- ``yaṃ pañhaṃ puṭṭho sabbopi jano kathetuṃ na  sakkhi, taṃ dhammasenāpati sāriputto ekakova kathesī''ti. satthā  taṃ kathaṃ sutvā ``na idāneva sāriputto yaṃ pañhaṃ mahājano vissajjetuṃ  nāsakkhi ^a^M2.0149^ea^, taṃ vissajjesi, pubbepi anena vissajjitoyevā''ti vatvā  atītaṃ āharituṃ -- </p>
              <p>[21] ``parosahassampi samāgatānaṃ, </p>
              <p>[27] kandeyyuṃ te vassasataṃ apaññā. </p>
              <p>[26] ekova seyyo puriso sapañño, </p>
              <p>[22] yo bhāsitassa vijānāti attha''nti.. (jā0  1.1.99) -- </p>
              <p>[25] imaṃ jātakaṃ vitthārena kathesīti. </p>
              <p>[06] devorohaṇavatthu dutiyaṃ. </p>
            </h4>
          </h3>
          <h3>
            <h3n> 3. erakapattanāgarājavatthu</h3n>
            <h4>
              <h4n> </h4n>
              <p>[03] ^b^kiccho^eb^ ^a^V2.0132^ea^ ^b^manussapaṭilābho^eb^ti imaṃ dhammadesanaṃ satthā  bārāṇasiyaṃ upanissāya sattasirīsakarukkhamūle viharanto erakapattaṃ  nāma nāgarājaṃ ārabbha kathesi.</p>
              <p>[03] so kira pubbe kassapabuddhasāsane daharabhikkhu hutvā gaṅgāya  nāvaṃ abhiruyha gacchanto ^a^P3.0231^ea^ ekasmiṃ erakagumbe  erakapattaṃ gahetvā nāvāya vegasā gacchamānāyapi na muñci, erakapattaṃ  chijjitvā gataṃ. so ``appamattakaṃ eta''nti āpattiṃ adesetvā  vīsati vassasahassāni araññe samaṇadhammaṃ katvāpi maraṇakāle  erakapattena gīvāya gahito viya āpattiṃ desetukāmopi aññaṃ bhikkhuṃ  apassamāno ``aparisuddhaṃ me sīla''nti uppannavippaṭisāro tato  cavitvā ekarukkhadoṇikanāvappamāṇo nāgarājā hutvā nibbatti,  ^b^erakapatto^eb^tvevassa nāmaṃ ahosi. so nibbattakkhaṇeyeva  attabhāvaṃ oloketvā ``ettakaṃ nāma kālaṃ samaṇadhammaṃ katvā  ahetukayoniyaṃ maṇḍūkabhakkhaṭṭhāne nibbattomhī''ti vippaṭisārī ahosi.  so aparabhāge ekaṃ dhītaraṃ labhitvā majjhe gaṅgāya udakapiṭṭhe mahantaṃ  phalaṃ ukkhipitvā dhītaraṃ tasmiṃ ṭhapetvā naccāpetvā gāyāpesi. evaṃ  kirassa ahosi -- ``addhā ahaṃ idha iminā upāyena buddhe uppanne  tassa uppannabhāvaṃ suṇissāmī''ti. yo me gītassa paṭigītaṃ  āharati ^a^M2.0150^ea^, tassa mahantena nāgabhavanena saddhiṃ dhītaraṃ dassāmīti  anvaḍḍhamāsaṃ uposathadivase taṃ dhītaraṃ phaṇe ṭhapesi. sā tattha ṭhitā  naccantī -- </p>
              <p>[21] ``kiṃsu adhippatī rājā, kiṃsu rājā rajjissaro. </p>
              <p>[22] kathaṃsu virajo hoti, kathaṃ bāloti vuccatī''ti.. -- </p>
              <p>[25] imaṃ ^a^P3.0232^ea^ gītaṃ gāyati.</p>
              <p>[03] sakalajambudīpavāsino ``nāgamāṇavikaṃ gaṇhissāmā''ti  gantvā attano attano paññābalena paṭigītaṃ katvā gāyanti. sā taṃ  paṭikkhipati. tassā anvaḍḍhamāsaṃ phaṇe ṭhatvā evaṃ gāyantiyāva  ekaṃ buddhantaraṃ vītivattaṃ. atha amhākaṃ satthā loke uppajjitvā  ekadivasaṃ paccūsakāle lokaṃ volokento erakapattaṃ ādiṃ katvā  uttaramāṇavaṃ nāma attano ñāṇajālassa anto paviṭṭhaṃ disvā ``kiṃ nu  kho bhavissatī''ti āvajjento ``ajja erakapattassa dhītaraṃ phaṇe  ṭhapetvā naccāpanadivaso, ayaṃ uttaramāṇavo mayā dinnaṃ paṭigītaṃ  gaṇhantova ^a^V2.0133^ea^ sotāpanno hutvā taṃ ādāya nāgarājassa santikaṃ  gamissati. so taṃ sutvā `buddho uppanno'ti ñatvā mama santikaṃ  āgamissati, ahaṃ tasmiṃ āgate mahāsamāgame gāthaṃ kathessāmi,  gāthāpariyosāne caturāsītiyā pāṇasahassānaṃ dhammābhisamayo  bhavissatī''ti addasa. so tattha gantvā bārāṇasito avidūre satta  sirīsakarukkhā atthi, tesu ekassa mūle nisīdi.  jambudīpavāsino gītapaṭigītaṃ ādāya sannipatiṃsu. satthā avidūre  ṭhāne gacchantaṃ uttaramāṇavaṃ disvā ``ehi, uttarā''ti āha.  ``kiṃ, bhante''ti? ``ito tāva ehī''ti. atha naṃ āgantvā  vanditvā nisinnaṃ āha ``kahaṃ gacchasī''ti? ``erakapattassa dhītu  gāyanaṭṭhāna''nti. ``jānāsi pana gītapaṭigīta''nti?  ``jānāmi, bhante''ti. ``vadehi tāva na''nti? atha naṃ attano  jānananiyāmeneva vadantaṃ ``na uttaraṃ etaṃ paṭigītaṃ, ahaṃ te paṭigītaṃ  dassāmi, ādāya ^a^P3.0233^ea^ naṃ gamissasī''ti. ``sādhu,  bhante''ti. atha naṃ satthā, uttara, tvaṃ nāgamāṇavikāya gītakāle -- </p>
              <p>[21] ``chadvārādhippatī rājā, rajjamāno rajjissaro. </p>
              <p>[22] arajjaṃ virajo hoti, rajjaṃ bāloti vuccatī''ti..  -- </p>
              <p>[25] imaṃ paṭigītaṃ gāyeyyāsīti āha.</p>
              <p>[03] māṇavikāya ^a^M2.0151^ea^ gītassa attho -- ^b^kiṃsu adhippatī rājā^eb^ti  kiṃ adhippati rājā nāma hoti? ^b^kiṃsu rājā rajjissaro^eb^ti  kathaṃ pana rājā rajjissaro nāma hoti? ^b^kathaṃsu virajo  hotī^eb^ti kathaṃ nu kho so rājā virajo nāma hotīti?</p>
              <p>[03] paṭigītassa pana attho -- ^b^chadvārādhippatī rājā^eb^ti yo  channaṃ dvārānaṃ adhippati, ekadvārepi rūpādīhi anabhibhūto, ayaṃ rājā  nāma. ^b^rajjamāno rajjissaro^eb^ti yo pana tesu ārammaṇesu  rajjati, so rajjamāno rajjissaro nāma. ^b^arajja^eb^nti  arajjamāno pana virajo nāma hoti. ^b^rajja^eb^nti rajjamāno  bāloti vuccatīti.</p>
              <p>[03] evamassa satthā paṭigītaṃ datvā, uttara, tayā imasmiṃ gīte  gāyite imassa gītassa imaṃ paṭigītaṃ gāyissati -- </p>
              <p>[21] ``kenassu ^a^V2.0134^ea^ vuyhati bālo, kathaṃ nudati paṇḍito. </p>
              <p>[22] yogakkhemī kathaṃ hoti, taṃ me akkhāhi pucchito''ti..</p>
              <p>[03] athassa tvaṃ idaṃ paṭigītaṃ gāyeyyāsi -- </p>
              <p>[21] ``oghena vuyhati bālo, yogā nudati paṇḍito. </p>
              <p>[22] sabbayogavisaṃyutto, yogakkhemīti vuccatī''ti..</p>
              <p>[03] tassattho -- ``kāmoghādinā catubbidhena oghena bālo  vuyhati, taṃ oghaṃ paṇḍito sammappadhānasaṅkhātena yogena ^a^P3.0234^ea^  nudati. so sabbehi kāmayogādīhi visaṃyutto  yogakkhemī nāma vuccatī''ti.</p>
              <p>[03] uttaro imaṃ paṭigītaṃ gaṇhantova sotāpattiphale patiṭṭhahi. so  sotāpanno hutvā taṃ gāthaṃ ādāya gantvā, ``ambho, mayā  gītapaṭigītaṃ āhaṭaṃ, okāsaṃ me dethā''ti vatvā nirantaraṃ ṭhitassa  mahājanassa jaṇṇunā akkamanto agamāsi. nāgamāṇavikā pitu phaṇe  ṭhatvā naccamānā ``kiṃsu adhippatī rājā''ti gītaṃ gāyati? uttaro  ``chadvārādhippatī rājā''ti paṭigītaṃ gāyi. puna nāgamāṇavikā  ``kenassu vuyhatī''ti tassa gītaṃ gāyati? athassā paṭigītaṃ  gāyanto uttaro ``oghena vuyhatī''ti imaṃ gāthamāha. nāgarājā taṃ  sutvāva buddhassa uppannabhāvaṃ ñatvā ``mayā ekaṃ buddhantaraṃ evarūpaṃ padaṃ  nāma na sutapubbaṃ, uppanno vata, bho, loke ^a^M2.0152^ea^ buddho''ti tuṭṭhamānaso  naṅguṭṭhena udakaṃ pahari, mahāvīciyo uṭṭhahiṃsu, ubho tīrāni bhijjiṃsu.  ito cito ca usabhamatte ṭhāne manussā udake nimujjiṃsu. so  ettakaṃ mahājanaṃ phaṇe ṭhapetvā ukkhipitvā thale patiṭṭhapesi. so  uttaraṃ upasaṅkamitvā ``kahaṃ, sāmi, satthā''ti pucchi. ``ekasmiṃ  rukkhamūle nisinno, mahārājā''ti. so ``ehi, sāmi,  gacchāmā''ti uttarena saddhiṃ agamāsi. mahājanopi tena saddhiṃyeva  gato. nāgarājā gantvā chabbaṇṇaraṃsīnaṃ antaraṃ pavisitvā satthāraṃ  vanditvā rodamāno aṭṭhāsi. atha naṃ satthā āha -- ``kiṃ idaṃ,  mahārājā''ti? ``ahaṃ, bhante, tumhādisassa buddhassa sāvako hutvā  vīsati vassasahassāni samaṇadhammaṃ ^a^P3.0235^ea^ akāsiṃ,  sopi maṃ samaṇadhammo niddhāretuṃ nāsakkhi. appamattakaṃ  erakapattachindanamattaṃ nissāya ahetukapaṭisandhiṃ gahetvā urena  parisakkanaṭṭhāne nibbattosmi, ekaṃ buddhantaraṃ neva manussattaṃ labhāmi, na  saddhammassavanaṃ, na tumhādisassa buddhassa dassana''nti satthā tassa  kathaṃ sutvā, ``mahārāja, manussattaṃ nāma dullabhameva, tathā  saddhammassavanaṃ ^a^V2.0135^ea^, tathā buddhuppādo, idaṃ kicchena kasirena labbhatī''ti  vatvā dhammaṃ desento imaṃ gāthamāha -- </p>
              <p>[03] 182^b^.^eb^ </p>
              <p>[21] ``kiccho manussapaṭilābho, kicchaṃ maccāna jīvitaṃ. </p>
              <p>[22] kicchaṃ saddhammassavanaṃ, kiccho buddhānamuppādo''ti..</p>
              <p>[03] tassattho -- mahantena hi vāyāmena mahantena kusalena laddhattā  manussattapaṭilābho nāma kiccho dullabho. nirantaraṃ kasikammādīni  katvā jīvitavuttiṃ ghaṭanatopi parittaṭṭhāyitāyapi maccānaṃ jīvitaṃ  kicchaṃ. anekesupi kappesu dhammadesakassa puggalassa dullabhatāya  saddhammassavanampi kicchaṃ. mahantena vāyāmena abhinīhārassa  samijjhanato samiddhābhinīhārassa ca anekehipi kappakoṭisahassehi  dullabhuppādato buddhānaṃ uppādopi kicchoyeva, ativiya dullabhoti.</p>
              <p>[03] desanāvasāne caturāsītiyā pāṇasahassānaṃ dhammābhisamayo  ahosi. nāgarājāpi taṃdivasaṃ sotāpattiphalaṃ labheyya,  tiracchānagatattā pana nālattha. so yesu  paṭisandhigahaṇatacajahanavissaṭṭhaniddokkamanasajātiyāmethunasevanacutisaṅkhātesu  ^a^P3.0236^ea^ pañcasu ṭhānesu nāgasarīrameva ^a^M2.0153^ea^ gahetvā kilamanti,  tesu akilamanabhāvaṃ patvā māṇavarūpeneva vicarituṃ labhatīti. </p>
              <p>[06] erakapattanāgarājavatthu tatiyaṃ. </p>
            </h4>
          </h3>
          <h3>
            <h3n> 4. ānandattherapañhavatthu</h3n>
            <h4>
              <h4n> </h4n>
              <p>[03] ^b^sabbapāpassa akaraṇa^eb^nti imaṃ dhammadesanaṃ satthā jetavane  viharanto ānandattherassa pañhaṃ ārabbha kathesi.</p>
              <p>[03] thero kira divāṭṭhāne nisinno cintesi -- ``satthārā sattannaṃ  buddhānaṃ mātāpitaro āyuparicchedo bodhi sāvakasannipāto  aggasāvakasannipāto aggasāvakaupaṭṭhākoti idaṃ sabbaṃ kathitaṃ,  uposatho pana akathito, kiṃ nu kho tesampi ayameva uposatho,  añño''ti? so satthāraṃ upasaṅkamitvā tamatthaṃ pucchi. yasmā pana  tesaṃ buddhānaṃ kālabhedova ahosi, na kathābhedo. vipassī  sammāsambuddho hi sattame sattame saṃvacchare uposathaṃ akāsi.  ekadivasaṃ dinnovādoyeva ^a^V2.0136^ea^ hissa sattannaṃ saṃvaccharānaṃ alaṃ hoti.  sikhī ceva vessabhū ca chaṭṭhe chaṭṭhe saṃvacchare uposathaṃ kariṃsu,  kakusandho koṇāgamano ca saṃvacchare saṃvacchare. kassapadasabalo chaṭṭhe  chaṭṭhe māse uposathaṃ akāsi. ekadivasaṃ dinnovādo eva hissa channaṃ  māsānaṃ alaṃ ahosi. tasmā satthā tesaṃ imaṃ kālabhedaṃ ^a^P3.0237^ea^  ārocetvā ``ovādagāthā pana nesaṃ imāyevā''ti vatvā  sabbesaṃ ekameva uposathaṃ āvi karonto imā gāthā abhāsi -- </p>
              <p>[03] 183^b^.^eb^ </p>
              <p>[21] ``sabbapāpassa akaraṇaṃ, kusalassa upasampadā. </p>
              <p>[22] sacittapariyodapanaṃ, etaṃ buddhāna sāsanaṃ.. </p>
              <p>[03] 184^b^.^eb^ </p>
              <p>[21] ``khantī paramaṃ tapo titikkhā, </p>
              <p>[27] nibbānaṃ paramaṃ vadanti buddhā. </p>
              <p>[26] na hi pabbajito parūpaghātī, </p>
              <p>[22] na samaṇo hoti paraṃ viheṭhayanto.. </p>
              <p>[03] 185^b^.^eb^ </p>
              <p>[21] ``anūpavādo ^a^M2.0154^ea^ anūpaghāto, pātimokkhe ca saṃvaro. </p>
              <p>[27] mattaññutā ca bhattasmiṃ, pantañca sayanāsanaṃ. </p>
              <p>[22] adhicitte ca āyogo, etaṃ buddhāna sāsana''nti..</p>
              <p>[03] tattha ^b^sabbapāpassā^eb^ti sabbassa akusalakammassa.  ^b^upasampadā^eb^ti abhinikkhamanato paṭṭhāya yāva arahattamaggā  kusalassa uppādanañceva uppāditassa ca bhāvanā.  ^b^sacittapariyodapana^eb^nti pañcahi nīvaraṇehi attano cittassa  vodāpanaṃ. ^b^etaṃ buddhāna sāsana^eb^nti sabbabuddhānaṃ ayamanusiṭṭhi.</p>
              <p>[03] ^b^khantī^eb^ti yā esā titikkhāsaṅkhātā khantī nāma, idaṃ  imasmiṃ sāsane paramaṃ uttamaṃ tapo. ^b^nibbānaṃ paramaṃ vadanti  buddhā^eb^ti buddhā ca paccekabuddhā ca anubuddhā cāti ime tayo buddhā  nibbānaṃ uttamantī vadanti. ^b^na hi pabbajito^eb^ti pāṇiādīhi  paraṃ apahananto viheṭhento parūpaghātī pabbajito nāma na hoti.  ^b^na samaṇo^eb^ti vuttanayeneva paraṃ viheṭhayanto samaṇopi na hotiyeva  ^a^P3.0238^ea^.</p>
              <p>[03] ^b^anūpavādo^eb^ti anūpavādanañceva anūpavādāpanañca.  ^b^anūpaghāto^eb^ti anūpaghātanañceva anūpaghātāpanañca ^a^V2.0137^ea^.  ^b^pātimokkhe^eb^ti jeṭṭhakasīle. ^b^saṃvaro^eb^ti pidahanaṃ.  ^b^mattaññutā^eb^ti mattaññubhāvo pamāṇajānanaṃ. ^b^panta^eb^nti vivittaṃ.  ^b^adhicitte^eb^ti aṭṭhasamāpattisaṅkhāte adhicitte.  ^b^āyogo^eb^ti payogakaraṇaṃ. ^b^eta^eb^nti etaṃ sabbesaṃ buddhānaṃ  sāsanaṃ. ettha hi anūpavādena vācasikaṃ sīlaṃ kathitaṃ, anūpaghātena  kāyikasīlaṃ, ``pātimokkhe ca saṃvaro''ti sīlaṃ kathitaṃ,  anūpaghātena kāyikasīlaṃ, ``pātimokkhe ca saṃvaro''ti iminā  pātimokkhasīlañceva indriyasaṃvarañca, mattaññutāya ājīvapārisuddhi  ceva paccayasannisitasīlañca, pantasenāsanena sappāyasenāsanaṃ,  adhicittena aṭṭha samāpattiyo. evaṃ imāya gāthāya tissopi  sikkhā kathitā eva hontīti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] ānandattherapañhavatthu catutthaṃ. </p>
            </h4>
          </h3>
          <h3>
            <h3n> 5. anabhiratabhikkhuvatthu</h3n>
            <h4>
              <h4n> </h4n>
              <p>[03] ^b^na^eb^ ^a^M2.0155^ea^ ^b^kahāpaṇavassenā^eb^ti imaṃ dhammadesanaṃ satthā jetavane  viharanto ekaṃ anabhiratabhikkhuṃ ārabbha kathesi. </p>
              <p>[01] so kira sāsane pabbajitvā laddhūpasampado  ``asukaṭṭhānaṃ nāma gantvā uddesaṃ uggaṇhāhī''ti upajjhāyena pesito  tattha agamāsi. athassa pituno rogo uppajji. so puttaṃ  daṭṭhukāmo hutvā taṃ pakkosituṃ samatthaṃ kañci ^a^P3.0239^ea^  alabhitvā puttasokena vippalapantoyeva āsannamaraṇo hutvā ``idaṃ me  puttassa pattacīvaramūlaṃ kareyyāsī''ti kahāpaṇasataṃ kaniṭṭhassa hatthe  datvā kālamakāsi. so daharassa āgatakāle pādamūle nipatitvā  pavaṭṭento roditvā, ``bhante, pitā te vippalapantova kālakato, mayhaṃ  pana tena kahāpaṇasataṃ hatthe ṭhapitaṃ, tena kiṃ karomī''ti āha.  daharo ``na me kahāpaṇehi attho''ti paṭikkhipitvā aparabhāge  cintesi -- ``kiṃ me parakulesu piṇḍāya caritvā jīvitena, sakkā  taṃ kahāpaṇasataṃ nissāya jīvituṃ, vibbhamissāmī''ti. so  anabhiratiyā pīḷito vissaṭṭhasajjhāyanakammaṭṭhāno paṇḍurogī viya  ahosi. atha naṃ daharasāmaṇerā ``kiṃ ida''nti pucchitvā  ``ukkaṇṭhitomhī''ti vutte ācariyupajjhāyānaṃ ācikkhiṃsu. atha naṃ  te satthu santikaṃ netvā satthu dassesuṃ. satthā ``saccaṃ kira tvaṃ  ukkaṇṭhito''ti pucchitvā, ``āma, bhante''ti vutte ``kasmā  evamakāsi, atthi pana te ^a^V2.0138^ea^ koci jīvitapaccayo''ti āha. ``āma,  bhante''ti. ``kiṃ te atthī''ti? ``kahāpaṇasataṃ, bhante''ti.  tena hi katthaci tāva sakkharā āhara, gaṇetvā jānissāma ``sakkā  vā tāvattakena jīvituṃ, no vā''ti. so sakkharā āhari. atha  naṃ satthā āha -- ``paribhogatthāya tāva paṇṇāsaṃ ṭhapehi, dvinnaṃ  goṇānaṃ atthāya catuvīsati, ettakaṃ nāma bījatthāya, yuganaṅgalatthāya,  kuddālavāsipharasuatthāyā''ti evaṃ gaṇiyamāne taṃ kahāpaṇasataṃ  nappahoti. atha naṃ satthā ``bhikkhu tava kahāpaṇā appakā, kathaṃ  ete nissāya taṇhaṃ pūressasi, atīte kira cakkavattirajjaṃ kāretvā  apphoṭitamattena ^a^P3.0240^ea^ dvādasayojanaṭṭhāne kaṭippamāṇena  ratanavassaṃ vassāpetuṃ samattho yāva chattiṃsa sakkā cavanti, ettakaṃ  kālaṃ devarajjaṃ kāretvāpi maraṇakāle ^a^M2.0156^ea^ taṇhaṃ apūretvāva kālamakāsī''ti  vatvā tena yācito atītaṃ āharitvā ^b^mandhātujātakaṃ^eb^ (jā0  1.3.22) vitthāretvā -- </p>
              <p>[21] ``yāvatā candimasūriyā pariharanti, disā bhanti  virocanā. </p>
              <p>[22] sabbeva dāsā mandhātu, ye pāṇā pathavissitā''ti..  -- </p>
              <p>[25] imissā gāthāya anantarā imā dve gāthā abhāsi -- </p>
              <p>[03] 186^b^.^eb^ </p>
              <p>[21] ``na kahāpaṇavassena, titti kāmesu vijjati. </p>
              <p>[22] appassādā dukhā kāmā, iti viññāya paṇḍito.. </p>
              <p>[03] 187^b^.^eb^ </p>
              <p>[21] ``api dibbesu kāmesu, ratiṃ so  nādhigacchati. </p>
              <p>[22] taṇhakkhayarato hoti, sammāsambuddhasāvako''ti..</p>
              <p>[03] tattha ^b^kahāpaṇavassenā^eb^ti yaṃ so apphoṭetvā sattaratanavassaṃ  vassāpesi, taṃ idha kahāpaṇavassanti vuttaṃ. tenapi hi  vatthukāmakilesakāmesu titti nāma natthi. evaṃ duppūrā esā taṇhā.  ^b^appassādā^eb^ti supinasadisatāya parittasukhā. ^b^dukhā^eb^ti  dukkhakkhandhādīsu āgatadukkhavasena pana bahudukkhāva. ^b^iti  viññāyā^eb^ti evamete kāme jānitvā. ^b^api dibbesū^eb^ti sace  hi devānaṃ upakappanakakāmehi nimanteyyāpi āyasmā samiddhi  ^a^P3.0241^ea^ viya evampi tesu kāmesu ratiṃ na vindatiyeva.  ^b^taṇhakkhayarato^eb^ti arahatte ceva nibbāne ca abhirato hoti, taṃ  patthayamāno viharati. ^b^sammāsambuddhasāvako^eb^ti sammāsambuddhena  desitassa dhammassa savanena jāto yogāvacarabhikkhūti.</p>
              <p>[03] desanāvasāne ^a^V2.0139^ea^ so bhikkhu sotāpattiphale patiṭṭhahi,  sampattaparisāyapi sātthikā dhammadesanā ahosīti. </p>
              <p>[06] anabhiratabhikkhuvatthu pañcamaṃ. </p>
            </h4>
          </h3>
          <h3>
            <h3n> 6. aggidattabrāhmaṇavatthu</h3n>
            <h4>
              <h4n> </h4n>
              <p>[03] ^b^bahuṃ ve saraṇaṃ yantī^eb^ti imaṃ dhammadesanaṃ satthā jetavane  viharanto vālikarāsimhi nisinnaṃ aggidattaṃ nāma kosalarañño  purohitaṃ ārabbha kathesi.</p>
              <p>[03] so ^a^M2.0157^ea^ kira mahākosalassa purohito ahosi. atha naṃ pitari  kālakate rājā pasenadi kosalo ``pitu me purohito''ti gāravena  tasmiṃyeva ṭhāne ṭhapetvā tassa attano upaṭṭhānaṃ āgatakāle paccuggamanaṃ  karoti, ``ācariya, idha nisīdathā''ti samānāsanaṃ dāpesi. so  cintesi -- ``ayaṃ rājā mayi ativiya gāravaṃ karoti, na kho  pana rājūnaṃ niccakālameva sakkā cittaṃ gahetuṃ. samānavayeneva hi  saddhiṃ rajjasukhaṃ nāma sukhaṃ hoti, ahañcamhi mahallako, pabbajituṃ me  yutta''nti. so rājānaṃ pabbajjaṃ anujānāpetvā nagare bheriṃ carāpetvā  sattāhena sabbaṃ attano ^a^P3.0242^ea^ dhanaṃ dānamukhe vissajjetvā  bāhirakapabbajjaṃ pabbaji. taṃ nissāya dasa purisasahassāni  anupabbajiṃsu. so tehi saddhiṃ aṅgamagadhānañca kururaṭṭhassa ca antare  vāsaṃ kappetvā imaṃ ovādaṃ deti, ``tātā, yassa kāmavitakkādayo  uppajjanti, so nadito ekekaṃ vālukapuṭaṃ uddharitvā imasmiṃ  okiratū''ti. te ``sādhū''ti paṭissuṇitvā kāmavitakkādīnaṃ  uppannakāle tathā kariṃsu. aparena samayena mahāvālukarāsi ahosi,  taṃ ahichatto nāma nāgarājā paṭiggahesi. aṅgamagadhavāsino ceva  kururaṭṭhavāsino ca māse māse tesaṃ mahantaṃ sakkāraṃ abhiharitvā dānaṃ  denti. atha nesaṃ aggidatto imaṃ ovādaṃ adāsi -- ``pabbataṃ  saraṇaṃ yātha, vanaṃ saraṇaṃ yātha, ārāmaṃ saraṇaṃ yātha, rukkhaṃ saraṇaṃ  yātha, evaṃ sabbadukkhato muccissathā''ti. attano antevāsikepi  iminā ovādena ovadi.</p>
              <p>[03] bodhisattopi katābhinikkhamano sammāsambodhiṃ patvā tasmiṃ  samaye sāvatthiṃ nissāya jetavane viharanto paccūsakāle lokaṃ  volokento aggidattabrāhmaṇaṃ saddhiṃ antevāsikehi attano  ñāṇajālassa anto paviṭṭhaṃ disvā ``sabbepi ime arahattassa  upanissayasampannā''ti ñatvā sāyanhasamaye mahāmoggallānattheraṃ āha --  ``moggallāna, kiṃ passasi aggidattabrāhmaṇaṃ mahājanaṃ ^a^V2.0140^ea^ atitthe  pakkhandāpentaṃ, gaccha tesaṃ ovādaṃ dehī''ti. bhante, bahū ete,  ekakassa mayhaṃ avisayhā. sace ^a^P3.0243^ea^ tumhepi  āgamissatha, visayhā bhavissantīti. moggallāna, ahampi  āgamissāmi, tvaṃ purato yāhīti. thero purato gacchantova cintesi  -- ``ete balavanto ceva bahū ca. sace sabbesaṃ samāgamaṭṭhāne  kiñci ^a^M2.0158^ea^ kathessāmi, sabbepi vaggavaggena uṭṭhaheyyu''nti attano  ānubhāvena thūlaphusitakaṃ devaṃ vuṭṭhāpesi. te thūlaphusitakesu patantesu  uṭṭhāyuṭṭhāya attano attano paṇṇasālaṃ pavisiṃsu. thero aggidattassa  brāhmaṇassa paṇṇasāladvāre ṭhatvā ``aggidattā''ti āha. so therassa  saddaṃ sutvā ``maṃ imasmiṃ loke nāmena ālapituṃ samattho nāma  natthi, ko nu kho maṃ nāmena ālapatī''ti mānathaddhatāya ``ko  eso''ti āha. ``ahaṃ, brāhmaṇā''ti. ``kiṃ vadesī''ti?  ``ajja me ekarattiṃ idha vasanaṭṭhānaṃ tvaṃ ācikkhāhī''ti. ``idha  vasanaṭṭhānaṃ natthi, ekassa ekāva paṇṇasālā''ti. ``aggidatta,  manussā nāma manussānaṃ, gāvo gunnaṃ, pabbajitā pabbajitānaṃ santikaṃ  gacchanti, mā evaṃ kari, dehi me vasanaṭṭhāna''nti. ``kiṃ pana tvaṃ  pabbajito''ti? ``āma, pabbajitomhī''ti. ``sace pabbajito,  kahaṃ te khāribhaṇḍaṃ, ko pabbajitaparikkhāro''ti. ``atthi me  parikkhāro, visuṃ pana naṃ gahetvā vicarituṃ dukkhanti abbhantareneva naṃ  gahetvā vicarāmi, brāhmaṇā''ti. so ``taṃ gahetvā vicarissasī''ti  therassa kujjhi. atha naṃ so āha -- ``amhe, aggidatta, mā  kujjhi, vasanaṭṭhānaṃ me ācikkhāhī''ti. natthi ettha vasanaṭṭhānanti.  etasmiṃ pana vālukarāsimhi ko vasatīti. eko, nāgarājāti.  etaṃ me dehīti. na sakkā dātuṃ, bhāriyaṃ ^a^P3.0244^ea^  etassa kammanti. hotu, dehi meti. tena hi tvaṃ eva jānāhīti.</p>
              <p>[03] thero vālukarāsiabhimukho pāyāsi. nāgarājā taṃ āgacchantaṃ  disvā ``ayaṃ samaṇo ito āgacchati, na jānāti maññe mama  atthibhāvaṃ, dhūmāyitvā naṃ māressāmī''ti dhūmāyi. thero ``ayaṃ  nāgarājā `ahameva dhūmāyituṃ sakkomi, aññe na sakkontī'ti maññe  sallakkhetī''ti sayampi dhūmāyi. dvinnampi sarīrato uggatā dhūmā  yāva brahmalokā uṭṭhahiṃsu. ubhopi dhūmā theraṃ abādhetvā  nāgarājānameva bādhenti. nāgarājā dhūmavegaṃ sahituṃ asakkonto  pajjali. theropi tejodhātuṃ samāpajjitvā tena saddhiṃyeva pajjali.  aggijālā yāva brahmalokā uṭṭhahiṃsu. ubhopi theraṃ abādhetvā  nāgarājānameva bādhayiṃsu. athassa sakalasarīraṃ ukkāhi padittaṃ viya  ahosi. isigaṇo oloketvā cintesi -- ``nāgarājā, samaṇaṃ  jhāpeti, bhaddako vata samaṇo amhākaṃ vacanaṃ asutvā naṭṭho''ti. thero  nāgarājānaṃ ^a^M2.0159^ea^ dametvā nibbisevanaṃ katvā vālukarāsimhi nisīdi.  nāgarājā vālukarāsiṃ bhogehi parikkhipitvā kūṭāgārakucchipamāṇaṃ  phaṇaṃ māpetvā therassa upari dhāresi. </p>
              <p>[01] isigaṇā ^a^V2.0141^ea^ pātova ``samaṇassa matabhāvaṃ vā amatabhāvaṃ  vā jānissāmā''ti therassa santikaṃ gantvā taṃ vālukarāsimatthake  nisinnaṃ disvā añjaliṃ paggayha abhitthavantā āhaṃsu -- ``samaṇa,  kacci nāgarājena na bādhito''ti. ``kiṃ na passatha mama  upariphaṇaṃ dhāretvā ṭhita''nti? te ``acchariyaṃ vata bho, samaṇassa  evarūpo ^a^P3.0245^ea^ nāma nāgarājā damito''ti theraṃ  parivāretvā aṭṭhaṃsu. tasmiṃ khaṇe satthā āgato. thero satthāraṃ  disvā uṭṭhāya vandi. atha naṃ isayo āhaṃsu -- ``ayampi tayā  mahantataro''ti. eso bhagavā satthā, ahaṃ imassa sāvakoti.  satthā vālukarāsimatthake nisīdi, isigaṇo ``ayaṃ tāva sāvakassa  ānubhāvo, imassa pana ānubhāvo kīdiso bhavissatī''ti añjaliṃ  paggayha satthāraṃ abhitthavi. satthā aggidattaṃ āmantetvā āha --  ``aggidatta, tvaṃ tava sāvakānañca upaṭṭhākānañca ovādaṃ dadamāno  kinti vatvā desī''ti. ``etaṃ pabbataṃ saraṇaṃ gacchatha, vanaṃ ārāmaṃ  rukkhaṃ saraṇaṃ gacchatha. etāni hi saraṇaṃ gato sabbadukkhā  pamuccatī''ti evaṃ tesaṃ ovādaṃ dammīti. satthā ``na kho,  aggidatta, etāni saraṇaṃ gato sabbadukkhā pamuccati, buddhaṃ dhammaṃ  saṅghaṃ pana saraṇaṃ gantvā sakalavaṭṭadukkhā pamuccatī''ti vatvā imā  gāthā abhāsi -- </p>
              <p>[03] 188^b^.^eb^ </p>
              <p>[21] ``bahuṃ ve saraṇaṃ yanti, pabbatāni vanāni ca. </p>
              <p>[22] ārāmarukkhacetyāni, manussā bhayatajjitā.. </p>
              <p>[03] 189^b^.^eb^ </p>
              <p>[21] ``netaṃ kho saraṇaṃ khemaṃ, netaṃ saraṇamuttamaṃ. </p>
              <p>[22] netaṃ saraṇamāgamma, sabbadukkhā pamuccati.. </p>
              <p>[03] 190^b^.^eb^ </p>
              <p>[21] ``yo ca buddhañca dhammañca, saṅghañca saraṇaṃ  gato. </p>
              <p>[22] cattāri ariyasaccāni, sammappaññāya passati.. </p>
              <p>[03] 191^b^.^eb^ </p>
              <p>[21] ``dukkhaṃ dukkhasamuppādaṃ, dukkhassa ca  atikkamaṃ. </p>
              <p>[22] ariyaṃ caṭṭhaṅgikaṃ maggaṃ, dukkhūpasamagāminaṃ.. </p>
              <p>[03] 192^b^.^eb^ </p>
              <p>[21] ``etaṃ ^a^M2.0160^ea^ ^a^P3.0246^ea^ kho saraṇaṃ khemaṃ,  etaṃ saraṇamuttamaṃ. </p>
              <p>[22] etaṃ saraṇamāgamma, sabbadukkhā pamuccatī''ti..</p>
              <p>[03] tattha ^b^bahu^eb^nti bahu. ^b^pabbatānī^eb^ti tattha tattha  isigilivepullavebhārādike pabbate ca mahāvanagosiṅgasālavanādīni  ^a^V2.0142^ea^ vanāni ca veḷuvanajīvakambavanādayo ārāme ca  udenacetiyagotamacetiyādīni rukkhacetyāni ca te te manussā tena  tena bhayena tajjitā bhayato muccitukāmā puttalābhādīni vā  patthayamānā saraṇaṃ yantīti attho. ^b^netaṃ saraṇa^eb^nti etaṃ  sabbampi saraṇaṃ neva khemaṃ na uttamaṃ, na ca etaṃ paṭicca  jātiādidhammesu sattesu ekopi jātiādito sabbadukkhā  pamuccatīti attho.</p>
              <p>[03] ^b^yo cā^eb^ti idaṃ akhemaṃ anuttamaṃ saraṇaṃ dassetvā khemaṃ  uttamaṃ saraṇaṃ dassanatthaṃ āraddhaṃ. tassattho -- yo ca gahaṭṭho vā  pabbajito vā ``itipi so bhagavā arahaṃ sammāsambuddho''tiādikaṃ  buddhadhammasaṅghānussatikammaṭṭhānaṃ nissāya seṭṭhavasena buddhañca dhammañca  saṅghañca saraṇaṃ gato, tassapi taṃ saraṇagamanaṃ  aññatitthiyavandanādīhi kuppati calati. tassa pana acalabhāvaṃ  dassetuṃ maggena āgatasaraṇameva pakāsanto ^b^cattāri ariyasaccāni  sammappaññāya passatī^eb^ti āha. yo hi etesaṃ saccānaṃ dassanavasena  etāni saraṇaṃ ^a^P3.0247^ea^ gato, etassa etaṃ saraṇaṃ khemañca  uttamañca, so ca puggalo etaṃ saraṇaṃ paṭicca sakalasmāpi vaṭṭadukkhā  pamuccati, tasmā ^b^etaṃ kho saraṇaṃ khema^eb^ntiādi vuttaṃ. </p>
              <p>[01] desanāvasāne sabbepi te isayo saha paṭisambhidāhi  arahattaṃ patvā satthāraṃ vanditvā pabbajjaṃ yāciṃsu. satthāpi  cīvaragabbhato hatthaṃ pasāretvā ``etha bhikkhavo, caratha  brahmacariya''nti āha. te taṅkhaṇeyeva aṭṭhaparikkhāradharā  vassasaṭṭhikatherā viya ahesuṃ. so ca sabbesampi  aṅgamagadhakururaṭṭhavāsīnaṃ sakkāraṃ ādāya āgamanadivaso ahosi. te  sakkāraṃ ādāya āgatā sabbepi te isayo pabbajite disvā ``kiṃ nu  kho amhākaṃ aggidattabrāhmaṇo mahā, udāhu samaṇo gotamo''ti  cintetvā samaṇassa gotamassa āgatattā ``aggidattova mahā''ti  maññiṃsu. satthā tesaṃ ajjhāsayaṃ oloketvā, ``aggidatta,  parisāya kaṅkhaṃ chindā''ti āha. so ``ahampi ettakameva  ^a^M2.0161^ea^ paccāsīsāmī''ti iddhibalena sattakkhattuṃ vehāsaṃ abbhuggantvā punappunaṃ  oruyha satthāraṃ vanditvā ``satthā me, bhante, bhagavā,  sāvakohamasmī''ti vatvā sāvakattaṃ pakāsesīti. </p>
              <p>[06] aggidattabrāhmaṇavatthu chaṭṭhaṃ. </p>
            </h4>
          </h3>
          <h3>
            <h3n> 7. ānandattherapañhavatthu</h3n>
            <h4>
              <h4n> </h4n>
              <p>[03] ^b^dullabho^eb^ti ^a^V2.0143^ea^ imaṃ dhammadesanaṃ satthā jetavane viharanto  ānandattherassa pañhaṃ ārabbha kathesi.</p>
              <p>[03] thero hi ekadivasaṃ divāṭṭhāne nisinno cintesi --  ``hatthājānīyo ^a^P3.0248^ea^ chaddantakule vā uposathakule vā  uppajjati, assājānīyo sindhavakule vā valāhakassarājakule vā,  usabho goājanīyo dakkhiṇapathetiādīni vadantena satthārā  hatthiājānīyādīnaṃ uppattiṭṭhānādīni kathitāni, purisājānīyo pana  kahaṃ nu kho uppajjatī''ti. so satthāraṃ upasaṅkamitvā vanditvā  ekamantaṃ nisīditvā etamatthaṃ pucchi. satthā, ``ānanda,  purisājānīyo nāma sabbattha nuppajjati, ujukato pana  tiyojanasatāyāme vitthārato aḍḍhateyyasate āvaṭṭato  navayojanasatappamāṇe majjhimapadesaṭṭhāne uppajjati. uppajjanto ca  pana na yasmiṃ vā tasmiṃ vā kule uppajjati,  khattiyamahāsālabrāhmaṇamahāsālakulānaṃ pana aññatarasmiṃyeva  uppajjatī''ti vatvā imaṃ gāthamāha -- </p>
              <p>[03] 193^b^.^eb^ </p>
              <p>[21] ``dullabho purisājañño, na so sabbattha  jāyati. </p>
              <p>[22] yattha so jāyatī dhīro, taṃ kulaṃ sukhamedhatī''ti.. </p>
              <p>[01] tattha ^b^dullabho^eb^ti purisājañño hi dullabho, na  hatthiājānīyādayo viya sulabho, so sabbattha paccantadese vā  nīcakule vā na jāyati, majjhimadesepi mahājanassa  abhivādanādisakkārakaraṇaṭṭhāne khattiyabrāhmaṇakulānaṃ aññatarasmiṃ kule  jāyati. evaṃ jāyamāno ^b^yattha so jāyati dhīro^eb^ uttamapañño  sammāsambuddho ^a^P3.0249^ea^, ^b^taṃ kulaṃ sukhamedhatī^eb^ti  sukhappattameva hotīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] ānandattherapañhavatthu sattamaṃ. </p>
            </h4>
          </h3>
          <h3>
            <h3n> 8. sambahulabhikkhuvatthu</h3n>
            <h4>
              <h4n> </h4n>
              <p>[03] ^b^sukho^eb^ ^a^V2.0144^ea^ ^a^M2.0162^ea^ ^b^buddhāna^eb^nti imaṃ dhammadesanaṃ satthā jetavane  viharanto sambahulānaṃ bhikkhūnaṃ kathaṃ ārabbha kathesi.</p>
              <p>[03] ekadivasañhi pañcasatabhikkhū upaṭṭhānasālāyaṃ nisinnā,  ``āvuso, kiṃ nu kho imasmiṃ loke sukha''nti kathaṃ samuṭṭhāpesuṃ?  tattha keci ``rajjasukhasadisaṃ sukhaṃ nāma natthī''ti āhaṃsu. keci  kāmasukhasadisaṃ, keci ``sālimaṃsabhojanādisadisaṃ sukhaṃ nāma  natthī''ti āhaṃsu. satthā tesaṃ nisinnaṭṭhānaṃ gantvā ``kāya nuttha,  bhikkhave, etarahi kathāya sannisinnā''ti pucchitvā ``imāya  nāmā''ti vutte, ``bhikkhave, kiṃ kathetha? idañhi sabbampi sukhaṃ  vaṭṭadukkhapariyāpannameva, imasmiṃ loke buddhuppādo dhammassavanaṃ,  saṅghasāmaggī, sammodamānabhāvoti idameva sukha''nti vatvā imaṃ  gāthamāha -- </p>
              <p>[03] 194^b^.^eb^ </p>
              <p>[21] ``sukho buddhānamuppādo, sukhā saddhammadesanā. </p>
              <p>[22] sukhā saṅghassa sāmaggī, samaggānaṃ tapo sukho''ti..</p>
              <p>[03] tattha ^b^buddhānamuppādo^eb^ti yasmā buddhā uppajjamānā mahājanaṃ  rāgakantārādīhi tārenti, tasmā buddhānaṃ uppādo sukho uttamo.  yasmā ^a^P3.0250^ea^ saddhammadesanaṃ āgamma jātiādidhammā  sattā jātiādīhi muccanti, tasmā ^b^saddhammadesanā sukhā.  sāmaggī^eb^ti samacittatā, sāpi sukhā eva. samaggānaṃ pana  ekacittānaṃ yasmā buddhavacanaṃ vā uggaṇhituṃ dhutaṅgāni vā pariharituṃ  samaṇadhammaṃ vā kātuṃ sakkā, tasmā ^b^samaggānaṃ tapo sukho^eb^ti vuttaṃ.  tenevāha -- ``yāvakīvañca, bhikkhave, bhikkhū samaggā  sannipatissanti, sammaggā vuṭṭhahissanti, samaggā saṅghakaraṇīyāni  karissanti, vuddhiyeva, bhikkhave, bhikkhūnaṃ pāṭikaṅkhā, no  parihānī''ti (dī0 ni0 2.136).</p>
              <p>[03] desanāvasāne te bhikkhū arahatte patiṭṭhahiṃsu, mahājanassāpi  sātthikā dhammadesanā ahosīti. </p>
              <p>[06] sambahulabhikkhuvatthu aṭṭhamaṃ. </p>
            </h4>
          </h3>
          <h3>
            <h3n> 9. kassapadasabalassa suvaṇṇacetiyavatthu</h3n>
            <h4>
              <h4n> </h4n>
              <p>[03] ^b^pūjārahe^eb^ti ^a^V2.0145^ea^ ^a^M2.0163^ea^ imaṃ dhammadesanaṃ satthā cārikaṃ caramāno  kassapadasabalassa suvaṇṇacetiyaṃ ārabbha kathesi.</p>
              <p>[03] tathāgato sāvatthito nikkhamitvā anupubbena bārāṇasiṃ  gacchanto antarāmagge todeyyagāmassa samīpe mahābhikkhusaṅghaparivāro  aññataraṃ devaṭṭhānaṃ sampāpuṇi. tatra nisinno sugato dhammabhaṇḍāgārikaṃ  pesetvā avidūre kasikammaṃ karontaṃ brāhmaṇaṃ pakkosāpesi ^a^P3.0251^ea^.  so brāhmaṇo āgantvā tathāgataṃ anabhivanditvā tameva  devaṭṭhānaṃ vanditvā aṭṭhāsi. sugatopi ``imaṃ padesaṃ kinti maññasi  brāhmaṇā''ti āha. amhākaṃ paveṇiyā āgatacetiyaṭṭhānanti vandāmi,  bho gotamāti. ``imaṃ ṭhānaṃ vandantena tayā sādhu kataṃ brāhmaṇā''ti  sugato taṃ sampahaṃsesi. taṃ sutvā bhikkhū ``kena nu kho kāraṇena  bhagavā evaṃ sampahaṃsesī''ti saṃsayaṃ sañjanesuṃ. tato tathāgato tesaṃ  saṃsayamapanetuṃ majjhimanikāye ^b^ghaṭikārasuttantaṃ^eb^ (ma0 ni0  2.282 ādayo) vatvā iddhānubhāvena kassapadasabalassa yojanubbedhaṃ  kanakacetiyaṃ aparañca kanakacetiyaṃ ākāse nimminitvā mahājanaṃ  dassetvā, ``brāhmaṇa, evaṃvidhānaṃ pūjārahānaṃ pūjā yuttatarāvā''ti  vatvā ^b^mahāparinibbānasutte^eb^ (dī0 ni0 2.206)  dassitanayeneva buddhādike cattāro thūpārahe pakāsetvā sarīracetiyaṃ  uddissacetiyaṃ paribhogacetiyanti tīṇi cetiyāni visesato  paridīpetvā imā gāthā abhāsi -- </p>
              <p>[03] 195^b^.^eb^ </p>
              <p>[21] ``pūjārahe pūjayato, buddhe yadi ca sāvake. </p>
              <p>[22] papañcasamatikkante, tiṇṇasokapariddave.. </p>
              <p>[03] 196^b^.^eb^ </p>
              <p>[21] ``te tādise pūjayato, nibbute akutobhaye. </p>
              <p>[22] na sakkā puññaṃ saṅkhātuṃ, imettamapi kenacī''ti..  (apa0 thera 1.10.1-2).</p>
              <p>[03] tattha pūjituṃ arahā ^b^pūjārahā,^eb^ pūjituṃ yuttāti attho.  ^b^pūjārahe pūjayato^eb^ti abhivādanādīhi ca catūhi ca paccayehi  ^a^P3.0252^ea^ pūjentassa. pūjārahe dasseti  ^b^buddhe^eb^tiādinā. ^b^buddhe^eb^ti sammāsambuddhe. ^b^yadī^eb^ti  yadi vā, atha vāti attho. tattha paccekabuddheti kathitaṃ hoti,  sāvake ca. ^b^papañcasamatikkante^eb^ti  samatikkantataṇhādiṭṭhimānapapañce. ^b^tiṇṇasokapariddave^eb^ti  ^a^V2.0146^ea^ atikkantasokapariddave ^a^M2.0164^ea^, ime dve atikkanteti attho. etehi pūjārahattaṃ  dassitaṃ.</p>
              <p>[03] ^b^te^eb^ti buddhādayo. ^b^tādise^eb^ti vuttagahaṇavasena.  ^b^nibbute^eb^ti rāgādinibbutiyā. natthi kutoci bhavato vā  ārammaṇato vā etesaṃ bhayanti akutobhayā, te ^b^akutobhaye. na  sakkā puññaṃ saṅkhātu^eb^nti puññaṃ gaṇetuṃ na sakkā. kathanti ce?  ^b^imettamapi kenacī^eb^ti imaṃ ettakaṃ, imaṃ ettakanti kenacīti  apisaddo idha sambandhitabbo, kenaci puggalena mānena vā. tattha  ^b^puggalenā^eb^ti tena brahmādinā. ^b^mānenā^eb^ti tividhena mānena  tīraṇena dhāraṇena pūraṇena vā. ^b^tīraṇaṃ^eb^ nāma idaṃ ettakanti  nayato tīraṇaṃ. ^b^dhāraṇa^eb^nti tulāya dhāraṇaṃ. ^b^pūraṇaṃ^eb^ nāma  aḍḍhapasatapatthanāḷikādivasena pūraṇaṃ. kenaci puggalena imehi tīhi  mānehi buddhādike pūjayato puññaṃ vipākavasena gaṇetuṃ na sakkā  pariyantarahitatoti dvīsu ṭhānesu pūjayato kiṃ dānaṃ paṭhamaṃ dharamāne  buddhādī pūjayato na sakkā puññaṃ saṅkhātuṃ, puna te tādise  kilesaparinibbānanimittena khandhaparinibbānena nibbutepi pūjayato na  sakkā saṅkhātunti bhedā yujjanti. tena hi vimānavatthumhi -- </p>
              <p>[21] ``tiṭṭhante ^a^P3.0253^ea^ nibbute cāpi, same  citte samaṃ phalaṃ. </p>
              <p>[22] cetopaṇidhihetu hi, sattā gacchanti suggati''nti..  (vi0 va0 806).</p>
              <p>[03] desanāvasāne so brāhmaṇo sotāpanno ahosīti. yojanikaṃ  kanakacetiyaṃ sattāhamākāseva aṭṭhāsi, mahantena samāgamo cāhosi,  sattāhaṃ cetiyaṃ nānappakārena pūjesuṃ. tato bhinnaladdhikānaṃ laddhibhedo  jāto, buddhānubhāvena taṃ cetiyaṃ sakaṭṭhānameva gataṃ, tattheva taṃkhaṇe  mahantaṃ pāsāṇacetiyaṃ ahosi. tasmiṃ samāgame caturāsītiyā  pāṇasahassānaṃ dhammābhisamayo ahosīti. </p>
              <p>[06] kassapadasabalassa suvaṇṇacetiyavatthu navamaṃ. </p>
              <p>[06] buddhavaggavaṇṇanā niṭṭhitā. </p>
              <p>[06] cuddasamo vaggo. </p>
              <p>[06] paṭhamabhāṇavāraṃ niṭṭhitaṃ. </p>
            </h4>
          </h3>
        </h2>
        <h2>
          <h2n> 15. sukhavaggo </h2n>
          <h3>
            <h3n> 1. ñāātikalahavūpasamanavatthu </h3n>
            <h4>
              <h4n> </h4n>
              <p>[01] ^b^susukhaṃ^eb^ ^a^V2.0147^ea^ ^a^M2.0165^ea^ ^a^P3.0254^ea^ ^b^vatā^eb^ti imaṃ  dhammadesanaṃ satthā sakkesu viharanto kalahavūpasamanatthaṃ ñātake ārabbha  kathesi.</p>
              <p>[03] sākiyakoliyā kira kapilavatthunagarassa ca koliyanagarassa  ca antare rohiṇiṃ nāma nadiṃ ekeneva āvaraṇena bandhāpetvā sassāni  karonti. atha jeṭṭhamūlamāse sassesu milāyantesu  ubhayanagaravāsikānampi kammakārā sannipatiṃsu. tattha  koliyanagaravāsino āhaṃsu -- ``idaṃ udakaṃ ubhayato hariyamānaṃ neva  tumhākaṃ, na amhākaṃ pahossati, amhākaṃ pana sassaṃ ekaudakeneva  nipphajjissati, idaṃ udakaṃ amhākaṃ dethā''ti. itarepi āhaṃsu --  ``tumhesu koṭṭhake pūretvā ṭhitesu mayaṃ rattasuvaṇṇanīlamaṇikāḷakahāpaṇe  ca gahetvā pacchipasibbakādihatthā na sakkhissāma tumhākaṃ gharadvāre  vicarituṃ, amhākampi sassaṃ ekaudakeneva ^a^P3.0255^ea^  nipphajjissati, idaṃ udakaṃ amhākaṃ dethā''ti. na mayaṃ dassāmāti.  mayampi na dassāmāti evaṃ kathaṃ vaḍḍhetvā eko uṭṭhāya ekassa  pahāraṃ adāsi, sopi aññassāti evaṃ aññamaññaṃ paharitvā  rājakulānaṃ jātiṃ ghaṭṭetvā kalahaṃ vaḍḍhayiṃsu. </p>
              <p>[01] koliyakammakārā vadanti -- ``tumhe  kapilavatthuvāsike gahetvā gajjatha, ye soṇasiṅgālādayo viya attano  bhaginīhi saddhiṃ saṃvasiṃsu, etesaṃ hatthino ceva assā ca  phalakāvudhāni ca amhākaṃ kiṃ karissantī''ti. sākiyakammakārāpi  vadanti ``tumhe idāni kuṭṭhino dārake gahetvā gajjatha, ye anāthā  niggatikā tiracchānā viya kolarukkhe vasiṃsu, etesaṃ hatthino ca  assā ca phalakāvudhāni ca amhākaṃ kiṃ karissantī''ti. te gantvā  tasmiṃ kamme niyuttānaṃ amaccānaṃ kathayiṃsu, amaccā rājakulānaṃ kathesuṃ.  tato sākiyā ``bhaginīhi saddhiṃ saṃvasitakānaṃ thāmañca balañca  dassessāmā''ti yuddhasajjā nikkhamiṃsu. koliyāpi  ``kolarukkhavāsīnaṃ thāmañca balañca dassessāmā''ti yuddhasajjā  nikkhamiṃsu. </p>
              <p>[01] satthāpi ^a^V2.0148^ea^ ^a^M2.0166^ea^ paccūsasamaye lokaṃ volokento ñātake disvā  ``mayi agacchante ime nassissanti, mayā gantuṃ vaṭṭatī''ti  cintetvā ekakova ākāsena gantvā rohiṇinadiyā majjhe ākāse  pallaṅkena nisīdi. ñātakā satthāraṃ disvā ^a^P3.0256^ea^  āvudhāni chaḍḍetvā vandiṃsu. atha ne satthā āha -- ``kiṃ kalaho  nāmesa, mahārājā''ti? ``na jānāma, bhante''ti. ``ko dāni  jānissatī''ti? te ``uparājā jānissati, senāpati  jānissatī''ti iminā upāyena yāva dāsakammakare pucchitvā,  ``bhante, udakakalaho''ti āhaṃsu. ``udakaṃ kiṃ agghati,  mahārājā''ti? ``appagghaṃ, bhante''ti. ``khattiyā kiṃ agghanti  mahārājā''ti? ``khattiyā nāma anagghā, bhante''ti. ``ayuttaṃ  tumhākaṃ appamattataṃ udakaṃ nissāya anagghe khattiye nāsetu''nti. te  tuṇhī ahesuṃ. atha te satthā āmantetvā ``kasmā mahārājā  evarūpaṃ karotha, mayi asante ajja lohitanadī pavattissati, ayuttaṃ  vo kataṃ, tumhe pañcahi verehi saverā viharatha, ahaṃ avero viharāmi.  tumhe kilesāturā hutvā viharatha, ahaṃ anāturo. tumhe  kāmaguṇapariyesanussukkā hutvā viharatha, ahaṃ anussukko viharāmī''ti  vatvā imā gāthā abhāsi -- </p>
              <p>[03] 197^b^.^eb^ </p>
              <p>[21] ``susukhaṃ vata jīvāma, verinesu averino, </p>
              <p>[22] verinesu manussesu, viharāma averino.. </p>
              <p>[03] 198^b^.^eb^ </p>
              <p>[21] ``susukhaṃ vata jīvāma, āturesu anāturā. </p>
              <p>[22] āturesu manussesu, viharāma anāturā.. </p>
              <p>[03] 199^b^.^eb^ </p>
              <p>[21] ``susukhaṃ vata jīvāma, ussukesu anussukā. </p>
              <p>[22] ussukesu manussesu, viharāma anussukā''ti.. </p>
              <p>[01] tattha ^a^P3.0257^ea^ ^b^susukha^eb^nti suṭṭhu sukhaṃ.  idaṃ vuttaṃ hoti -- ye gihino sandhicchedādivasena, pabbajitā vā  pana vejjakammādivasena jīvitavuttiṃ uppādetvā ``sukhena jīvāmā''ti  vadanti, tehi mayameva susukhaṃ vata jīvāma, ye mayaṃ pañcahi verīhi  verinesu manussesu averino, kilesāturesu manussesu nikkilesatāya  anāturā, pañcakāmaguṇapariyesane ussukesu tāya pariyesanāya abhāvena  anussukāti. sesaṃ uttānatthameva.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] ñātikalahavūpasamanavatthu paṭhamaṃ. </p>
            </h4>
          </h3>
          <h3>
            <h3n> 2. māravatthu</h3n>
            <h4>
              <h4n> </h4n>
              <p>[03] ^b^susukhaṃ^eb^ ^a^V2.0149^ea^ ^a^M2.0167^ea^ ^b^vata jīvāmā^eb^ti imaṃ dhammadesanaṃ satthā  pañcasālāya brāhmaṇagāme viharanto māraṃ ārabbha kathesi.</p>
              <p>[03] ekadivasañhi satthā pañcasatānaṃ kumārikānaṃ  sotāpattimaggassūpanissayaṃ disvā taṃ gāmaṃ upanissāya vihāsi.  tāpi kumārikāyo ekasmiṃ nakkhattadivase nadiṃ gantvā nhatvā  alaṅkatapaṭiyattā gāmābhimukhiyo pāyiṃsu. satthāpi taṃ gāmaṃ  pavisitvā piṇḍāya carati. atha māro sakalagāmavāsīnaṃ sarīre  adhimuccitvā ^a^P3.0258^ea^ yathā satthā kaṭacchubhattamattampi na  labhati, evaṃ katvā yathādhotena pattena nikkhamantaṃ satthāraṃ gāmadvāre  ṭhatvā āha -- ``api, samaṇa, piṇḍapātaṃ labhitthā''ti. ``kiṃ  pana tvaṃ, pāpima, tathā akāsi, yathāhaṃ piṇḍaṃ na labheyya''nti?  ``tena hi, bhante, puna pavisathā''ti. evaṃ kirassa ahosi --  ``sace puna pavisati, sabbesaṃ sarīre adhimuccitvā imassa purato  pāṇiṃ paharitvā hassakeḷiṃ karissāmī''ti. tasmiṃ khaṇe tā  kumārikāyo gāmadvāraṃ patvā satthāraṃ disvā vanditvā ekamantaṃ aṭṭhaṃsu.  māropi satthāraṃ āha -- ``api, bhante, piṇḍaṃ alabhamānā  jighacchādukkhena pīḷitatthā''ti. satthā ``ajja mayaṃ, pāpima,  kiñci alabhitvāpi ābhassaraloke mahābrahmāno viya pītisukheneva  vītināmessāmā''ti vatvā imaṃ gāthamāha -- </p>
              <p>[03] 200^b^.^eb^ </p>
              <p>[21] ``susukhaṃ vata jīvāma, yesaṃ no natthi  kiñcanaṃ. </p>
              <p>[22] pītibhakkhā bhavissāma, devā ābhassarā yathā''ti..</p>
              <p>[03] tattha ^b^yesaṃ no^eb^ti yesaṃ amhākaṃ palibujjhanatthena rāgādīsu  kiñcanesu ekampi kiñcanaṃ natthi. ^b^pītibhakkhā^eb^ti yathā  ābhassarā devā pītibhakkhā hutvā pītisukheneva vītināmenti, evaṃ  mayampi, pāpima, kiñci alabhitvā pītibhakkhā bhavissāmāti attho.</p>
              <p>[03] desanāvasāne ^a^P3.0259^ea^ pañcasatāpi kumārikāyo  sotāpattiphale patiṭṭhahiṃsūti. </p>
              <p>[06] māravatthu dutiyaṃ. </p>
            </h4>
          </h3>
          <h3>
            <h3n> 3. kosalarañño parājayavatthu</h3n>
            <h4>
              <h4n> </h4n>
              <p>[03] ^b^jayaṃ^eb^ ^a^V2.0150^ea^ ^a^M2.0168^ea^ ^b^vera^eb^nti imaṃ dhammadesanaṃ satthā jetavane viharanto  kosalarañño parājayaṃ ārabbha kathesi.</p>
              <p>[03] so kira kāsikagāmaṃ nissāya bhāgineyyena ajātasattunā  saddhiṃ yujjhanto tena tayo vāre parājito tatiyavāre cintesi --  ``ahaṃ khīramukhampi dārakaṃ parājetuṃ nāsakkhiṃ, kiṃ me  jīvitenā''ti. so āhārūpacchedaṃ katvā mañcake nipajji.  athassa sā pavatti sakalanagaraṃ patthari. bhikkhū tathāgatassa  ārocesuṃ -- ``bhante, rājā kira kāsikagāmakaṃ nissāya tayo vāre  parājito, so idāni parājitvā āgato `khīramukhampi dārakaṃ  parājetuṃ nāsakkhiṃ, kiṃ me jīvitenā'ti āhārūpacchedaṃ katvā mañcake  nipanno''ti. satthā tesaṃ kathaṃ sutvā, ``bhikkhave, jinantopi veraṃ  pasavati, parājito pana dukkhaṃ setiyevā''ti vatvā imaṃ gāthamāha -- </p>
              <p>[03] 201^b^.^eb^ </p>
              <p>[21] ``jayaṃ veraṃ pasavati, dukkhaṃ seti parājito. </p>
              <p>[22] upasanto sukhaṃ seti, hitvā jayaparājaya''nti..</p>
              <p>[03] tattha ^b^jaya^eb^nti paraṃ jinanto veraṃ paṭilabhati.  ^b^parājito^eb^ti parena parājito ``kadā nu kho paccāmittassa  piṭṭhiṃ daṭṭhuṃ sakkhissāmī''ti dukkhaṃ seti sabbiriyāpathesu ^a^P3.0260^ea^  dukkhameva viharatīti attho. ^b^upasanto^eb^ti abbhantare  upasantarāgādikileso khīṇāsavo jayañca parājayañca hitvā sukhaṃ  seti, sabbiriyāpathesu sukhameva viharatīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] kosalarañño parājayavatthu tatiyaṃ. </p>
            </h4>
          </h3>
          <h3>
            <h3n> 4. aññatarakuladārikāvatthu</h3n>
            <h4>
              <h4n> </h4n>
              <p>[03] ^b^natthi rāgasamo^eb^ti imaṃ dhammadesanaṃ satthā jetavane  viharanto aññataraṃ kuladārikaṃ ārabbha kathesi.</p>
              <p>[03] tassā ^a^V2.0151^ea^ ^a^M2.0169^ea^ kira mātāpitaro āvāhaṃ katvā maṅgaladivase satthāraṃ  nimantayiṃsu. satthā bhikkhusaṅghaparivuto tattha gantvā nisīdi.  sāpi kho vadhukā bhikkhusaṅghassa udakaparissāvanādīni karontī  aparāparaṃ sañcarati. sāmikopissā taṃ olokento aṭṭhāsi.  tassa rāgavasena olokentassa anto kileso samudācari. so  aññāṇābhibhūto neva buddhaṃ upaṭṭhahi, na asīti mahāthere. hatthaṃ  pasāretvā ``taṃ vadhukaṃ gaṇhissāmī''ti pana cittaṃ akāsi. satthā  tassajjhāsayaṃ oloketvā yathā taṃ itthiṃ na passati, evamakāsi.  so adisvā satthāraṃ olokento aṭṭhāsi. satthā tassa oloketvā  ṭhitakāle ``kumāraka, na hi rāgagginā sadiso aggi nāma  ^a^P3.0261^ea^, dosakalinā sadiso kali nāma,  khandhapariharaṇadukkhena sadisaṃ dukkhaṃ nāma atthi, nibbānasukhasadisaṃ  sukhampi natthiyevā''ti vatvā imaṃ gāthamāha -- </p>
              <p>[03] 202^b^.^eb^ </p>
              <p>[21] ``natthi rāgasamo aggi, natthi dosasamo kali. </p>
              <p>[22] natthi khandhasamā dukkhā, natthi santiparaṃ sukha''nti..</p>
              <p>[03] tattha ^b^natthi rāgasamo^eb^ti dhūmaṃ vā jālaṃ vā aṅgāraṃ vā  adassetvā antoyeva jhāpetvā bhasmamuṭṭhiṃ kātuṃ samattho rāgena samo  añño aggi nāma natthi. ^b^kalī^eb^ti dosena samo aparādhopi  natthi. ^b^khandhasamā^eb^ti khandhehi samā. yathā parihariyamānā  khandhā dukkhā, evaṃ aññaṃ dukkhaṃ nāma natthi. ^b^santipara^eb^nti  nibbānato uttariṃ aññaṃ sukhampi natthi. aññañhi sukhaṃ sukhameva,  nibbānaṃ paramasukhanti attho.</p>
              <p>[03] desanāvasāne kumārikā ca kumārako ca sotāpattiphale  patiṭṭhahiṃsu. tasmiṃ samaye bhagavā tesaṃ aññamaññaṃ dassanākāraṃ  akāsīti. </p>
              <p>[06] aññatarakuladārikāvatthu catutthaṃ. </p>
            </h4>
          </h3>
          <h3>
            <h3n> 5. ekaupāsakavatthu</h3n>
            <h4>
              <h4n> </h4n>
              <p>[03] ^b^jighacchā^eb^ti imaṃ dhammadesanaṃ satthā āḷaviyaṃ viharanto  ekaṃ upāsakaṃ ārabbha kathesi.</p>
              <p>[03] ekasmiñhi ^a^M2.0170^ea^ divase satthā jetavane gandhakuṭiyaṃ nisinnova  ^a^P3.0262^ea^ paccūsakāle lokaṃ volokento ^a^V2.0152^ea^ āḷaviyaṃ ekaṃ  duggatamanussaṃ disvā tassūpanissayasampattiṃ ñatvā  pañcasatabhikkhuparivāro āḷaviṃ agamāsi. āḷavivāsino satthāraṃ  nimantayiṃsu. sopi duggatamanusso ``satthā kira āgato''ti  sutvā ``satthu santike dhammaṃ sossāmī''ti manaṃ akāsi.  taṃdivasameva cassa eko goṇo palāyi. so ``kiṃ nu kho goṇaṃ  pariyesissāmi, udāhu dhammaṃ suṇāmī''ti cintetvā ``goṇaṃ  pariyesitvā pacchā dhammaṃ sossāmī''ti pātova gehā nikkhami.  āḷavivāsinopi buddhappamukhaṃ bhikkhusaṅghaṃ nisīdāpetvā parivisitvā  anumodanatthāya pattaṃ gaṇhiṃsu. satthā ``yaṃ nissāya ahaṃ  tiṃsayojanamaggaṃ āgato, so goṇaṃ pariyesituṃ araññaṃ paviṭṭho, tasmiṃ  āgateyeva dhammaṃ desessāmī''ti tuṇhī ahosi.</p>
              <p>[03] sopi manusso divā goṇaṃ disvā gogaṇe pakkhipitvā  ``sacepi aññaṃ natthi, satthu vandanamattampi karissāmī''ti  jighacchāpīḷitopi gehaṃ gamanāya manaṃ akatvā vegena satthu santikaṃ  āgantvā satthāraṃ vanditvā ekamantaṃ aṭṭhāsi. satthā tassa  ṭhitakāle dānaveyyāvaṭikaṃ āha -- ``atthi kiñci bhikkhusaṅghassa  atirittabhatta''nti? ``bhante, sabbaṃ atthī''ti. tena hi ``imaṃ  parivisāhī''ti. so satthārā vuttaṭṭhāneyeva taṃ nisīdāpetvā  yāgukhādanīyabhojanīyehi sakkaccaṃ parivisi. so bhuttabhatto mukhaṃ  vikkhālesi. ṭhapetvā kira imaṃ ṭhānaṃ tīsu piṭakesu aññattha  gatāgatassa ^a^P3.0263^ea^ bhattavicāraṇaṃ nāma natthi. tassa  passaddhadarathassa cittaṃ ekaggaṃ ahosi. athassa satthā anupubbiṃ kathaṃ  kathetvā saccāni pakāsesi. so desanāvasāne sotāpattiphale  patiṭṭhahi. satthāpi anumodanaṃ katvā uṭṭhāyāsanā pakkāmi.  mahājano satthāraṃ anugantvā nivatti.</p>
              <p>[03] bhikkhū satthārā saddhiṃ gacchantāyeva ujjhāyiṃsu --  ``passathāvuso, satthu kammaṃ, aññesu divasesu evarūpaṃ natthi, ajja  panekaṃ manussaṃ disvāva yāguādīni vicāretvā dāpesī''ti. satthā  nivattitvā ṭhitakova ``kiṃ kathetha, bhikkhave''ti pucchitvā tamatthaṃ  sutvā ``āma, bhikkhave, ahaṃ tiṃsayojanaṃ kantāraṃ āgacchanto tassa  upāsakassūpanissayaṃ disvā āgato, so ativiya jighacchito,  pātova paṭṭhāya goṇaṃ pariyesanto ^a^M2.0171^ea^ araññe vicari. `jighacchadukkhena  dhamme desiyamānepi paṭivijjhituṃ na sakkhissatī'ti cintetvā evaṃ  akāsiṃ, jighacchārogasadiso rogo nāma natthī''ti vatvā imaṃ  gāthamāha -- </p>
              <p>[03] 203^b^.^eb^ </p>
              <p>[21] ``jighacchāparamā rogā, saṅkhāraparamā dukhā. </p>
              <p>[22] etaṃ ñatvā yathābhūtaṃ, nibbānaṃ paramaṃ sukha''nti..</p>
              <p>[03] tattha ^a^V2.0153^ea^ ^b^jighacchāparamā rogā^eb^ti yasmā añño rogo sakiṃ  tikicchito vinassati vā tadaṅgavasena vā pahīyati ^a^P3.0264^ea^,  jighacchā pana niccakālaṃ tikicchitabbāyevāti sesarogānaṃ  ayaṃ paramā nāma. ^b^saṅkhārā^eb^ti pañca khandhā. ^b^etaṃ  ñatvā^eb^ti jighacchāsamo rogo natthi, khandhapariharaṇasamaṃ dukkhaṃ nāma  natthīti etamatthaṃ yathābhūtaṃ ñatvā paṇḍito nibbānaṃ sacchi karoti.  ^b^nibbānaṃ paramaṃ sukha^eb^nti tañhi sabbasukhānaṃ paramaṃ uttamaṃ  sukhanti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] ekaupāsakavatthu pañcamaṃ. </p>
            </h4>
          </h3>
          <h3>
            <h3n> 6. pasenadikosalavatthu</h3n>
            <h4>
              <h4n> </h4n>
              <p>[03] ^b^ārogyaparamā lābhā^eb^ti imaṃ dhammadesanaṃ satthā jetavane  viharanto rājānaṃ pasenadikosalaṃ ārabbha kathesi.</p>
              <p>[03] ekasmiñhi samaye rājā taṇḍuladoṇassa odanaṃ tadupiyena  sūpabyañjanena bhuñjati. ekadivasaṃ bhuttapātarāso bhattasammadaṃ  avinodetvā satthu santikaṃ gantvā kilantarūpo ito cito ca  samparivattati, niddāya abhibhūyamānopi ujukaṃ nipajjituṃ asakkonto  ekamantaṃ nisīdi. atha naṃ satthā āha -- ``kiṃ, mahārāja,  avissamitvāva āgatosī''ti? ``āma, bhante, bhuttakālato paṭṭhāya  me mahādukkhaṃ hotī''ti. atha naṃ satthā, ``mahārāja ^a^P3.0265^ea^,  atibahubhojanaṃ evaṃ dukkhaṃ hotī''ti vatvā imaṃ gāthamāha  -- </p>
              <p>[21] ``middhī ^a^M2.0172^ea^ yadā hoti mahagghaso ca, </p>
              <p>[27] niddāyitā samparivattasāyī. </p>
              <p>[26] mahāvarāhova nivāpapuṭṭho, </p>
              <p>[22] punappunaṃ gabbhamupeti mando''ti.. (dha0 pa0 325).  -- </p>
              <p>[25] imāya gāthāya ovaditvā, ``mahārāja, bhojanaṃ nāma  mattāya bhuñjituṃ vaṭṭati. mattabhojino hi sukhaṃ hotī''ti uttari  ovadanto imaṃ gāthamāha -- </p>
              <p>[21] ``manujassa ^a^V2.0154^ea^ sadā satīmato, </p>
              <p>[27] mattaṃ jānato laddhabhojane. </p>
              <p>[26] tanukassa bhavanti vedanā, </p>
              <p>[22] saṇikaṃ jīrati āyupālaya''nti.. (saṃ0 ni0   1.124).</p>
              <p>[03] rājā gāthaṃ uggaṇhituṃ nāsakkhi, samīpe ṭhitaṃ pana bhāgineyyaṃ,  sudassanaṃ nāma māṇavaṃ ``imaṃ gāthaṃ uggaṇha, tātā''ti āha. so  taṃ gāthaṃ uggaṇhitvā ``kiṃ karomi, bhante''ti satthāraṃ pucchi. atha  naṃ satthā āha -- ``rañño bhuñjantassa osānapiṇḍakāle imaṃ gāthaṃ  vadeyyāsi, rājā atthaṃ sallakkhetvā yaṃ piṇḍaṃ chaḍḍessati, tasmiṃ  piṇḍe sitthagaṇanāya rañño bhattapacanakāle tattake taṇḍule  hareyyāsī''ti. so ``sādhu, bhante''ti sāyampi pātopi rañño  bhuñjantassa osānapiṇḍakāle taṃ gāthaṃ udāharitvā tena chaḍḍitapiṇḍe  sitthagaṇanāya taṇḍule hāpesi. rājāpi tassa gāthaṃ sutvā sahassaṃ  sahassaṃ dāpesi ^a^P3.0266^ea^. so aparena samayena  nāḷikodanaparamatāya saṇṭhahitvā sukhappatto tanusarīro ahosi.</p>
              <p>[03] athekadivasaṃ satthu santikaṃ gantvā satthāraṃ vanditvā āha --  ``bhante, idāni me sukhaṃ jātaṃ, migampi assampi anubandhitvā  gaṇhanasamattho jātomhi. pubbe me bhāgineyyena saddhiṃ yuddhameva  hoti, idāni vajīrakumāriṃ nāma dhītaraṃ bhāgineyyassa datvā so  gāmo tassāyeva nhānacuṇṇamūlaṃ katvā dinno, tena saddhiṃ viggaho  vūpasanto, imināpi me kāraṇena sukhameva jātaṃ. kulasantakaṃ  rājamaṇiratanaṃ no gehe purimadivase ^a^M2.0173^ea^ naṭṭhaṃ, tampi idāni hatthapattaṃ  āgataṃ, imināpi me kāraṇena sukhameva jātaṃ. tumhākaṃ sāvakehi  saddhiṃ vissāsaṃ icchantena ñātidhītāpi no gehe katā, imināpi me  kāraṇena sukhameva jāta''nti. satthā ``ārogyaṃ nāma, mahārāja,  paramo lābho, yathāladdhena santuṭṭhabhāvasadisampi dhanaṃ, vissāsasadiso  ca paramā ñāti, nibbānasadisañca sukhaṃ nāma natthī''ti vatvā imaṃ  gāthamāha -- </p>
              <p>[03] 204^b^.^eb^ </p>
              <p>[21] ``ārogyaparamā lābhā, santuṭṭhiparamaṃ dhanaṃ. </p>
              <p>[22] vissāsaparamā ñāti, nibbānaparamaṃ sukha''nti..</p>
              <p>[03] tattha ^a^P3.0267^ea^ ^b^ārogyaparamā lābhā^eb^ti  arogabhāvaparamā lābhā. rogino hi vijjamānāpi lābhā  alābhāyeva, tasmā arogassa sabbalābhā āgatāva honti. tenetaṃ  vuttaṃ -- ``ārogyaparamā lābhā''ti. ^b^santuṭṭhiparamaṃ dhana^eb^nti  gihino vā pabbajitassa vā yaṃ attanā laddhaṃ ^a^V2.0155^ea^ attano santakaṃ, teneva  tussanabhāvo santuṭṭhī nāma sesadhanehi paramaṃ dhanaṃ. ^b^vissāsaparamā  ñātī^eb^ti mātā vā hotu pitā vā, yena saddhiṃ vissāso natthi, so  aññātakova. yena aññātakena pana saddhiṃ vissāso atthi, so  asambandhopi paramo uttamo ñāti. tena vuttaṃ -- ``vissāsaparamā  ñātī''ti. nibbānasadisaṃ pana sukhaṃ nāma natthi, tenevāha --  ^b^nibbānaparamaṃ sukha^eb^nti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] pasenadikosalavatthu chaṭṭhaṃ. </p>
            </h4>
          </h3>
          <h3>
            <h3n> 7. tissattheravatthu</h3n>
            <h4>
              <h4n> </h4n>
              <p>[03] ^b^pavivekarasa^eb^nti imaṃ dhammadesanaṃ satthā vesāliyaṃ  viharanto aññataraṃ bhikkhuṃ ārabbha kathesi.</p>
              <p>[03] satthārā hi, ``bhikkhave, ahaṃ ito catūhi māsehi  parinibbāyissāmī''ti vutte satthu santike satta bhikkhusatāni  santāsaṃ āpajjiṃsu, khīṇāsavānaṃ ^a^M2.0174^ea^ dhammasaṃvego uppajji, puthujjanā  assūni sandhāretuṃ nāsakkhiṃsu. bhikkhū ^a^P3.0268^ea^ vaggā  vaggā hutvā ``kiṃ nu kho karissāmā''ti mantentā vicaranti.  atheko tissatthero nāma bhikkhū ``satthā kira catumāsaccayena  parinibbāyissati, ahañcamhi avītarāgo, satthari dharamāneyeva mayā  arahattaṃ gaṇhituṃ vaṭṭatī''ti catūsu iriyāpathesu ekakova vihāsi.  bhikkhūnaṃ santike gamanaṃ vā kenaci saddhiṃ kathāsallāpo vā natthi.  atha naṃ bhikkhū āhaṃsu -- ``āvuso, tissa tasmā evaṃ karosī''ti.  so tesaṃ kathaṃ na suṇāti. te tassa pavattiṃ satthu ārocetvā,  ``bhante, tumhesu tissattherassa sineho natthī''ti āhaṃsu. satthā taṃ  pakkosāpetvā ``kasmā tissa evaṃ akāsī''ti pucchitvā tena attano  adhippāye ārocite ``sādhu, tissā''ti sādhukāraṃ datvā,  ``bhikkhave, mayi sineho tissasadisova hotu. gandhamālādīhi  pūjaṃ karontāpi neva maṃ pūjenti, dhammānudhammaṃ paṭipajjamānāyeva pana  maṃ pūjentī''ti vatvā imaṃ gāthamāha -- </p>
              <p>[03] 205^b^.^eb^ </p>
              <p>[21] ``pavivekarasaṃ pitvā, rasaṃ upasamassa ca. </p>
              <p>[22] niddaro hoti nippāpo, dhammapītirasaṃ piva''nti..</p>
              <p>[03] tattha ^a^V2.0156^ea^ ^b^pavivekarasa^eb^nti pavivekato uppannaṃ rasaṃ,  ekībhāvasukhanti attho. ^b^pitvā^eb^ti dukkhapariññādīni karonto  ārammaṇato sacchikiriyāvasena pivitvā. ^b^upasamassa^eb^ ^a^P3.0269^ea^  ^b^cā^eb^ti kilesūpasamanibbānassa ca rasaṃ pitvā.  ^b^niddaro hotī^eb^ti tena ubhayarasapānena khīṇāsavo bhikkhu  abbhantare rāgadarathādīnaṃ abhāvena niddaro ceva nippāpo ca hoti.  ^b^rasaṃ piva^eb^nti navavidhalokuttaradhammavasena uppannaṃ pītirasaṃ  pivantopi niddaro nippāpo ca hoti.</p>
              <p>[03] desanāvasāne tissatthero arahattaṃ pāpuṇi, mahājanassāpi  sātthikā dhammadesanā ahosīti. </p>
              <p>[06] tissattheravatthu sattamaṃ. </p>
            </h4>
          </h3>
          <h3>
            <h3n> 8. sakkavatthu</h3n>
            <h4>
              <h4n> </h4n>
              <p>[03] ^b^sāhu^eb^ ^a^M2.0175^ea^ ^b^dassana^eb^nti imaṃ dhammadesanaṃ satthā veḷuvagāmake  viharanto sakkaṃ ārabbha kathesi.</p>
              <p>[03] tathāgatassa hi āyusaṅkhāre vissaṭṭhe  lohitapakkhandikābādhassa uppannabhāvaṃ ñatvā sakko devarājā ``mayā  satthu santikaṃ gantvā gilānupaṭṭhānaṃ kātuṃ vaṭṭatī''ti cintetvā  tigāvutappamāṇaṃ attabhāvaṃ vijahitvā satthāraṃ upasaṅkamitvā hatthehi  pāde parimajji. atha naṃ satthā āha ``ko eso''ti? ``ahaṃ,  bhante, sakko''ti. ``kasmā āgatosī''ti? ``tumhe gilāne  upaṭṭhahituṃ, bhante''ti. ``sakka, devānaṃ manussagandho yojanasatato  paṭṭhāya gale baddhakuṇapaṃ viya hoti ^a^P3.0270^ea^, gaccha tvaṃ,  atthi me gilānupaṭṭhakā bhikkhū''ti. ``bhante,  caturāsītiyojanasahassamatthake ṭhito tumhākaṃ sīlagandhaṃ ghāyitvā  āgato, ahameva upaṭṭhahissāmī''ti so satthu sarīravaḷañjanabhājanaṃ  aññassa hatthenāpi phusituṃ adatvā sīseyeva ṭhapetvā nīharanto  mukhasaṅkocanamattampi na akāsi, gandhabhājanaṃ pariharanto viya  ahosi. evaṃ satthāraṃ paṭijaggitvā satthu phāsukakāleyeva agamāsi.</p>
              <p>[03] bhikkhū kathaṃ samuṭṭhāpesuṃ ``aho satthari sakkassa sineho,  evarūpaṃ nāma dibbasampattiṃ pahāya mukhasaṅkocanamattampi akatvā  gandhabhājanaṃ nīharanto viya satthu sarīravaḷañjanabhājanaṃ sīsena  nīharanto upaṭṭhānamakāsī''ti. satthā tesaṃ kathaṃ sutvā kiṃ vadetha,  bhikkhave, anacchariyaṃ etaṃ, yaṃ sakko devarājā mayi sinehaṃ karoti.  ayaṃ sakko hi devarājā maṃ nissāya jarasakkabhāvaṃ vijahitvā  sotāpanno hutvā taruṇasakkassa bhāvaṃ patto, ahaṃ hissa ^a^V2.0157^ea^  maraṇabhayatajjitassa pañcasikhagandhabbadevaputtaṃ purato katvā āgatakāle  indasālaguhāyaṃ devaparisāya majjhe nisinnassa -- </p>
              <p>[21] ``puccha vāsava maṃ pañhaṃ, yaṃ kiñci manasicchasi. </p>
              <p>[22] tassa tasseva pañhassa, ahaṃ antaṃ karomi te''ti..  (dī0 ni0 2.356) -- </p>
              <p>[25] vatvā ^a^M2.0176^ea^ tassa kaṅkhaṃ vinodento dhammaṃ desesiṃ.  desanāvasāne cuddasannaṃ pāṇakoṭīnaṃ dhammābhisamayo ahosi, sakkopi  yathānisinnova sotāpattiphalaṃ patvā taruṇasakko jāto. evamassāhaṃ  bahūpakāro. tassa mayi sineho nāma anacchariyo. bhikkhave,  ariyānañhi dassanampi ^a^P3.0271^ea^ sukhaṃ, tehi saddhiṃ  ekaṭṭhāne sannivāsopi sukho. bālehi saddhiṃ pana sabbametaṃ dukkhanti  vatvā imā gāthā abhāsi -- </p>
              <p>[03] 206^b^.^eb^ </p>
              <p>[21] ``sāhu dassanamariyānaṃ, sannivāso sadā sukho. </p>
              <p>[22] adassanena bālānaṃ, niccameva sukhī siyā.. </p>
              <p>[03] 207^b^.^eb^ </p>
              <p>[21] ``bālasaṅgatacārī hi, dīghamaddhāna socati. </p>
              <p>[27] dukkho bālehi saṃvāso, amitteneva sabbadā. </p>
              <p>[22] dhīro ca sukhasaṃvāso, ñātīnaṃva samāgamo''..</p>
              <p>[03] tasmā hi -- </p>
              <p>[03] 208^b^.^eb^ </p>
              <p>[21] ``dhīrañca paññañca bahussutañca,dhorayhasīlaṃ  vatavantamariyaṃ. </p>
              <p>[22] taṃ tādisaṃ sappurisaṃ sumedhaṃ,bhajetha nakkhattapathaṃ va  candimā''ti..</p>
              <p>[03] tattha ^b^sāhū^eb^ti sundaraṃ bhaddakaṃ. ^b^sannivāso^eb^ti na  kevalañca tesaṃ dassanameva, tehi saddhiṃ ekaṭṭhāne nisīdanādibhāvopi  tesaṃ vattapaṭivattaṃ kātuṃ labhanabhāvopi sādhuyeva. ^b^bālasaṅgatacārī  hī^eb^ti yo bālena sahacārī. ^b^dīghamaddhāna^eb^nti so bālasahāyena  ``ehi sandhicchedādīni karomā''ti vuccamāno tena saddhiṃ  ekacchando hutvā tāni karonto hatthacchedādīni patvā dīghamaddhānaṃ  socati. ^b^sabbadā^eb^ti yathā asihatthena vā amittena  āsīvisādīhi vā saddhiṃ ekato ^a^P3.0272^ea^ vāso nāma  niccaṃ dukkho, tatheva bālehi saddhinti attho. ^b^dhīro ca  sukhasaṃvāso^eb^ti ettha ^a^V2.0158^ea^ sukho saṃvāso etenāti sukhasaṃvāso,  paṇḍitena saddhiṃ ekaṭṭhāne saṃvāso sukhoti attho. kathaṃ?  ^b^ñātīnaṃva samāgamo^eb^ti yathāpi ñātīnaṃ samāgamo sukho, evaṃ  sukho.</p>
              <p>[03] ^b^tasmā hī^eb^ti yasmā bālehi saddhiṃ saṃvāso dukkho,  paṇḍitena saddhiṃ sukho, tasmā hi dhitisampannaṃ dhīrañca,  lokiyalokuttarapaññāsampannaṃ paññañca ^a^M2.0177^ea^, āgamādhigamasampannaṃ bahussutañca,  arahattapāpanakasaṅkhātāya dhuravahanasīlatāya dhorayhasīlaṃ, sīlavatena  ceva dhutaṅgavatena ca vatavantaṃ, kilesehi ārakatāya ariyaṃ, tathārūpaṃ  sappurisaṃ sobhanapañhaṃ yathā nimmalaṃ nakkhattapathasaṅkhātaṃ ākāsaṃ  candimā bhajati, evaṃ bhajetha payirupāsethāti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] sakkavatthu aṭṭhamaṃ. </p>
              <p>[06] sukhavaggavaṇṇanā niṭṭhitā. </p>
              <p>[06] pannarasamo vaggo. </p>
            </h4>
          </h3>
        </h2>
        <h2>
          <h2n> 16. piyavaggo </h2n>
          <h3>
            <h3n> 1. tayojanapabbajitavatthu</h3n>
            <h4>
              <h4n> </h4n>
              <p>[03] ^b^ayoge^eb^ti ^a^V2.0159^ea^ ^a^M2.0178^ea^ ^a^P3.0273^ea^ imaṃ dhammadesanaṃ satthā  jetavane viharanto tayo pabbajite ārabbha kathesi.</p>
              <p>[03] sāvatthiyaṃ kira ekasmiṃ kule mātāpitūnaṃ ekaputtako ahosi  piyo manāpo. so ekadivasaṃ gehe nimantitānaṃ bhikkhūnaṃ  anumodanaṃ karontānaṃ dhammakathaṃ sutvā pabbajitukāmo hutvā  mātāpitaro pabbajjaṃ yāci. te nānujāniṃsu. tassa etadahosi --  ``ahaṃ mātāpitūnaṃ apassantānaṃyeva bahi gantvā pabbajissāmī''ti.  athassa pitā bahi nikkhamanto ``imaṃ rakkheyyāsī''ti mātaraṃ  paṭicchāpesi, mātā bahi nikkhamantī pitaraṃ paṭicchāpesi. athassa  ekadivasaṃ pitari bahi gate mātā ``puttaṃ rakkhissāmī''ti ekaṃ  dvārabāhaṃ nissāya ekaṃ pādehi uppīḷetvā chamāya nisinnā suttaṃ  kantati. so ``imaṃ vañcetvā gamissāmī''ti cintetvā, ``amma,  thokaṃ tāva apehi, sarīravalañjaṃ karissāmī''ti vatvā tāya pāde  samiñjite nikkhamitvā vegena vihāraṃ gantvā bhikkhū upasaṅkamitvā  ``pabbājetha maṃ, bhante''ti ^a^P3.0274^ea^ yācitvā tesaṃ  santike pabbaji.</p>
              <p>[03] athassa pitā āgantvā mātaraṃ pucchi -- ``kahaṃ me putto''ti?  ``sāmi, imasmiṃ padese ahosī''ti. so ``kahaṃ nu kho me  putto''ti olokento taṃ adisvā ``vihāraṃ gato bhavissatī''ti  vihāraṃ gantvā puttaṃ pabbajitaṃ disvā kanditvā roditvā, ``tāta, kiṃ  maṃ nāsesī''ti vatvā ``mama putte pabbajite ahaṃ idāni gehe kiṃ  karissāmī''ti sayampi bhikkhū yācitvā pabbaji. athassa mātāpi  ``kiṃ nu kho me putto ca pati ca cirāyanti, kacci vihāraṃ gantvā  pabbajitā''ti te olokentī vihāraṃ gantvā ubhopi pabbajite disvā  ``imesaṃ pabbajitakāle mama gehena ko attho''ti sayampi  bhikkhuniupassayaṃ gantvā pabbaji. te pabbajitvāpi vinā bhavituṃ na  sakkonti, vihārepi bhikkhuniupassayepi ekatova nisīditvā  sallapantā divasaṃ vītināmenti. tena bhikkhūpi bhikkhūniyopi  ubbāḷhā honti.</p>
              <p>[03] athekadivasaṃ ^a^V2.0160^ea^ ^a^M2.0179^ea^ bhikkhū nesaṃ kiriyaṃ satthuṃ ārocesuṃ. satthā te  pakkosāpetvā ``saccaṃ kira tumhe evaṃ karothā''ti pucchitvā  ``sacca''nti vutte ``kasmā evaṃ karotha? na hi esa pabbajitānaṃ  yogo''ti. ``bhante, vinā bhavituṃ na sakkomā''ti.  ``pabbajitakālato paṭṭhāya evaṃ karaṇaṃ ayuttaṃ. piyānañhi adassanaṃ,  appiyānañca dassanaṃ dukkhameva. tasmā sattesu ca saṅkhāresu ca  kañci piyaṃ vā appiyaṃ vā kātuṃ na vaṭṭatī''ti vatvā imā gāthā  abhāsi -- </p>
              <p>[03] 209^b^.^eb^ </p>
              <p>[21] ``ayoge yuñjamattānaṃ, yogasmiñca ayojayaṃ. </p>
              <p>[22] atthaṃ hitvā piyaggāhī, pihetattānuyoginaṃ.. </p>
              <p>[03] 210^b^.^eb^ </p>
              <p>[21] ``mā ^a^P3.0275^ea^ piyehi samāgañchi,  appiyehi kudācanaṃ. </p>
              <p>[22] piyānaṃ adassanaṃ dukkhaṃ, appiyānañca dassanaṃ.. </p>
              <p>[03] 211^b^.^eb^ </p>
              <p>[21] ``tasmā piyaṃ na kayirātha, piyāpāyo hi  pāpako. </p>
              <p>[22] ganthā tesaṃ na vijjanti, yesaṃ natthi piyāppiya''nti..</p>
              <p>[03] tattha ^b^ayoge^eb^ti ayuñjitabbe ayonisomanasikāre.  vesiyāgocarādibhedassa hi chabbidhassa agocarassa sevanaṃ idha  ayonisomanasikāro nāma, tasmiṃ ayonisomanasikāre attānaṃ  yuñjantoti attho. ^b^yogasmi^eb^nti tabbiparīte ca  yonisomanasikāre ayuñjantoti attho. ^b^atthaṃ hitvā^eb^ti  pabbajitakālato paṭṭhāya adhisīlādisikkhattayaṃ attho nāma, taṃ atthaṃ  hitvā. ^b^piyaggāhī^eb^ti pañcakāmaguṇasaṅkhātaṃ piyameva gaṇhanto.  ^b^pihetattānuyogina^eb^nti tāya paṭipattiyā sāsanato cuto  gihibhāvaṃ patvā pacchā ye attānuyogaṃ anuyuttā sīlādīni sampādetvā  devamanussānaṃ santikā sakkāraṃ labhanti, tesaṃ piheti, ``aho  vatāhampi evarūpo assa''nti icchatīti attho.</p>
              <p>[03] ^b^mā piyehī^eb^ti piyehi sattehi vā saṅkhārehi vā  kudācanaṃ ekakkhaṇepi na samāgaccheyya, tathā appiyehi. kiṃ  kāraṇā? piyā nañhi viyogavasena adassanaṃ appiyānañca  upasaṅkamanavasena dassanaṃ nāma dukkhaṃ. ^b^tasmā^eb^ti yasmā idaṃ  ubhayampi dukkhaṃ, tasmā kañci sattaṃ vā saṅkhāraṃ vā piyaṃ nāma na  kareyya. ^b^piyāpāyo hī^eb^ti piyehi ^a^P3.0276^ea^ apāyo  viyogo ^a^M2.0180^ea^. ^b^pāpako^eb^ti lāmako. ^b^ganthā tesaṃ na  vijjantī^eb^ti yesaṃ piyaṃ natthi, tesaṃ abhijjhākāyagantho ^a^V2.0161^ea^ pahīyati.  yesaṃ appiyaṃ natthi, tesaṃ byāpādo kāyagantho. tesu pana dvīsu  pahīnesu sesaganthā pahīnā honti. tasmā piyaṃ vā appiyaṃ vā na  kattabbanti attho.</p>
              <p>[03] desanāvasāne bahū sotāpattiphalādīni pāpuṇiṃsūti. tena pana  tayo janā ``mayaṃ vinā bhavituṃ na sakkomā''ti vibbhamitvā gehameva  agamiṃsūti. </p>
              <p>[06] tayojanapabbajitavatthu paṭhamaṃ. </p>
            </h4>
          </h3>
          <h3>
            <h3n> 2. aññatarakuṭumbikavatthu</h3n>
            <h4>
              <h4n> </h4n>
              <p>[03] ^b^piyato jāyatī^eb^ti imaṃ dhammadesanaṃ satthā jetavane  viharanto aññataraṃ kuṭumbikaṃ ārabbha kathesi.</p>
              <p>[03] so hi attano putte kālakate puttasokābhibhūto āḷāhanaṃ  gantvā rodati, puttasokaṃ sandhāretuṃ na sakkoti. satthā paccūsakāle  lokaṃ volokento tassa sotāpattimaggassūpanissayaṃ disvā  piṇḍapātapaṭikkanto ekaṃ pacchāsamaṇaṃ gahetvā tassa gehadvāraṃ agamāsi.  so satthu āgatabhāvaṃ sutvā ``mayā saddhiṃ paṭisanthāraṃ kātukāmo  bhavissatī''ti satthāraṃ pavesetvā gehamajjhe āsanaṃ paññāpetvā satthari  nisinne āgantvā ekamantaṃ nisīdi. atha naṃ satthā ``kiṃ nu  kho, upāsaka, dukkhitosī''ti pucchitvā tena puttaviyogadukkhe  ārocite, ``upāsaka, mā cintayi, idaṃ maraṇaṃ nāma na ekasmiṃyeva  ^a^P3.0277^ea^ ṭhāne, na ca ekasseva hoti, yāvatā pana  bhavuppatti nāma atthi, sabbasattānaṃ hotiyeva. ekasaṅkhāropi  nicco nāma natthi. tasmā `maraṇadhammaṃ mataṃ, bhijjanadhammaṃ  bhinna'nti yoniso paccavekkhitabbaṃ, na socitabbaṃ. porāṇapaṇḍitāpi  hi puttassa matakāle `maraṇadhammaṃ mataṃ, bhijjanadhammaṃ bhinna'nti sokaṃ  akatvā maraṇassatimeva bhāvayiṃsū''ti vatvā, ``bhante, ke evamakaṃsu,  kadā ca akaṃsu, ācikkhatha me''ti yācito tassatthassa pakāsanatthaṃ  atītaṃ āharitvā -- </p>
              <p>[21] ``uragova ^a^M2.0181^ea^ tacaṃ jiṇṇaṃ, hitvā gacchati saṃ tanuṃ. </p>
              <p>[22] evaṃ sarīre nibbhoge, pete kālakate sati.. </p>
              <p>[21] ``ḍayhamāno ^a^V2.0162^ea^ na jānāti, ñātīnaṃ paridevitaṃ. </p>
              <p>[22] tasmā etaṃ na socāmi, gato so tassa yā gatī''ti..  (jā0 1.5.19-20) -- </p>
              <p>[25] imaṃ pañcakanipāte ^b^uragajātakaṃ^eb^ vitthāretvā ``evaṃ  pubbe paṇḍitā piyaputte kālakate yathā etarahi tvaṃ kammante  vissajjetvā nirāhāro rodanto vicarasi, tathā avicaritvā  maraṇassatibhāvanābalena sokaṃ akatvā āhāraṃ paribhuñjiṃsu, kammantañca  adhiṭṭhahiṃsu ^a^P3.0278^ea^. tasmā `piyaputto me kālakato'ti  mā cintayi. uppajjamāno hi soko vā bhayaṃ vā piyameva  nissāya uppajjatī''ti vatvā imaṃ gāthamāha -- </p>
              <p>[03] 212^b^.^eb^ </p>
              <p>[21] ``piyato jāyatī soko, piyato jāyatī  bhayaṃ. </p>
              <p>[22] piyato vippamuttassa, natthi soko kuto bhaya''nti..</p>
              <p>[03] tattha ^b^piyato^eb^ti vaṭṭamūlako hi soko vā bhayaṃ vā  uppajjamānaṃ piyameva sattaṃ vā saṅkhāraṃ vā nissāya uppajjati, tato  pana vippamuttassa ubhayampetaṃ natthīti attho.</p>
              <p>[03] desanāvasāne kuṭumbiko sotāpattiphale patiṭṭhahi, sampattānampi  sātthikā dhammadesanā ahosīti. </p>
              <p>[06] aññatarakuṭumbikavatthu dutiyaṃ. </p>
            </h4>
          </h3>
          <h3>
            <h3n> 3. visākhāvatthu</h3n>
            <h4>
              <h4n> </h4n>
              <p>[03] ^b^pemato jāyatī^eb^ti imaṃ dhammadesanaṃ satthā jetavane  viharanto visākhaṃ upāsikaṃ ārabbha kathesi.</p>
              <p>[03] sā kira puttassa dhītaraṃ sudattaṃ nāma kumārikaṃ attano ṭhāne  ṭhapetvā gehe bhikkhusaṅghassa veyyāvaccaṃ kāresi. sā aparena samayena  kālamakāsi. sā tassā sarīranikkhepaṃ kāretvā sokaṃ sandhāretuṃ  asakkontī dukkhinī dummanā satthu santikaṃ gantvā vanditvā  ekamantaṃ ^a^M2.0182^ea^ nisīdi. atha naṃ satthā ``kiṃ nu kho tvaṃ, visākhe,  dukkhinī dummanā assumukhā ^a^V2.0163^ea^ rodamānā nisinnā''ti ^a^P3.0279^ea^  āha. sā tamatthaṃ ārocetvā ``piyā me, bhante, sā  kumārikā vattasampannā, idāni tathārūpaṃ na passāmī''ti āha.  ``kittakā pana, visākhe, sāvatthiyaṃ manussā''ti? ``bhante,  tumhehiyeva me kathitaṃ satta janakoṭiyo''ti. ``sace panāyaṃ ettako  jano tava nattāya sadiso bhaveyya, iccheyyāsi na''nti? ``āma,  bhante''ti. ``kati pana janā sāvatthiyaṃ devasikaṃ kālaṃ  karontī''ti? ``bahū, bhante''ti. ``nanu evaṃ, bhante, tava  asocanakālo na bhaveyya, rattindivaṃ rodantīyeva vicareyyāsī''ti.  ``hotu, bhante, ñātaṃ mayā''ti. atha naṃ satthā ``tena hi mā  soci, soko vā bhayaṃ vā pematova jāyatī''ti vatvā imaṃ gāthamāha  -- </p>
              <p>[03] 213^b^.^eb^ </p>
              <p>[21] ``pemato jāyatī soko, pemato jāyatī bhayaṃ. </p>
              <p>[22] pemato vippamuttassa, natthi soko kuto bhaya''nti..</p>
              <p>[03] tattha ^b^pemato^eb^ti puttadhītādīsu kataṃ pemameva nissāya  soko jāyatīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] visākhāvatthu tatiyaṃ. </p>
            </h4>
          </h3>
          <h3>
            <h3n> 4. licchavīvatthu</h3n>
            <h4>
              <h4n> </h4n>
              <p>[03] ^b^ratiyā jāyatī^eb^ti imaṃ dhammadesanaṃ satthā vesāliṃ  nissāya kūṭāgārasālāyaṃ viharanto licchavī ārabbha kathesi.</p>
              <p>[03] te ^a^P3.0280^ea^ kira ekasmiṃ chaṇadivase aññamaññaṃ  asadisehi alaṅkārehi alaṅkaritvā uyyānagamanatthāya nagarā  nikkhamiṃsu. satthā piṇḍāya pavisanto te disvā bhikkhū  āmantesi -- ``passatha, bhikkhave, licchavayo, yehi devā tāvatiṃsā  na diṭṭhapubbā, te ime olokentū''ti vatvā nagaraṃ pāvisi. tepi  uyyānaṃ gacchantā ekaṃ nagarasobhiniṃ itthiṃ ādāya gantvā taṃ  nissāya issābhibhūtā aññamaññaṃ paharitvā lohitaṃ ^a^M2.0183^ea^ nadiṃ viya  pavattayiṃsu. atha ne mañcenādāya ukkhipitvā āgamaṃsu. satthāpi  katabhattakicco nagarā nikkhami. bhikkhūpi licchavayo tathā  nīyamāne disvā satthāraṃ āhaṃsu -- ``bhante, licchavirājāno  ^a^V2.0164^ea^ pātova alaṅkatapaṭiyattā devā viya nagarā nikkhamitvā idāni ekaṃ  itthiṃ nissāya imaṃ byasanaṃ pattā''ti. satthā, ``bhikkhave, soko  vā bhayaṃ vā uppajjamānaṃ ratiṃ nissāya uppajjatiyevā''ti vatvā imaṃ  gāthamāha -- </p>
              <p>[03] 214^b^.^eb^ </p>
              <p>[21] ``ratiyā jāyatī soko, ratiyā jāyatī  bhayaṃ. </p>
              <p>[22] ratiyā vippamuttassa, natthi soko kuto bhaya''nti..</p>
              <p>[03] tattha ^b^ratiyā^eb^ti pañcakāmaguṇaratito, taṃ nissāyāti  attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] licchavīvatthu catutthaṃ. </p>
            </h4>
          </h3>
          <h3>
            <h3n> 5. anitthigandhakumāravatthu</h3n>
            <h4>
              <h4n> </h4n>
              <p>[03] ^b^kāmato^eb^ti ^a^P3.0281^ea^ imaṃ dhammadesanaṃ satthā  jetavane viharanto anitthigandhakumāraṃ nāma ārabbha kathesi.</p>
              <p>[03] so kira brahmalokā cutasatto sāvatthiyaṃ mahābhogakule nibbatto  jātadivasato paṭṭhāya itthisamīpaṃ upagantuṃ na icchati, itthiyā  gayhamāno rodati. vatthacumbaṭakena naṃ gahetvā thaññaṃ pāyenti. so  vayappatto mātāpitūhi, ``tāta, āvāhaṃ te karissāmā''ti vutte ``na  me itthiyā attho''ti paṭikkhipitvā punappunaṃ yāciyamāno pañcasate  suvaṇṇakāre pakkosāpetvā rattasuvaṇṇanikkhasahassaṃ dāpetvā ativiya  pāsādikaṃ ghanakoṭṭimaṃ itthirūpaṃ kāretvā puna mātāpitūhi, ``tāta,  tayi āvāhaṃ akaronte kulavaṃso na patiṭṭhahissati, kumārikaṃ te  ānessāmā''ti vutte ``tena hi sace me evarūpaṃ kumārikaṃ  ānessatha, karissāmi vo vacana''nti taṃ suvaṇṇarūpakaṃ dasseti.  athassa mātāpitaro abhiññāte brāhmaṇe pakkosāpetvā ``amhākaṃ putto  mahāpuñño, avassaṃ iminā saddhiṃ katapuññā ^a^M2.0184^ea^ kumārikā bhavissati,  gacchatha imaṃ suvaṇṇarūpakaṃ gahetvā evarūpaṃ kumārikaṃ āharathā''ti  pahiṇiṃsu. te ``sādhū''ti cārikaṃ carantā maddaraṭṭhe sāgalanagaraṃ gatā.  tasmiñca nagare ekā soḷasavassuddesikā abhirūpā kumārikā  ahosi, taṃ mātāpitaro sattabhūmikassa pāsādassūparimatale ^a^V2.0165^ea^ ^a^P3.0282^ea^  parivāsesuṃ. tepi kho brāhmaṇā ``sace idha evarūpā  kumārikā bhavissati, imaṃ disvā `ayaṃ asukassa kulassa dhītā  viya abhirūpā'ti vakkhantī''ti taṃ suvaṇṇarūpakaṃ titthamagge ṭhapetvā  ekamantaṃ nisīdiṃsu.</p>
              <p>[03] athassa kumārikāya dhātī taṃ kumārikaṃ nhāpetvā sayampi  nhāyitukāmā hutvā titthaṃ āgatā taṃ rūpakaṃ disvā ``dhītā me''ti  saññāya ``dubbinītāsi, idānevāhaṃ nhāpetvā nikkhantā, tvaṃ mayā  puretaraṃ idhāgatāsī''ti hatthena paharitvā thaddhabhāvañceva nibbikāratañca  ñatvā ``ahaṃ me, dhītāti saññamakāsiṃ, kiṃ nāmeta''nti āha.  atha naṃ te brāhmaṇā ``evarūpā te, amma, dhītā''ti pucchiṃsu. ayaṃ  mama dhītu santike kiṃ agghatīti? tena hi te dhītaraṃ amhākaṃ  dassehīti. sā tehi saddhiṃ gehaṃ gantvā sāmikānaṃ ārocesi. te  brāhmaṇehi saddhiṃ katapaṭisammodanā dhītaraṃ otāretvā heṭṭhāpāsāde  suvaṇṇarūpakassa santike ṭhapesuṃ. suvaṇṇarūpakaṃ nippabhaṃ ahosi,  kumārikā sappabhā ahosi. brāhmaṇā taṃ tesaṃ datvā kumārikaṃ  paṭicchāpetvā gantvā anitthigandhakumārassa mātāpitūnaṃ ārocayiṃsu.  te tuṭṭhamānasā ``gacchatha, naṃ sīghaṃ ānethā''ti mahantena sakkārena  pahiṇiṃsu.</p>
              <p>[03] kumāropi taṃ pavattiṃ sutvā ``kañcanarūpatopi kira  abhirūpatarā dārikā atthī''ti savanavaseneva sinehaṃ uppādetvā  ``sīghaṃ ānentū''ti ^a^P3.0283^ea^ āha. sāpi kho yānaṃ  āropetvā ānīyamānā atisukhumālatāya yānugghātena  samuppāditavātarogā antarāmaggeyeva kālamakāsi. kumāropi  ``āgatā''ti nirantaraṃ pucchati, tassa atisinehena pucchantassa  sahasāva anārocetvā katipāhaṃ vikkhepaṃ katvā tamatthaṃ ārocayiṃsu.  so ``tathārūpāya nāma itthiyā saddhiṃ samāgamaṃ nālattha''nti  uppannadomanasso pabbatena viya sokadukkhena ajjhotthaṭo ^a^M2.0185^ea^ ahosi.  satthā tassūpanissayaṃ disvā piṇḍāya caranto taṃ gehadvāraṃ agamāsi.  athassa mātāpitaro satthāraṃ antogehaṃ pavesetvā sakkaccaṃ parivisiṃsu.  satthā bhattakiccāvasāne ``kahaṃ anitthigandhakumāro''ti pucchi.  ``eso, bhante, āhārūpacchedaṃ katvā antogabbhe nisinno''ti.  ``pakkosatha na''nti. so āgantvā satthāraṃ vanditvā ekamantaṃ  nisīdi. satthā ``kiṃ nu kho, kumāra, balavasoko uppanno''ti  vutte, ``āma, bhante, `evarūpā nāma itthī antarāmagge kālakatā'ti  sutvā balavasoko uppanno, bhattampi me nacchādetī''ti. atha naṃ  satthā ``jānāsi pana tvaṃ, kumāra, kiṃ te nissāya soko  uppanno''ti? ``na jānāmi, bhante''ti. ``kāmaṃ nissāya,  kumāra, balavasoko uppanno, soko vā bhayaṃ vā kāmaṃ nissāya  uppajjatī''ti vatvā imaṃ gāthamāha -- </p>
              <p>[03] 215^b^.^eb^ </p>
              <p>[21] ``kāmato ^a^V2.0166^ea^ jāyatī soko, kāmato jāyatī  bhayaṃ. </p>
              <p>[22] kāmato vippamuttassa, natthi soko kuto bhaya''nti..</p>
              <p>[03] tattha ^a^P3.0284^ea^ ^b^kāmato^eb^ti  vatthukāmakilesakāmato, duvidhampetaṃ kāmaṃ nissāyāti attho.</p>
              <p>[03] desanāvasāne anitthigandhakumāro sotāpattiphale patiṭṭhahi. </p>
              <p>[06] anitthigandhakumāravatthu pañcamaṃ. </p>
            </h4>
          </h3>
          <h3>
            <h3n> 6. aññatarabrāhmaṇavatthu</h3n>
            <h4>
              <h4n> </h4n>
              <p>[03] ^b^taṇhāya jāyatī^eb^ti imaṃ dhammadesanaṃ satthā jetavane  viharanto aññataraṃ brāhmaṇaṃ ārabbha kathesi.</p>
              <p>[03] so kira micchādiṭṭhiko ekadivasaṃ nadītīraṃ gantvā khettaṃ  sodheti. satthā tassa upanissayasampattiṃ disvā tassa santikaṃ  agamāsi. so satthāraṃ disvāpi sāmīcikammaṃ akatvā tuṇhī  ahosi. atha naṃ satthā puretaraṃ ālapitvā, ``brāhmaṇa, kiṃ  karosī''ti āha. ``khettaṃ, bho gotama, sodhemī''ti. satthā  ettakameva vatvā gato. punadivasepi tassa khettaṃ kasituṃ āgatassa  santikaṃ gantvā, ``brāhmaṇa, kiṃ karosī''ti pucchitvā ``khettaṃ  kasāmi, bho gotamā''ti sutvā pakkāmi. punadivasādīsupi tatheva  gantvā pucchitvā, ``bho gotama, khettaṃ vapāmi niddemi rakkhāmī''ti  ^a^M2.0186^ea^ sutvā pakkāmi. atha naṃ ekadivasaṃ brāhmaṇo āha -- ``bho gotama,  tvaṃ mama khettasodhanadivasato paṭṭhāya āgato. sace me sassaṃ  sampajjissati, tuyhampi saṃvibhāgaṃ karissāmi, tuyhaṃ adatvā sayaṃ na  khādissāmi, ito dāni paṭṭhāya tvaṃ mama sahāyo''ti.</p>
              <p>[03] athassa aparena samayena sassaṃ sampajji ^a^P3.0285^ea^,  tassa ``sampannaṃ me sassaṃ, sve dāni lāyāpessāmī''ti lāyanatthaṃ  kattabbakiccassa rattiṃ mahāmegho vassitvā sabbaṃ sassaṃ hari, khettaṃ  tacchetvā ṭhapitasadisaṃ ahosi. satthā pana paṭhamadivasaṃyeva ``taṃ  sassaṃ na sampajjissatī''ti aññāsi. brāhmaṇo pātova ``khettaṃ  olokessāmī''ti gato tucchaṃ khettaṃ disvā uppannabalavasoko  cintesi -- ``samaṇo gotamo mama khettasodhanakālato paṭṭhāya  āgato ^a^V2.0167^ea^, ahampi naṃ `imasmiṃ sasse nipphanne tuyhampi saṃvibhāgaṃ  karissāmi, tuyhaṃ adatvā sayaṃ na khādissāmi, ito paṭṭhāya dāni  tvaṃ mama sahāyo'ti avacaṃ. sopi me manoratho matthakaṃ na  pāpuṇī''ti āhārūpacchedaṃ katvā mañcake nipajji. athassa satthā  gehadvāraṃ agamāsi. so satthu āgamanaṃ sutvā ``sahāyaṃ me ānetvā  idha nisīdāpethā''ti āha. parijano tathā akāsi. satthā  nisīditvā ``kahaṃ brāhmaṇo''ti pucchitvā ``gabbhe nipanno''ti vutte  ``pakkosatha na''nti pakkosāpetvā āgantvā ekamantaṃ nisinnaṃ āha  ``kiṃ, brāhmaṇā''ti? bho gotama, tumhe mama khettasodhanadivasato  paṭṭhāya āgatā, ahampi ``sasse nipphanne tumhākaṃ saṃvibhāgaṃ  karissāmī''ti avacaṃ. so me manoratho anipphanno, tena me soko  uppanno, bhattampi me nacchādetīti. atha naṃ satthā ``jānāsi pana,  brāhmaṇa, kiṃ te nissāya soko uppanno''ti pucchitvā ``na  jānāmi, bho gotama, tvaṃ pana jānāsī''ti vutte, ``āma, brāhmaṇa,  uppajjamāno soko vā bhayaṃ vā taṇhaṃ nissāya uppajjatī''ti vatvā  imaṃ gāthamāha -- </p>
              <p>[03] 216^b^.^eb^ </p>
              <p>[21] ``taṇhāya ^a^P3.0286^ea^ jāyatī soko,  taṇhāya jāyatī bhayaṃ. </p>
              <p>[22] taṇhāya vippamuttassa, natthi soko kuto bhaya''nti..</p>
              <p>[03] tattha ^b^taṇhāyā^eb^ti chadvārikāya taṇhāya, etaṃ taṇhaṃ  nissāya uppajjatīti attho.</p>
              <p>[03] desanāvasāne brāhmaṇo sotāpattiphale patiṭṭhahīti. </p>
              <p>[06] aññatarabrāhmaṇavatthu chaṭṭhaṃ. </p>
            </h4>
          </h3>
          <h3>
            <h3n> 7. pañcasatadārakavatthu</h3n>
            <h4>
              <h4n> </h4n>
              <p>[03] ^b^sīladassanasampanna^eb^nti ^a^M2.0187^ea^ imaṃ dhammadesanaṃ satthā veḷuvane  viharanto antarāmagge pañcasatadārake ārabbha kathesi.</p>
              <p>[03] ekadivasañhi satthā asītimahātherehi saddhiṃ  pañcasatabhikkhuparivāro rājagahaṃ piṇḍāya pavisanto ekasmiṃ  chaṇadivase pañcasate dārake pūvapacchiyo ukkhipāpetvā nagarā  nikkhamma uyyānaṃ gacchante addasa. tepi satthāraṃ vanditvā pakkamiṃsu,  te ekaṃ bhikkhumpi ``pūvaṃ gaṇhathā''ti ^a^V2.0168^ea^ na vadiṃsu. satthā tesaṃ  gatakāle bhikkhū āha -- ``khādissatha, bhikkhave, pūve''ti.  ``kahaṃ bhante, pūvā''ti? ``kiṃ na passatha te dārake pūvapacchiyo  ukkhipāpetvā atikkante''ti? ``bhante, evarūpā nāma dārakā  kassaci pūvaṃ na dentī''ti. ``bhikkhave, kiñcāpi ete maṃ vā  tumhe vā pūvehi na nimantayiṃsu, pūvasāmiko pana bhikkhu pacchato  āgacchati, pūve khāditvāva gantuṃ vaṭṭatī''ti. buddhānañhi ^a^P3.0287^ea^  ekapuggalepi issā vā doso vā natthi, tasmā imaṃ vatvā  bhikkhusaṅghaṃ ādāya ekasmiṃ rukkhamūle chāyāya nisīdi. dārakā  mahākassapattheraṃ pacchato āgacchantaṃ disvā uppannasinehā pītivegena  paripuṇṇasarīrā hutvā pacchiyo otāretvā theraṃ pañcapatiṭṭhitena  vanditvā pūve pacchīhi saddhiṃyeva ukkhipitvā ``gaṇhatha, bhante''ti  theraṃ vadiṃsu. atha ne thero āha -- ``esa satthā bhikkhusaṅghaṃ  gahetvā rukkhamūle nisinno, tumhākaṃ deyyadhammaṃ ādāya gantvā  bhikkhusaṅghassa saṃvibhāgaṃ karothā''ti. te ``sādhu, bhante''ti  nivattitvā therena saddhiṃyeva gantvā pūve datvā olokayamānā ekamante  ṭhatvā paribhogāvasāne udakaṃ adaṃsu. bhikkhū ujjhāyiṃsu ``dārakehi  mukholokanena bhikkhā dinnā, sammāsambuddhaṃ vā mahāthere vā pūvehi  anāpucchitvā mahākassapattheraṃ disvā pacchīhi saddhiṃyeva ādāya  āgamiṃsū''ti. satthā tesaṃ kathaṃ sutvā, ``bhikkhave, mama puttena  mahākassapena sadiso bhikkhu devamanussānaṃ piyo hoti, te ca tassa  catupaccayena pūjaṃ karontiyevā''ti vatvā imaṃ gāthamāha -- </p>
              <p>[03] 217^b^.^eb^ </p>
              <p>[21] ``sīladassanasampannaṃ, dhammaṭṭhaṃ saccavedinaṃ. </p>
              <p>[22] attano kamma kubbānaṃ, taṃ jano kurute piya''nti..</p>
              <p>[03] tattha ^a^M2.0188^ea^ ^a^P3.0288^ea^ ^b^sīladassanasampanna^eb^nti  catupārisuddhisīlena ceva maggaphalasampayuttena ca sammādassanena sampannaṃ.  ^b^dhammaṭṭha^eb^nti navavidhalokuttaradhamme ṭhitaṃ,  sacchikatalokuttaradhammanti attho. ^b^saccavedina^eb^nti catunnaṃ  saccānaṃ soḷasahākārehi sacchikatattā saccañāṇena saccavedinaṃ.  ^b^attano kamma kubbāna^eb^nti attano kammaṃ nāma tisso sikkhā,  tā pūrayamānanti attho. ^b^taṃ jano^eb^ti taṃ puggalaṃ  lokiyamahājano piyaṃ karoti, daṭṭhukāmo vanditukāmo paccayena  pūjetukāmo hotiyevāti attho.</p>
              <p>[03] desanāvasāne sabbepi te dārakā sotāpattiphale patiṭṭhahiṃsūti. </p>
              <p>[06] pañcasatadārakavatthu sattamaṃ. </p>
            </h4>
          </h3>
          <h3>
            <h3n> 8. ekānāgāmittheravatthu </h3n>
            <h4>
              <h4n> </h4n>
              <p>[01] ^b^chandajāto^eb^ti ^a^V2.0169^ea^ imaṃ dhammadesanaṃ satthā jetavane  viharanto ekaṃ anāgāmittheraṃ ārabbha kathesi. </p>
              <p>[01] ekadivasañhi taṃ theraṃ saddhivihārikā pucchiṃsu --  ``atthi pana vo, bhante, visesādhigamo''ti. thero  ``anāgāmiphalaṃ nāma gahaṭṭhāpi pāpuṇanti, arahattaṃ pattakāleyeva tehi  saddhiṃ kathessāmī''ti harāyamāno kiñci akathetvāva kālakato  suddhāvāsadevaloke nibbatti. athassa saddhivihārikā roditvā  paridevitvā satthu santikaṃ gantvā satthāraṃ vanditvā rodantāva  ekamantaṃ nisīdiṃsu. atha ^a^P3.0289^ea^ ne satthā ``kiṃ,  bhikkhave, rodathā''ti āha. ``upajjhāyo no, bhante,  kālakato''ti. ``hotu, bhikkhave, mā cintayittha, dhuvadhammo  nāmeso''ti? ``āma, bhante, mayampi jānāma, apica mayaṃ  upajjhāyaṃ visesādhigamaṃ pucchimhā, so kiñci akathetvāva kālakato,  tenamha dukkhitā''ti. satthā, ``bhikkhave, mā cintayittha,  upajjhāyena vo anāgāmiphalaṃ pattaṃ, so `gihīpetaṃ pāpuṇanti, arahattaṃ  patvāva nesaṃ kathessāmī'ti harāyanto tumhākaṃ kiñci akathetvā kālaṃ  katvā suddhāvāse nibbatto, assāsatha, bhikkhave, upajjhāyo vo  kāmesu appaṭibaddhacittataṃ patto''ti vatvā imaṃ gāthamāha -- </p>
              <p>[03] 218^b^.^eb^ </p>
              <p>[21] ``chandajāto ^a^M2.0189^ea^ anakkhāte, manasā ca phuṭo  siyā. </p>
              <p>[22] kāmesu ca appaṭibaddhacitto, uddhaṃsototi vuccatī''ti.. </p>
              <p>[01] tattha ^b^chandajāto^eb^ti kattukāmatāvasena jātachando  ussāhapatto. ^b^anakkhāte^eb^ti nibbāne. tañhi ``asukena kataṃ  vā nīlādīsu evarūpaṃ vā''ti avattabbatāya anakkhātaṃ nāma.  ^b^manasā ca phuṭo siyā^eb^ti heṭṭhimehi tīhi maggaphalacittehi phuṭo  pūrito bhaveyya. ^b^appaṭibaddhacitto^eb^ti anāgāmimaggavasena  kāmesu appaṭibaddhacitto. ^b^uddhaṃsoto^eb^ti evarūpo bhikkhu  avihesu ^a^P3.0290^ea^ nibbattitvā tato paṭṭhāya paṭisandhivasena  akaniṭṭhaṃ gacchanto uddhaṃsototi vuccati, tādiso vo upajjhāyoti  attho.</p>
              <p>[03] desanāvasāne te bhikkhū arahattaphale patiṭṭhahiṃsu, mahājanassāpi  sātthikā dhammadesanā ahosīti. </p>
              <p>[06] ekānāgāmittheravatthu aṭṭhamaṃ. </p>
            </h4>
          </h3>
          <h3>
            <h3n> 9. nandiyavatthu</h3n>
            <h4>
              <h4n> </h4n>
              <p>[03] ^b^cirappavāsi^eb^nti ^a^V2.0170^ea^ imaṃ dhammadesanaṃ satthā isipatane  viharanto nandiyaṃ ārabbha kathesi.</p>
              <p>[03] bārāṇasiyaṃ kira saddhāsampannassa kulassa nandiyo nāma putto  ahosi, so mātāpitūnaṃ anurūpo saddhāsampanno saṅghupaṭṭhāko ahosi.  athassa mātāpitaro vayappattakāle sammukhagehato mātuladhītaraṃ revatiṃ  nāma ānetukāmā ahesuṃ. sā pana assaddhā adānasīlā, nandiyo  taṃ na icchi. athassa mātā revatiṃ āha -- ``amma, tvaṃ imasmiṃ  gehe bhikkhusaṅghassa nisajjanaṭṭhānaṃ upalimpitvā āsanāni paññāpehi,  ādhārake ṭhapehi, bhikkhūnaṃ āgatakāle pattaṃ gahetvā nisīdāpetvā  dhammakaraṇena pānīyaṃ parissāvetvā bhuttakāle patte dhova, evaṃ me  puttassa ārādhitā bhavissasī''ti. sā tathā akāsi. atha naṃ  ``ovādakkhamā jātā''ti puttassa ārocetvā tena sādhūti  sampaṭicchite divasaṃ ṭhapetvā āvāhaṃ kariṃsu ^a^P3.0291^ea^.</p>
              <p>[03] atha ^a^M2.0190^ea^ naṃ nandiyo āha -- ``sace bhikkhusaṅghañca mātāpitaro  ca me upaṭṭhahissasi, evaṃ imasmiṃ gehe vasituṃ labhissasi, appamattā  hohī''ti. sā ``sādhū''ti paṭissuṇitvā katipāhaṃ saddhā viya  hutvā bhattāraṃ upaṭṭhahantī dve putte vijāyi. nandiyassāpi mātāpitaro  kālamakaṃsu, gehe sabbissariyaṃ tassāyeva ahosi. nandiyopi  mātāpitūnaṃ kālakiriyato paṭṭhāya mahādānapati hutvā bhikkhusaṅghassa  dānaṃ paṭṭhapesi. kapaṇaddhikādīnampi gehadvāre pākavattaṃ paṭṭhapesi. so  aparabhāge satthu dhammadesanaṃ sutvā āvāsadāne ānisaṃsaṃ sallakkhetvā  isipatane mahāvihāre catūhi gabbhehi paṭimaṇḍitaṃ catusālaṃ kāretvā  mañcapīṭhādīni attharāpetvā taṃ āvāsaṃ niyyādento buddhappamukhassa  bhikkhusaṅghassa dānaṃ datvā tathāgatassa dakkhiṇodakaṃ adāsi.  satthu hatthe dakkhiṇodakapatiṭṭhānena saddhiṃyeva tāvatiṃsadevaloke  sabbadisāsu dvādasayojaniko uddhaṃ yojanasatubbedho sattaratanamayo  nārīgaṇasampanno dibbapāsādo uggacchi.</p>
              <p>[03] athekadivase mahāmoggallānatthero devacārikaṃ gantvā tassa  pāsādassa avidūre ṭhito attano santike āgate devaputte pucchi --  ``kasseso accharāgaṇaparivuto dibbapāsādo nibbatto''ti. athassa  devaputtā vimānasāmikaṃ ācikkhantā āhaṃsu -- ``bhante, yena  nandiyena nāma gahapatiputtena isipatane ^a^P3.0292^ea^ satthu  vihāraṃ kāretvā dinno, tassatthāya etaṃ vimānaṃ nibbatta''nti  ^a^V2.0171^ea^. accharāsaṅghopi naṃ disvā pāsādato orohitvā āha -- ``bhante,  mayaṃ `nandiyassa paricārikā bhavissāmā'ti idha nibbattā, taṃ pana  apassantī ativiya ukkaṇṭhitamhā, mattikapātiṃ bhinditvā  suvaṇṇapātigahaṇaṃ viya manussasampattiṃ jahitvā dibbasampattigahaṇaṃ,  idhāgamanatthāya naṃ vadeyyāthā''ti. thero tato āgantvā satthāraṃ  upasaṅkamitvā pucchi -- ``nibbattati nu kho, bhante, manussaloke  ṭhitānaṃyeva katakalyāṇānaṃ dibbasampattī''ti. ``moggallāna, nanu te  devaloke nandiyassa nibbattā dibbasampatti sāmaṃ diṭṭhā, kasmā maṃ  pucchasī''ti. ``evaṃ, bhante, nibbattatī''ti.</p>
              <p>[03] atha naṃ satthā ``moggallānaṃ kiṃ nāmetaṃ kathesi. yathā hi  cirappavuṭṭhaṃ puttaṃ vā bhātaraṃ vā vippavāsato āgacchantaṃ gāmadvāre ṭhito  kocideva ^a^M2.0191^ea^ disvā vegena gehaṃ āgantvā `asuko nāma āgato'ti  āroceyya, athassa ñātakā haṭṭhapahaṭṭhā vegena nikkhamitvā `āgatosi,  tāta, arogosi, tātā'ti taṃ abhinandeyyuṃ, evameva idha katakalyāṇaṃ  itthiṃ vā purisaṃ vā imaṃ lokaṃ jahitvā paralokaṃ gataṃ dasavidhaṃ  dibbapaṇṇākāraṃ ādāya `ahaṃ purato ^a^P3.0293^ea^, ahaṃ  purato'ti paccuggantvā devatā abhinandantī''ti vatvā imā gāthā  abhāsi -- </p>
              <p>[03] 219^b^.^eb^ </p>
              <p>[21] ``cirappavāsiṃ purisaṃ, dūrato sotthimāgataṃ. </p>
              <p>[22] ñātimittā suhajjā ca, abhinandanti āgataṃ.. </p>
              <p>[03] 220^b^.^eb^ </p>
              <p>[21] ``tatheva katapuññampi, asmā lokā paraṃ gataṃ. </p>
              <p>[22] puññāni paṭigaṇhanti, piyaṃ ñātīva āgata''nti..</p>
              <p>[03] tattha ^b^cirappavāsi^eb^nti cirappavuṭṭhaṃ. ^b^dūrato  sotthimāgata^eb^nti vaṇijjaṃ vā rājaporisaṃ vā katvā laddhalābhaṃ  nipphannasampattiṃ anupaddavena dūraṭṭhānato āgataṃ. ^b^ñātimittā  suhajjā cā^eb^ti kulasambandhavasena ñātī ca sandiṭṭhādibhāvena mittā  ca suhadayabhāvena suhajjā ca. ^b^abhinandanti āgata^eb^nti naṃ  disvā āgatanti vacanamattena vā añjalikaraṇamattena vā gehasampattaṃ  pana nānappakārapaṇṇākārābhiharaṇavasena abhinandanti. ^b^tathevā^eb^ti  tenevākārena katapuññampi puggalaṃ imasmā lokā paralokaṃ gataṃ dibbaṃ  āyuvaṇṇasukhayasāadhipateyyaṃ, dibbaṃ rūpasaddagandharasaphoṭṭhabbanti imaṃ  dasavidhaṃ paṇṇākāraṃ ādāya mātāpituṭṭhāne ṭhitāni puññāni  abhinandantāni ^a^P3.0294^ea^ paṭiggaṇhanti. ^b^piyaṃ  ñātīvā^eb^ti idhaloke piyañātakaṃ āgataṃ sesañātakā viyāti attho.</p>
              <p>[03] desanāvasāne ^a^V2.0172^ea^ bahū sotāpattiphalādīni pāpuṇiṃsūti. </p>
              <p>[06] nandiyavatthu navamaṃ. </p>
              <p>[06] piyavaggavaṇṇanā niṭṭhitā. </p>
              <p>[06] soḷasamo vaggo. </p>
            </h4>
          </h3>
        </h2>
        <h2>
          <h2n> 17. kodhavaggo </h2n>
          <h3>
            <h3n> 1. rohinīkhattiyakaññāvatthu</h3n>
            <h4>
              <h4n> </h4n>
              <p>[03] ^b^kodhaṃ^eb^ ^a^V2.0173^ea^ ^a^P3.0295^ea^ ^a^M2.0192^ea^ ^b^jahe^eb^ti imaṃ dhammadesanaṃ  satthā nigrodhārāme viharanto rohiniṃ nāma khattiyakaññaṃ ārabbha  kathesi.</p>
              <p>[03] ekasmiṃ kira samaye āyasmā anuruddho pañcasatehi bhikkhūhi  saddhiṃ kapilavatthuṃ agamāsi. athassa ñātakā ``thero āgato''ti  sutvā therassa santikaṃ agamaṃsu ṭhapetvā rohiniṃ nāma therassa bhaginiṃ.  thero ñātake pucchi ``kahaṃ, rohinī''ti? ``gehe, bhante''ti.  ``kasmā idha nāgatā''ti? ``sarīre tassā chavirogo uppannoti  lajjāya nāgatā, bhante''ti. thero ``pakkosatha na''nti pakkosāpetvā  paṭakañcukaṃ paṭimuñcitvā āgataṃ evamāha -- ``rohini, kasmā  nāgatāsī''ti? ``sarīre me, bhante, chavirogo uppanno, tasmā  lajjāya nāgatāmhī''ti. ``kiṃ pana te puññaṃ kātuṃ na vaṭṭatī''ti?  ``kiṃ karomi, bhante''ti? ``āsanasālaṃ kārehī''ti. ``kiṃ  ^a^P3.0296^ea^ gahetvā''ti? ``kiṃ te pasādhanabhaṇḍakaṃ  natthī''ti? ``atthi, bhante''ti. ``kiṃ mūla''nti?  ``dasasahassamūlaṃ bhavissatī''ti. ``tena hi taṃ vissajjetvā  āsanasālaṃ kārehī''ti. ``ko me, bhante, kāressatī''ti? thero  samīpe ṭhitañātake oloketvā ``tumhākaṃ bhāro hotū''ti āha.  ``tumhe pana, bhante, kiṃ karissathā''ti? ``ahampi idheva  bhavissāmī''ti. ``tena hi etissā dabbasambhāre āharathā''ti.  te ``sādhu, bhante''ti āhariṃsu.</p>
              <p>[03] thero āsanasālaṃ saṃvidahanto rohiniṃ āha -- ``dvibhūmikaṃ  āsanasālaṃ kāretvā upari padarānaṃ dinnakālato paṭṭhāya heṭṭhāsālaṃ  nibaddhaṃ sammajjitvā āsanāni paññāpehi, nibaddhaṃ pānīyaghaṭe  upaṭṭhāpehī''ti. sā ``sādhu, bhante''ti pasādhanabhaṇḍakaṃ vissajjetvā  dvibhūmikāasanasālaṃ kāretvā upari padarānaṃ dinnakālato paṭṭhāya  heṭṭhāsālaṃ sammajjanādīni akāsi. nibaddhaṃ bhikkhū nisīdanti.  athassā āsanasālaṃ sammajjantiyāva chavirogo milāyi. sā  āsanasālāya niṭṭhitāya buddhappamukhaṃ bhikkhusaṅghaṃ nimantetvā  āsanasālaṃ pūretvā ^a^V2.0174^ea^ nisinnassa buddhappamukhassa ^a^M2.0193^ea^ bhikkhusaṅghassa paṇītaṃ  khādanīyaṃ bhojanīyaṃ adāsi. satthā katabhattakicco ``kassetaṃ  dāna''nti pucchi. ``bhaginiyā me, bhante, rohiniyā''ti. ``sā  pana kaha''nti? ``gehe, bhante''ti. ``pakkosatha na''nti? sā  āgantuṃ na icchi. atha naṃ satthā anicchamānampi pakkosāpesiyeva.  āgantvā ca pana vanditvā ^a^P3.0297^ea^ nisinnaṃ āha --  ``rohini, kasmā nāgamitthā''ti? ``sarīre me, bhante, chavirogo  atthi, tena lajjamānā nāgatāmhī''ti. ``jānāsi pana kiṃ te  nissāya esa uppanno''ti? ``na jānāmi, bhante''ti. ``tava  kodhaṃ nissāya uppanno eso''ti. ``kiṃ pana me, bhante, kata''nti?  ``tena hi suṇāhī''ti. athassā satthā atītaṃ āhari.</p>
              <p>[03] atīte bārāṇasirañño aggamahesī ekissā rañño  nāṭakitthiyā āghātaṃ bandhitvā ``dukkhamassā uppādessāmī''ti  cintetvā mahākacchuphalāni āharāpetvā taṃ nāṭakitthiṃ attano santikaṃ  pakkosāpetvā yathā sā na jānāti, evamassā sayane ceva  pāvārakojavādīnañca antaresu kacchucuṇṇāni ṭhapāpesi, keḷiṃ  kurumānā viya tassā sarīrepi okiri. taṃ khaṇaṃyeva tassā sarīraṃ  uppakkuppakkaṃ gaṇḍāgaṇḍajātaṃ ahosi. sā kaṇḍuvantī gantvā sayane  nipajji, tatrāpissā kacchucuṇṇehi khādiyamānāya kharatarā vedanā  uppajji. tadā aggamahesī rohinī ahosīti.</p>
              <p>[03] satthā imaṃ atītaṃ āharitvā, ``rohini, tadā tayāvetaṃ kammaṃ  kataṃ. appamattakopi hi kodho vā issā vā kātuṃ na yuttarūpo  evā''ti vatvā imaṃ gāthamāha -- </p>
              <p>[03] 221^b^.^eb^ </p>
              <p>[21] ``kodhaṃ jahe vippajaheyya mānaṃ, </p>
              <p>[27] saṃyojanaṃ sabbamatikkameyya. </p>
              <p>[26] taṃ nāmarūpasmimasajjamānaṃ, </p>
              <p>[22] akiñcanaṃ nānupatanti dukkhā''ti..</p>
              <p>[03] tattha ^a^P3.0298^ea^ ^b^kodha^eb^nti sabbākārampi kodhaṃ  navavidhampi mānaṃ jaheyya. ^b^saṃyojana^eb^nti kāmarāgasaṃyojanādikaṃ  dasavidhampi sabbasaṃyojanaṃ atikkameyya. ^b^asajjamāna^eb^nti  alaggamānaṃ. yo hi ``mama rūpaṃ mama vedanā''tiādinā nayena  nāmarūpaṃ paṭiggaṇhāti, tasmiñca bhijjamāne socati vihaññati  ^a^M2.0194^ea^, ayaṃ  nāmarūpasmiṃ sajjati nāma. evaṃ aggaṇhanto avihaññanto na  sajjati nāma. taṃ puggalaṃ evaṃ asajjamānaṃ rāgādīnaṃ abhāvena  akiñcanaṃ ^a^V2.0175^ea^ dukkhā nāma nānupatantīti attho. desanāvasāne bahū  sotāpattiphalādīni pāpuṇiṃsūti. rohinīpi sotāpattiphale  patiṭṭhitā, taṅkhaṇaññevassā sarīraṃ suvaṇṇavaṇṇaṃ ahosi.</p>
              <p>[03] sā tato cutā tāvatiṃsabhavane catunnaṃ devaputtānaṃ sīmantare  nibbattitvā pāsādikā rūpasobhaggappattā ahosi. cattāropi  devaputtā taṃ disvā uppannasinehā hutvā ``mama sīmāya anto  nibbattā, mama sīmāya anto nibbattā''ti vivadantā sakkassa  devarañño santikaṃ gantvā, ``deva, imaṃ no nissāya aḍḍo uppanno,  taṃ vinicchināthā''ti āhaṃsu. sakkopi taṃ oloketvāva  uppannasineho hutvā evamāha -- ``imāya vo diṭṭhakālato paṭṭhāya kathaṃ  cittāni uppannānī''ti. atheko āha -- ``mama tāva uppannacittaṃ  saṅgāmabheri viya sannisīdituṃ nāsakkhī''ti. dutiyo ``mama cittaṃ  pabbatanadī viya sīghaṃ pavattatiyevā''ti ^a^P3.0299^ea^. tatiyo  ``mama imissā diṭṭhakālato paṭṭhāya kakkaṭassa viya akkhīni  nikkhamiṃsū''ti. catuttho ``mama cittaṃ cetiye ussāpitadhajo viya  niccalaṃ ṭhātuṃ nāsakkhī''ti. atha ne sakko āha -- ``tātā,  tumhākaṃ tāva cittāni pasayharūpāni, ahaṃ pana imaṃ labhanto  jīvissāmi, alabhantassa me maraṇaṃ bhavissatī''ti. devaputtā,  ``mahārāja, tumhākaṃ maraṇena attho natthī''ti taṃ sakkassa  vissajjetvā pakkamiṃsu. sā sakkassa piyā ahosi manāpā.  ``asukakīḷaṃ nāma gacchāmā''ti vutte sakko tassā vacanaṃ  paṭikkhipituṃ nāsakkhīti. </p>
              <p>[06] rohinīkhattiyakaññāvatthu paṭhamaṃ. </p>
            </h4>
          </h3>
          <h3>
            <h3n> 2. aññatarabhikkhuvatthu</h3n>
            <h4>
              <h4n> </h4n>
              <p>[03] ^b^yo ve uppatita^eb^nti imaṃ dhammadesanaṃ satthā aggāḷave  cetiye viharanto aññataraṃ bhikkhuṃ ārabbha kathesi.</p>
              <p>[03] satthārā ^a^M2.0195^ea^ hi bhikkhusaṅghassa senāsane anuññāte  rājagahaseṭṭhiādīhi senāsanesu kariyamānesu eko āḷaviko bhikkhu  attano senāsanaṃ karonto ekaṃ manāparukkhaṃ ^a^P3.0300^ea^  disvā chindituṃ ārabhi. tattha pana nibbattā ekā taruṇaputtā devatā  puttaṃ aṅkenādāya ṭhitā yāci ``mā me, sāmi, vimānaṃ chindi, na  sakkhissāmi puttaṃ ādāya anāvāsā vicaritu''nti. so  ^a^V2.0176^ea^ ``ahaṃ  aññatra īdisaṃ rukkhaṃ na labhissāmī''ti tassā vacanaṃ nādiyi.  sā ``imampi tāva dārakaṃ oloketvā oramissatī''ti puttaṃ  rukkhasākhāya ṭhapesi. sopi bhikkhu ukkhipitaṃ pharasuṃ sandhāretuṃ  asakkonto dārakassa bāhuṃ chindi, devatā uppannabalavakodhā  ``paharitvā naṃ māressāmī''ti ubho hatthe ukkhipitvā evaṃ tāva  cintesi -- ``ayaṃ bhikkhu sīlavā. sacāhaṃ imaṃ māressāmi,  nirayagāminī bhavissāmi. sesadevatāpi attano rukkhaṃ chindante  bhikkhū disvā `asukadevatāya evaṃ nāma mārito bhikkhū'ti maṃ  pamāṇaṃ katvā bhikkhū māressanti. ayañca sasāmiko bhikkhu,  sāmikasseva naṃ kathessāmī''ti ukkhittahatthe apanetvā rodamānā  satthu santikaṃ gantvā vanditvā ekamantaṃ aṭṭhāsi. atha naṃ satthā  ``kiṃ devate''ti āha. sā, ``bhante, tumhākaṃ me sāvakena idaṃ  nāma kataṃ, ahampi naṃ māretukāmā hutvā idaṃ nāma cintetvā  amāretvāva idhāgatā''ti sabbaṃ taṃ pavattiṃ vitthārato ārocesi.</p>
              <p>[03] satthā taṃ sutvā ``sādhu, ^a^P3.0301^ea^ sādhu devate,  sādhu te kataṃ evaṃ uggataṃ kopaṃ bhantaṃ rathaṃ viya niggaṇhamānāyā''ti  vatvā imaṃ gāthamāha -- </p>
              <p>[03] 222^b^.^eb^ </p>
              <p>[21] ``yo ve uppatitaṃ kodhaṃ, rathaṃ bhantaṃva vāraye. </p>
              <p>[22] tamahaṃ sārathiṃ brūmi, rasmiggāho itaro jano''ti..</p>
              <p>[03] tattha ^b^uppatita^eb^nti uppannaṃ. ^b^rathaṃ bhantaṃ vā^eb^ti yathā  nāma cheko sārathi ativegena dhāvantaṃ rathaṃ niggaṇhitvā yathicchakaṃ  ṭhapeti, evaṃ yo puggalo uppannaṃ kodhaṃ vāraye niggaṇhituṃ sakkoti.  ^b^tamaha^eb^nti taṃ ahaṃ sārathiṃ brūmi. ^b^itaro jano^eb^ti itaro  pana rājauparājādīnaṃ rathasārathijano rasmiggāho nāma hoti, na  uttamasārathīti.</p>
              <p>[03] desanāvasāne ^a^M2.0196^ea^ devatā sotāpattiphale patiṭṭhahi, sampattaparisāyapi  sātthikā dhammadesanā ahosīti.</p>
              <p>[03] devatā pana sotāpannā hutvāpi rodamānā aṭṭhāsi. atha naṃ  satthā ``kiṃ devate''ti pucchitvā, ``bhante, vimānaṃ me naṭṭhaṃ, idāni  kiṃ karissāmī''ti vutte, ``alaṃ devate, mā cintayi, ahaṃ te  vimānaṃ dassāmī''ti jetavane gandhakuṭisamīpe purimadivase cutadevataṃ  ekaṃ rukkhaṃ apadisanto ``amukasmiṃ okāse rukkho vivitto, tattha  upagacchā''ti āha. sā tattha ^a^V2.0177^ea^ upagañchi. tato paṭṭhāya  ``buddhadattiyaṃ imissā vimāna''nti mahesakkhadevatāpi āgantvā  ^a^P3.0302^ea^ taṃ cāletuṃ nāsakkhiṃsu. satthā taṃ atthuppattiṃ  katvā bhikkhūnaṃ bhūtagāmasikkhāpadaṃ paññāpesīti. </p>
              <p>[06] aññatarabhikkhuvatthu dutiyaṃ. </p>
            </h4>
          </h3>
          <h3>
            <h3n> 3. uttarāupāsikāvatthu</h3n>
            <h4>
              <h4n> </h4n>
              <p>[03] ^b^akkodhena jine kodha^eb^nti imaṃ dhammadesanaṃ satthā veḷuvane  viharanto uttarāya gehe katabhattakicco uttaraṃ upāsikaṃ ārabbha kathesi.</p>
              <p>[03] tatrāyamanupubbī kathā -- rājagahe kira sumanaseṭṭhiṃ nissāya  puṇṇo nāma daliddo bhatiṃ katvā jīvati. tassa bhariyā ca uttarā  nāma dhītā cāti dveyeva gehamānusakā. athekadivasaṃ ``sattāhaṃ  nakkhattaṃ kīḷitabba''nti rājagahe ghosanaṃ kariṃsu. taṃ sutvā  sumanaseṭṭhi pātova āgataṃ puṇṇaṃ āmantetvā, ``tāta, amhākaṃ  parijano nakkhattaṃ kīḷitukāmo, tvaṃ kiṃ nakkhattaṃ kīḷissasi,  udāhu bhatiṃ karissasī''ti āha. ``sāmi, nakkhattaṃ nāma  sadhanānaṃ hoti, mama pana gehe svātanāya yāgutaṇḍulampi natthi, kiṃ  me nakkhattena, goṇe labhanto kasituṃ gamissāmī''ti. ``tena hi  goṇe gaṇhāhī''ti. so balavagoṇe ca naṅgalañca gahetvā, ``bhadde,  nāgarā nakkhattaṃ kīḷanti, ahaṃ daliddatāya bhatiṃ kātuṃ gamissāmi,  mayhampi tāva ajja dviguṇaṃ ^a^P3.0303^ea^ nivāpaṃ pacitvā bhattaṃ  āhareyyāsī''ti bhariyaṃ vatvā khettaṃ agamāsi.</p>
              <p>[03] sāriputtattheropi ^a^M2.0197^ea^ sattāhaṃ nirodhasamāpanno taṃ divasaṃ vuṭṭhāya  ``kassa nu kho ajja mayā saṅgahaṃ kātuṃ vaṭṭatī''ti olokento  puṇṇaṃ attano ñāṇajālassa anto paviṭṭhaṃ disvā ``saddho nu kho  esa, sakkhissati vā me saṅgahaṃ kātu''nti olokento tassa  saddhabhāvañca saṅgahaṃ kātuṃ samatthabhāvañca tappaccayā cassa  mahāsampattipaṭilābhañca ñatvā pattacīvaramādāya tassa kasanaṭṭhānaṃ  gantvā āvāṭatīre ekaṃ gumbaṃ olokento aṭṭhāsi.</p>
              <p>[03] puṇṇo theraṃ disvāva kasiṃ ṭhapetvā pañcapatiṭṭhitena theraṃ  vanditvā ``dantakaṭṭhena attho bhavissatī''ti dantakaṭṭhaṃ kappiyaṃ katvā  adāsi. athassa thero pattañca parissāvanañca nīharitvā ^a^V2.0178^ea^ adāsi.  so ``pānīyena attho bhavissatī''ti taṃ ādāya pānīyaṃ  parissāvetvā adāsi. thero cintesi -- ``ayaṃ paresaṃ pacchimagehe  vasati. sacassa gehadvāraṃ gamissāmi, imassa bhariyā maṃ daṭṭhuṃ na  labhissati. yāvassā bhattaṃ ādāya maggaṃ paṭipajjati, tāva idheva  bhavissāmī''ti. so tattheva thokaṃ vītināmetvā tassa  maggāruḷhabhāvaṃ ñatvā antonagarābhimukho pāyāsi.</p>
              <p>[03] sā antarāmagge theraṃ disvā cintesi -- ``appekadāhaṃ  deyyadhamme sati ^a^P3.0304^ea^ ayyaṃ na passāmi, appekadā me  ayyaṃ passantiyā deyyadhammo na hoti. ajja pana me ayyo ca  diṭṭho, deyyadhammo cāyaṃ atthi, karissati nu kho me saṅgaha''nti.  sā bhattabhājanaṃ oropetvā theraṃ pañcapatiṭṭhitena vanditvā, ``bhante,  idaṃ lūkhaṃ vā paṇītaṃ vāti acintetvā dāsassa vo saṅgahaṃ  karothā''ti āha. thero pattaṃ upanāmetvā tāya ekena hatthena bhājanaṃ  dhāretvā ekena hatthena tato bhattaṃ dadamānāya upaḍḍhabhatte dinne  ``ala''nti hatthena pattaṃ pidahi. sā, ``bhante, ekova paṭiviso,  na sakkā dvidhā kātuṃ. tumhākaṃ dāsassa idhalokasaṅgahaṃ akatvā  paralokasaṅgahaṃ karotha, niravasesameva dātukāmamhī''ti vatvā sabbameva  therassa patte patiṭṭhapetvā ``tumhehi diṭṭhadhammasseva bhāgī assa''nti  patthanaṃ akāsi. thero ``evaṃ hotū''ti vatvā ṭhitakova anumodanaṃ  karitvā ekasmiṃ udakaphāsukaṭṭhāne nisīditvā bhattakiccamakāsi.  sāpi nivattitvā taṇḍule pariyesitvā bhattaṃ paci. puṇṇopi  aḍḍhakarīsamattaṭṭhānaṃ kasitvā jighacchaṃ sahituṃ asakkonto goṇe  vissajjetvā ekarukkhacchāyaṃ pavisitvā maggaṃ olokento nisīdi.</p>
              <p>[03] athassa ^a^M2.0198^ea^ bhariyā bhattaṃ ādāya gacchamānā taṃ disvāva ``esa  jighacchāya pīḷito maṃ olokento nisinno. sace maṃ ^a^P3.0305^ea^  `ativiya je cirāyī'ti tajjetvā patodalaṭṭhiyā maṃ  paharissati, mayā katakammaṃ niratthakaṃ bhavissati. paṭikaccevassa  ārocessāmī''ti cintetvā evamāha -- ``sāmi, ajjekadivasaṃ cittaṃ  pasādehi, mā mayā katakammaṃ niratthakaṃ kari. ahañhi pātova te  bhattaṃ āharantī antarāmagge dhammasenāpatiṃ disvā tava bhattaṃ tassa  datvā puna gantvā bhattaṃ pacitvā āgatā, pasādehi, sāmi, citta''nti.  so ``kiṃ vadesi, bhadde''ti pucchitvā puna tamatthaṃ sutvā, ``bhadde,  sādhu vata te kataṃ mama bhattaṃ ayyassa dadamānāya, mayāpissa ajja  pātova dantakaṭṭhañca mukhodakañca dinna''nti pasannamānaso taṃ vacanaṃ  abhinanditvā ussure laddhabhattatāya kilantakāyo tassā aṅke sīsaṃ  katvā niddaṃ okkami.</p>
              <p>[03] athassa ^a^V2.0179^ea^ pātova kasitaṭṭhānaṃ paṃsucuṇṇaṃ upādāya sabbaṃ rattasuvaṇṇaṃ  kaṇikārapuppharāsi viya sobhamānaṃ aṭṭhāsi. so pabuddho oloketvā  bhariyaṃ āha -- ``bhadde, etaṃ kasitaṭṭhānaṃ sabbaṃ mama suvaṇṇaṃ hutvā  paññāyati, kiṃ nu kho me atiussure laddhabhattatāya akkhīni  bhamantī''ti. ``sāmi, mayhampi evameva paññāyatī''ti. so  uṭṭhāya tattha gantvā ekapiṇḍaṃ gahetvā naṅgalasīse paharitvā  suvaṇṇabhāvaṃ ñatvā ^a^P3.0306^ea^ ``aho ayyassa  dhammasenāpatissa me dinnadānena ajjeva vipāko dassito, na kho  pana sakkā ettakaṃ dhanaṃ paṭicchādetvā paribhuñjitu''nti bhariyāya ābhataṃ  bhattapātiṃ suvaṇṇassa pūretvā rājakulaṃ gantvā raññā katokāso  pavisitvā rājānaṃ abhivādetvā ``kiṃ, tātā''ti vutte, ``deva, ajja  mayā kasitaṭṭhānaṃ sabbaṃ suvaṇṇabharitameva hutvā ṭhitaṃ, idaṃ suvaṇṇaṃ  āharāpetuṃ vaṭṭatī''ti. ``kosi tva''nti? ``puṇṇo nāma  aha''nti. ``kiṃ pana te ajja kata''nti? ``dhammasenāpatissa me  ajja pātova dantakaṭṭhañca mukhodakañca dinnaṃ, bhariyāyapi me mayhaṃ  āharaṇabhattaṃ tasseva dinna''nti.</p>
              <p>[03] taṃ sutvā rājā ``ajjeva kira, bho, dhammasenāpatissa  dinnadānena vipāko dassito''ti vatvā, ``tāta, kiṃ karomī''ti  pucchi. ``bahūni sakaṭasahassāni pahiṇitvā suvaṇṇaṃ  āharāpethā''ti. rājā sakaṭāni pahiṇi. rājapurisesu ``rañño  santaka''nti gaṇhantesu gahitagahitaṃ mattikāva hoti. te gantvā  rañño ārocetvā ``tumhehi kinti ^a^M2.0199^ea^ vatvā gahita''nti. puṭṭhā  ``tumhākaṃ santaka''nti āhaṃsu. na mayhaṃ, tātā, santakaṃ, gacchatha  ``puṇṇassa santaka''nti ^a^P3.0307^ea^ vatvā gaṇhathāti. te  tathā kariṃsu, gahitagahitaṃ suvaṇṇameva ahosi. sabbampi āharitvā  rājaṅgaṇe rāsimakaṃsu, asītihatthubbedho rāsi ahosi. rājā  nāgare sannipātetvā ``imasmiṃ nagare atthi kassaci ettakaṃ  suvaṇṇa''nti? ``natthi, devā''ti. ``kiṃ panassa dātuṃ  vaṭṭatī''ti? ``seṭṭhichattaṃ, devā''ti. rājā ``bāhudhanaseṭṭhi nāma  hotū''ti mahantena bhogena saddhiṃ tassa seṭṭhichattamadāsi. atha naṃ so  āha -- ``mayaṃ, deva, ettakaṃ kālaṃ parakule vasimhā, vasanaṭṭhānaṃ no  dethā''ti. ``tena hi passa, esa gumbo paññāyati, etaṃ harāpetvā  gehaṃ kārehī''ti purāṇaseṭṭhissa gehaṭṭhānaṃ ācikkhi. so tasmiṃ ṭhāne  katipāheneva gehaṃ kārāpetvā gehappavesanamaṅgalañca chattamaṅgalañca  ekatova karonto sattāhaṃ buddhappamukhassa bhikkhusaṅghassa dānaṃ adāsi.  athassa satthā anumodanaṃ karonto anupubbiṃ kathaṃ kathesi.  dhammakathāvasāne puṇṇaseṭṭhi ca bhariyā cassa dhītā ca uttarāti tayo  janā sotāpannā ahesuṃ.</p>
              <p>[03] aparabhāge ^a^V2.0180^ea^ rājagahaseṭṭhi puṇṇaseṭṭhino dhītaraṃ attano puttassa  vāresi. so ``nāhaṃ dassāmī''ti vatvā ``mā evaṃ karotu, ettakaṃ  kālaṃ amhe nissāya vasanteneva ^a^P3.0308^ea^ te sampatti laddhā,  detu me puttassa dhītara''nti vutte ``so micchādiṭṭhiko, mama dhītā  tīhi ratanehi vinā vattituṃ na sakkoti, nevassa dhītaraṃ dassāmī''ti  āha. atha naṃ bahū seṭṭhigaṇādayo kulaputtā ``mā tena saddhiṃ  vissāsaṃ bhindi, dehissa dhītara''nti yāciṃsu. so tesaṃ vacanaṃ  sampaṭicchitvā āsāḷhipuṇṇamāyaṃ dhītaraṃ adāsi. sā patikulaṃ  gatakālato paṭṭhāya bhikkhuṃ vā bhikkhuniṃ vā upasaṅkamituṃ dānaṃ vā  dātuṃ dhammaṃ vā sotuṃ nālattha. evaṃ aḍḍhatiyesu māsesu vītivattesu  santike ṭhitaṃ paricārikaṃ pucchi -- ``idāni kittakaṃ antovassassa  avasiṭṭha''nti? ``aḍḍhamāso, ayye''ti. sā pitu sāsanaṃ  pahiṇi ``kasmā maṃ evarūpe bandhanāgāre pakkhipiṃsu, varaṃ me  lakkhaṇāhataṃ katvā ^a^M2.0200^ea^ paresaṃ dāsiṃ sāvetuṃ. evarūpassa  micchādiṭṭhikulassa dātuṃ na vaṭṭati. āgatakālato paṭṭhāya  bhikkhudassanādīsu ekampi puññaṃ kātuṃ na labhāmī''ti.</p>
              <p>[03] athassā pitā ``dukkhitā vata me dhītā''ti anattamanataṃ  pavedetvā pañcadasa kahāpaṇasahassāni pesesi ``imasmiṃ nagare  sirimā nāma gaṇikā atthi, devasikaṃ sahassaṃ gaṇhāti. imehi  kahāpaṇehi taṃ ānetvā sāmikassa pādaparicārikaṃ katvā sayaṃ  puññāni karotū''ti ^a^P3.0309^ea^. sā sirimaṃ pakkosāpetvā  ``sahāyike ime kahāpaṇe gahetvā imaṃ aḍḍhamāsaṃ tava sahāyakaṃ  paricarāhī''ti āha. sā ``sādhū''ti paṭissuṇi. sā taṃ ādāya  sāmikassa santikaṃ gantvā tena sirimaṃ disvā ``kiṃ ida''nti  vutte, ``sāmi, imaṃ aḍḍhamāsaṃ mama sahāyikā tumhe paricaratu, ahaṃ  pana imaṃ aḍḍhamāsaṃ dānañceva dātukāmā dhammañca sotukāmā''ti āha.  so taṃ abhirūpaṃ itthiṃ disvā uppannasineho ``sādhū''ti  sampaṭicchi.</p>
              <p>[03] uttarāpi kho buddhappamukhaṃ bhikkhusaṅghaṃ nimantetvā, ``bhante,  imaṃ aḍḍhamāsaṃ aññattha agantvā idheva bhikkhā gahetabbā''ti satthu  paṭiññaṃ gahetvā ``ito dāni paṭṭhāya yāva mahāpavāraṇā, tāva satthāraṃ  upaṭṭhātuṃ dhammañca sotuṃ labhissāmī''ti tuṭṭhamānasā ``evaṃ yāguṃ  pacatha, evaṃ pūve pacathā''ti mahānase sabbakiccāni saṃvidahantī  vicarati. athassā sāmiko ``sve pavāraṇā bhavissatī''ti  mahānasābhimukho vātapāne ṭhatvā ``kiṃ nu kho karontī sā  andhabālā vicaratī''ti olokento taṃ seṭṭhīdhītaraṃ sedakilinnaṃ  chārikāya okiṇṇaṃ aṅgāramasimakkhitaṃ tathā saṃvidahitvā vicaramānaṃ  disvā ``aho andhabālā evarūpe ṭhāne imaṃ sirisampattiṃ ^a^V2.0181^ea^  nānubhavati, `muṇḍakasamaṇe upaṭṭhahissāmī'ti tuṭṭhacittā vicaratī''ti  hasitvā apagañchi.</p>
              <p>[03] tasmiṃ apagate ^a^P3.0310^ea^ tassa santike ṭhitā  sirimā ``kiṃ nu kho oloketvā esa hasī''ti teneva vātapānena  olokentī uttaraṃ disvā ``imaṃ oloketvā iminā hasitaṃ, addhā  imassa etāya saddhiṃ santhavo atthī''ti cintesi. sā kira  aḍḍhamāsaṃ tasmiṃ gehe bāhirakaitthī hutvā vasamānāpi taṃ sampattiṃ  anubhavamānā attano bāhirakaitthibhāvaṃ ajānitvā ``ahaṃ  gharasāminī''ti saññamakāsi. sā ^a^M2.0201^ea^ uttarāya āghātaṃ bandhitvā  ``dukkhamassā uppādessāmī''ti pāsādā oruyha mahānasaṃ pavisitvā  pūvapacanaṭṭhāne pakkuthitaṃ sappiṃ kaṭacchunā ādāya uttarābhimukhaṃ pāyāsi.  uttarā taṃ āgacchantiṃ disvā ``mama sahāyikāya mayhaṃ upakāro  kato, cakkavāḷaṃ atisambādhaṃ, brahmaloko atinīcako, mama  sahāyikāya guṇova mahanto. ahañhi etaṃ nissāya dānañca dātuṃ  dhammañca sotuṃ labhiṃ. sace mama etissā upari kopo atthi, idaṃ  sappi maṃ dahatu. sace natthi, mā dahatū''ti taṃ mettāya phari. tāya  tassā matthake āsittaṃ pakkuthitasappi sītudakaṃ viya ahosi.</p>
              <p>[03] atha naṃ ``idaṃ sītalaṃ ^a^P3.0311^ea^ bhavissatī''ti  kaṭacchuṃ pūretvā ādāya āgacchantiṃ uttarāya dāsiyo disvā ``apehi  dubbinīte, na tvaṃ amhākaṃ ayyāya pakkuthitaṃ sappiṃ āsiñcituṃ  anucchavikā''ti santajjentiyo ito cito ca uṭṭhāya hatthehi ca  pādehi ca pothetvā bhūmiyaṃ pātesuṃ. uttarā vārentīpi vāretuṃ  nāsakkhi. athassā upari ṭhitā sabbā dāsiyo paṭibāhitvā  ``kissa te evarūpaṃ bhāriyaṃ kata''nti sirimaṃ ovaditvā  uṇhodakena nhāpetvā satapākatelena abbhañji. tasmiṃ khaṇe sā  attano bāhirakitthibhāvaṃ ñatvā cintesi -- ``mayā bhāriyaṃ kammaṃ  kataṃ sāmikassa hasanamattakāraṇā imissā upari pakkuthitaṃ sappiṃ  āsiñcantiyā, ayaṃ `gaṇhatha na'nti dāsiyo na āṇāpesi. maṃ  viheṭhanakālepi sabbadāsiyo paṭibāhitvā mayhaṃ kattabbameva akāsi.  sacāhaṃ imaṃ na khamāpessāmi, muddhā me sattadhā phaleyyā''ti tassā  pādamūle nipajjitvā, ``ayye, khamāhi me''ti āha. ahaṃ  sapitikā dhītā, pitari khamante khamāmīti. hotu, ayye, pitaraṃ  te ^a^P3.0312^ea^ puṇṇaseṭṭhiṃ khamāpessāmīti. puṇṇo mama  vaṭṭajanakapitā, vivaṭṭajanake pitari khamante panāhaṃ khamissāmīti.  ko pana te vivaṭṭajanakapitāti? sammāsambuddhoti. mayhaṃ tena  saddhiṃ vissāso natthīti. ahaṃ karissāmi, satthā sve  bhikkhusaṅghaṃ ādāya idhāgamissati, tvaṃ yathāladdhaṃ sakkāraṃ gahetvā  idheva āgantvā taṃ khamāpehīti. sā ``sādhu, ayye''ti uṭṭhāya  attano ^a^V2.0182^ea^ gehaṃ gantvā pañcasatā parivāritthiyo āṇāpetvā nānāvidhāni  khādanīyāni ceva sūpeyyāni ca sampādetvā punadivase taṃ sakkāraṃ  ādāya ^a^M2.0202^ea^ uttarāya gehaṃ āgantvā buddhappamukhassa bhikkhusaṅghassa patte  patiṭṭhāpetuṃ avisahantī aṭṭhāsi. taṃ sabbaṃ gahetvā uttarāva saṃvidahi.  sirimāpi bhattakiccāvasāne saddhiṃ parivārena satthu pādamūle  nipajji.</p>
              <p>[03] atha naṃ satthā pucchi -- ``ko te aparādho''ti? bhante,  mayā hiyyo idaṃ nāma kataṃ, atha me sahāyikā maṃ viheṭhayamānā  dāsiyo nivāretvā mayhaṃ upakārameva akāsi. sāhaṃ imissā guṇaṃ  jānitvā imaṃ khamāpesiṃ, atha maṃ esā ``tumhesu khamantesu  khamissāmī''ti āha. ``evaṃ kira uttare''ti? ``āma, bhante,  sīse me sahāyikāya pakkuthitasappi āsitta''nti. atha ``tayā kiṃ  cintita''nti? ``cakkavāḷaṃ ^a^P3.0313^ea^ atisambādhaṃ,  brahmaloko atinīcako, mama sahāyikāya guṇova mahanto. ahañhi  etaṃ nissāya dānañca dātuṃ dhammañca sotuṃ alatthaṃ, sace me imissā  upari kopo atthi, idaṃ maṃ dahatu. no ce, mā dahatū''ti evaṃ  cintetvā imaṃ mettāya phariṃ, bhanteti. satthā ``sādhu sādhu, uttare,  evaṃ kodhaṃ jinituṃ vaṭṭati. kodho hi nāma akkodhena,  akkosakaparibhāsako anakkosantena aparibhāsantena, thaddhamaccharī  attano santakassa dānena, musāvādī saccavacanena jinitabbo''ti  vatvā imaṃ gāthamāha -- </p>
              <p>[03] 223^b^.^eb^ </p>
              <p>[21] ``akkodhena jine kodhaṃ, asādhuṃ sādhunā jine. </p>
              <p>[22] jine kadariyaṃ dānena, saccenālikavādina''nti..</p>
              <p>[03] tattha ^b^akkodhenā^eb^ti kodhano hi puggalo akkodhena hutvā  jinitabbo. ^b^asādhu^eb^nti abhaddako bhaddakena hutvā jinitabbo.  ^b^kadariya^eb^nti thaddhamaccharī attano santakassa cāgacittena  jinitabbo. alikavādī saccavacanena ^a^P3.0314^ea^  jinitabbo. tasmā evamāha -- ``akkodhena jine kodhaṃ...pe0...  saccenālikavādina''nti.</p>
              <p>[03] desanāvasāne sirimā saddhiṃ pañcasatāhi itthīhi  sotāpattiphale patiṭṭhahīti. </p>
              <p>[06] uttarāupāsikāvatthu tatiyaṃ. </p>
            </h4>
          </h3>
          <h3>
            <h3n> 4. mahāmoggallānattherapañhavatthu</h3n>
            <h4>
              <h4n> </h4n>
              <p>[03] ^b^saccaṃ^eb^ ^a^V2.0183^ea^ ^a^M2.0203^ea^ ^b^bhaṇe^eb^ti imaṃ dhammadesanaṃ satthā jetavane viharanto  mahāmoggallānattherassa pañhaṃ ārabbha kathesi.</p>
              <p>[03] ekasmiñhi samaye thero devacārikaṃ gantvā mahesakkhāya  devatāya vimānadvāre ṭhatvā taṃ attano santikaṃ āgantvā vanditvā  ṭhitaṃ evamāha -- ``devate mahatī te sampatti, kiṃ kammaṃ katvā imaṃ  alatthā''ti? ``mā maṃ, bhante, pucchathā''ti. devatā kira attano  parittakammena lajjamānā evaṃ vadati. sā pana therena  ``kathehiyevā''ti vuccamānā āha -- ``bhante, mayā neva dānaṃ dinnaṃ,  na pūjā katā, na dhammo suto, kevalaṃ saccamattaṃ rakkhita''nti.  thero aññāni vimānadvārāni ^a^P3.0315^ea^ gantvā āgatāgatā  aparāpi devadhītaro pucchi. tāsupi tatheva niguhitvā theraṃ  paṭibāhituṃ asakkontīsu ekā tāva āha -- ``bhante, mayā neva  dānādīsu kataṃ nāma atthi, ahaṃ pana kassapabuddhakāle parassa dāsī  ahosiṃ, tassā me sāmiko ativiya caṇḍo pharuso, gahitaggahiteneva  kaṭṭhena vā kaliṅgarena vā sīsaṃ bhindati. sāhaṃ uppanne kope `esa  tava sāmiko lakkhaṇāhataṃ vā kātuṃ nāsādīni vā chindituṃ issaro,  mā kujjhī'ti attānameva paribhāsetvā kopaṃ nāma na akāsiṃ, tena  me ayaṃ sampatti laddhā''ti. aparā āha -- ``ahaṃ, bhante,  ucchukhettaṃ rakkhamānā ekassa bhikkhuno ucchuyaṭṭhiṃ adāsiṃ''. aparā  ekaṃ timbarusakaṃ adāsiṃ. aparā ekaṃ eḷālukaṃ adāsiṃ. aparā  ekaṃ phārusakaṃ ^a^P3.0316^ea^ adāsiṃ. aparā ekaṃ mūlamuṭṭhiṃ.  aparā ``nimbamuṭṭhi''ntiādinā nayena attanā attanā kataṃ  parittadānaṃ ārocetvā ``iminā iminā kāraṇena amhehi ayaṃ  sampatti laddhā''ti āhaṃsu.</p>
              <p>[03] thero tāhi katakammaṃ sutvā satthāraṃ upasaṅkamitvā pucchi --  ``sakkā nu kho, bhante, saccakathanamattena, kopanibbāpanamattena,  atiparittakena timbarusakādidānamattena dibbasampattiṃ laddhu''nti.  ``kasmā maṃ, moggallāna, pucchasi, nanu te devatāhi ayaṃ attho  kathito''ti? ``āma, bhante, labbhati maññe ettakena  dibbasampattī''ti. atha naṃ satthā ``moggallāna, saccamattaṃ kathetvāpi  kopamattaṃ jahitvāpi parittakaṃ dānaṃ datvāpi devalokaṃ gacchatiyevā''ti  vatvā imaṃ gāthamāha -- </p>
              <p>[03] 224^b^.^eb^ </p>
              <p>[21] ``saccaṃ ^a^V2.0184^ea^ ^a^M2.0204^ea^ bhaṇe na kujjheyya, dajjā appampi  yācito. </p>
              <p>[22] etehi tīhi ṭhānehi, gacche devāna santike''ti..</p>
              <p>[03] tattha ^b^saccaṃ bhaṇe^eb^ti saccaṃ dīpeyya vohareyya, sacce  patiṭṭhaheyyāti attho. ^b^na kujjheyyā^eb^ti parassa na kujjheyya  ^a^P3.0317^ea^. ^b^yācito^eb^ti yācakā nāma sīlavanto  pabbajitā. te hi kiñcāpi ``dethā''ti ayācitvāva gharadvāre  tiṭṭhanti, atthato pana yācantiyeva nāma. evaṃ sīlavantehi yācito  appasmiṃ deyyadhamme vijjamāne appamattakampi dadeyya. ^b^etehi  tīhī^eb^ti etesu tīsu ekenāpi kāraṇena devalokaṃ gaccheyyāti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] mahāmoggallānattherapañhavatthu catutthaṃ. </p>
            </h4>
          </h3>
          <h3>
            <h3n> 5. buddhapitubrāhmaṇavatthu</h3n>
            <h4>
              <h4n> </h4n>
              <p>[03] ^b^ahiṃsakā ye^eb^ti imaṃ dhammadesanaṃ satthā sāketaṃ nissāya  añjanavane viharanto bhikkhūhi paṭṭhapañhaṃ ārabbha kathesi.</p>
              <p>[03] bhagavato kira bhikkhusaṅghaparivutassa sāketaṃ piṇḍāya  pavisanakāle eko sāketavāsī mahallakabrāhmaṇo nagarato nikkhamanto  antaragharadvāre dasabalaṃ disvā pādesu nipatitvā gopphakesu daḷhaṃ  gahetvā, ``tāta, nanu nāma puttehi jiṇṇakāle mātāpitaro  paṭijaggitabbā, kasmā ettakaṃ kālaṃ amhākaṃ attānaṃ na dassesi.  mayā tāva diṭṭhosi, mātarampi passituṃ ehī''ti satthāraṃ gahetvā  attano gehaṃ agamāsi. satthā tattha gantvā paññatte āsane nisīdi  saddhiṃ bhikkhusaṅghena. brāhmaṇīpi āgantvā satthu ^a^P3.0318^ea^  pādesu nipatitvā, ``tāta, ettakaṃ kālaṃ kuhiṃ gatosi, nanu nāma  mātāpitaro mahallakakāle upaṭṭhātabbā''ti vatvā puttadhītaro ``etha  bhātaraṃ vandathā''ti vandāpesi. te ubhopi tuṭṭhamānasā buddhappamukhaṃ  bhikkhusaṅghaṃ parivisitvā, ``bhante, idheva nibaddhaṃ bhikkhaṃ  gaṇhathā''ti vatvā ``buddhā nāma ekaṭṭhāneyeva nibaddhaṃ bhikkhaṃ na  gaṇhantī''ti vutte, ``tena hi, bhante, ye vo nimantetuṃ āgacchanti,  te amhākaṃ santikaṃ pahiṇeyyāthā''ti āhaṃsu. satthā tato  ^a^M2.0205^ea^ paṭṭhāya  nimantetuṃ āgate ``gantvā brāhmaṇassa āroceyyāthā''ti pesesi. te  gantvā ``mayaṃ svātanāya satthāraṃ nimantemā''ti brāhmaṇaṃ ^a^V2.0185^ea^ vadanti.  brāhmaṇo punadivase attano gehato bhattabhājanasūpeyyabhājanāni ādāya  satthu nisīdanaṭṭhānaṃ gacchati. aññatra pana nimantane asati satthā  brāhmaṇasseva gehe bhattakiccaṃ karoti. te ubhopi attano deyyadhammaṃ  niccakālaṃ tathāgatassa dentā dhammakathaṃ suṇantā anāgāmiphalaṃ  pāpuṇiṃsu.</p>
              <p>[03] bhikkhū dhammasabhāyaṃ kathaṃ samuṭṭhāpesuṃ, ``āvuso, brāhmaṇo  `tathāgatassa suddhodano pitā, mahāmāyā mātā'ti jānāti,  jānantova saddhiṃ brāhmaṇiyā tathāgataṃ `amhākaṃ putto'ti vadati,  satthāpi ^a^P3.0319^ea^ tatheva adhivāseti. kiṃ nu kho  kāraṇa''nti? satthā tesaṃ kathaṃ sutvā, ``bhikkhave, ubhopi te  attano puttameva puttoti vadantī''ti vatvā atītaṃ āhari.</p>
              <p>[03] atīte, bhikkhave, ayaṃ brāhmaṇo nirantaraṃ pañca jātisatāni  mayhaṃ pitā ahosi, pañca jātisatāni cūḷapitā, pañca jātisatāni  mahāpitā. sāpi me brāhmaṇī nirantarameva pañca jātisatāni mātā  ahosi, pañca jātisatāni cūḷamātā, pañca jātisatāni mahāmātā.  evāhaṃ diyaḍḍhajātisahassaṃ brāhmaṇassa hatthe saṃvaḍḍho,  diyaḍḍhajātisahassaṃ brāhmaṇiyā hattheti tīṇi jātisahassāni tesaṃ  puttabhāvaṃ dassetvā imā gāthā abhāsi -- </p>
              <p>[21] ``yasmiṃ mano nivisati, cittañcāpi pasīdati. </p>
              <p>[22] adiṭṭhapubbake pose, kāmaṃ tasmimpi vissase.. (jā0  1.1.68). </p>
              <p>[21] ``pubbeva sannivāsena, paccuppannahitena vā. </p>
              <p>[22] evaṃ taṃ jāyate pemaṃ, uppalaṃva yathodake''ti.. (jā0  1.2.174).</p>
              <p>[03] satthā temāsameva taṃ kulaṃ nissāya vihāsi. te ubhopi  arahattaṃ sacchikatvā parinibbāyiṃsu. atha nesaṃ mahāsakkāraṃ katvā  ubhopi ekakūṭāgārameva āropetvā nīhariṃsu. satthāpi  pañcasatabhikkhuparivāro tehi saddhiṃyeva āḷāhanaṃ agamāsi.  ``buddhānaṃ kira mātāpitaro''ti mahājano nikkhami. satthāpi  āḷāhanasamīpe ekaṃ sālaṃ ^a^M2.0206^ea^ pavisitvā aṭṭhāsi. manussā satthāraṃ  vanditvā ^a^P3.0320^ea^ ekamante ṭhatvā, ``bhante, `mātāpitaro  vo kālakatā'ti mā cintayitthā''ti satthārā saddhiṃ paṭisanthāraṃ  karonti. satthā te ``mā evaṃ avacutthā''ti appaṭikkhipitvā  parisāya āsayaṃ oloketvā taṅkhaṇānurūpaṃ dhammaṃ desento -- </p>
              <p>[21] ``appaṃ ^a^V2.0186^ea^ vata jīvitaṃ idaṃ, </p>
              <p>[27] oraṃ vassasatāpi miyyati. </p>
              <p>[26] yo cepi aticca jīvati, </p>
              <p>[22] atha so jarasāpi miyyatī''ti.. (su0 ni0 810;  mahāni0 39) -- </p>
              <p>[25] idaṃ ^b^jarāsuttaṃ^eb^ kathesi. desanāvasāne  caturāsītiyā pāṇasahassānaṃ dhammābhisamayo ahosi. bhikkhū  brāhmaṇassa ca brāhmaṇiyā ca parinibbutabhāvaṃ ajānantā, ``bhante,  tesaṃ ko abhisamparāyo''ti pucchiṃsu. satthā, ``bhikkhave,  evarūpānaṃ asekhamunīnaṃ abhisamparāyo nāma natthi. evarūpā hi  accutaṃ amataṃ mahānibbānameva pāpuṇantī''ti vatvā imaṃ gāthamāha -- </p>
              <p>[03] 225^b^.^eb^ </p>
              <p>[21] ``ahiṃsakā ye munayo, niccaṃ kāyena saṃvutā. </p>
              <p>[22] te yanti accutaṃ ṭhānaṃ, yattha gantvā na socare''ti..</p>
              <p>[03] tattha ^a^P3.0321^ea^ ^b^munayo^eb^ti moneyyapaṭipadāya  maggaphalapattā asekhamunayo. ^b^kāyenā^eb^ti desanāmattamevetaṃ,  tīhipi dvārehi susaṃvutāti attho. ^b^accuta^eb^nti sassataṃ.  ^b^ṭhāna^eb^nti akuppaṭṭhānaṃ dhuvaṭṭhānaṃ. ^b^yatthā^eb^ti yasmiṃ nibbāne  gantvā na socare na socanti na vihaññanti, taṃ ṭhānaṃ gacchantīti  attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] buddhapitubrāhmaṇavatthu pañcamaṃ. </p>
            </h4>
          </h3>
          <h3>
            <h3n> 6. puṇṇadāsīvatthu</h3n>
            <h4>
              <h4n> </h4n>
              <p>[03] ^b^sadā jāgaramānāna^eb^nti imaṃ dhammadesanaṃ satthā gijjhakūṭe  viharanto puṇṇaṃ nāma rājagahaseṭṭhino dāsiṃ ārabbha kathesi.</p>
              <p>[03] tassā ^a^M2.0207^ea^ kira ekadivasaṃ koṭṭanatthāya bahuvīhiṃ adaṃsu. sā  rattimpi dīpaṃ jāletvā vīhiṃ koṭṭentī vissamanatthāya sedatintena  gattena bahivāte aṭṭhāsi. tasmiṃ samaye dabbo mallaputto ^a^V2.0187^ea^ bhikkhūnaṃ  senāsanapaññāpako ^a^P3.0322^ea^ ahosi. so dhammassavanaṃ  sutvā attano attano senāsanaṃ gacchantānaṃ bhikkhūnaṃ aṅguliṃ jāletvā  purato purato maggadesanatthāya gacchanto bhikkhūnaṃ ālokaṃ nimmini.  puṇṇā tenālokena pabbate vicarante bhikkhū disvā ``ahaṃ tāva  attano dukkhena upaddutā imāyapi velāya niddaṃ na upemi, bhaddantā kiṃ  kāraṇā na niddāyantī''ti cintetvā ``addhā kassaci bhikkhuno  aphāsukaṃ vā bhavissati, dīghajātikena vā upaddavo bhavissatī''ti  saññaṃ katvā pātova kuṇḍakaṃ ādāya udakena temetvā hatthatale pūvaṃ  katvā aṅgāresu pacitvā ucchaṅge katvā titthamagge khādissāmīti  ghaṭaṃ ādāya titthābhimukhī pāyāsi. satthāpi gāmaṃ piṇḍāya  pavisituṃ tameva maggaṃ paṭipajji. </p>
              <p>[01] sā satthāraṃ disvā cintesi -- ``aññesu divasesu  satthari diṭṭhepi mama deyyadhammo na hoti, deyyadhamme sati satthāraṃ na  passāmi, idāni me deyyadhammo ca atthi, satthā ca sammukhībhūto.  sace lūkhaṃ vā paṇītaṃ vāti acintetvā gaṇheyya, dadeyyāhaṃ imaṃ  pūva''nti ghaṭaṃ ekamante nikkhipitvā satthāraṃ vanditvā, ``bhante  ^a^P3.0323^ea^, imaṃ lūkhaṃ dānaṃ paṭiggaṇhantā mama saṅgahaṃ  karothā''ti āha. satthā ānandattheraṃ oloketvā tena nīharitvā  dinnaṃ mahārājadattiyaṃ pattaṃ upanāmetvā pūvaṃ gaṇhi. puṇṇāpi taṃ satthu  patte patiṭṭhapetvāva pañcapatiṭṭhitena vanditvā, ``bhante, tumhehi  diṭṭhadhammoyeva me samijjhatū''ti āha. satthā ``evaṃ hotū''ti  ṭhitakova anumodanaṃ akāsi. </p>
              <p>[01] puṇṇāpi cintesi -- ``kiñcāpi me satthā saṅgahaṃ  karonto pūvaṃ gaṇhi, na panidaṃ khādissati. addhā purato kākassa  vā sunakhassa vā datvā rañño vā rājaputtassa vā gehaṃ gantvā  paṇītabhojanaṃ bhuñjissatī''ti. satthāpi ``kiṃ nu kho esā  cintesī''ti tassā cittācāraṃ ñatvā ānandattheraṃ oloketvā  nisīdanākāraṃ dassesi. thero cīvaraṃ paññāpetvā adāsi. satthā  bahinagareyeva nisīditvā bhattakiccaṃ akāsi. devatā  sakalacakkavāḷagabbhe devamanussānaṃ upakappanakaṃ ojaṃ madhupaṭalaṃ viya  pīḷetvā ^a^M2.0208^ea^ tattha pakkhipiṃsu. puṇṇā ca olokentī aṭṭhāsi.  bhattakiccāvasāne thero udakaṃ adāsi. satthā katabhattakicco puṇṇaṃ  āmantetvā ``kasmā tvaṃ puṇṇe mama ^a^P3.0324^ea^ sāvake  paribhavasī''ti āha. na paribhavāmi, bhanteti. atha tayā mama  sāvake oloketvā kiṃ kathitanti? ``ahaṃ tāva iminā  dukkhupaddavena niddaṃ na upemi, bhaddantā kimatthaṃ niddaṃ na upenti, addhā  kassaci aphāsukaṃ vā bhavissati, dīghajātikena vā upaddavo  bhavissatī''ti ettakaṃ mayā, bhante, cintitanti. satthā tassā  vacanaṃ sutvā ``puṇṇe tvaṃ na tāva dukkhupaddavena niddāyasi, mama  sāvakā sadā jāgariyamanuyuttatāya na niddāyantī''ti vatvā imaṃ  gāthamāha -- </p>
              <p>[03] 226^b^.^eb^ </p>
              <p>[21] ``sadā ^a^V2.0188^ea^ jāgaramānānaṃ, ahorattānusikkhinaṃ. </p>
              <p>[22] nibbānaṃ adhimuttānaṃ, atthaṃ gacchanti āsavā''ti..</p>
              <p>[03] tattha ^b^ahorattānusikkhina^eb^nti divā ca rattiñca tisso  sikkhā sikkhamānānaṃ. ^b^nibbānaṃ adhimuttāna^eb^nti  nibbānajjhāsayānaṃ. ^b^atthaṃ gacchantī^eb^ti evarūpānaṃ sabbepi  āsavā atthaṃ vināsaṃ natthibhāvaṃ gacchantīti attho.</p>
              <p>[03] desanāvasāne yathāṭhitā puṇṇā sotāpattiphale patiṭṭhahi,  sampattaparisāyapi sātthikā dhammadesanā ahosīti.</p>
              <p>[03] satthā kuṇḍakāṅgārapūvena bhattakiccaṃ katvā vihāraṃ agamāsi.  bhikkhū dhammasabhāyaṃ kathaṃ samuṭṭhāpesuṃ ``dukkaraṃ ^a^P3.0325^ea^,  āvuso, sammāsambuddhena kataṃ puṇṇāya dinnena kuṇḍakāṅgārapūvena  bhattakiccaṃ karontenā''ti. satthā āgantvā ``kāya nuttha, bhikkhave,  etarahi kathāya sannisinnā''ti pucchitvā ``imāya nāmā''ti vutte  ``na, bhikkhave, idāneva, pubbepi mayā imāya dinnakuṇḍakaṃ  paribhuttamevā''ti vatvā atītaṃ āharitvā -- </p>
              <p>[21] ``bhutvā tiṇaparighāsaṃ, bhutvā ācāmakuṇḍakaṃ. </p>
              <p>[22] etaṃ te bhojanaṃ āsi, kasmā dāni na bhuñjasi.. </p>
              <p>[21] ``yattha posaṃ na jānanti, jātiyā vinayena vā. </p>
              <p>[22] bahuṃ tattha mahābrahme, api ācāmakuṇḍakaṃ.. </p>
              <p>[21] ``tvañca ^a^M2.0209^ea^ kho maṃ pajānāsi, yādisāyaṃ hayuttamo. </p>
              <p>[22] jānanto jānamāgamma, na te bhakkhāmi kuṇḍaka''nti..  (jā0 1.3.10-12) -- </p>
              <p>[25] imaṃ ^b^kuṇḍakasindhavapotakajātakaṃ^eb^ vitthāretvā  kathesi. </p>
              <p>[06] puṇṇadāsīvatthu chaṭṭhaṃ. </p>
            </h4>
          </h3>
          <h3>
            <h3n> 7. atulaupāsakavatthu</h3n>
            <h4>
              <h4n> </h4n>
              <p>[03] ^b^porāṇameta^eb^nti ^a^V2.0189^ea^ imaṃ dhammadesanaṃ satthā jetavane viharanto  atulaṃ nāma upāsakaṃ ārabbha kathesi.</p>
              <p>[03] so hi sāvatthivāsī upāsako pañcasataupāsakaparivāro  ekadivasaṃ ^a^P3.0326^ea^ te upāsake ādāya dhammassavanatthāya  vihāraṃ gantvā revatattherassa santike dhammaṃ sotukāmo hutvā revatattheraṃ  vanditvā nisīdi. so panāyasmā paṭisallānārāmo sīho viya  ekacāro, tasmā tena saddhiṃ na kiñci kathesi. so ``ayaṃ thero  na kiñci kathesī''ti kuddho uṭṭhāya sāriputtattherassa santikaṃ gantvā  ekamantaṃ ṭhito therena ``kenatthena āgatatthā''ti vutte ``ahaṃ, bhante,  ime upāsake ādāya dhammassavanatthāya revatattheraṃ upasaṅkamiṃ, tassa me  thero na kiñci kathesi, svāhaṃ tassa kujjhitvā idhāgato, dhammaṃ me  kathethā''ti āha. atha thero ``tena hi upāsakā nisīdathā''ti  vatvā bahukaṃ katvā abhidhammakathaṃ kathesi. upāsakopi  ``abhidhammakathā nāma atisaṇhā, thero bahuṃ abhidhammameva kathesi,  amhākaṃ iminā ko attho''ti kujjhitvā parisaṃ ādāya  ānandattherassa santikaṃ agamāsi.</p>
              <p>[03] therenāpi ``kiṃ upāsakā''ti vutte, ``bhante, mayaṃ  dhammassavanatthāya revatattheraṃ upasaṅkamimhā, tassa santike  ālāpasallāpamattampi alabhitvā kuddhā sāriputtattherassa santikaṃ  agamimhā, sopi no atisaṇhaṃ bahuṃ abhidhammameva kathesi, `iminā  amhākaṃ ko attho'ti etassāpi kujjhitvā idhāgamimhā, kathehi no,  bhante, dhammakatha''nti. tena hi nisīditvā suṇāthāti thero tesaṃ  suviññeyyaṃ katvā appakameva ^a^M2.0210^ea^ dhammaṃ kathesi. te therassapi kujjhitvā  satthu santikaṃ gantvā vanditvā ekamantaṃ nisīdiṃsu, atha ne satthā  āha -- ``kasmā ^a^P3.0327^ea^ upāsakā āgatatthā''ti?  ``dhammassavanāya, bhante''ti. ``suto pana vo dhammo''ti?  ``bhante, mayaṃ ādito revatattheraṃ upasaṅkamimhā, so amhehi saddhiṃ na  kiñci kathesi, tassa kujjhitvā sāriputtattheraṃ upasaṅkamimhā, tena  no bahu abhidhammo kathito, taṃ asallakkhetvā kujjhitvā ānandattheraṃ  upasaṅkamimhā, tena no appamattakova dhammo kathito, tassapi  kujjhitvā idhāgatamhā''ti.</p>
              <p>[03] satthā tassa kathaṃ sutvā, ``atula, porāṇato paṭṭhāya  āciṇṇamevetaṃ, tuṇhībhūtampi bahukathampi mandakathampi garahantiyeva.  ekantaṃ garahitabboyeva vā hi pasaṃsitabboyeva vā natthi ^a^V2.0190^ea^. rājānopi  ekacce nindanti, ekacce pasaṃsanti. mahāpathavimpi candimasūriyepi  ākāsādayopi catuparisamajjhe nisīditvā dhammaṃ kathentampi  sammāsambuddhaṃ ekacce garahanti, ekacce pasaṃsanti. andhabālānañhi  nindā vā pasaṃsā vā appamāṇā, paṇḍitena pana medhāvinā nindito  nindito nāma, pasaṃsito ca pasaṃsito nāma hotī''ti vatvā imā  gāthā abhāsi -- </p>
              <p>[03] 227^b^.^eb^ </p>
              <p>[21] ``porāṇametaṃ ^a^P3.0328^ea^ atula, netaṃ  ajjatanāmiva. </p>
              <p>[27] nindanti tuṇhimāsīnaṃ, nindanti bahubhāṇinaṃ. </p>
              <p>[22] mitabhāṇimpi nindanti, natthi loke anindito.. </p>
              <p>[03] 228^b^.^eb^ </p>
              <p>[21] ``na cāhu na ca bhavissati, na cetarahi  vijjati. </p>
              <p>[22] ekantaṃ nindito poso, ekantaṃ vā pasaṃsito.. </p>
              <p>[03] 229^b^.^eb^ </p>
              <p>[21] ``yaṃ ce viññū pasaṃsanti, anuvicca suve suve. </p>
              <p>[22] acchiddavuttiṃ medhāviṃ, paññāsīlasamāhitaṃ.. </p>
              <p>[03] 230^b^.^eb^ </p>
              <p>[21] ``nikkhaṃ jambonadasseva, ko taṃ  ninditumarahati. </p>
              <p>[22] devāpi naṃ pasaṃsanti, brahmunāpi pasaṃsito''ti..</p>
              <p>[03] tattha ^b^porāṇameta^eb^nti purāṇakaṃ etaṃ. ^b^atulā^eb^ti taṃ  upāsakaṃ nāmena ālapati. ^b^netaṃ ajjatanāmivā^eb^ti idaṃ nindanaṃ  vā pasaṃsanaṃ vā ajjatanaṃ ^a^M2.0211^ea^ adhunā uppannaṃ viya na hoti.  ^b^tuṇhimāsīna^eb^nti kiṃ eso mūgo viya badhiro viya kiñci  ajānanto viya tuṇhī hutvā nisinnoti nindanti.  ^b^bahubhāṇina^eb^nti kiṃ esa vātāhatatālapaṇṇaṃ viya taṭataṭāyati,  imassa kathāpariyantoyeva natthīti nindanti. ^b^mitabhāṇimpī^eb^ti  kiṃ ^a^P3.0329^ea^ esa suvaṇṇahiraññaṃ viya attano vacanaṃ  maññamāno ekaṃ vā dve vā vatvā tuṇhī ahosīti nindanti. evaṃ  sabbathāpi imasmiṃ loke anindito nāma natthīti attho. ^b^na  cāhū^eb^ti atītepi nāhosi, anāgatepi na bhavissati.</p>
              <p>[03] ^b^yaṃ ce viññū^eb^ti bālānaṃ nindā vā pasaṃsā vā appamāṇā,  yaṃ pana paṇḍitā divase divase anuvicca nindakāraṇaṃ vā pasaṃsakāraṇaṃ  vā jānitvā pasaṃsanti, acchiddāya vā sikkhāya ^a^V2.0191^ea^ acchiddāya vā  jīvitavuttiyā samannāgatattā acchiddavuttiṃ dhammojapaññāya samannāgatattā  medhāviṃ lokiyalokuttarapaññāya ceva catupārisuddhisīlena ca  samannāgatattā paññāsīlasamāhitaṃ pasaṃsanti, taṃ suvaṇṇadosavirahitaṃ  ghaṭṭanamajjanakkhamaṃ jambonadanikkhaṃ viya ko ninditumarahatīti attho.  ^b^devāpī^eb^ti devatāpi paṇḍitamanussāpi taṃ bhikkhuṃ upaṭṭhāya  thomenti pasaṃsanti. ^b^brahmunāpī^eb^ti na kevalaṃ devamanussehi,  dasasahassacakkavāḷe mahābrahmunāpi esa pasaṃsitoyevāti attho.</p>
              <p>[03] desanāvasāne pañcasatāpi upāsakā sotāpattiphale patiṭṭhahiṃsūti. </p>
              <p>[06] atulaupāsakavatthu sattamaṃ. </p>
            </h4>
          </h3>
          <h3>
            <h3n> 8. chabbaggiyavatthu</h3n>
            <h4>
              <h4n> </h4n>
              <p>[03] ^b^kāyappakopa^eb^nti ^a^P3.0330^ea^ imaṃ dhammadesanaṃ satthā  veḷuvane viharanto chabbaggiye bhikkhū ārabbha kathesi.</p>
              <p>[03] ekadivasañhi satthā veḷuvane viharanto tesaṃ chabbaggiyānaṃ  ubhohi hatthehi yaṭṭhiyo gahetvā kaṭṭhapādukā āruyha piṭṭhipāsāṇe  caṅkamantānaṃ khaṭakhaṭātisaddaṃ sutvā, ``ānanda, kiṃ saddo nāmeso''ti  pucchitvā ^a^M2.0212^ea^ ``chabbaggiyānaṃ pādukā āruyha caṅkamantānaṃ  khaṭakhaṭasaddo''ti sutvā sikkhāpadaṃ paññāpetvā ``bhikkhunā nāma  kāyādīni rakkhituṃ vaṭṭatī''ti vatvā dhammaṃ desento imā gāthā  abhāsi -- </p>
              <p>[03] 231^b^.^eb^ </p>
              <p>[21] ``kāyappakopaṃ rakkheyya, kāyena saṃvuto siyā. </p>
              <p>[22] kāyaduccaritaṃ hitvā, kāyena sucaritaṃ care.. </p>
              <p>[03] 232^b^.^eb^ </p>
              <p>[21] ``vacīpakopaṃ rakkheyya, vācāya saṃvuto siyā. </p>
              <p>[22] vacīduccaritaṃ hitvā, vācāya sucaritaṃ care.. </p>
              <p>[03] 233^b^.^eb^ </p>
              <p>[21] ``manopakopaṃ rakkheyya, manasā saṃvuto siyā. </p>
              <p>[22] manoduccaritaṃ hitvā, manasā sucaritaṃ care.. </p>
              <p>[03] 234^b^.^eb^ </p>
              <p>[21] ``kāyena ^a^V2.0192^ea^ saṃvutā dhīrā, atho vācāya saṃvutā. </p>
              <p>[22] manasā saṃvutā dhīrā, te ve suparisaṃvutā''ti..</p>
              <p>[03] tattha ^b^kāyappakopa^eb^nti tividhaṃ kāyaduccaritaṃ rakkheyya.  ^b^kāyena saṃvuto^eb^ti kāyadvāre duccaritapavesanaṃ nivāretvā saṃvuto  pihitadvāro siyā. yasmā pana ^a^P3.0331^ea^ kāyaduccaritaṃ  hitvā kāyasucaritaṃ caranto ubhayampetaṃ karoti, tasmā  ^b^kāyaduccaritaṃ hitvā, kāyena sucaritaṃ care^eb^ti vuttaṃ.  anantaragāthāsupi eseva nayo. ^b^kāyena saṃvutā dhīrā^eb^ti ye  paṇḍitā pāṇātipātādīni akarontā kāyena, musāvādādīni  akarontā vācāya, abhijjhādīni asamuṭṭhapentā manasā saṃvutā, te  idha lokasmiṃ susaṃvutā surakkhitā sugopitā supihitadvārāti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] chabbaggiyavatthu aṭṭhamaṃ. </p>
              <p>[06] kodhavaggavaṇṇanā niṭṭhitā. </p>
              <p>[06] sattarasamo vaggo. </p>
            </h4>
          </h3>
        </h2>
        <h2>
          <h2n> 18. malavaggo </h2n>
          <h3>
            <h3n> 1. goghātakaputtavatthu</h3n>
            <h4>
              <h4n> </h4n>
              <p>[03] ^b^paṇḍupalāsova^eb^ ^a^V2.0193^ea^ ^a^M2.0213^ea^ ^a^P3.0332^ea^ ^b^dānisī^eb^ti imaṃ  dhammadesanaṃ satthā jetavane viharanto ekaṃ goghātakaputtaṃ ārabbha kathesi.</p>
              <p>[03] sāvatthiyaṃ kireko goghātako gāvo vadhitvā varamaṃsāni  gahetvā pacāpetvā puttadārehi saddhiṃ nisīditvā maṃsañca khādati,  mūlena ca vikkiṇitvā jīvikaṃ kappesi. so evaṃ pañcapaṇṇāsa  vassāni goghātakakammaṃ karonto dhuravihāre viharantassa satthu  ekadivasampi kaṭacchumattampi yāguṃ vā bhattaṃ vā na adāsi. so ca  vinā maṃsena bhattaṃ na bhuñjati. so ekadivasaṃ divasabhāge maṃsaṃ  vikkiṇitvā attano atthāya pacituṃ ekaṃ maṃsakhaṇḍaṃ bhariyāya datvā  nhāyituṃ agamāsi. athassa sahāyako gehaṃ gantvā bhariyaṃ āha --  ``thokaṃ me vikkiṇiyamaṃsaṃ dehi, gehaṃ ^a^P3.0333^ea^ me pāhunako  āgato''ti. natthi vikkiṇiyamaṃsaṃ, sahāyako te maṃsaṃ vikkiṇitvā  idāni nhāyituṃ gatoti. mā evaṃ kari, sace maṃsakhaṇḍaṃ atthi,  dehīti. sahāyakassa te nikkhittamaṃsaṃ ṭhapetvā aññaṃ natthīti. so  ``sahāyakassa me atthāya ṭhapitamaṃsato aññaṃ maṃsaṃ natthi, so ca  vinā maṃsena na bhuñjati, nāyaṃ dassatī''ti sāmaṃyeva taṃ maṃsaṃ gahetvā  pakkāmi.</p>
              <p>[03] goghātakopi nhatvā āgato tāya attano pakkapaṇṇena saddhiṃ  vaḍḍhetvā bhatte upanīte āha ``kahaṃ maṃsa''nti? ``natthi,  sāmī''ti. nanu ahaṃ paccanatthāya maṃsaṃ datvā gatoti. tava  sahāyako āgantvā ``pāhunako me āgato, vikkiṇiyamaṃsaṃ dehī''ti  vatvā mayā ``sahāyakassa te ṭhapitamaṃsato aññaṃ maṃsaṃ natthi, so ca  vinā maṃsena na bhuñjatī''ti vuttepi balakkārena taṃ maṃsaṃ sāmaṃyeva  gahetvā gatoti. ahaṃ vinā maṃsena bhattaṃ na bhuñjāmi, harāhi nanti.  kiṃ sakkā kātuṃ, bhuñja, sāmīti. so ``nāhaṃ bhuñjāmī''ti taṃ  bhattaṃ harāpetvā satthaṃ ādāya pacchāgehe ṭhito goṇo atthi, tassa  santikaṃ gantvā mukhe hatthaṃ pakkhipitvā jivhaṃ nīharitvā satthena mūle  ^a^M2.0214^ea^ chinditvā ādāya gantvā aṅgāresu pacāpetvā bhattamatthake  ^a^V2.0194^ea^ ṭhapetvā  nisinno ekaṃ bhattapiṇḍaṃ bhuñjitvā ekaṃ maṃsakhaṇḍaṃ mukhe ṭhapesi.  taṅkhaṇaññevassa ^a^P3.0334^ea^ jivhā chijjitvā bhattapātiyaṃ  pati. taṅkhaṇaññeva kammasarikkhakaṃ vipākaṃ labhi. sopi kho  goṇo viya lohitadhārāya mukhato paggharantiyā antogehaṃ pavisitvā  jaṇṇukehi vicaranto viravi.</p>
              <p>[03] tasmiṃ samaye goghātakassa putto pitaraṃ olokento samīpe  ṭhito hoti. atha naṃ mātā āha -- ``passa, putta, imaṃ goghātakaṃ  goṇaṃ viya gehamajjhe jaṇṇukehi vicaritvā viravantaṃ, idaṃ dukkhaṃ tava  matthake patissati, mamampi anoloketvā attano sotthiṃ karonto  palāyassū''ti. so maraṇabhayatajjito mātaraṃ vanditvā palāyi,  palāyitvā ca pana takkasilaṃ agamāsi. goghātakopi goṇo viya  gehamajjhe viravanto vicaritvā kālakato avīcimhi nibbatti.  goṇopi kālamakāsi. goghātakaputtopi takkasilaṃ gantvā  suvaṇṇakārakammaṃ uggaṇhi. athassācariyo gāmaṃ gacchanto ``evarūpaṃ  nāma alaṅkāraṃ kareyyāsī''ti vatvā pakkāmi. sopi tathārūpaṃ  alaṅkāraṃ akāsi. athassācariyo āgantvā alaṅkāraṃ disvā  ``ayaṃ yattha katthaci gantvā jīvituṃ samattho''ti vayappattaṃ attano  dhītaraṃ adāsi. so puttadhītāhi vaḍḍhi.</p>
              <p>[03] athassa puttā vayappattā sippaṃ uggaṇhitvā aparabhāge sāvatthiyaṃ  gantvā tattha gharāvāsaṃ saṇṭhapetvā vasantā saddhā pasannā ahesuṃ.  pitāpi nesaṃ takkasilāyaṃ kiñci kusalaṃ akatvāva jaraṃ ^a^P3.0335^ea^  pāpuṇi. athassa puttā ``pitā no mahallako''ti attano  santikaṃ pakkosāpetvā ``pitu atthāya dānaṃ dassāmā''ti buddhappamukhaṃ  bhikkhusaṅghaṃ nimantayiṃsu. te punadivase antogehe buddhappamukhaṃ  bhikkhusaṅghaṃ nisīdāpetvā sakkaccaṃ parivisitvā bhattakiccāvasāne  satthāraṃ āhaṃsu -- ``bhante, amhehi idaṃ pitu jīvabhattaṃ dinnaṃ, pitu  no anumodanaṃ karothā''ti. satthā taṃ āmantetvā, ``upāsaka, tvaṃ  mahallako paripakkasarīro paṇḍupalāsasadiso, tava paralokagamanāya  kusalapātheyyaṃ natthi, attano patiṭṭhaṃ karohi, paṇḍito bhava, mā  bālo''ti anumodanaṃ karonto imā dve gāthā abhāsi -- </p>
              <p>[03] 235^b^.^eb^ </p>
              <p>[21] ``paṇḍupalāsova ^a^M2.0215^ea^ dānisi, </p>
              <p>[27] yamapurisāpi ca te upaṭṭhitā. </p>
              <p>[26] uyyogamukhe ca tiṭṭhasi, </p>
              <p>[22] pātheyyampi ca te na vijjati.. </p>
              <p>[03] 236^b^.^eb^ </p>
              <p>[21] ``so ^a^V2.0195^ea^ karohi dīpamattano, </p>
              <p>[27] khippaṃ vāyama paṇḍito bhava. </p>
              <p>[26] niddhantamalo anaṅgaṇo, </p>
              <p>[22] dibbaṃ ariyabhūmiṃ upehisī''ti..</p>
              <p>[03] tattha ^b^paṇḍupalāsova dānisī^eb^ti, upāsaka, tvaṃ idāni  chijjitvā bhūmiyaṃ patitapaṇḍupalāso viya ahosi.  ^b^yamapurisā^eb^ti yamadūtā vuccanti, idaṃ pana maraṇameva sandhāya  vuttaṃ, maraṇaṃ te paccupaṭṭhitanti attho. ^b^uyyogamukhe^eb^ti  parihānimukhe, avuḍḍhimukhe ca ṭhitosīti attho. ^b^pātheyya^eb^nti  gamikassa taṇḍulādipātheyyaṃ ^a^P3.0336^ea^ viya paralokaṃ  gacchantassa tava kusalapātheyyampi natthīti attho. ^b^so  karohī^eb^ti so tvaṃ samudde nāvāya bhinnāya dīpasaṅkhātaṃ patiṭṭhaṃ viya  attano kusalapatiṭṭhaṃ karohi. karonto ca khippaṃ vāyama, sīghaṃ  sīghaṃ vīriyaṃ ārabha, attano kusalakammapatiṭṭhakaraṇena paṇḍito bhava.  yo hi maraṇamukhaṃ appatvā kātuṃ samatthakāleva kusalaṃ karoti, esa  paṇḍito nāma, tādiso bhava, mā andhabāloti attho. ^b^dibbaṃ  ariyabhūmi^eb^nti evaṃ vīriyaṃ karonto rāgādīnaṃ malānaṃ nīhaṭatāya  niddhantamalo aṅgaṇābhāvena anaṅgaṇo nikkileso hutvā pañcavidhaṃ  suddhāvāsabhūmiṃ pāpuṇissasīti attho.</p>
              <p>[03] desanāvasāne upāsako sotāpattiphale patiṭṭhahi, sampattānampi  sātthikā dhammadesanā ahosīti.</p>
              <p>[03] te punadivasatthāyapi satthāraṃ nimantetvā dānaṃ datvā  katabhattakiccaṃ satthāraṃ anumodanakāle āhaṃsu -- ``bhante, idampi  amhākaṃ pitu jīvabhattameva, imasseva anumodanaṃ karothā''ti. satthā  tassa anumodanaṃ karonto imā dve gāthā abhāsi -- </p>
              <p>[03] 237^b^.^eb^ </p>
              <p>[21] ``upanītavayo ^a^M2.0216^ea^ ^a^P3.0337^ea^ ca  dānisi, </p>
              <p>[27] sampayātosi yamassa santikaṃ. </p>
              <p>[26] vāso te natthi antarā, </p>
              <p>[22] pātheyyampi ca te na vijjati.. </p>
              <p>[03] 238^b^.^eb^ </p>
              <p>[21] ``so karohi dīpamattano, </p>
              <p>[27] khippaṃ vāyama paṇḍito bhava. </p>
              <p>[26] niddhantamalo ^a^V2.0196^ea^ anaṅgaṇo, </p>
              <p>[22] na puna jātijaraṃ upehisī''ti..</p>
              <p>[03] tattha ^b^upanītavayo^eb^ti ^b^upā^eb^ti nipātamattaṃ,  ^b^nītavayo^eb^ti vigatavayo atikkantavayo, tvañcasi dāni tayo  vaye atikkamitvā maraṇamukhe ṭhitoti attho. ^b^sampayātosi  yamassa santika^eb^nti maraṇamukhaṃ gantuṃ sajjo hutvā ṭhitosīti attho.  ^b^vāso te natthi antarā^eb^ti yathā maggaṃ gacchantā tāni tāni  kiccāni karontā antarāmagge vasanti, na evaṃ paralokaṃ gacchantā.  na hi sakkā paralokaṃ gacchantena ``adhivāsetha katipāhaṃ, dānaṃ tāva  demi, dhammaṃ tāva suṇāmī''tiādīni vattuṃ. ito pana cavitvā  paraloke nibbattova hoti. imamatthaṃ sandhāyetaṃ vuttaṃ.  ^b^pātheyya^eb^nti idaṃ kiñcāpi heṭṭhā vuttameva, upāsakassa pana  punappunaṃ daḷhīkaraṇatthaṃ idhāpi satthārā kathitaṃ. ^b^jātijara^eb^nti  ettha ^a^P3.0338^ea^ byādhimaraṇānipi gahitāneva honti.  heṭṭhimagāthāhi ca anāgāmimaggo kathito, idha arahattamaggo kathito.  evaṃ santepi yathā nāma raññā attano mukhapamāṇena kabaḷaṃ  vaḍḍhetvā puttassa upanīte so kumāro attano mukhapamāṇeneva gaṇhāti,  evameva satthārā uparimaggavasena dhamme desitepi upāsako attano  upanissayavasena heṭṭhā sotāpattiphalaṃ patvā imissā anumodanāya  avasāne anāgāmiphalaṃ patto. sesaparisāyapi sātthikā dhammadesanā  ahosīti. </p>
              <p>[06] goghātakaputtavatthu paṭhamaṃ. </p>
            </h4>
          </h3>
          <h3>
            <h3n> 2. aññatarabrāhmaṇavatthu</h3n>
            <h4>
              <h4n> </h4n>
              <p>[03] ^b^anupubbenā^eb^ti ^a^M2.0217^ea^ imaṃ dhammadesanaṃ satthā jetavane viharanto  aññatarabrāhmaṇaṃ ārabbha kathesi.</p>
              <p>[03] so kira ekadivasaṃ pātova nikkhamitvā bhikkhūnaṃ  cīvarapārupanaṭṭhāne bhikkhū cīvaraṃ pārupante olokento aṭṭhāsi. taṃ  pana ṭhānaṃ virūḷhatiṇaṃ hoti. athekassa bhikkhuno cīvaraṃ  pārupantassa cīvarakaṇṇo tiṇesu pavaṭṭento ussāvabindūhi temi.  brāhmaṇo ``imaṃ ṭhānaṃ ^a^P3.0339^ea^ appaharitaṃ kātuṃ vaṭṭatī''ti  punadivase kuddālaṃ ādāya gantvā taṃ ṭhānaṃ tacchetvā khalamaṇḍalasadisaṃ  akāsi. punadivasepi taṃ ṭhānaṃ āgantvā bhikkhūsu cīvaraṃ pārupantesu  ekassa ^a^V2.0197^ea^ cīvarakaṇṇaṃ bhūmiyaṃ patitvā paṃsumhi pavaṭṭamānaṃ disvā ``idha  vālukaṃ okirituṃ vaṭṭatī''ti cintetvā vālukaṃ āharitvā okiri.</p>
              <p>[03] athekadivasaṃ purebhattaṃ caṇḍo ātapo ahosi, tadāpi bhikkhūnaṃ  cīvaraṃ pārupantānaṃ gattato sede muccante disvā ``idha mayā maṇḍapaṃ  kāretuṃ vaṭṭatī''ti cintetvā maṇḍapaṃ kāresi. punadivase pātova  vassaṃ vassi, vaddalikaṃ ahosi. tadāpi brāhmaṇo bhikkhū  olokentova ṭhito tintacīvarake bhikkhū disvā ``ettha mayā sālaṃ  kāretuṃ vaṭṭatī''ti sālaṃ kāretvā ``idāni sālamahaṃ karissāmī''ti  cintetvā buddhappamukhaṃ bhikkhusaṅghaṃ ^a^P3.0340^ea^ nimantetvā  anto ca bahi ca bhikkhū nisīdāpetvā bhattakiccāvasāne  anumodanatthāya satthu pattaṃ gahetvā, ``bhante, ahaṃ bhikkhūnaṃ  cīvarapārupanakāle imasmiṃ ṭhāne olokento ṭhito idañcidañca  disvā idañcidañca kāresi''nti ādito paṭṭhāya sabbaṃ taṃ pavattiṃ  ārocesi. satthā tassa vacanaṃ sutvā, ``brāhmaṇa, paṇḍitā nāma  khaṇe khaṇe thokaṃ kusalaṃ karontā anupubbena attano akusalamalaṃ  nīharantiyevā''ti vatvā imaṃ gāthamāha -- </p>
              <p>[03] 239^b^.^eb^ </p>
              <p>[21] ``anupubbena medhāvī, thokaṃ thokaṃ khaṇe khaṇe. </p>
              <p>[22] kammāro rajatasseva, niddhame malamattano''ti..</p>
              <p>[03] tattha ^b^anupubbenā^eb^ti anupaṭipāṭiyā. ^b^medhāvī^eb^ti  dhammojapaññāya samannāgato. ^b^khaṇe khaṇe^eb^ti okāse okāse  kusalaṃ karonto. ^b^kammāro rajatassevā^eb^ti yathā suvaṇṇakāro  ekavārameva suvaṇṇaṃ tāpetvā koṭṭetvā malaṃ nīharitvā pilandhanavikatiṃ  kātuṃ na sakkoti ^a^M2.0218^ea^, punappunaṃ tāpento koṭṭento pana malaṃ nīharati, tato  anekavidhaṃ pilandhanavikatiṃ karoti, evameva punappunaṃ kusalaṃ karonto  paṇḍito attano rāgādimalaṃ niddhameyya, evaṃ niddhantamalo  nikkilesova hotīti attho.</p>
              <p>[03] desanāvasāne ^a^P3.0341^ea^ brāhmaṇo sotāpattiphale  patiṭṭhati, mahājanassāpi sātthikā dhammadesanā ahosīti. </p>
              <p>[06] aññatarabrāhmaṇavatthu dutiyaṃ. </p>
            </h4>
          </h3>
          <h3>
            <h3n> 3. tissattheravatthu</h3n>
            <h4>
              <h4n> </h4n>
              <p>[03] ^b^ayasāva^eb^ ^a^V2.0198^ea^ ^b^mala^eb^nti imaṃ dhammadesanaṃ satthā jetavane  viharanto tissattheraṃ nāma bhikkhuṃ ārabbha kathesi.</p>
              <p>[03] eko kira sāvatthivāsī kulaputto pabbajitvā laddhūpasampado  tissattheroti paññāyi. so aparabhāge janapadavihāre vassūpagato  aṭṭhahatthakaṃ thūlasāṭakaṃ labhitvā vutthavasso pavāretvā taṃ ādāya gantvā  bhaginiyā hatthe ṭhapesi. sā ``na me eso sāṭako bhātu  anucchaviko''ti taṃ tikhiṇāya vāsiyā chinditvā hīrahīraṃ katvā  udukkhale koṭṭetvā pavisetvā pothetvā vaṭṭetvā sukhumasuttaṃ kantitvā  sāṭakaṃ vāyāpesi. theropi suttañceva sūciyo ca saṃvidahitvā  cīvarakārake daharasāmaṇere sannipātetvā bhaginiyā santikaṃ gantvā  ``taṃ ^a^P3.0342^ea^ me sāṭakaṃ detha, cīvaraṃ kāressāmī''ti  āha. sā navahatthaṃ sāṭakaṃ nīharitvā kaniṭṭhabhātikassa hatthe ṭhapesi.  so taṃ gahetvā vitthāretvā oloketvā ``mama sāṭako thūlo  aṭṭhahattho, ayaṃ sukhumo navahattho. nāyaṃ mama sāṭako, tumhākaṃ esa,  na me iminā attho, tameva me dethā''ti āha. ``bhante,  tumhākameva eso, gaṇhatha na''nti? so neva icchi. athassa  attanā katakiccaṃ sabbaṃ ārocetvā, ``bhante, tumhākamevesa, gaṇhatha  na''nti adāsi. so taṃ ādāya vihāraṃ gantvā cīvarakammaṃ paṭṭhapesi.</p>
              <p>[03] athassa ^a^M2.0219^ea^ bhaginī cīvarakārānaṃ atthāya yāgubhattādīni  sampādesi. cīvarassa niṭṭhitadivase pana atirekasakkāraṃ kāresi.  so cīvaraṃ oloketvā tasmiṃ uppannasineho ``sve dāni naṃ  pārupissāmī''ti saṃharitvā cīvaravaṃse ṭhapetvā taṃ rattiṃ bhuttāhāraṃ  jirāpetuṃ asakkonto kālaṃ katvā tasmiṃyeva cīvare ūkā hutvā  nibbatti. bhaginīpissa kālakiriyaṃ sutvā bhikkhūnaṃ pādesu  pavattamānā rodi. bhikkhū tassa sarīrakiccaṃ katvā gilānupaṭṭhākassa  abhāvena saṅghasseva taṃ pāpuṇāti. ``bhājessāma na''nti taṃ cīvaraṃ  nīharāpesuṃ. sā ūkā ``ime mama santakaṃ vilumpantī''ti  viravantī ito cito ca sandhāvi. satthā gandhakuṭiyaṃ nisinnova  dibbāya sotadhātuyā taṃ saddaṃ sutvā, ``ānanda, tissassa cīvaraṃ  abhājetvā sattāhaṃ nikkhipituṃ vadehī''ti āha. thero tathā kāresi.  sāpi sattame divase kālaṃ katvā tusitavimāne nibbatti. satthā  ^a^P3.0343^ea^ ``aṭṭhame divase tissassa cīvaraṃ bhājetvā  gaṇhathā''ti āṇāpesi. bhikkhū tathā kariṃsu.</p>
              <p>[03] bhikkhū ^a^V2.0199^ea^ dhammasabhāyaṃ kathaṃ samuṭṭhāpesuṃ ``kasmā nu kho satthā  tissassa cīvaraṃ satta divase ṭhapāpetvā aṭṭhame divase gaṇhituṃ  anujānī''ti. satthā āgantvā ``kāya nuttha, bhikkhave, etarahi  kathāya sannisinnā''ti pucchitvā ``imāya nāmā''ti vutte,  ``bhikkhave, tisso attano cīvare ūkā hutvā nibbatto, tumhehi  tasmiṃ bhājiyamāne `ime mama santakaṃ vilumpantī'ti viravantī ito  cito ca dhāvi. sā tumhehi cīvare gayhamāne tumhesu manaṃ  padussitvā niraye nibbatteyya, tena cāhaṃ cīvaraṃ nikkhipāpesiṃ.  idāni pana sā tusitavimāne nibbattā, tena vo mayā cīvaragahaṇaṃ  anuññāta''nti vatvā puna tehi ``bhāriyā vata ayaṃ, bhante, taṇhā  nāmā''ti vutte ``āma, bhikkhave, imesaṃ sattānaṃ taṇhā nāma bhāriyā.  yathā ayato malaṃ uṭṭhahitvā ayameva khādati vināseti aparibhogaṃ  karoti, evamevāyaṃ taṇhā imesaṃ sattānaṃ abbhantare uppajjitvā te satte  nirayādīsu nibbattāpeti, vināsaṃ pāpetī''ti vatvā imaṃ gāthamāha -- </p>
              <p>[03] 240^b^.^eb^ </p>
              <p>[21] ``ayasāva malaṃ samuṭṭhitaṃ, </p>
              <p>[27] tatuṭṭhāya tameva khādati. </p>
              <p>[26] evaṃ atidhonacārinaṃ, </p>
              <p>[22] sāni kammāni nayanti duggati''nti..</p>
              <p>[03] tattha ^a^M2.0220^ea^ ^a^P3.0344^ea^ ^b^ayasāvā^eb^ti ayato samuṭṭhitaṃ.  ^b^tatuṭṭhāyā^eb^ti tato uṭṭhāya. ^b^atidhonacārina^eb^nti dhonā  vuccati cattāro paccaye ``idamatthaṃ ete''ti paccavekkhitvā  paribhuñjanapaññā, taṃ atikkamitvā caranto atidhonacārī nāma. idaṃ  vuttaṃ hoti -- yathā ayato malaṃ samuṭṭhāya tato samuṭṭhitaṃ tameva  khādati, evamevaṃ catupaccaye apaccavekkhitvā paribhuñjantaṃ  atidhonacārinaṃ sāni kammāni attani ṭhitattā attano santakāneva  tāni kammāni duggatiṃ nayantīti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] tissattheravatthu tatiyaṃ. </p>
            </h4>
          </h3>
          <h3>
            <h3n> 4. lāludāyittheravatthu</h3n>
            <h4>
              <h4n> </h4n>
              <p>[03] ^b^asajjhāyamalā^eb^ti ^a^V2.0200^ea^ imaṃ dhammadesanaṃ satthā jetavane  viharanto lāludāyittheraṃ ārabbha kathesi. </p>
              <p>[01] sāvatthiyaṃ kira pañcakoṭimattā ariyasāvakā vasanti,  dve koṭimattā puthujjanā vasanti. tesu ariyasāvakā purebhattaṃ  ^a^P3.0345^ea^ dānaṃ datvā pacchābhattaṃ  sappitelamadhuphāṇitavatthādīni gahetvā vihāraṃ gantvā dhammakathaṃ  suṇanti. dhammaṃ sutvā gamanakāle ca sāriputtamoggallānānaṃ guṇakathaṃ  kathenti. udāyitthero tesaṃ kathaṃ sutvā ``etesaṃ tāva dhammaṃ sutvā  tumhe evaṃ kathetha, mama dhammakathaṃ sutvā kiṃ nu kho na kathessathā''ti  vadati. manussā tassa kathaṃ sutvā ``ayaṃ eko dhammakathiko  bhavissati, imassapi amhehi dhammakathaṃ sotuṃ vaṭṭatī''ti te ekadivasaṃ  theraṃ yācitvā, ``bhante, ajja amhākaṃ dhammassavanadivaso''ti  saṅghassa dānaṃ datvā, ``bhante, tumhe amhākaṃ divā dhammakathaṃ  katheyyāthā''ti āhaṃsu. sopi tesaṃ adhivāsesi. </p>
              <p>[01] tehi dhammassavanavelāya āgantvā, ``bhante, no dhammaṃ  kathethā''ti vutte lāludāyitthero āsane nisīditvā cittabījaniṃ  gahetvā ^a^M2.0221^ea^ cālento ekampi dhammapadaṃ adisvā ``ahaṃ sarabhaññaṃ  bhaṇissāmi, añño dhammakathaṃ kathetū''ti vatvā otari. te aññena  dhammakathaṃ kathāpetvā sarabhāṇatthāya puna taṃ āsanaṃ āropayiṃsu. so  punapi kiñci adisvā ``ahaṃ rattiṃ kathessāmi, añño sarabhaññaṃ  bhaṇatū''ti vatvā āsanā otari. te aññena sarabhaññaṃ bhaṇāpetvā  puna rattiṃ theraṃ ānayiṃsu. so rattimpi kiñci adisvā ``ahaṃ  paccūsakāle kathessāmi, rattiṃ añño kathetū''ti vatvā otari. te  aññena rattiṃ kathāpetvā ^a^P3.0346^ea^ puna paccūse taṃ ānayiṃsu.  so punapi kiñci nāddasa. mahājano leḍḍudaṇḍādīni gahetvā,  ``andhabāla, tvaṃ sāriputtamoggallānānaṃ vaṇṇe kathiyamāne evañcevañca  vadesi, idāni kasmā na kathesī''ti santajjetvā palāyantaṃ anubandhi.  so palāyanto ekissā vaccakuṭiyā pati.</p>
              <p>[03] mahājano kathaṃ samuṭṭhāpesi -- ``ajja lāludāyī  sāriputtamoggallānānaṃ guṇakathāya pavattamānāya ussūyanto attano  dhammakathikabhāvaṃ pakāsetvā manussehi sakkāraṃ katvā `dhammaṃ  suṇomā'ti vutte catukkhattuṃ āsane nisīditvā kathetabbayuttakaṃ kiñci  apassanto `tvaṃ amhākaṃ ^a^V2.0201^ea^ ayyehi sāriputtamoggallānattherehi saddhiṃ  yugaggāhaṃ gaṇhāsī'ti leḍḍudaṇḍādīni gahetvā santajjetvā palāpiyamāno  vaccakuṭiyā patito''ti. satthā āgantvā ``kāya nuttha, bhikkhave,  etarahi kathāya sannisinnā''ti pucchitvā ``imāya nāmā''ti vutte  ``na, bhikkhave, idāneva, pubbepi eso gūthakūpe nimuggoyevā''ti  vatvā atītaṃ āharitvā -- </p>
              <p>[21] ``catuppado ahaṃ samma, tvampi samma catuppado. </p>
              <p>[22] ehi samma nivattassu, kiṃ nu bhīto palāyasi.. </p>
              <p>[21] ``asucipūtilomosi, duggandho vāsi sūkara. </p>
              <p>[22] sace yujjhitukāmosi, jayaṃ samma dadāmi te''ti..  (jā0 1.2.5-6) -- </p>
              <p>[25] imaṃ ^a^P3.0347^ea^ ^b^jātakaṃ^eb^ vitthāretvā  kathesi. tadā sīho sāriputto ahosi, sūkaro lāludāyīti.  satthā imaṃ dhammadesanaṃ āharitvā, ``bhikkhave, lāludāyinā  appamattakova dhammo uggahito, sajjhāyaṃ pana neva ^a^M2.0222^ea^ akāsi, kiñci  pariyattiṃ uggahetvā tassā asajjhāyakaraṇaṃ malamevā''ti vatvā imaṃ  gāthamāha -- </p>
              <p>[03] 241^b^.^eb^ </p>
              <p>[21] ``asajjhāyamalā mantā, anuṭṭhānamalā gharā. </p>
              <p>[22] malaṃ vaṇṇassa kosajjaṃ, pamādo rakkhato mala''nti..</p>
              <p>[03] tattha ^b^asajjhāyamalā^eb^ti yākāci pariyatti vā sippaṃ vā  yasmā asajjhāyantassa ananuyuñjantassa vinassati vā nirantaraṃ vā  na upaṭṭhāti, tasmā ``asajjhāyamalā mantā''ti vuttaṃ. yasmā pana  gharāvāsaṃ vasantassa uṭṭhāyuṭṭhāya jiṇṇapaṭisaṅkharaṇādīni akarontassa  gharaṃ nāma vinassati, tasmā ^b^``anuṭṭhānamalā gharā''^eb^ti vuttaṃ.  yasmā gihissa vā pabbajitassa vā kosajjavasena sarīrapaṭijagganaṃ  vā parikkhārapaṭijagganaṃ vā akarontassa kāyo dubbaṇṇo hoti,  tasmā ^b^``malaṃ vaṇṇassa kosajja''^eb^nti vuttaṃ. yasmā gāvo  rakkhantassa pamādavasena niddāyantassa vā kīḷantassa vā tā gāvo  atitthapakkhandanādinā ^a^P3.0348^ea^ vā  vāḷamigacorādiupaddavena vā paresaṃ sālikhettādīni otaritvā  khādanavasena vināsaṃ āpajjanti, sayampi daṇḍaṃ vā paribhāsaṃ vā  pāpuṇāti, pabbajitaṃ vā pana cha dvārāni arakkhantaṃ pamādavasena  kilesā otaritvā sāsanā cāventi, tasmā ^b^``pamādo rakkhato  mala''^eb^nti vuttaṃ. so hissa vināsāvahanena malaṭṭhāniyattā malanti  attho.</p>
              <p>[03] desanāvasāne ^a^V2.0202^ea^ bahū sotāpattiphalādīni pāpuṇiṃsūti. </p>
              <p>[06] lāludāyittheravatthu catutthaṃ. </p>
            </h4>
          </h3>
          <h3>
            <h3n> 5. aññatarakulaputtavatthu</h3n>
            <h4>
              <h4n> </h4n>
              <p>[03] ^b^malitthiyā duccarita^eb^nti imaṃ dhammadesanaṃ satthā veḷuvane  viharanto aññataraṃ kulaputtaṃ ārabbha kathesi.</p>
              <p>[03] tassa kira samānajātikaṃ kulakumārikaṃ ānesuṃ. sā  ānītadivasato paṭṭhāya aticārinī ahosi. so kulaputto tassā  aticārena lajjito kassaci sammukhībhāvaṃ upagantuṃ asakkonto  ^a^P3.0349^ea^ buddhupaṭṭhānādīni ^a^M2.0223^ea^ pacchinditvā katipāhaccayena  satthāraṃ upasaṅkamitvā vanditvā ekamantaṃ nisinno ``kiṃ, upāsaka,  na dissasī''ti vutte tamatthaṃ ārocesi. atha naṃ satthā,  ``upāsaka, pubbepi mayā `itthiyo nāma nadīādisadisā, tāsu  paṇḍitena kodho na kātabbo'ti vuttaṃ, tvaṃ pana bhavapaṭicchannattā na  sallakkhesī''ti vatvā tena yācito -- </p>
              <p>[21] ``yathā nadī ca pantho ca, pānāgāraṃ sabhā papā. </p>
              <p>[22] evaṃ lokitthiyo nāma, velā tāsaṃ na vijjatī''ti..  (jā0 1.1.65; 1.12.9) -- </p>
              <p>[25] ^b^jātakaṃ^eb^ vitthāretvā, ``upāsaka, itthiyā hi  aticārinibhāvo malaṃ, dānaṃ dentassa maccheraṃ malaṃ, idhalokaparalokesu  sattānaṃ akusalakammaṃ vināsanatthena malaṃ, avijjā pana sabbamalānaṃ  uttamamala''nti vatvā imā gāthā abhāsi -- </p>
              <p>[03] 242^b^.^eb^ </p>
              <p>[21] ``malitthiyā duccaritaṃ, maccheraṃ dadato malaṃ. </p>
              <p>[22] malā ve pāpakā dhammā, asmiṃ loke paramhi ca.. </p>
              <p>[03] 243^b^.^eb^ </p>
              <p>[21] ``tato malā malataraṃ, avijjā paramaṃ malaṃ. </p>
              <p>[22] etaṃ malaṃ pahantvāna, nimmalā hotha bhikkhavo''ti..</p>
              <p>[03] tattha ^a^V2.0203^ea^ ^a^P3.0350^ea^ ^b^duccarita^eb^nti aticāro.  aticāriniñhi itthiṃ sāmikopi gehā nīharati, mātāpitūnaṃ santikaṃ  gatampi ``tvaṃ kulassa agāravabhūtā, akkhīhipi na daṭṭhabbā''ti taṃ  nīharanti. sā anāthā vicarantī mahādukkhaṃ pāpuṇāti. tenassā  duccaritaṃ ``mala''nti vuttaṃ. ^b^dadato^eb^ti dāyakassa. yassa hi  khettakasanakāle ``imasmiṃ khette sampanne salākabhattādīni  dassāmī''ti cintetvā nipphanne sassepi maccheraṃ uppajjitvā cāgacittaṃ  nivāreti, so maccheravasena cāgacitte avirūhante manussasampattiṃ  dibbasampattiṃ nibbānasampattinti tisso sampattiyo na labhati.  tena vuttaṃ -- ^b^``maccheraṃ dadato mala''^eb^nti. sesesupi eseva  nayo. ^b^pāpakā dhammā^eb^ti akusaladhammā pana idhaloke ca  paraloke ca malameva.</p>
              <p>[03] ^b^tato^eb^ti heṭṭhā vuttamalato. ^b^malatara^eb^nti atirekamalaṃ  vo kathemīti attho. ^b^avijjā^eb^ti ^a^P3.0351^ea^  aṭṭhavatthukaṃ aññāṇameva paramaṃ malaṃ. ^b^pahantvānā^eb^ti ^a^M2.0224^ea^ etaṃ malaṃ  jahitvā, bhikkhave, tumhe nimmalā hothāti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] aññatarakulaputtavatthu pañcamaṃ. </p>
            </h4>
          </h3>
          <h3>
            <h3n> 6. cūḷasārivatthu</h3n>
            <h4>
              <h4n> </h4n>
              <p>[03] ^b^sujīva^eb^nti imaṃ dhammadesanaṃ satthā jetavane viharanto  cūḷasāriṃ nāma sāriputtattherassa saddhivihārikaṃ ārabbha kathesi.</p>
              <p>[03] so kira ekadivase vejjakammaṃ katvā paṇītabhojanaṃ labhitvā  ādāya nikkhamanto antarāmagge theraṃ disvā, ``bhante, idaṃ mayā  vejjakammaṃ katvā laddhaṃ, tumhe aññattha evarūpaṃ bhojanaṃ na labhissatha,  imaṃ bhuñjatha, ahaṃ te vejjakammaṃ katvā niccakālaṃ evarūpaṃ āhāraṃ  āharissāmī''ti āha. thero tassa vacanaṃ sutvā tuṇhībhūtova  pakkāmi. bhikkhū vihāraṃ gantvā satthu tamatthaṃ ārocesuṃ. satthā,  ``bhikkhave, ahiriko nāma pagabbho kākasadiso hutvā  ekavīsatividhāya anesanāya ṭhatvā sukhaṃ jīvati, hiriottappasampanno  pana dukkhaṃ jīvatī''ti vatvā imā gāthā abhāsi -- </p>
              <p>[03] 244^b^.^eb^ </p>
              <p>[21] ``sujīvaṃ ^a^V2.0204^ea^ ahirikena, kākasūrena dhaṃsinā. </p>
              <p>[22] pakkhandinā pagabbhena, saṃkiliṭṭhena jīvitaṃ.. </p>
              <p>[03] 245^b^.^eb^ </p>
              <p>[21] ``hirīmatā ^a^P3.0352^ea^ ca dujjīvaṃ,  niccaṃ sucigavesinā. </p>
              <p>[22] alīnenāppagabbhena, suddhājīvena passatā''ti..</p>
              <p>[03] tattha ^b^ahirikenā^eb^ti chinnahirottappakena. evarūpena hi  amātarameva ``mātā me''ti apitādayo eva ca ``pitā  me''tiādinā nayena vatvā ekavīsatividhāya anesanāya patiṭṭhāya  sukhena jīvatuṃ sakkā. ^b^kākasūrenā^eb^ti sūrakākasadisena. yathā  hi sūrakāko kulagharesu yāguādīni gaṇhitukāmo bhittiādīsu  nisīditvā attano olokanabhāvaṃ ñatvā anolokento viya  aññavihitako viya ^a^M2.0225^ea^ niddāyanto viya ca hutvā manussānaṃ pamādaṃ  sallakkhetvā anupatitvā ``sūsū''ti vadantesuyeva bhājanato mukhapūraṃ  gahetvā palāyati, evamevaṃ ahirikapuggalopi bhikkhūhi saddhiṃ gāmaṃ  pavisitvā yāgubhattaṭṭhānādīni vavatthapeti. tattha bhikkhū piṇḍāya  caritvā yāpanamattaṃ ādāya āsanasālaṃ gantvā paccavekkhantā yāguṃ  pivitvā kammaṭṭhānaṃ manasi karonti sajjhāyanti āsanasālaṃ  sammajjanti. ayaṃ pana akatvā gāmābhimukhova hoti.</p>
              <p>[03] so hi bhikkhūhi ``passathima''nti olokiyamānopi  anolokento viya aññavihito viya niddāyanto viya gaṇṭhikaṃ  paṭimuñcanto ^a^P3.0353^ea^ viya cīvaraṃ saṃvidahanto viya hutvā  ``asukaṃ nāma me kammaṃ atthī''ti vadanto uṭṭhāyāsanā gāmaṃ  pavisitvā pātova vavatthapitagehesu aññataraṃ gehaṃ upasaṅkamitvā  gharamānusakesu thokaṃ kavāṭaṃ pidhāya dvāre nisīditvā kandantesupi  ekena hatthena kavāṭaṃ paṇāmetvā anto pavisati. atha naṃ disvā  akāmakāpi āsane nisīdāpetvā yāguādīsu yaṃ atthi, taṃ denti.  so yāvadatthaṃ bhuñjitvā avasesaṃ pattenādāya pakkamati. ayaṃ kākasūro  nāma. evarūpena ahirikena sujīvanti attho.</p>
              <p>[03] ^b^dhaṃsinā^eb^ti ``asukatthero nāma appiccho''tiādīni  vadantesu -- ``kiṃ pana mayaṃ na appicchā''tiādivacanena paresaṃ  guṇadhaṃsanatāya dhaṃsinā. tathārūpassa vacanaṃ sutvā ``ayampi  appicchatādiguṇe yutto''ti maññamānā manussā dātabbaṃ maññanti.  so pana tato paṭṭhāya viññūpurisānaṃ ^a^V2.0205^ea^ cittaṃ ārādhetuṃ asakkonto  tamhāpi lābhā parihāyati. evaṃ dhaṃsipuggalo attanopi parassapi  lābhaṃ nāsetiyeva.</p>
              <p>[03] ^b^pakkhandinā^eb^ti pakkhandacārinā. paresaṃ kiccānipi  attano kiccāni viya dassento pātova bhikkhūsu cetiyaṅgaṇādīsu  vattaṃ katvā kammaṭṭhānamanasikārena thokaṃ ^a^P3.0354^ea^  nisīditvā uṭṭhāya gāmaṃ pavisantesu mukhaṃ dhovitvā  paṇḍukāsāvapārupanākkhiañjanasīsamakkhanādīhi attabhāvaṃ maṇḍetvā  sammajjanto viya dve tayo sammajjanipahāre datvā dvārakoṭṭhakābhimukho  hoti. manussā pātova ``cetiyaṃ vandissāma, mālāpūjaṃ  karissāmā''ti ^a^M2.0226^ea^ āgatā taṃ disvā ``ayaṃ vihāro imaṃ daharaṃ  nissāya paṭijagganaṃ labhati, imaṃ mā pamajjitthā''ti vatvā tassa  dātabbaṃ maññanti. evarūpena pakkhandināpi sujīvaṃ.  ^b^pagabbhenā^eb^ti kāyapāgabbhiyādīhi samannāgatena. ^b^saṃkiliṭṭhena  jīvita^eb^nti evaṃ jīvikaṃ kappetvā jīvantena hi puggalena  saṃkiliṭṭhena hutvā jīvitaṃ nāma hoti, taṃ dujjīvitaṃ pāpamevāti  attho.</p>
              <p>[03] ^b^hirīmatā cā^eb^ti hirottappasampannena puggalena dujjīvaṃ.  so hi amātādayova ``mātā me''tiādīni avatvā adhammike  paccaye gūthaṃ viya jigucchanto dhammena samena pariyesanto sapadānaṃ  piṇḍāya caritvā jīvikaṃ kappento lūkhaṃ jīvikaṃ jīvatīti attho.  ^b^sucigavesinā^eb^ti sucīni kāyakammādīni gavesantena.  ^b^alīnenā^eb^ti jīvitavuttimanallīnena. ^b^suddhājīvena  passatā^eb^ti ^a^P3.0355^ea^ evarūpo hi puggalo suddhājīvo  nāma hoti. tena evaṃ suddhājīvena tameva suddhājīvaṃ sārato passatā  lūkhajīvitavasena dujjīvaṃ hotīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] cūḷasārivatthu chaṭṭhaṃ. </p>
            </h4>
          </h3>
          <h3>
            <h3n> 7. pañcaupāsakavatthu</h3n>
            <h4>
              <h4n> </h4n>
              <p>[03] ^b^yo pāṇa^eb^nti imaṃ dhammadesanaṃ satthā jetavane viharanto  pañca upāsake ārabbha kathesi.</p>
              <p>[03] tesu hi eko pāṇātipātāveramaṇisikkhāpadameva rakkhati,  itare itarāni. te ekadivasaṃ ``ahaṃ dukkaraṃ karomi, dukkaraṃ  rakkhāmī''ti vivādāpannā satthu santikaṃ gantvā vanditvā  ^a^V2.0206^ea^ tamatthaṃ  ārocesuṃ. satthā tesaṃ kathaṃ sutvā ekasīlampi kaniṭṭhakaṃ akatvā  ``sabbāneva durakkhānī''ti vatvā imā gāthā abhāsi -- </p>
              <p>[03] 246^b^.^eb^ </p>
              <p>[21] ``yo pāṇamatipāteti, musāvādañca bhāsati. </p>
              <p>[22] loke adinnamādiyati, paradārañca gacchati.. </p>
              <p>[03] 247^b^.^eb^ </p>
              <p>[21] ``surāmerayapānañca ^a^M2.0227^ea^ ^a^P3.0356^ea^, yo  naro anuyuñjati. </p>
              <p>[22] idheva meso lokasmiṃ, mūlaṃ khaṇati attano.. </p>
              <p>[03] 248^b^.^eb^ </p>
              <p>[21] ``evaṃ bho purisa jānāhi, pāpadhammā  asaññatā. </p>
              <p>[22] mā taṃ lobho adhammo ca, ciraṃ dukkhāya randhayu''nti..</p>
              <p>[03] tattha ^b^yo pāṇamatipātetī^eb^ti yo sāhatthikādīsu chasu  payogesu ekapayogenāpi parassa jīvitindriyaṃ upacchindati.  ^b^musāvāda^eb^nti paresaṃ atthabhañjanakaṃ musāvādañca bhāsati.  ^b^loke adinnamādiyatī^eb^ti imasmiṃ sattaloke theyyāvahārādīsu  ekenapi avahārena parapariggahitaṃ ādiyati. ^b^paradārañca  gacchatī^eb^ti parassa rakkhitagopitesu bhaṇḍesu aparajjhanto uppathacāraṃ  carati. ^b^surāmerayapāna^eb^nti yassa kassaci surāya ceva merayassa  ca pānaṃ. ^b^anuyuñjatī^eb^ti sevati bahulīkaroti. ^b^mūlaṃ  khaṇatī^eb^ti tiṭṭhatu paraloko, so pana puggalo idha lokasmiṃyeva yena  khettavatthuādinā mūlena patiṭṭhapeyya, tampi aṭṭhapetvā vā vissajjetvā  vā suraṃ pivanto attano mūlaṃ khaṇati, anātho kapaṇo hutvā  vicarati. ^b^evaṃ, bho^eb^ti pañcadussīlyakammakārakaṃ puggalaṃ  ālapati. ^b^pāpadhammā^eb^ti lāmakadhammā. ^b^asaññatā^eb^ti  kāyasaññatādirahitā. acetasātipi pāṭho, acittakāti attho.  ^b^lobho adhammo cā^eb^ti lobho ceva doso ca. ubhayampi hetaṃ  akusalameva. ^b^ciraṃ dukkhāya randhayu^eb^nti cirakālaṃ  nirayadukkhādīnaṃ atthāya ^a^P3.0357^ea^ taṃ ete dhammā mā  randhentu mā matthentūti attho.</p>
              <p>[03] desanāvasāne te pañca upāsakā sotāpattiphale patiṭṭhahiṃsu,  sampattānampi sātthikā dhammadesanā ahosīti. </p>
              <p>[06] pañcaupāsakavatthu sattamaṃ. </p>
            </h4>
          </h3>
          <h3>
            <h3n> 8. tissadaharavatthu</h3n>
            <h4>
              <h4n> </h4n>
              <p>[03] ^b^dadāti^eb^ ^a^V2.0207^ea^ ^b^ve^eb^ti imaṃ dhammadesanaṃ satthā jetavane viharanto  tissadaharaṃ nāma ārabbha kathesi.</p>
              <p>[03] so ^a^M2.0228^ea^ kira anāthapiṇḍikassa gahapatino visākhāya  upāsikāyāti pañcannaṃ ariyasāvakakoṭīnaṃ dānaṃ nindanto vicari,  asadisadānampi nindiyeva. tesaṃ tesaṃ dānagge sītalaṃ labhitvā  ``sītala''nti nindi, uṇhaṃ labhitvā ``uṇha''nti nindi. appaṃ  dentepi ``kiṃ ime appamattakaṃ dentī''ti nindi, bahuṃ dentepi  ``imesaṃ gehe ṭhapanaṭṭhānaṃ maññe natthi, nanu nāma bhikkhūnaṃ yāpanamattaṃ  dātabbaṃ, ettakaṃ yāgubhattaṃ niratthakameva vissajjatī''ti nindi.  attano pana ñātake ārabbha ``aho amhākaṃ ñātakānaṃ gehaṃ catūhi  disāhi āgatāgatānaṃ bhikkhūnaṃ opānabhūta''ntiādīni vatvā pasaṃsaṃ  ^a^P3.0358^ea^ pavattesi. so panekassa dovārikassa putto  janapadaṃ vicarantehi vaḍḍhakīhi saddhiṃ vicaranto sāvatthiṃ patvā  pabbajito. atha naṃ bhikkhū evaṃ manussānaṃ dānādīni nindantaṃ  disvā ``pariggaṇhissāma na''nti cintetvā, ``āvuso, tava  ñātakā kahaṃ vasantī''ti pucchitvā ``asukagāme nāmā''ti sutvāva  katipaye dahare pesesuṃ. te tattha gantvā gāmavāsikehi āsanasālāya  nisīdāpetvā katasakkārā pucchiṃsu -- ``imamhā gāmā nikkhamitvā  pabbajito tisso nāma daharo atthi. tassa katame ñātakā''ti?  manussā ``idha kulagehato nikkhamitvā pabbajitadārako natthi, kiṃ  nu kho ime vadantī''ti cintetvā, ``bhante, eko dovārikaputto  vaḍḍhakīhi saddhiṃ vicaritvā pabbajitoti suṇoma, taṃ sandhāya vadetha  maññe''ti āhaṃsu. daharabhikkhū tissassa tattha issarañātakānaṃ  abhāvaṃ ñatvā sāvatthiṃ gantvā ``akāraṇameva, bhante, tisso  vilapanto vicaratī''ti taṃ pavattiṃ bhikkhūnaṃ ārocesuṃ. bhikkhūpi taṃ  tathāgatassa ārocesuṃ.</p>
              <p>[03] satthā ``na, bhikkhave, idāneva vikatthento vicarati, pubbepi  vikatthakova ahosī''ti vatvā bhikkhūhi yācito atītaṃ āharitvā  -- </p>
              <p>[21] ``bahumpi so vikattheyya, aññaṃ janapadaṃ gato. </p>
              <p>[22] anvāgantvāna dūseyya, bhuñja bhoge kaṭāhakā''ti..  (jā0 1.1.125) -- </p>
              <p>[25] imaṃ ^b^kaṭāhajātakaṃ^eb^ vitthāretvā, ``bhikkhave, yo  hi puggalo parehi appake vā bahuke vā lūkhe vā paṇīte vā dinne  aññesaṃ vā datvā attano ^a^M2.0229^ea^ adinne maṅku hoti, tassa jhānaṃ ^a^P3.0359^ea^  vā ^a^V2.0208^ea^ vipassanaṃ vā maggaphalādīni vā na uppajjantī''ti  vatvā dhammaṃ desento imā gāthā abhāsi -- </p>
              <p>[03] 249^b^.^eb^ </p>
              <p>[21] ``dadāti ve yathāsaddhaṃ, yathāpasādanaṃ jano. </p>
              <p>[27] tattha yo ca maṅku hoti, paresaṃ pānabhojane. </p>
              <p>[22] na so divā vā rattiṃ vā, samādhimadhigacchati.. </p>
              <p>[03] 250^b^.^eb^ </p>
              <p>[21] ``yassa cetaṃ samucchinnaṃ, mūlaghaccaṃ samūhataṃ. </p>
              <p>[22] sa ve divā vā rattiṃ vā, samādhimadhigacchatī''ti..</p>
              <p>[03] tattha ^b^dadāti ve yathāsaddha^eb^nti lūkhapaṇītādīsu yaṃkiñci  dento jano yathāsaddhaṃ attano saddhānurūpameva deti.  ^b^yathāpasādana^eb^nti theranavādīsu cassa yasmiṃ yasmiṃ pasādo  uppajjati, tassa dento yathāpasādanaṃ attano pasādānurūpameva deti.  ^b^tatthā^eb^ti tasmiṃ parassa dāne ``mayā appaṃ vā laddhaṃ, lūkhaṃ vā  laddha''nti maṅkubhāvaṃ āpajjati. ^b^samādhi^eb^nti so puggalo divā  vā rattiṃ vā upacārappanāvasena vā maggaphalavasena vā samādhiṃ  nādhigacchati. ^b^yassa ceta^eb^nti yassa puggalassa etaṃ ekesu  ṭhānesu maṅkubhāvasaṅkhātaṃ akusalaṃ samucchinnaṃ mūlaghaccaṃ katvā  arahattamaggañāṇena samūhataṃ, so vuttappakāraṃ samādhiṃ adhigacchatīti  attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] tissadaharavatthu aṭṭhamaṃ. </p>
            </h4>
          </h3>
          <h3>
            <h3n> 9. pañcaupāsakavatthu</h3n>
            <h4>
              <h4n> </h4n>
              <p>[03] ^b^natthi^eb^ ^a^P3.0360^ea^ ^b^rāgasamo aggī^eb^ti imaṃ  dhammadesanaṃ satthā jetavane viharanto pañca upāsake ārabbha kathesi.</p>
              <p>[03] te kira dhammaṃ sotukāmā vihāraṃ gantvā satthāraṃ vanditvā  ekamantaṃ nisīdiṃsu. buddhānañca ``ayaṃ khattiyo, ayaṃ brāhmaṇo,  ayaṃ aḍḍho, ayaṃ duggato, imassa uḷāraṃ katvā dhammaṃ desessāmi,  imassa no''ti cittaṃ na uppajjati. yaṃkiñci ārabbha dhammaṃ  desento dhammagāravaṃ ^a^V2.0209^ea^ purakkhatvā ākāsagaṅgaṃ ^a^M2.0230^ea^ otārento viya deseti.  evaṃ desentassa pana tathāgatassa santike nisinnānaṃ tesaṃ eko  nisinnakova niddāyi, eko aṅguliyā bhūmiṃ likhanto nisīdi,  eko ekaṃ rukkhaṃ cālento nisīdi, eko ākāsaṃ ullokento  nisīdi, eko pana sakkaccaṃ dhammaṃ assosi.</p>
              <p>[03] ānandatthero satthāraṃ bījayamāno tesaṃ ākāraṃ olokento  satthāraṃ āha -- ``bhante, tumhe imesaṃ mahāmeghagajjitaṃ gajjantā viya  dhammaṃ desetha, ete pana tumhesupi dhammaṃ kathentesu idañcidañca karontā  nisinnā''ti. ``ānanda, tvaṃ ete na jānāsī''ti? ``āma, na  jānāmi, bhante''ti. etesu hi yo esa niddāyanto nisinno, esa  pañca jātisatāni sappayoniyaṃ nibbattitvā bhogesu sīsaṃ ṭhapetvā  niddāyi, idānipissa niddāya titti natthi, nāssa kaṇṇaṃ ^a^P3.0361^ea^  mama saddo pavisatīti. kiṃ pana, bhante, paṭipāṭiyā  kathetha, udāhu antarantarāti. ānanda, etassa hi kālena  manussattaṃ, kālena devattaṃ, kālena nāgattanti evaṃ antarantarā  uppajjantassa upapattiyo sabbaññutaññāṇenāpi na sakkā paricchindituṃ.  paṭipāṭiyā panesa pañca jātisatāni nāgayoniyaṃ nibbattitvā  niddāyantopi niddāya atittoyeva. aṅguliyā bhūmiṃ likhanto  nisinnapurisopi pañca jātisatāni gaṇḍuppādayoniyaṃ nibbattitvā  bhūmiṃ khaṇi, idānipi bhūmiṃ khaṇantova mama saddaṃ na suṇāti. esa  rukkhaṃ cālento nisinnapurisopi paṭipāṭiyā pañca jātisatāni  makkaṭayoniyaṃ nibbatti, idānipi pubbāciṇṇavasena rukkhaṃ cāletiyeva,  nāssa kaṇṇaṃ mama saddo pavisati. esa ākāsaṃ ulloketvā  nisinnapurisopi pañca jātisatāni nakkhattapāṭhako hutvā nibbatti,  idāni pubbāciṇṇavasena ajjāpi ākāsameva ulloketi, nāssa kaṇṇaṃ  mama saddo pavisati. esa sakkaccaṃ dhammaṃ suṇanto nisinnapuriso  pana paṭipāṭiyā pañca jātisatāni tiṇṇaṃ vedānaṃ pāragū  mantajjhāyakabrāhmaṇo hutvā nibbatti, idānipi mantaṃ saṃsandanto viya  sakkaccaṃ suṇātīti.</p>
              <p>[03] ``bhante, tumhākaṃ dhammadesanā chaviādīni chinditvā  aṭṭhimiñjaṃ āhacca tiṭṭhati, kasmā ime tumhesupi dhammaṃ desentesu  sakkaccaṃ na suṇantī''ti? ``ānanda, mama dhammo sussavanīyoti  saññaṃ karosi maññe''ti. ``kiṃ pana, bhante, dussavanīyo''ti?  ``āma, ānandā''ti. ``kasmā, bhante''ti ^a^P3.0362^ea^?  ``ānanda, buddhoti ^a^M2.0231^ea^ vā dhammoti vā saṅghoti vā padaṃ imehi sattehi  anekesupi kappakoṭisatasahassesu asutapubbaṃ. yasmā imaṃ dhammaṃ sotuṃ  na sakkontā anamatagge saṃsāre ime sattā anekavihitaṃ  tiracchānakathaṃyeva suṇantā āgatā, tasmā ^a^V2.0210^ea^ surāpānakeḷimaṇḍalādīsu  gāyantā naccantā vicaranti, dhammaṃ sotuṃ na sakkontī''ti. ``kiṃ  nissāya panete na sakkonti, bhante''ti?</p>
              <p>[03] athassa satthā, ``ānanda, rāgaṃ nissāya dosaṃ nissāya  mohaṃ nissāya taṇhaṃ nissāya na sakkonti. rāgaggisadiso aggi  nāma natthi, so chārikampi asesetvā satte dahati. kiñcāpi  sattasūriyapātubhāvaṃ nissāya uppanno kappavināsako aggipi kiñci  anavasesetvāva lokaṃ dahati, so pana aggi kadāciyeva dahati.  rāgaggino adahanakālo nāma natthi, tasmā rāgasamo vā aggi  dosasamo vā gaho mohasamaṃ vā jālaṃ taṇhāsamā vā nadī nāma  natthī''ti vatvā imaṃ gāthamāha -- </p>
              <p>[03] 251^b^.^eb^ </p>
              <p>[21] ``natthi rāgasamo aggi, natthi dosasamo  gaho. </p>
              <p>[22] natthi mohasamaṃ jālaṃ, natthi taṇhāsamā nadī''ti..</p>
              <p>[03] tattha ^b^rāgasamo^eb^ti dhūmādīsu kiñci adassetvā antoyeva  uṭṭhāya jhāpanavasena rāgena samo aggi nāma natthi.  ^b^dosasamo^eb^ti yakkhagahājagaragahakumbhilagahādayo ekasmiṃyeva  attabhāve gaṇhituṃ sakkonti, dosagaho pana sabbattha ekantameva  gaṇhātīti dosena samo ^a^P3.0363^ea^ gaho nāma natthi.  ^b^mohasama^eb^nti onandhanapariyonandhanaṭṭhena pana mohasamaṃ jālaṃ nāma  natthi. ^b^taṇhāsamā^eb^ti gaṅgādīnaṃ nadīnaṃ puṇṇakālopi  ūnakālopi sukkhakālopi paññāyati, taṇhāya pana puṇṇakālo vā  sukkhakālo vā natthi, niccaṃ ūnāva paññāyatīti duppūraṇaṭṭhena taṇhāya  samā nadī nāma natthīti attho.</p>
              <p>[03] desanāvasāne sakkaccaṃ dhammaṃ suṇanto upāsako sotāpattiphale  patiṭṭhahi, sampattānampi sātthikā dhammadesanā ahosīti. </p>
              <p>[06] pañcaupāsakavatthu navamaṃ. </p>
            </h4>
          </h3>
          <h3>
            <h3n> 10. meṇḍakaseṭṭhivatthu</h3n>
            <h4>
              <h4n> </h4n>
              <p>[03] ^b^sudassaṃ^eb^ ^a^M2.0232^ea^ ^b^vajja^eb^nti imaṃ dhammadesanaṃ satthā bhaddiyanagaraṃ  nissāya jātiyāvane viharanto meṇḍakaseṭṭhiṃ ārabbha kathesi.</p>
              <p>[03] satthā ^a^V2.0211^ea^ kira aṅguttarāpesu cārikaṃ caranto meṇḍakaseṭṭhino ca,  bhariyāya cassa candapadumāya, puttassa ca dhanañcayaseṭṭhino, suṇisāya  ca sumanadeviyā, nattāya cassa visākhāya, dāsassa ca puṇṇassāti  imesaṃ sotāpattiphalūpanissayaṃ disvā bhaddiyanagaraṃ gantvā jātiyāvane  vihāsi. meṇḍakaseṭṭhi satthu āgamanaṃ assosi. kasmā ^a^P3.0364^ea^  panesa meṇḍakaseṭṭhi nāma jātoti? tassa kira pacchimagehe  aṭṭhakarīsamatte ṭhāne hatthiassausabhapamāṇā suvaṇṇameṇḍakā pathaviṃ  bhinditvā piṭṭhiyā piṭṭhiṃ paharamānā uṭṭhahiṃsu. tesaṃ mukhesu  pañcavaṇṇānaṃ suttānaṃ geṇḍukā pakkhittā honti.  sappitelamadhuphāṇitādīhi vā vatthacchādanahiraññasuvaṇṇādīhi vā atthe  sati tesaṃ mukhato geṇḍuke apanenti, ekassāpi meṇḍakassa mukhato  jambudīpavāsīnaṃ pahonakaṃ sappitelamadhuphāṇitavatthacchādanahiraññasuvaṇṇaṃ  nikkhamati. tato paṭṭhāya meṇḍakaseṭṭhīti paññāyi.</p>
              <p>[03] kiṃ panassa pubbakammanti? vipassībuddhakāle kira esa  avarojassa nāma kuṭumbikassa bhāgineyyo mātulena samānanāmo  avarojo nāma ahosi. athassa mātulo satthu gandhakuṭiṃ kātuṃ  ārabhi. so tassa santikaṃ gantvā, ``mātula, ubhopi saheva  karomā''ti vatvā ``ahaṃ aññehi saddhiṃ asādhāraṇaṃ katvā ekakova  karissāmī''ti tena pana paṭikkhittakāle ``imasmiṃ ṭhāne  gandhakuṭiyā katāya imasmiṃ nāma ṭhāne kuñjarasālaṃ nāma laddhuṃ  vaṭṭatī''ti cintetvā araññato dabbasambhāre āharāpetvā ekaṃ thambhaṃ  suvaṇṇakhacitaṃ, ekaṃ rajatakhacitaṃ, ekaṃ maṇikhacitaṃ, ekaṃ  sattaratanakhacitanti evaṃ  tulāsaṅghātadvārakavāṭavātapānagopānasīchadaniṭṭhakā sabbāpi  suvaṇṇādikhacitāva kāretvā gandhakuṭiyā sammukhaṭṭhāne tathāgatassa  sattaratanamayaṃ kuñjarasālaṃ kāresi. tassā upari ghanarattasuvaṇṇamayā  kambalā pavāḷamayā sikharathūpikāyo ahesuṃ. kuñjarasālāya ^a^P3.0365^ea^  majjhe ṭhāne ^a^M2.0233^ea^ ratanamaṇḍapaṃ kāretvā dhammāsanaṃ patiṭṭhāpesi.  tassa ghanarattasuvaṇṇamayā pādā ahesuṃ, tathā catasso aṭaniyo.  cattāro pana suvaṇṇameṇḍake kārāpetvā āsanassa catunnaṃ pādānaṃ heṭṭhā  ṭhapesi, dve meṇḍake kārāpetvā pādapīṭhakāya heṭṭhā ṭhapesi, cha  suvaṇṇameṇḍake kārāpetvā maṇḍapaṃ parikkhipento ṭhapesi. dhammāsanaṃ  paṭhamaṃ suttamayehi rajjukehi vāyāpetvā majjhe suvaṇṇasuttamayehi upari  muttamayehi suttehi vāyāpesi. tassa candanamayo apassayo ahosi.  evaṃ kuñjarasālaṃ niṭṭhāpetvā sālāmahaṃ karonto aṭṭhasaṭṭhīhi  bhikkhusatasahassehi saddhiṃ satthāraṃ nimantetvā cattāro māse dānaṃ  datvā osānadivase ticīvaraṃ adāsi. tattha saṅghanavakassa  satasahassagghanikaṃ pāpuṇi.</p>
              <p>[03] evaṃ ^a^V2.0212^ea^ vipassībuddhakāle puññakammaṃ katvā tato cuto devesu ca  manussesu ca saṃsaranto imasmiṃ bhaddakappe bārāṇasiyaṃ mahābhogakule  nibbattitvā bārāṇasiseṭṭhi nāma ahosi. so ekadivasaṃ rājūpaṭṭhānaṃ  gacchanto purohitaṃ disvā ``kiṃ, ācariya, nakkhattamuhuttaṃ,  upadhārethā''ti āha. āma, upadhāremi, kiṃ aññaṃ amhākaṃ kammanti.  tena hi kīdisaṃ janapadacārittanti? ekaṃ bhayaṃ ^a^P3.0366^ea^  bhavissatīti. kiṃ bhayaṃ nāmāti? chātakabhayaṃ seṭṭhīti.  kadā bhavissatīti? ito tiṇṇaṃ saṃvaccharānaṃ accayenāti. taṃ  sutvā seṭṭhi bahuṃ kasikammaṃ kāretvā gehe vijjamānadhanenāpi dhaññameva  gahetvā aḍḍhaterasāni koṭṭhasatāni kāretvā sabbakoṭṭhake vīhīhi  paripūresi. koṭṭhesu appahontesu cāṭiādīni pūretvā avasesaṃ  bhūmiyaṃ āvāṭe katvā nikhaṇi. nidhānāvasesaṃ mattikāya saddhiṃ  madditvā bhittiyo limpāpesi.</p>
              <p>[03] so aparena samayena chātakabhaye sampatte yathānikkhittaṃ dhaññaṃ  paribhuñjanto koṭṭhesu ca cāṭiādīsu ca nikkhittadhaññe parikkhīṇe  parijane pakkosāpetvā āha -- ``gacchatha, tātā, pabbatapādaṃ  pavisitvā jīvantā subhikkhakāle mama santikaṃ āgantukāmā  āgacchatha, anāgantukāmā tattha tattheva jīvathā''ti. te rodamānā  assumukhā hutvā seṭṭhiṃ vanditvā khamāpetvā sattāhaṃ nisīditvā tathā  akaṃsu. tassa pana santike ^a^M2.0234^ea^ veyyāvaccakaro ekova puṇṇo nāma  dāso ohīyi, tena saddhiṃ seṭṭhijāyā seṭṭhiputto seṭṭhisuṇisāti  pañceva janā ahesuṃ. te bhūmiyaṃ ^a^P3.0367^ea^ āvāṭesu  nihitadhaññepi parikkhīṇe bhittimattikaṃ pātetvā temetvā tato  laddhadhaññena yāpayiṃsu. athassa jāyā chātake avattharante mattikāya  khīyamānāya bhittipādesu avasiṭṭhamattikaṃ pātetvā temetvā  aḍḍhāḷhakamattaṃ vīhiṃ labhitvā koṭṭetvā ekaṃ taṇḍulanāḷiṃ gahetvā  ``chātakakāle corā bahū hontī''ti corabhayena ekasmiṃ kuṭe  pakkhipitvā pidahitvā bhūmiyaṃ nikhaṇitvā ṭhapesi. atha naṃ seṭṭhi  rājūpaṭṭhānato āgantvā āha -- ``bhadde, chātomhi, atthi kiñcī''ti.  sā vijjamānaṃ ``natthī''ti avatvā ``ekā taṇḍulanāḷi  atthī''ti āha. ``kahaṃ sā''ti? ``corabhayena me nikhaṇitvā  ṭhapitā''ti. ``tena hi naṃ uddharitvā kiñci pacāhī''ti.  ``sace yāguṃ pacissāmi, dve vāre labhissati. sace bhattaṃ  pacissāmi, ekavārameva labhissati, kiṃ pacāmi, sāmī''ti āha.  ``amhākaṃ añño paccayo natthi, bhattaṃ bhuñjitvā marissāma, bhattameva  pacāhī''ti. sā bhattaṃ pacitvā pañca koṭṭhāse katvā seṭṭhino koṭṭhāsaṃ  vaḍḍhetvā purato ṭhapesi.</p>
              <p>[03] tasmiṃ khaṇe gandhamādanapabbate paccekabuddho samāpattito ^a^P3.0368^ea^  vuṭṭhāti. antosamāpattiyaṃ kira samāpattibalena jighacchā  na bādhati. samāpattito vuṭṭhitānaṃ pana balavatī hutvā udarapaṭalaṃ  ^a^V2.0213^ea^ ḍayhantī viya uppajjati. tasmā te labhanaṭṭhānaṃ oloketvā gacchanti.  taṃ divasañca tesaṃ dānaṃ datvā senāpatiṭṭhānādīsu aññatarasampattiṃ  labhanti. tasmā sopi dibbena cakkhunā olokento  ``sakalajambudīpe chātakabhayaṃ uppannaṃ, seṭṭhigehe ca pañcannaṃ janānaṃ  nāḷikodanova pakko, saddhā nu kho ete, sakkhissanti vā mama  saṅgahaṃ kātu''nti tesaṃ saddhabhāvañca saṅgahaṃ kātuṃ samatthabhāvañca disvā  pattacīvaramādāya mahāseṭṭhissa purato dvāre ṭhitameva attānaṃ dassesi.  so taṃ disvā pasannacitto ``pubbepi mayā dānassa adinnattā evarūpaṃ  chātakaṃ diṭṭhaṃ, idaṃ kho pana bhattaṃ maṃ ekadivasameva rakkheyya.  ayyassa pana dinnaṃ anekāsu kappakoṭīsu mama hitasukhāvahaṃ  bhavissatī''ti taṃ bhattapātiṃ apanetvā paccekabuddhaṃ upasaṅkamitvā  pañcapatiṭṭhitena vanditvā gehaṃ pavesetvā āsane nisinnassa  ^a^M2.0235^ea^ pāde  dhovitvā suvaṇṇapādapīṭhe ṭhapetvā bhattapātimādāya paccekabuddhassa patte  okiri. upaḍḍhāvasese bhatte paccekabuddho hatthena pattaṃ ^a^P3.0369^ea^  pidahi. atha naṃ, ``bhante, ekāya taṇḍulanāḷiyā pañcannaṃ  janānaṃ pakkaodanassa ayaṃ eko koṭṭhāso, imaṃ dvidhā kātuṃ na sakkā.  mā mayhaṃ idhaloke saṅgahaṃ karotha, ahaṃ niravasesaṃ  dātukāmomhī''ti vatvā sabbaṃ bhattamadāsi. datvā ca pana patthanaṃ  paṭṭhapesi, ``mā, bhante, puna nibbattanibbattaṭṭhāne evarūpaṃ chātakabhayaṃ  addasaṃ, ito paṭṭhāya sakalajambudīpavāsīnaṃ bījabhattaṃ dātuṃ samattho  bhaveyyaṃ, sahatthena kammaṃ katvā jīvikaṃ na kappeyyaṃ, aḍḍhaterasa  koṭṭhasatāni sodhāpetvā sīsaṃ nhāyitvā tesaṃ dvāre nisīditvā uddhaṃ  olokitakkhaṇeyeva me rattasālidhārā patitvā sabbakoṭṭhe pūreyyuṃ.  nibbattanibbattaṭṭhāne ca ayameva bhariyā, ayameva putto, ayameva  suṇisā, ayameva dāso hotū''ti.</p>
              <p>[03] bhariyāpissa ``mama sāmike jighacchāya pīḷiyamāne na sakkā  mayā bhuñjitu''nti cintetvā attano koṭṭhāsaṃ paccekabuddhassa datvā  patthanaṃ paṭṭhapesi, ``bhante, idāni nibbattanibbattaṭṭhāne evarūpaṃ  chātakabhayaṃ na passeyyaṃ, bhattathālikaṃ ^a^P3.0370^ea^ purato katvā  sakalajambudīpavāsīnaṃ bhattaṃ dentiyāpi ca me yāva na uṭṭhahissāmi,  tāva gahitagahitaṭṭhānaṃ pūritameva hotu. ayameva sāmiko, ayameva  putto, ayameva suṇisā, ayameva dāso hotū''ti. puttopissa attano  koṭṭhāsaṃ paccekabuddhassa datvā patthanaṃ paṭṭhapesi, ``bhante, ito paṭṭhāya  evarūpaṃ chātakabhayaṃ na passeyyaṃ, ekañca me sahassathavikaṃ gahetvā  sakalajambudīpavāsīnaṃ kahāpaṇaṃ dentassāpi ayaṃ sahassathavikā  paripuṇṇāva hotu, imeyeva mātāpitaro hontu, ayaṃ bhariyā, ayaṃ  dāso hotū''ti.</p>
              <p>[03] suṇisāpissa ^a^V2.0214^ea^ attano koṭṭhāsaṃ paccekabuddhassa datvā patthanaṃ  paṭṭhapesi, ``ito paṭṭhāya evarūpaṃ chātakabhayaṃ na passeyyaṃ, ekañca me  dhaññapiṭakaṃ purato ṭhapetvā sakalajambudīpavāsīnaṃ bījabhattaṃ dentiyāpi  khīṇabhāvo mā paññāyittha, nibbattanibbattaṭṭhāne imeyeva sasurā hontu,  ayameva sāmiko, ayameva dāso hotū''ti. dāsopi attano  koṭṭhāsaṃ paccekabuddhassa datvā patthanaṃ paṭṭhapesi ^a^M2.0236^ea^, ``ito paṭṭhāya evarūpaṃ  chātakabhayaṃ na passeyyaṃ, sabbe ime sāmikā hontu, kasantassa ca me  ito tisso, etto tisso, majjhe ekāti dāruambaṇamattā satta satta  sītāyo gacchantū''ti. so taṃ divasaṃ senāpatiṭṭhānaṃ patthetvā laddhuṃ  samatthopi sāmikesu ^a^P3.0371^ea^ sinehena ``imeyeva me  sāmikā hontū''ti patthanaṃ paṭṭhapesi. paccekabuddho sabbesampi  vacanāvasāne ``evaṃ hotū''ti vatvā -- </p>
              <p>[21] ``icchitaṃ patthitaṃ tuyhaṃ, khippameva samijjhatu. </p>
              <p>[22] sabbe pūrentu saṅkappā, cando pannaraso yathā.. </p>
              <p>[21] ``icchitaṃ patthitaṃ tuyhaṃ, khippameva samijjhatu. </p>
              <p>[22] sabbe pūrentu saṅkappā, maṇi jotiraso yathā''ti..  --</p>
              <p>[03] paccekabuddhagāthāhi anumodanaṃ katvā ``mayā imesaṃ cittaṃ  pasādetuṃ vaṭṭatī''ti cintetvā ``yāva gandhamādanapabbatā ime maṃ  passantū''ti adhiṭṭhahitvā pakkāmi. tepi oloketvāva aṭṭhaṃsu. so  gantvā taṃ bhattaṃ pañcahi paccekabuddhasatehi saddhiṃ saṃvibhaji. taṃ  tassānubhāvena sabbesampi pahoti. te olokentāyeva aṭṭhaṃsu.</p>
              <p>[03] atikkante pana majjhanhike seṭṭhibhariyā ukkhaliṃ dhovitvā  pidahitvā ṭhapesi. seṭṭhipi jighacchāya pīḷito nipajjitvā niddaṃ  okkami. so sāyanhe pabujjhitvā bhariyaṃ āha -- ``bhadde,  ativiya chātomhi, atthi nu kho ukkhaliyā tale  jhāmakasitthānī''ti. sā dhovitvā ukkhaliyā ṭhapitabhāvaṃ  jānantīpi ``natthī''ti avatvā ``ukkhaliṃ vivaritvā  ācikkhissāmī''ti uṭṭhāya ukkhalimūlaṃ gantvā ukkhaliṃ vivari,  tāvadeva sumanamakulasadisavaṇṇassa bhattassa pūrā ukkhali pidhānaṃ  ukkhipitvā aṭṭhāsi. sā taṃ disvāva pītiyā phuṭṭhasarīrā seṭṭhiṃ  āha -- ``uṭṭhehi, sāmi, ahaṃ ukkhaliṃ dhovitvā pidahiṃ, sā pana  sumanamakulasadisavaṇṇassa bhattassa ^a^P3.0372^ea^ pūrā, puññāni  nāma kattabbarūpāni, dānaṃ nāma kattabbayuttakaṃ. uṭṭhehi, sāmi,  bhuñjassū''ti. sā dvinnaṃ pitāputtānaṃ bhattaṃ adāsi. tesu sutvā  ^a^V2.0215^ea^ uṭṭhitesu suṇisāya saddhiṃ nisīditvā bhuñjitvā puṇṇassa bhattaṃ adāsi.  gahitagahitaṭṭhānaṃ na khīyati, kaṭacchunā sakiṃ gahitaṭṭhānameva  paññāyati. taṃdivasameva koṭṭhādayo pubbe pūritaniyāmeneva puna  pūrayiṃsu. ``seṭṭhissa gehe bhattaṃ uppannaṃ, bījabhattehi atthikā  āgantvā gaṇhantū''ti nagare ^a^M2.0237^ea^ ghosanaṃ kāresi. manussā tassa gehato  bījabhattaṃ gaṇhiṃsu. sakalajambudīpavāsino taṃ nissāya jīvitaṃ  labhiṃsuyeva.</p>
              <p>[03] so tato cuto devaloke nibbattitvā devamanussesu saṃsaranto  imasmiṃ buddhuppāde bhaddiyanagare seṭṭhikule nibbatti. bhariyāpissa  mahābhogakule nibbattitvā vayappattā tasseva gehaṃ agamāsi. tassa taṃ  pubbakammaṃ nissāya pacchāgehe pubbe vuttappakārā meṇḍakā uṭṭhahiṃsu.  puttopi nesaṃ puttova, suṇisā suṇisāva, dāso dāsova ahosi.  athekadivasaṃ seṭṭhi attano puññaṃ vīmaṃsitukāmo aḍḍhaterasāni  koṭṭhasatāni sodhāpetvā sīsaṃ nhāto dvāre nisīditvā uddhaṃ  olokesi. sabbānipi vuttappakārānaṃ ^a^P3.0373^ea^  rattasālīnaṃ pūrayiṃsu. so sesānampi puññāni vīmaṃsitukāmo  bhariyañca puttādayo ca ``tumhākampi puññāni vīmaṃsissathā''ti āha.</p>
              <p>[03] athassa bhariyā sabbālaṅkārehi alaṅkaritvā mahājanassa  passantasseva taṇḍule mināpetvā tehi bhattaṃ pacāpetvā dvārakoṭṭhake  paññattāsane nisīditvā suvaṇṇakaṭacchuṃ ādāya ``bhattena atthikā  āgacchantū''ti ghosāpetvā āgatāgatānaṃ upanītabhājanāni pūretvā  adāsi. sakaladivasampi dentiyā kaṭacchunā gahitaṭṭhānameva  paññāyati. tassā pana purimabuddhānampi bhikkhusaṅghassa vāmahatthena  ukkhaliṃ dakkhiṇahatthena kaṭacchuṃ gahetvā evameva patte pūretvā bhattassa  dinnattā vāmahatthatalaṃ pūretvā padumalakkhaṇaṃ nibbatti, dakkhiṇahatthatalaṃ  pūretvā candalakkhaṇaṃ nibbatti. yasmā pana vāmahatthato dhammakaraṇaṃ  ādāya bhikkhusaṅghassa udakaṃ parissāvetvā dadamānā aparāparaṃ  vicari, tenassā dakkhiṇapādatalaṃ pūretvā candalakkhaṇaṃ nibbatti,  vāmapādatalaṃ pūretvā padumalakkhaṇaṃ nibbatti. tassā iminā kāraṇena  candapadumāti nāmaṃ kariṃsu.</p>
              <p>[03] puttopissa sīsaṃ nhāto sahassathavikaṃ ^a^P3.0374^ea^  ādāya ``kahāpaṇehi atthikā āgacchantū''ti vatvā āgatāgatānaṃ  gahitabhājanāni pūretvā adāsi. thavikāya kahāpaṇasahassaṃ  ahosiyeva. suṇisāpissa sabbālaṅkārehi alaṅkaritvā vīhipiṭakaṃ  ādāya ākāsaṅgaṇe nisinnā ``bījabhattehi atthikā āgacchantū''ti  vatvā āgatāgatānaṃ gahitabhājanāni pūretvā adāsi. piṭakaṃ  ^a^V2.0216^ea^ yathāpūritameva ahosi. dāsopissa ^a^M2.0238^ea^ sabbālaṅkārehi alaṅkaritvā  suvaṇṇayugesu suvaṇṇayottehi goṇe yojetvā suvaṇṇapatodayaṭṭhiṃ ādāya  dvinnaṃ goṇānaṃ gandhapañcaṅgulikāni datvā visāṇesu suvaṇṇakosake  paṭimuñcitvā khettaṃ gantvā pājesi. ito tisso, etto tisso,  majjhe ekāti satta sītā bhijjitvā agamaṃsu. jambudīpavāsino  bhattabījahiraññasuvaṇṇādīsu yathārucitaṃ seṭṭhigehatoyeva gaṇhiṃsu. ime  pañca mahāpuññā.</p>
              <p>[03] evaṃ mahānubhāvo seṭṭhi ``satthā kira āgato''ti sutvā  ``satthu paccuggamanaṃ karissāmī''ti nikkhamanto antarāmagge  titthiye disvā tehi ``kasmā taṃ, gahapati, kiriyavādo samāno  akiriyavādassa samaṇassa gotamassa santikaṃ gacchasī''ti  nivāriyamānopi tesaṃ vacanaṃ anādiyitvā gantvā satthāraṃ vanditvā  ekamantaṃ nisīdi ^a^P3.0375^ea^. athassa satthā anupubbiṃ  kathaṃ kathesi. so desanāvasāne sotāpattiphalaṃ patvā satthu  titthiyehi avaṇṇaṃ vatvā attano nivāritabhāvaṃ ārocesi. atha naṃ  satthā, ``gahapati, ime sattā nāma mahantampi attano dosaṃ na  passanti, avijjamānampi paresaṃ dosaṃ vijjamānaṃ katvā tattha tattha  bhusaṃ viya opunantī''ti vatvā imaṃ gāthamāha -- </p>
              <p>[03] 252^b^.^eb^ </p>
              <p>[21] ``sudassaṃ vajjamaññesaṃ, attano pana duddasaṃ. </p>
              <p>[21] paresañhi so vajjāni, opunāti yathā bhusaṃ. </p>
              <p>[22] attano pana chādeti, kaliṃva kitavā saṭho''ti..</p>
              <p>[03] tattha ^b^sudassaṃ vajja^eb^nti parassa aṇumattampi vajjaṃ khalitaṃ  sudassaṃ sukheneva passituṃ sakkā, attano pana atimahantampi duddasaṃ.  ^b^paresaṃ hī^eb^ti teneva kāraṇena so puggalo saṅghamajjhādīsu paresaṃ  vajjāni uccaṭṭhāne ṭhapetvā bhusaṃ opunanto viya opunāti.  ^b^kaliṃva kitavā saṭho^eb^ti ettha sakuṇesu aparajjhanabhāvena  attabhāvo kali nāma, sākhabhaṅgādikaṃ paṭicchādanaṃ kitavā nāma,  sākuṇiko saṭho nāma. yathā sakuṇaluddako sakuṇe gahetvā  māretukāmo kitavā viya ^a^P3.0376^ea^ attabhāvaṃ paṭicchādeti,  evaṃ attano vajjaṃ chādetīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] meṇḍakaseṭṭhivatthu dasamaṃ. </p>
            </h4>
          </h3>
          <h3>
            <h3n> 11. ujjhānasaññittheravatthu</h3n>
            <h4>
              <h4n> </h4n>
              <p>[03] ^b^paravajjānupassissā^eb^ti ^a^V2.0217^ea^ ^a^M2.0239^ea^ imaṃ dhammadesanaṃ satthā jetavane  viharanto ujjhānasaññiṃ nāma ekaṃ theraṃ ārabbha kathesi.</p>
              <p>[03] so kira ``ayaṃ evaṃ nivāseti, evaṃ pārupatī''ti bhikkhūnaṃ  antarameva gavesanto vicarati. bhikkhū ``asuko nāma, bhante,  thero evaṃ karotī''ti satthu ārocesuṃ. satthā, ``bhikkhave,  vattasīse ṭhatvā evaṃ ovadanto ananupavādo. yo pana niccaṃ  ujjhānasaññitāya paresaṃ antaraṃ pariyesamāno evaṃ vatvā vicarati,  tassa jhānādīsu ekopi viseso nuppajjati, kevalaṃ āsavāyeva  vaḍḍhantī''ti vatvā imaṃ gāthamāha -- </p>
              <p>[03] 253^b^.^eb^ </p>
              <p>[21] ``paravajjānupassissa, niccaṃ ujjhānasaññino. </p>
              <p>[22] āsavā tassa vaḍḍhanti, ārā so āsavakkhayā''ti..</p>
              <p>[03] tattha ^a^P3.0377^ea^ ^b^ujjhānasaññino^eb^ti evaṃ  nivāsetabbaṃ evaṃ pārupitabbanti paresaṃ antaragavesitāya  ujjhānabahulassa puggalassa jhānādīsu ekadhammopi na vaḍḍhati, atha  kho āsavāva tassa vaḍḍhanti. teneva kāraṇena so  arahattamaggasaṅkhātā āsavakkhayā ārā dūraṃ gatova hotīti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] ujjhānasaññittheravatthu ekādasamaṃ. </p>
            </h4>
          </h3>
          <h3>
            <h3n> 12. subhaddaparibbājakavatthu</h3n>
            <h4>
              <h4n> </h4n>
              <p>[03] ^b^ākāse^eb^ti idaṃ dhammadesanaṃ satthā kusinārāyaṃ upavattane  mallānaṃ sālavane parinibbānamañcake nipanno subhaddaṃ paribbājakaṃ  ārabbha kathesi.</p>
              <p>[03] so kira atīte kaniṭṭhabhātari ekasmiṃ sasse navakkhattuṃ  aggadānaṃ dente dānaṃ dātuṃ anicchanto osakkitvā avasāne adāsi.  tasmā paṭhamabodhiyampi majjhimabodhiyampi satthāraṃ daṭṭhuṃ nālattha.  pacchimabodhiyaṃ pana satthu parinibbānakāle ``ahaṃ tīsu pañhesu  attano kaṅkhaṃ mahallake ^a^V2.0218^ea^ paribbājake ^a^M2.0240^ea^ pucchitvā samaṇaṃ gotamaṃ  `daharo'ti saññāya na pucchiṃ ^a^P3.0378^ea^, tassa ca dāni  parinibbānakālo, pacchā me samaṇassa gotamassa apucchitakāraṇā  vippaṭisāro uppajjeyyā''ti satthāraṃ upasaṅkamitvā ānandattherena  nivāriyamānopi satthārā okāsaṃ katvā, ``ānanda, mā subhaddaṃ  nivārayi, pucchatu maṃ pañha''nti vutte antosāṇiṃ pavisitvā  heṭṭhāmañcake nisinno, ``bho samaṇa, kiṃ nu kho ākāse padaṃ nāma  atthi, ito bahiddhā samaṇo nāma atthi, saṅkhārā sassatā nāma  atthī''ti ime pañhe pucchi. athassa satthā tesaṃ abhāvaṃ  ācikkhanto imāhi gāthāhi dhammaṃ desesi -- </p>
              <p>[03] 254^b^.^eb^ </p>
              <p>[21] ``ākāseva padaṃ natthi, samaṇo natthi bāhire. </p>
              <p>[22] papañcābhiratā pajā, nippapañcā tathāgatā.. </p>
              <p>[03] 255^b^.^eb^ </p>
              <p>[21] ``ākāseva padaṃ natthi, samaṇo natthi bāhire. </p>
              <p>[22] saṅkhārā sassatā natthi, natthi buddhānamiñjita''nti..</p>
              <p>[03] tattha ^b^pada^eb^nti imasmiṃ ākāse vaṇṇasaṇṭhānavasena  evarūpanti paññāpetabbaṃ kassaci padaṃ nāma natthi. ^b^bāhire^eb^ti  mama sāsanato bahiddhā maggaphalaṭṭho samaṇo nāma natthi.  ^b^pajā^eb^ti ayaṃ sattalokasaṅkhātā pajā taṇhādīsu  papañcesuyevābhiratā. ^b^nippapañcā^eb^ti bodhimūleyeva sabbapapañcānaṃ  samucchinnattā nippapañcā ^a^P3.0379^ea^ tathāgatā.  ^b^saṅkhārā^eb^ti pañcakkhandhā. tesu hi ekopi sassato nāma  natthi. ^b^iñjita^eb^nti buddhānaṃ pana taṇhāmānādīsu iñjitesu yena  saṅkhārā sassatāti gaṇheyya, taṃ ekaṃ iñjitampi nāma natthīti  attho.</p>
              <p>[03] desanāvasāne subhaddo anāgāmiphale patiṭṭhahi, sampattaparisāyapi  sātthikā dhammadesanā ahosīti. </p>
              <p>[06] subhaddaparibbājakavatthu dvādasamaṃ. </p>
              <p>[06] malavaggavaṇṇanā niṭṭhitā. </p>
              <p>[06] aṭṭhārasamo vaggo. </p>
            </h4>
          </h3>
        </h2>
        <h2>
          <h2n> 19. dhammaṭṭhavaggo </h2n>
          <h3>
            <h3n> 1. vinicchayamahāmattavatthu</h3n>
            <h4>
              <h4n> </h4n>
              <p>[03] ^b^na^eb^ ^a^V2.0219^ea^ ^a^P3.0380^ea^ ^a^M2.0241^ea^ ^b^tena hotī^eb^ti imaṃ dhammadesanaṃ  satthā jetavane viharanto vinicchayamahāmatte ārabbha kathesi.</p>
              <p>[03] ekadivasañhi bhikkhū sāvatthiyaṃ uttaradvāragāme piṇḍāya  caritvā piṇḍapātapaṭikkantā nagaramajjhena vihāraṃ āgacchanti. tasmiṃ  khaṇe megho uṭṭhāya pāvassi. te sammukhāgataṃ vinicchayasālaṃ  pavisitvā vinicchayamahāmatte lañjaṃ gahetvā sāmike asāmike karonte  disvā ``aho ime adhammikā, mayaṃ pana `ime dhammena vinicchayaṃ  karontī'ti saññino ahumhā''ti cintetvā vasse vigate vihāraṃ  gantvā satthāraṃ vanditvā ekamantaṃ nisinnā tamatthaṃ ārocesuṃ.  satthā ``na, bhikkhave, chandādivasikā hutvā sāhasena atthaṃ  vinicchinantā dhammaṭṭhā nāma honti, aparādhaṃ pana anuvijjitvā  ^a^P3.0381^ea^ aparādhānurūpaṃ asāhasena vinicchayaṃ karontā eva  dhammaṭṭhā nāma hontī''ti vatvā imā gāthā abhāsi -- </p>
              <p>[03] 256^b^.^eb^ </p>
              <p>[21] ``na tena hoti dhammaṭṭho, yenatthaṃ sāhasā naye. </p>
              <p>[22] yo ca atthaṃ anatthañca, ubho niccheyya paṇḍito.. </p>
              <p>[03] 257^b^.^eb^ </p>
              <p>[21] ``asāhasena dhammena, samena nayatī pare. </p>
              <p>[22] dhammassa gutto medhāvī, dhammaṭṭhoti pavuccatī''ti..</p>
              <p>[03] tattha ^b^tenā^eb^ti ettakeneva kāraṇena. ^b^dhammaṭṭho^eb^ti  rājā hi attano kātabbe vinicchayadhamme ṭhitopi dhammaṭṭho nāma na  hoti. ^b^yenā^eb^ti yena kāraṇena. ^b^attha^eb^nti otiṇṇaṃ  vinicchitabbaṃ atthaṃ. ^b^sāhasā naye^eb^ti chandādīsu patiṭṭhito  sāhasena musāvādena viniccheyya. yo hi chande patiṭṭhāya ñātīti  vā mittoti vā musā vatvā asāmikameva sāmikaṃ karoti, dose  patiṭṭhāya attano verīnaṃ musā vatvā sāmikameva asāmikaṃ karoti,  mohe patiṭṭhāya lañjaṃ gahetvā ^a^V2.0220^ea^ vinicchayakāle ^a^M2.0242^ea^ aññavihito viya ito  cito ca olokento musā vatvā ``iminā jitaṃ, ayaṃ  parājito''ti ^a^P3.0382^ea^ paraṃ nīharati, bhaye patiṭṭhāya  kassacideva issarajātikassa parājayaṃ pāpuṇantassāpi jayaṃ āropeti,  ayaṃ sāhasena atthaṃ neti nāma. eso dhammaṭṭho nāma na hotīti  attho. ^b^atthaṃ anatthañcā^eb^ti bhūtañca abhūtañca kāraṇaṃ.  ^b^ubho niccheyyā^eb^ti yo pana paṇḍito ubho atthānatthe  vinicchinitvā vadati. ^b^asāhasenā^eb^ti amusāvādena.  ^b^dhammenā^eb^ti vinicchayadhammena, na chandādivasena.  ^b^samenā^eb^ti aparādhānurūpeneva pare nayati, jayaṃ vā parājayaṃ vā  pāpeti. ^b^dhammassa gutto^eb^ti so dhammagutto dhammarakkhito  dhammojapaññāya samannāgato medhāvī vinicchayadhamme ṭhitattā dhammaṭṭhoti  pavuccatīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] vinicchayamahāmattavatthu paṭhamaṃ. </p>
            </h4>
          </h3>
          <h3>
            <h3n> 2. chabbaggiyavatthu</h3n>
            <h4>
              <h4n> </h4n>
              <p>[03] ^b^na tena paṇḍito hotī^eb^ti imaṃ dhammadesanaṃ satthā jetavane  viharanto chabbaggiye ārabbha kathesi.</p>
              <p>[03] te kira vihārepi gāmepi bhattaggaṃ ākulaṃ karontā ^a^P3.0383^ea^  vicaranti. athekadivase bhikkhū gāme bhattakiccaṃ katvā  āgate dahare sāmaṇere ca pucchiṃsu -- ``kīdisaṃ, āvuso,  bhattagga''nti? bhante, mā pucchatha, chabbaggiyā ``mayameva viyattā,  mayameva paṇḍitā, ime paharitvā sīse kacavaraṃ ākiritvā  nīharissāmā''ti vatvā amhe piṭṭhiyaṃ gahetvā kacavaraṃ okirantā  bhattaggaṃ ākulaṃ akaṃsūti. bhikkhū satthu santikaṃ gantvā tamatthaṃ  ārocesuṃ. satthā ``nāhaṃ, bhikkhave, bahuṃ bhāsitvā pare viheṭhayamānaṃ  `paṇḍito'ti vadāmi, kheminaṃ pana averīnaṃ abhayameva paṇḍitoti  vadāmī''ti vatvā imaṃ gāthamāha -- </p>
              <p>[03] 258^b^.^eb^ </p>
              <p>[21] ``na tena paṇḍito hoti, yāvatā bahu bhāsati. </p>
              <p>[22] khemī averī abhayo, paṇḍitoti pavuccatī''ti..</p>
              <p>[03] tattha ^a^M2.0243^ea^ ^b^yāvatā^eb^ti yattakena kāraṇena saṅghamajjhādīsu bahuṃ  katheti, tena paṇḍito nāma na hoti ^a^V2.0221^ea^. yo pana sayaṃ khemī pañcannaṃ  verānaṃ abhāvena averī nibbhayo ^a^P3.0384^ea^, yaṃ vā āgamma  mahājanassa bhayaṃ na hoti, so paṇḍito nāma hotīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] chabbaggiyavatthu dutiyaṃ. </p>
            </h4>
          </h3>
          <h3>
            <h3n> 3. ekudānakhīṇāsavattheravatthu</h3n>
            <h4>
              <h4n> </h4n>
              <p>[03] ^b^na tāvatā^eb^ti imaṃ dhammadesanaṃ satthā jetavane viharanto  ekudānattheraṃ nāma khīṇāsavaṃ ārabbha kathesi.</p>
              <p>[03] so kira ekakova ekasmiṃ vanasaṇḍe viharati, ekamevassa  udānaṃ paguṇaṃ -- </p>
              <p>[21] ``adhicetaso appamajjato, </p>
              <p>[27] munino monapathesu sikkhato. </p>
              <p>[26] sokā na bhavanti tādino, </p>
              <p>[22] upasantassa sadā satīmato''ti.. (pāci0 153;  udā0 37).</p>
              <p>[03] so kira uposathadivasesu sayameva dhammassavanaṃ ghosetvā imaṃ  gāthaṃ vadati. pathaviundriyanasaddo viya devatānaṃ sādhukārasaddo hoti.  athekasmiṃ uposathadivase pañcapañcasataparivārā dve tipiṭakadharā  bhikkhū tassa vasanaṭṭhānaṃ agamaṃsu. so te disvāva tuṭṭhamānaso  ``sādhu vo kataṃ idha āgacchantehi, ajja mayaṃ ^a^P3.0385^ea^  tumhākaṃ dhammaṃ suṇissāmā''ti āha. atthi pana, āvuso, idha  dhammaṃ sotukāmāti. atthi, bhante, ayaṃ vanasaṇḍo dhammassavanadivase  devatānaṃ sādhukārasaddena ekaninnādo hotīti. tesu eko  tipiṭakadharo dhammaṃ osāresi, eko kathesi. ekadevatāpi sādhukāraṃ  nādāsi. te āhaṃsu -- ``tvaṃ, āvuso, dhammassavanadivase imasmiṃ  vanasaṇḍe devatā mahantena saddena sādhukāraṃ dentīti vadesi, kiṃ  nāmeta''nti. bhante, aññesu divasesu sādhukārasaddena ekaninnādo  eva hoti, na ajja pana ^a^M2.0244^ea^ jānāmi ``kimeta''nti. ``tena hi,  āvuso, tvaṃ tāva dhammaṃ kathehī''ti. so ^a^V2.0222^ea^ bījaniṃ gahetvā āsane  nisinno tameva gāthaṃ vadesi. devatā mahantena saddena sādhukāramadaṃsu.  atha nesaṃ parivārā bhikkhū ujjhāyiṃsu ``imasmiṃ vanasaṇḍe devatā  mukholokanena sādhukāraṃ dadanti, tipiṭakadharabhikkhūsu ettakaṃ  bhaṇantesupi kiñci pasaṃsanamattampi avatvā ekena mahallakattherena  ekagāthāya kathitāya mahāsaddena sādhukāraṃ dadantī''ti. tepi vihāraṃ  gantvā satthu tamatthaṃ ārocesuṃ.</p>
              <p>[03] satthā ^a^P3.0386^ea^ ``nāhaṃ, bhikkhave, yo bahumpi  uggaṇhati vā bhāsati vā, taṃ dhammadharoti vadāmi. yo pana  ekampi gāthaṃ uggaṇhitvā saccāni paṭivijjhati, ayaṃ dhammadharo  nāmā''ti vatvā dhammaṃ desento imaṃ gāthamāha -- </p>
              <p>[03] 259^b^.^eb^ </p>
              <p>[21] ``na tāvatā dhammadharo, yāvatā bahu bhāsati. </p>
              <p>[21] yo ca appampi sutvāna, dhammaṃ kāyena passati. </p>
              <p>[22] sa ve dhammadharo hoti, yo dhammaṃ nappamajjatī''ti..</p>
              <p>[03] tattha ^b^yāvatā^eb^ti yattakena uggahaṇadhāraṇavācanādinā  kāraṇena bahuṃ bhāsati, tāvattakena dhammadharo na hoti, vaṃsānurakkhako  pana paveṇipālako nāma hoti. ^b^yo ca appampī^eb^ti yo pana  appamattakampi sutvā dhammamanvāya atthamanvāya dhammānudhammappaṭipanno  hutvā nāmakāyena dukkhādīni parijānanto catusaccadhammaṃ passati, sa  ve dhammadharo hoti. ^b^yo dhammaṃ nappamajjatī^eb^ti yopi  āraddhavīriyo hutvā ajja ajjevāti paṭivedhaṃ ākaṅkhanto dhammaṃ  nappamajjati, ayampi dhammadharoyevāti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] ekudānakhīṇāsavattheravatthu tatiyaṃ. </p>
            </h4>
          </h3>
          <h3>
            <h3n> 4. lakuṇḍakabhaddiyattheravatthu</h3n>
            <h4>
              <h4n> </h4n>
              <p>[03] ^b^na^eb^ ^a^P3.0387^ea^ ^b^tena thero so hotī^eb^ti imaṃ  dhammadesanaṃ satthā jetavane viharanto lakuṇḍakabhaddiyattheraṃ ārabbha  kathesi.</p>
              <p>[03] ekadivasañhi ^a^V2.0223^ea^ ^a^M2.0245^ea^ tasmiṃ there satthu upaṭṭhānaṃ gantvā pakkantamatte  tiṃsamattā āraññikā bhikkhū taṃ passantā eva āgantvā satthāraṃ  vanditvā nisīdiṃsu. satthā tesaṃ arahattūpanissayaṃ disvā imaṃ pañhaṃ  pucchi -- ``ito gataṃ ekaṃ theraṃ passathā''ti? ``na passāma,  bhante''ti. ``kiṃ nu diṭṭho vo''ti? ``ekaṃ, bhante, sāmaṇeraṃ  passimhā''ti. ``na so, bhikkhave, sāmaṇero, thero eva so''ti?  ``ativiya khuddako, bhante''ti. ``nāhaṃ, bhikkhave,  mahallakabhāvena therāsane nisinnamattakena theroti vadāmi. yo pana  saccāni paṭivijjhitvā mahājanassa ahiṃsakabhāve ṭhito, ayaṃ thero  nāmā''ti vatvā imā gāthā abhāsi -- </p>
              <p>[03] 260^b^.^eb^ </p>
              <p>[21] ``na tena thero so hoti, yenassa palitaṃ  siro. </p>
              <p>[22] paripakko vayo tassa, moghajiṇṇoti vuccati.. </p>
              <p>[03] 261^b^.^eb^ </p>
              <p>[21] ``yamhi saccañca dhammo ca, ahiṃsā saṃyamo  damo. </p>
              <p>[22] sa ve vantamalo dhīro, thero iti pavuccatī''ti..</p>
              <p>[03] tattha ^a^P3.0388^ea^ ^b^paripakko^eb^ti pariṇato, vuḍḍhabhāvaṃ  pattoti attho. ^b^moghajiṇṇo^eb^ti anto therakarānaṃ dhammānaṃ  abhāvena tucchajiṇṇo nāma. ^b^yamhi saccañca dhammo cā^eb^ti  yamhi pana puggale soḷasahākārehi paṭividdhattā catubbidhaṃ saccaṃ,  ñāṇena sacchikatattā navavidho lokuttaradhammo ca atthi.  ^b^ahiṃsā^eb^ti ahiṃsanabhāvo. desanāmattametaṃ, yamhi pana  catubbidhāpi appamaññābhāvanā atthīti attho. ^b^saṃyamo damo^eb^ti  sīlañceva indriyasaṃvaro ca. ^b^vantamalo^eb^ti maggañāṇena  nīhaṭamalo. ^b^dhīro^eb^ti dhitisampanno. ^b^thero^eb^ti so imehi  thirabhāvakārakehi samannāgatattā theroti vuccatīti attho.</p>
              <p>[03] desanāvasāne te bhikkhū arahatte patiṭṭhahiṃsūti. </p>
              <p>[06] lakuṇḍakabhaddiyattheravatthu catutthaṃ. </p>
            </h4>
          </h3>
          <h3>
            <h3n> 5. sambahulabhikkhuvatthu</h3n>
            <h4>
              <h4n> </h4n>
              <p>[03] ^b^na^eb^ ^a^M2.0246^ea^ ^b^vākkaraṇamattenā^eb^ti imaṃ dhammadesanaṃ satthā jetavane  viharanto sambahule bhikkhū ārabbha kathesi.</p>
              <p>[03] ekasmiñhi ^a^V2.0224^ea^ samaye dahare ceva sāmaṇere ca attano  dhammācariyānameva cīvararajanādīni veyyāvaccāni karonte disvā  ekacce therā cintayiṃsu -- ``mayampi byañjanasamaye kusalā,  amhākameva kiñci natthi. yaṃnūna ^a^P3.0389^ea^ mayaṃ satthāraṃ  upasaṅkamitvā evaṃ vadeyyāma, `bhante, mayaṃ byañjanasamaye kusalā,  aññesaṃ santike dhammaṃ uggaṇhitvāpi imesaṃ santike asodhetvā mā  sajjhāyitthāti daharasāmaṇere āṇāpethā'ti. evañhi amhākaṃ  lābhasakkāro vaḍḍhissatī''ti. te satthāraṃ upasaṅkamitvā tathā vadiṃsu.</p>
              <p>[03] satthā tesaṃ vacanaṃ sutvā ``imasmiṃ sāsane paveṇivaseneva evaṃ  vattuṃ labhati, ime pana lābhasakkāre nissitāti ñatvā ahaṃ tumhe  vākkaraṇamattena sādhurūpāti na vadāmi. yassa panete issādayo  dhammā arahattamaggena samucchinnā, eso eva sādhurūpo''ti vatvā imā  gāthā abhāsi -- </p>
              <p>[03] 262^b^.^eb^ </p>
              <p>[21] ``na vākkaraṇamattena, vaṇṇapokkharatāya vā. </p>
              <p>[22] sādhurūpo naro hoti, issukī maccharī saṭho.. </p>
              <p>[03] 263^b^.^eb^ </p>
              <p>[21] ``yassa cetaṃ samucchinnaṃ, mūlaghaccaṃ samūhataṃ. </p>
              <p>[22] savantadoso medhāvī, sādhurūpoti vuccatī''ti..</p>
              <p>[03] tattha ^b^na vākkaraṇamattenā^eb^ti vacīkaraṇamattena  saddalakkhaṇasampannavacanamattena. ^b^vaṇṇapokkharatāya vā^eb^ti  sarīravaṇṇassa manāpabhāvena vā. ^b^naro^eb^ti ettakeneva kāraṇena  paralābhādīsu issāmanako pañcavidhena maccherena samannāgato  kerāṭikabhāvena ^a^P3.0390^ea^ saṭho naro sādhurūpo na hoti.  ^b^yassa ceta^eb^nti yassa ca puggalassetaṃ issādidosajātaṃ  arahattamaggañāṇena samūlakaṃ chinnaṃ, mūlaghātaṃ katvā samūhataṃ ^a^M2.0247^ea^, so  vantadoso dhammojapaññāya samannāgato sādhurūpoti vuccatīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] sambahulabhikkhuvatthu pañcamaṃ. </p>
            </h4>
          </h3>
          <h3>
            <h3n> 6. hatthakavatthu</h3n>
            <h4>
              <h4n> </h4n>
              <p>[03] ^b^na^eb^ ^a^V2.0225^ea^ ^b^muṇḍakena samaṇo^eb^ti imaṃ dhammadesanaṃ satthā sāvatthiyaṃ  viharanto hatthakaṃ ārabbha kathesi.</p>
              <p>[03] so kira vādakkhitto ``tumhe asukavelāya asukaṭṭhānaṃ nāma  āgaccheyyātha, vādaṃ karissāmā''ti vatvā puretarameva tattha gantvā  ``passatha, titthiyā mama bhayena nāgatā, esova pana nesaṃ  parājayo''tiādīni vatvā vādakkhitto aññenaññaṃ paṭicaranto  vicarati. satthā ``hatthako kira evaṃ karotī''ti sutvā taṃ  pakkosāpetvā ``saccaṃ ^a^P3.0391^ea^ kira tvaṃ, hatthaka, evaṃ  karosī''ti pucchitvā ``sacca''nti vutte, ``kasmā evaṃ karosi?  evarūpañhi musāvādaṃ karonto sīsamuṇḍanādimatteneva samaṇo nāma na  hoti. yo pana aṇūni vā thūlāni vā pāpāni sametvā ṭhito,  ayameva samaṇo''ti vatvā imā gāthā abhāsi -- </p>
              <p>[03] 264^b^.^eb^ </p>
              <p>[21] ``na muṇḍakena samaṇo, abbato alikaṃ bhaṇaṃ. </p>
              <p>[22] icchālobhasamāpanno, samaṇo kiṃ bhavissati.. </p>
              <p>[03] 265^b^.^eb^ </p>
              <p>[21] ``yo ca sameti pāpāni, aṇuṃ thūlāni  sabbaso. </p>
              <p>[22] samitattā hi pāpānaṃ, samaṇoti pavuccatī''ti..</p>
              <p>[03] tattha ^b^muṇḍakenā^eb^ti sīsamuṇḍanamattena. ^b^abbato^eb^ti  sīlavatena ca dhutaṅgavatena ca virahito. ^b^alikaṃ bhaṇa^eb^nti  musāvādaṃ bhaṇanto asampattesu ārammaṇesu icchāya pattesu ca lobhena  samannāgato samaṇo nāma kiṃ bhavissati? ^b^sametī^eb^ti yo ca  parittāni vā ^a^M2.0248^ea^ mahantāni vā pāpāni vūpasameti, so tesaṃ samitattā  samaṇoti pavuccatīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] hatthakavatthu chaṭṭhaṃ. </p>
            </h4>
          </h3>
          <h3>
            <h3n> 7. aññatarabrāhmaṇavatthu</h3n>
            <h4>
              <h4n> </h4n>
              <p>[03] ^b^na^eb^ ^a^V2.0226^ea^ ^a^P3.0392^ea^ ^b^tena bhikkhu so hotī^eb^ti  imaṃ dhammadesanaṃ satthā jetavane viharanto aññataraṃ brāhmaṇaṃ ārabbha  kathesi.</p>
              <p>[03] so kira bāhirasamaye pabbajitvā bhikkhaṃ caranto cintesi --  ``samaṇo gotamo attano sāvake bhikkhāya caraṇena `bhikkhū'ti  vadati, mampi `bhikkhū'ti vattuṃ vaṭṭatī''ti. so satthāraṃ  upasaṅkamitvā, ``bho gotama, ahampi bhikkhaṃ caritvā jīvāmi,  mampi `bhikkhū'ti vadehī''ti āha. atha naṃ satthā ``nāhaṃ,  brāhmaṇa, bhikkhanamattena bhikkhūti vadāmi. na hi vissaṃ dhammaṃ  samādāya vattanto bhikkhu nāma hoti. yo pana sabbasaṅkhāresu  saṅkhāya carati, so bhikkhu nāmā''ti vatvā imā gāthā abhāsi -- </p>
              <p>[03] 266^b^.^eb^ </p>
              <p>[21] ``na tena bhikkhu so hoti, yāvatā bhikkhate  pare. </p>
              <p>[22] vissaṃ dhammaṃ samādāya, bhikkhu hoti na tāvatā.. </p>
              <p>[03] 267^b^.^eb^ </p>
              <p>[21] ``yodha puññañca pāpañca, bāhetvā  brahmacariyavā. </p>
              <p>[22] saṅkhāya loke carati, sa ve bhikkhūti vuccatī''ti..</p>
              <p>[03] tattha ^a^P3.0393^ea^ ^b^yāvatā^eb^ti yattakena pare  bhikkhate, tena bhikkhanamattena bhikkhu nāma na hoti.  ^b^vissa^eb^nti visamaṃ dhammaṃ, vissagandhaṃ vā kāyakammādikaṃ dhammaṃ  samādāya caranto bhikkhu nāma na hoti. ^b^yodhā^eb^ti yo idha  sāsane ubhayampetaṃ puññañca pāpañca maggabrahmacariyena bāhetvā panuditvā  brahmacariyavā hoti. ^b^saṅkhāyā^eb^ti ñāṇena. ^b^loke^eb^ti  khandhādiloke ``ime ajjhattikā khandhā, ime bāhirā''ti evaṃ  sabbepi dhamme jānitvā ^a^M2.0249^ea^ carati, so tena ñāṇena kilesānaṃ bhinnattā  ``bhikkhū''ti vuccatīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] aññatarabrāhmaṇavatthu sattamaṃ. </p>
            </h4>
          </h3>
          <h3>
            <h3n> 8. titthiyavatthu</h3n>
            <h4>
              <h4n> </h4n>
              <p>[03] ^b^na^eb^ ^a^V2.0227^ea^ ^b^monenā^eb^ti imaṃ dhammadesanaṃ satthā jetavane viharanto  titthiye ārabbha kathesi.</p>
              <p>[03] te kira bhuttaṭṭhānesu manussānaṃ ``khemaṃ hotu, sukhaṃ ^a^P3.0394^ea^  hotu, āyu vaḍḍhatu, asukaṭṭhāne nāma kalalaṃ atthi,  asukaṭṭhāne nāma kaṇṭako atthi, evarūpaṃ ṭhānaṃ gantuṃ na  vaṭṭatī''tiādinā nayena maṅgalaṃ vatvā pakkamanti. bhikkhū pana  paṭhamabodhiyaṃ anumodanādīnaṃ ananuññātakāle bhattagge manussānaṃ  anumodanaṃ akatvā pakkamanti. manussā ``titthiyānaṃ santikā  maṅgalaṃ suṇāma, bhaddantā pana tuṇhībhūtā pakkamantī''ti ujjhāyiṃsu.  bhikkhū tamatthaṃ satthu ārocesuṃ. satthā, ``bhikkhave, ito paṭṭhāya  bhattaggādīsu yathāsukhaṃ anumodanaṃ karotha, upanisinnakathaṃ karotha,  dhammaṃ kathethā''ti anujāni. te tathā kariṃsu. manussā  anumodanādīni suṇantā ussāhappattā bhikkhū nimantetvā sakkāraṃ  karontā vicaranti. titthiyā pana ``mayaṃ munino monaṃ karoma,  samaṇassa gotamassa sāvakā bhattaggādīsu mahākathaṃ kathentā  vicarantī''ti ujjhāyiṃsu.</p>
              <p>[03] satthā tamatthaṃ sutvā ``nāhaṃ, bhikkhave, tuṇhībhāvamattena  `munī'ti vadāmi. ekacce hi ajānantā na ^a^P3.0395^ea^  kathenti, ekacce avisāradatāya, ekacce `mā no imaṃ atisayatthaṃ  aññe jāniṃsū'ti maccherena. tasmā monamattena muni na hoti,  pāpavūpasamena pana muni nāma hotī''ti vatvā imā gāthā abhāsi -- </p>
              <p>[03] 268^b^.^eb^ </p>
              <p>[21] ``na monena munī hoti, mūḷharūpo aviddasu. </p>
              <p>[22] yo ca tulaṃva paggayha, varamādāya paṇḍito.. </p>
              <p>[03] 269^b^.^eb^ </p>
              <p>[21] ``pāpāni ^a^M2.0250^ea^ parivajjeti, sa munī tena so  muni. </p>
              <p>[22] yo munāti ubho loke, muni tena pavuccatī''ti..</p>
              <p>[03] tattha ^b^na monenā^eb^ti kāmañhi moneyyapaṭipadāsaṅkhātena  maggañāṇamonena muni nāma hoti, idha pana tuṇhībhāvaṃ sandhāya  ``monenā''ti vuttaṃ. ^b^mūḷharūpo^eb^ti tuccharūpo.  ^b^aviddasū^eb^ti aviññū. evarūpo hi tuṇhībhūtopi muni nāma na  hoti. atha vā monena muni nāma na hoti, tucchasabhāvo pana  aviññū ca hotīti attho. ^b^yo ca tulaṃva pagayhā^eb^ti yathā hi  tulaṃ ^a^V2.0228^ea^ gahetvā ṭhito atirekaṃ ce hoti, harati. ūnaṃ ce hoti  ^a^P3.0396^ea^, pakkhipati. evameva yo atirekaṃ haranto viya  pāpaṃ harati parivajjeti, ūnake pakkhipanto viya kusalaṃ paripūreti.  evañca pana karonto  sīlasamādhipaññāvimuttivimuttiñāṇadassanasaṅkhātaṃ varaṃ uttamameva  ādāya pāpāni akusalakammāni parivajjeti. ^b^sa munī^eb^ti so  muni nāmāti attho. ^b^tena so munī^eb^ti kasmā pana so  munīti ce? yaṃ heṭṭhā vuttakāraṇaṃ, tena so munīti attho. ^b^so  munāti ubho loke^eb^ti yo puggalo imasmiṃ khandhādiloke tulaṃ  āropetvā minanto viya ``ime ajjhattikā khandhā, ime  bāhirā''tiādinā nayena ime ubho atthe munāti. ^b^muni tena  pavuccatī^eb^ti tena kāraṇena munīti vuccatiyevāti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] titthiyavatthu aṭṭhamaṃ. </p>
            </h4>
          </h3>
          <h3>
            <h3n> 9. bālisikavatthu</h3n>
            <h4>
              <h4n> </h4n>
              <p>[03] ^b^na tena ariyo hotī^eb^ti imaṃ dhammadesanaṃ satthā jetavane  viharanto ekaṃ ariyaṃ nāma bālisikaṃ ārabbha kathesi.</p>
              <p>[03] ekadivasañhi ^a^P3.0397^ea^ satthā tassa  sotāpattimaggassūpanissayaṃ disvā sāvatthiyā uttaradvāragāme piṇḍāya  caritvā bhikkhusaṅghaparivuto tato āgacchati. tasmiṃ khaṇe so  bālisiko balisena macche gaṇhanto buddhappamukhaṃ bhikkhusaṅghaṃ disvā  balisayaṭṭhiṃ chaḍḍetvā aṭṭhāsi. satthā tassa avidūre ^a^M2.0251^ea^ ṭhāne nivattitvā  ṭhito ``tvaṃ kiṃ nāmosī''ti sāriputtattherādīnaṃ nāmāni pucchi.  tepi ``ahaṃ sāriputto ahaṃ moggallāno''ti attano attano nāmāni  kathayiṃsu. bālisiko cintesi -- ``satthā sabbesaṃ nāmāni  pucchati, mamampi nāmaṃ pucchissati maññe''ti. satthā tassa icchaṃ  ñatvā, ``upāsaka, tvaṃ ko nāmosī''ti pucchitvā ``ahaṃ, bhante,  ariyo nāmā''ti vutte ``na, upāsaka, tādisā pāṇātipātino  ariyā nāma honti, ariyā pana mahājanassa ahiṃsanabhāve ṭhitā''ti  vatvā imaṃ gāthamāha -- </p>
              <p>[03] 270^b^.^eb^ </p>
              <p>[21] ``na tena ariyo hoti, yena pāṇāni  hiṃsati. </p>
              <p>[22] ahiṃsā sabbapāṇānaṃ, ariyoti pavuccatī''ti..</p>
              <p>[03] tattha ^a^V2.0229^ea^ ^a^P3.0398^ea^ ^b^ahiṃsā^eb^ti ahiṃsanena. idaṃ  vuttaṃ hoti -- yena hi pāṇāni hiṃsati, na tena kāraṇena ariyo  hoti. yo pana sabbapāṇānaṃ pāṇiādīhi ahiṃsanena  mettādibhāvanāya patiṭṭhitattā hiṃsato ārāva ṭhito, ayaṃ ariyoti  vuccatīti attho.</p>
              <p>[03] desanāvasāne bālisiko sotāpattiphale patiṭṭhahi, sampattānampi  sātthikā dhammadesanā ahosīti. </p>
              <p>[06] bālisikavatthu navamaṃ. </p>
            </h4>
          </h3>
          <h3>
            <h3n> 10. sambahulasīlādisampannabhikkhuvatthu</h3n>
            <h4>
              <h4n> </h4n>
              <p>[03] ^b^na sīlabbatamattenā^eb^ti imaṃ dhammadesanaṃ satthā jetavane  viharanto sambahule sīlādisampanne bhikkhū ārabbha kathesi.</p>
              <p>[03] tesu kira ekaccānaṃ evaṃ ahosi -- ``mayaṃ sampannasīlā,  mayaṃ dhutaṅgadharā, mayaṃ bahussutā, mayaṃ pantasenāsanavāsino, mayaṃ  jhānalābhino, na amhākaṃ arahattaṃ dullabhaṃ, icchitadivaseyeva arahattaṃ  pāpuṇissāmā''ti. yepi tattha anāgāmino, tesampi etadahosi --  ``na amhākaṃ idāni arahattaṃ dullabha''nti. te sabbepi ekadivasaṃ  satthāraṃ upasaṅkamitvā ^a^P3.0399^ea^ vanditvā nisinnā ``api  nu kho vo, bhikkhave, pabbajitakiccaṃ matthakaṃ patta''nti satthārā puṭṭhā  evamāhaṃsu -- ``bhante, mayaṃ evarūpā evarūpā ca, tasmā  `icchiticchitakkhaṇeyeva arahattaṃ pattuṃ samatthamhā'ti cintetvā  viharāmā''ti.</p>
              <p>[03] satthā ^a^M2.0252^ea^ tesaṃ vacanaṃ sutvā, ``bhikkhave, bhikkhunā nāma  parisuddhasīlādimattakena vā anāgāmisukhappattamattakena vā `appakaṃ  no bhavadukkha'nti vattuṃ na vaṭṭati, āsavakkhayaṃ pana appatvā  `sukhitomhī'ti cittaṃ na uppādetabba''nti vatvā imā gāthā abhāsi  -- </p>
              <p>[03] 271^b^.^eb^ </p>
              <p>[21] ``na sīlabbatamattena, bāhusaccena vā pana. </p>
              <p>[22] atha vā samādhilābhena, vivittasayanena vā.. </p>
              <p>[03] 272^b^.^eb^ </p>
              <p>[21] ``phusāmi ^a^V2.0230^ea^ nekkhammasukhaṃ, aputhujjanasevitaṃ. </p>
              <p>[22] bhikkhu vissāsamāpādi, appatto āsavakkhaya''nti..</p>
              <p>[03] tattha ^b^sīlabbatamattenā^eb^ti catupārisuddhisīlamattena vā  terasadhutaṅgamattena vā. ^b^bāhusaccena vā^eb^ti tiṇṇaṃ piṭakānaṃ  uggahitamattena vā. ^b^samādhilābhenā^eb^ti aṭṭhasamāpattiyā lābhena.  ^b^nekkhammasukha^eb^nti ^a^P3.0400^ea^ anāgāmisukhaṃ. taṃ  anāgāmisukhaṃ phusāmīti ettakamattena vā. ^b^aputhujjanasevita^eb^nti  puthujjanehi asevitaṃ ariyasevitameva. ^b^bhikkhū^eb^ti tesaṃ aññataraṃ  ālapanto āha. ^b^vissāsamāpādī^eb^ti vissāsaṃ na āpajjeyya.  idaṃ vuttaṃ hoti -- bhikkhu iminā sampannasīlādibhāvamattakeneva  ``mayhaṃ bhavo appako parittako''ti āsavakkhayasaṅkhātaṃ arahattaṃ  appatto hutvā bhikkhu nāma vissāsaṃ nāpajjeyya. yathā hi  appamattakopi gūtho duggandho hoti, evaṃ appamattakopi bhavo  dukkhoti.</p>
              <p>[03] desanāvasāne te bhikkhū arahatte patiṭṭhahaṃsu, sampattānampi  sātthikā dhammadesanā ahosīti. </p>
              <p>[06] sambahulasīlādisampannabhikkhuvatthu dasamaṃ. </p>
              <p>[06] dhammaṭṭhavaggavaṇṇanā niṭṭhitā. </p>
              <p>[06] ekūnavīsatimo vaggo. </p>
            </h4>
          </h3>
        </h2>
        <h2>
          <h2n> 20. maggavaggo </h2n>
          <h3>
            <h3n> 1. pañcasatabhikkhuvatthu</h3n>
            <h4>
              <h4n> </h4n>
              <p>[03] ^b^maggānaṭṭhaṅgiko^eb^ti ^a^V2.0231^ea^ ^a^P3.0401^ea^  ^a^M2.0253^ea^ imaṃ dhammadesanaṃ  satthā jetavane viharanto pañcasate bhikkhū ārabbha kathesi.</p>
              <p>[03] te kira satthari janapadacārikaṃ caritvā puna sāvatthiṃ āgate  upaṭṭhānasālāya nisīditvā ``asukagāmato asukagāmassa maggo  samo, asukagāmassa maggo visamo, sasakkharo,  asakkharo''tiādinā nayena attano vicaritamaggaṃ ārabbha maggakathaṃ  kathesuṃ. satthā tesaṃ arahattassūpanissayaṃ disvā taṃ ṭhānaṃ āgantvā  paññattāsane nisinno ``kāya nuttha, bhikkhave, etarahi kathāya  sannisinnā''ti pucchitvā ``imāya nāmā''ti vutte, ``bhikkhave,  ayaṃ bāhirakamaggo, bhikkhunā nāma ariyamagge kammaṃ kātuṃ vaṭṭati,  evañhi karonto bhikkhu sabbadukkhā pamuccatī''ti vatvā imā gāthā  abhāsi -- </p>
              <p>[03] 273^b^.^eb^ </p>
              <p>[21] ``maggānaṭṭhaṅgiko ^a^P3.0402^ea^ seṭṭho,  saccānaṃ caturo padā. </p>
              <p>[22] virāgo seṭṭho dhammānaṃ, dvipadānañca cakkhumā.. </p>
              <p>[03] 274^b^.^eb^ </p>
              <p>[21] ``eseva maggo natthañño, dassanassa  visuddhiyā. </p>
              <p>[22] etañhi tumhe paṭipajjatha, mārassetaṃ pamohanaṃ.. </p>
              <p>[03] 275^b^.^eb^ </p>
              <p>[21] ``etañhi tumhe paṭipannā, dukkhassantaṃ  karissatha. </p>
              <p>[22] akkhāto vo mayā maggo, aññāya sallakantanaṃ.. </p>
              <p>[03] 276^b^.^eb^ </p>
              <p>[21] ``tumhehi kiccamātappaṃ, akkhātāro tathāgatā. </p>
              <p>[22] paṭipannā pamokkhanti, jhāyino mārabandhanā''ti..</p>
              <p>[03] tattha ^a^V2.0232^ea^ ^b^maggānaṭṭhaṅgiko^eb^ti jaṅghamaggādayo vā hontu dvāsaṭṭhi  diṭṭhigatamaggā vā, tesaṃ sabbesampi maggānaṃ sammādiṭṭhiādīhi aṭṭhahi  aṅgehi micchādiṭṭhiādīnaṃ aṭṭhannaṃ pahānaṃ karonto nirodhaṃ ārammaṇaṃ  katvā catūsupi saccesu dukkhaparijānanādikiccaṃ sādhayamāno  aṭṭhaṅgiko maggo seṭṭho ^a^M2.0254^ea^ uttamo. ^b^saccānaṃ caturo padā^eb^ti ``saccaṃ  bhaṇe na kujjheyyā''ti ^a^P3.0403^ea^ (dha0 pa0 224) āgataṃ  vacīsaccaṃ vā hotu, ``sacco brāhmaṇo sacco khattiyo''tiādibhedaṃ  sammutisaccaṃ vā ``idameva saccaṃ moghamañña''nti (dha0 sa0 1144;  ma0 ni0 2.187-188) diṭṭhisaccaṃ vā ``dukkhaṃ  ariyasacca''ntiādibhedaṃ paramatthasaccaṃ vā hotu, sabbesampi imesaṃ  saccānaṃ parijānitabbaṭṭhena sacchikātabbaṭṭhena pahātabbaṭṭhena bhāvetabbaṭṭhena  ekapaṭivedhaṭṭhena ca tathapaṭivedhaṭṭhena ca dukkhaṃ ariyasaccantiādayo  caturo padā seṭṭhā nāma. ^b^virāgo seṭṭho dhammāna^eb^nti ``yāvatā,  bhikkhave, dhammā saṅkhatā vā asaṅkhatā vā, virāgo tesaṃ  aggamakkhāyatī''ti (itivu0 90; a0 ni0  4.34) vacanato  sabbadhammānaṃ nibbānasaṅkhāto virāgo seṭṭho. ^b^dvipadānañca  cakkhumā^eb^ti sabbesaṃ devamanussādibhedānaṃ dvipadānaṃ pañcahi cakkhūhi  cakkhumā tathāgatova seṭṭho. ca-saddo sampiṇḍanattho, arūpadhamme  sampiṇḍeti. tasmā arūpadhammānampi tathāgato seṭṭho uttamo.</p>
              <p>[03] ^b^dassanassa visuddhiyā^eb^ti maggaphaladassanassa visuddhatthaṃ  yo mayā ``seṭṭho''ti vutto, esova maggo, natthañño. ^b^etañhi  tumhe^eb^ti tasmā tumhe etameva paṭipajjatha. ^b^mārassetaṃ  pamohana^eb^nti etaṃ māramohanaṃ māramanthananti ^a^P3.0404^ea^  vuccati. ^b^dukkhassanta^eb^nti sakalassapi vaṭṭadukkhassa antaṃ  paricchedaṃ karissathāti attho. ^b^aññāya sallakantana^eb^nti  rāgasallādīnaṃ kantanaṃ nimmathanaṃ abbūhaṇaṃ etaṃ maggaṃ, mayā vinā  anussavādīhi attapaccakkhato ñatvāva ayaṃ maggo akkhāto, idāni  tumhehi kilesānaṃ ātāpanena ``ātappa''nti saṅkhaṃ gataṃ tassa  adhigamatthāya sammappadhānavīriyaṃ kiccaṃ karaṇīyaṃ. kevalañhi  akkhātārova tathāgatā. tasmā tehi akkhātavasena ye paṭipannā  dvīhi jhānehi jhāyino, te tebhūmakavaṭṭasaṅkhātā mārabandhanā  pamokkhantīti attho.</p>
              <p>[03] desanāvasāne te bhikkhū arahatte patiṭṭhahiṃsu, sampattānampi  sātthikā dhammadesanā ahosīti. </p>
              <p>[06] pañcasatabhikkhuvatthu paṭhamaṃ. </p>
            </h4>
          </h3>
          <h3>
            <h3n> 2. aniccalakkhaṇavatthu</h3n>
            <h4>
              <h4n> </h4n>
              <p>[03] ^b^sabbe^eb^ ^a^V2.0233^ea^ ^a^P3.0405^ea^ ^a^M2.0255^ea^ ^b^saṅkhārā aniccā^eb^ti imaṃ  dhammadesanaṃ satthā jetavane viharanto pañcasate bhikkhū ārabbha kathesi.</p>
              <p>[03] te kira satthu santike kammaṭṭhānaṃ gahetvā gantvā araññe  vāyamantāpi arahattaṃ appatvā ``visesetvā kammaṭṭhānaṃ  uggaṇhissāmā''ti satthu santikaṃ āgamiṃsu. satthā ``kiṃ nu kho  imesaṃ sappāya''nti vīmaṃsanto ``ime kassapabuddhakāle vīsati  vassasahassāni aniccalakkhaṇe anuyuñjiṃsu, tasmā aniccalakkhaṇeneva  tesaṃ ekaṃ gāthaṃ desetuṃ vaṭṭatī''ti cintetvā, ``bhikkhave,  kāmabhavādīsu sabbepi saṅkhārā hutvā abhāvaṭṭhena aniccā evā''ti  vatvā imaṃ gāthamāha -- </p>
              <p>[03] 277^b^.^eb^ </p>
              <p>[21] ``sabbe saṅkhārā aniccāti, yadā paññāya  passati. </p>
              <p>[22] atha nibbindati dukkhe, esa maggo visuddhiyā''ti..</p>
              <p>[03] tattha ^b^sabbe saṅkhārā^eb^ti kāmabhavādīsu uppannā khandhā  tattha tattheva nirujjhanato ^b^aniccā^eb^ti yadā vipassanāpaññāya  passati, atha imasmiṃ khandhapariharaṇadukkhe nibbindati, nibbindanto  dukkhaparijānanādivasena saccāni paṭivijjhati. ^b^esa maggo  visuddhiyā^eb^ti visuddhatthāya vodānatthāya esa maggoti attho.</p>
              <p>[03] desanāvasāne ^a^P3.0406^ea^ te bhikkhū arahatte  patiṭṭhahiṃsu, sampattaparisānampi sātthikā dhammadesanā ahosīti. </p>
              <p>[06] aniccalakkhaṇavatthu dutiyaṃ. </p>
            </h4>
          </h3>
          <h3>
            <h3n> 3. dukkhalakkhaṇavatthu</h3n>
            <h4>
              <h4n> </h4n>
              <p>[03] dutiyagāthāyapi evarūpameva vatthu. tadā hi bhagavā tesaṃ  bhikkhūnaṃ dukkhalakkhaṇe katābhiyogabhāvaṃ ñatvā, ``bhikkhave, sabbepi  khandhā paṭipīḷanaṭṭhena dukkhā evā''ti vatvā imaṃ gāthamāha -- </p>
              <p>[03] 278^b^.^eb^ </p>
              <p>[21] ``sabbe ^a^V2.0234^ea^ ^a^M2.0256^ea^ saṅkhārā dukkhāti, yadā paññāya  passati. </p>
              <p>[22] atha nibbindati dukkhe, esa maggo visuddhiyā''ti..</p>
              <p>[03] tattha ^b^dukkhā^eb^ti paṭipīḷanaṭṭhena dukkhā. sesaṃ  purimasadisameva. </p>
              <p>[06] dukkhalakkhaṇavatthu tatiyaṃ. </p>
            </h4>
          </h3>
          <h3>
            <h3n> 4. anattalakkhaṇavatthu</h3n>
            <h4>
              <h4n> </h4n>
              <p>[03] tatiyagāthāyapi eseva nayo. kevalañhi ettha bhagavā tesaṃ  bhikkhūnaṃ pubbe anattalakkhaṇe anuyuttabhāvaṃ ñatvā, ``bhikkhave,  sabbepi khandhā avasavattanaṭṭhena anattā evā''ti vatvā imaṃ gāthamāha  -- </p>
              <p>[03] 279^b^.^eb^ </p>
              <p>[21] ``sabbe ^a^P3.0407^ea^ dhammā anattāti,  yadā paññāya passati. </p>
              <p>[22] atha nibbindati dukkhe, esa maggo visuddhiyā''ti..</p>
              <p>[03] tattha ^b^sabbe dhammā^eb^ti pañcakkhandhā eva adhippetā.  ^b^anattā^eb^ti ``mā jīyantu mā mīyantū''ti vase vattetuṃ na  sakkāti avasavattanaṭṭhena anattā attasuññā assāmikā anissarāti  attho. sesaṃ purimasadisamevāti. </p>
              <p>[06] anattalakkhaṇavatthu catutthaṃ. </p>
            </h4>
          </h3>
          <h3>
            <h3n> 5. padhānakammikatissattheravatthu</h3n>
            <h4>
              <h4n> </h4n>
              <p>[03] ^b^uṭṭhānakālamhī^eb^ti imaṃ dhammadesanaṃ satthā jetavane viharanto  padhānakammikatissattheraṃ ārabbha kathesi.</p>
              <p>[03] sāvatthivāsino kira pañcasatā kulaputtā satthu santike  pabbajitvā kammaṭṭhānaṃ gahetvā araññaṃ agamaṃsu. tesu eko tattheva  ohīyi. avasesā araññe samaṇadhammaṃ karontā arahattaṃ patvā  ``paṭiladdhaguṇaṃ satthu ārocessāmā''ti puna sāvatthiṃ agamaṃsu. te  sāvatthito yojanamatte ^a^V2.0235^ea^ ekasmiṃ gāmake piṇḍāya carante disvā eko  upāsako yāgubhattādīhi patimānetvā anumodanaṃ sutvā  punadivasatthāyapi nimantesi. te tadaheva sāvatthiṃ ^a^P3.0408^ea^  gantvā pattacīvaraṃ paṭisāmetvā sāyanhasamaye ^a^M2.0257^ea^ satthāraṃ  upasaṅkamitvā vanditvā ekamantaṃ nisīdiṃsu. satthā tehi saddhiṃ  ativiya tuṭṭhiṃ pavedayamāno paṭisanthāraṃ akāsi.</p>
              <p>[03] atha nesaṃ tattha ohīno sahāyakabhikkhu cintesi -- ``satthu  imehi saddhiṃ paṭisanthāraṃ karontassa mukhaṃ nappahoti, mayhaṃ pana  maggaphalābhāvena mayā saddhiṃ na katheti, ajjeva arahattaṃ patvā satthāraṃ  upasaṅkamitvā mayā saddhiṃ kathāpessāmī''ti. tepi bhikkhū,  ``bhante, mayaṃ āgamanamagge ekena upāsakena svātanāya nimantitā,  tattha pātova gamissāmā''ti satthāraṃ apalokesuṃ. atha nesaṃ  sahāyako bhikkhu sabbarattiṃ caṅkamanto niddāvasena caṅkamakoṭiyaṃ  ekasmiṃ pāsāṇaphalake pati, ūruṭṭhi bhijji. so mahāsaddena viravi.  tassa te sahāyakā bhikkhū saddaṃ sañjānitvā ito cito ca  upadhāviṃsu. tesaṃ dīpaṃ jāletvā tassa kattabbakiccaṃ karontānaṃyeva  aruṇo uṭṭhahi, te taṃ gāmaṃ gantuṃ okāsaṃ na labhiṃsu. atha ne satthā  āha -- ``kiṃ, bhikkhave, bhikkhācāragāmaṃ na gamitthā''ti. te  ``āma, bhante''ti taṃ pavattiṃ ārocesuṃ. satthā ``na, bhikkhave,  esa ^a^P3.0409^ea^ idāneva tumhākaṃ lābhantarāyaṃ karoti, pubbepi  akāsiyevā''ti vatvā tehi yācito atītaṃ āharitvā -- </p>
              <p>[21] ``yo pubbe karaṇīyāni, pacchā so kātumicchati. </p>
              <p>[22] varuṇakaṭṭhabhañjova, sa pacchā manutappatī''ti.. (jā0  1.1.71) -- </p>
              <p>[25] ^b^jātakaṃ^eb^ vitthāresi. tadā kira te bhikkhū  pañcasatā māṇavakā ahesuṃ, kusītamāṇavako ayaṃ bhikkhu ahosi,  ācariyo pana tathāgatova ahosīti.</p>
              <p>[03] satthā imaṃ dhammadesanaṃ āharitvā, ``bhikkhave, yo hi  uṭṭhānakāle uṭṭhānaṃ na karoti, saṃsannasaṅkappo hoti, kusīto so  jhānādibhedaṃ visesaṃ nādhigacchatī''ti vatvā imaṃ gāthamāha -- </p>
              <p>[03] 280^b^.^eb^ </p>
              <p>[21] ``uṭṭhānakālamhi anuṭṭhahāno, </p>
              <p>[27] yuvā balī ālasiyaṃ upeto. </p>
              <p>[26] saṃsannasaṅkappamano kusīto, </p>
              <p>[22] paññāya maggaṃ alaso na vindatī''ti..</p>
              <p>[03] tattha ^a^V2.0236^ea^ ^a^M2.0258^ea^ ^b^anuṭṭhahāno^eb^ti anuṭṭhahanto avāyamanto. ^b^yuvā  balī^eb^ti paṭhamayobbane ṭhito balasampannopi hutvā ^a^P3.0410^ea^  alasabhāvena upeto hoti, bhutvā sayati. ^b^saṃsannasaṅkappamano^eb^ti  tīhi micchāvitakkehi suṭṭhu avasannasammāsaṅkappacitto.  ^b^kusīto^eb^ti nibbīriyo. ^b^alaso^eb^ti mahāalaso paññāya  daṭṭhabbaṃ ariyamaggaṃ apassanto na vindati, na paṭilabhatīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] padhānakammikatissattheravatthu pañcamaṃ. </p>
            </h4>
          </h3>
          <h3>
            <h3n> 6. sūkarapetavatthu</h3n>
            <h4>
              <h4n> </h4n>
              <p>[03] ^b^vācānurakkhī^eb^ti imaṃ dhammadesanaṃ satthā veḷuvane viharanto  sūkarapetaṃ ārabbha kathesi.</p>
              <p>[03] ekasmiñhi divase mahāmoggallānatthero lakkhaṇattherena saddhiṃ  gijjhakūṭā orohanto ekasmiṃ padese sitaṃ pātvākāsi. ``ko nu  kho, āvuso, hetu sitassa pātukammāyā''ti lakkhaṇattherena puṭṭho  ``akālo, āvuso, imassa pañhassa, satthu santike maṃ  puccheyyāthā''ti vatvā lakkhaṇattherena ^a^P3.0411^ea^ saddhiṃyeva  rājagahe piṇḍāya caritvā piṇḍapātapaṭikkanto veḷuvanaṃ gantvā satthāraṃ  vanditvā nisīdi. atha naṃ lakkhaṇatthero tamatthaṃ pucchi. so  āha -- ``āvuso, ahaṃ ekaṃ petaṃ addasaṃ, tassa tigāvutappamāṇaṃ  sarīraṃ, taṃ manussasarīrasadisaṃ. sīsaṃ pana sūkarassa viya, tassa  mukhe naṅguṭṭhaṃ jātaṃ, tato puḷavā paggharanti. svāhaṃ `na me evarūpo  satto diṭṭhapubbo'ti taṃ disvā sitaṃ pātvākāsi''nti. satthā  ``cakkhubhūtā vata, bhikkhave, mama sāvakā viharantī''ti vatvā  ``ahampetaṃ sattaṃ bodhimaṇḍeyeva addasaṃ. `ye pana me na saddaheyyuṃ,  tesaṃ ahitāya assā'ti paresaṃ anukampāya na kathesiṃ. idāni  moggallānaṃ sakkhiṃ katvā kathemi. saccaṃ, bhikkhave, moggallāno  āhā''ti kathesi. taṃ sutvā bhikkhū satthāraṃ pucchiṃsu -- ``kiṃ  ^a^M2.0259^ea^ pana, bhante, tassa pubbakamma''nti. satthā ``tena hi, bhikkhave,  suṇāthā''ti atītaṃ āharitvā tassa pubbakammaṃ kathesi.</p>
              <p>[03] kassapabuddhakāle kira ekasmiṃ gāmakāvāse dve therā samaggavāsaṃ  vasiṃsu. tesu eko saṭṭhivasso, eko ekūnasaṭṭhivasso ^a^P3.0412^ea^.  ekūnasaṭṭhivasso itarassa pattacīvaraṃ ādāya vicari,  sāmaṇero viya sabbaṃ vattapaṭivattaṃ akāsi. tesaṃ ekamātukucchiyaṃ  vutthabhātūnaṃ viya samaggavāsaṃ ^a^V2.0237^ea^ vasantānaṃ vasanaṭṭhānaṃ eko dhammakathiko  āgami. tadā ca dhammassavanadivaso hoti. therā naṃ saṅgaṇhitvā  ``dhammakathaṃ no kathehi sappurisā''ti āhaṃsu. so dhammakathaṃ  kathesi. therā ``dhammakathiko no laddho''ti tuṭṭhacittā punadivase taṃ  ādāya dhuragāmaṃ piṇḍāya pavisitvā tattha katabhattakiccā, ``āvuso,  hiyyo kathitaṭṭhānatova thokaṃ dhammaṃ kathehī''ti manussānaṃ dhammaṃ  kathāpesuṃ. manussā dhammakathaṃ sutvā punadivasatthāyapi nimantayiṃsu.  evaṃ samantā bhikkhācāragāmesu dve dve divase taṃ ādāya piṇḍāya  cariṃsu.</p>
              <p>[03] dhammakathiko cintesi -- ``ime dvepi atimudukā, mayā  ubhopete palāpetvā imasmiṃ vihāre vasituṃ vaṭṭatī''ti. so sāyaṃ  therūpaṭṭhānaṃ gantvā bhikkhūnaṃ uṭṭhāya gatakāle nivattitvā mahātheraṃ  upasaṅkamitvā, ``bhante, kiñci vattabbaṃ atthī''ti vatvā ``kathehi,  āvuso''ti vutte thokaṃ cintetvā, ``bhante, kathā nāmesā  mahāsāvajjā''ti vatvā akathetvāva pakkāmi. anutherassāpi santikaṃ  gantvā tatheva akāsi. so dutiyadivase tatheva katvā tatiyadivase  tesaṃ ativiya ^a^P3.0413^ea^ kotuhale uppanne mahātheraṃ  upasaṅkamitvā, ``bhante, kiñci vattabbaṃ atthi, tumhākaṃ pana santike  vattuṃ na visahāmī''ti vatvā therena ``hotu, āvuso, kathehī''ti  nippīḷito āha -- ``kiṃ pana, bhante, anuthero tumhehi saddhiṃ  saṃbhogo''ti. sappurisa, kiṃ nāmetaṃ kathesi, mayaṃ ekamātukucchiyaṃ  vutthaputtā viya, amhesu ekena yaṃ laddhaṃ, itarenāpi laddhameva hoti.  mayā etassa ettakaṃ kālaṃ aguṇo nāma na diṭṭhapubboti? evaṃ,  bhanteti. āmāvusoti. bhante maṃ anuthero evamāha --  ``sappurisa, tvaṃ kulaputto, ayaṃ mahāthero lajjī pesaloti etena  saddhiṃ saṃbhogaṃ karonto ^a^M2.0260^ea^ upaparikkhitvā kareyyāsī''ti evamesa maṃ  āgatadivasato paṭṭhāya vadatīti.</p>
              <p>[03] mahāthero taṃ sutvāva kuddhamānaso daṇḍābhihataṃ kulālabhājanaṃ  viya bhijji. itaropi uṭṭhāya anutherassa santikaṃ gantvā tatheva  avoca, sopi tatheva bhijji. tesu kiñcāpi ettakaṃ kālaṃ ekopi  visuṃ piṇḍāya paviṭṭhapubbo nāma natthi, punadivase pana visuṃ piṇḍāya  pavisitvā anuthero puretaraṃ āgantvā upaṭṭhānasālāya aṭṭhāsi, mahāthero  pacchā agamāsi. taṃ disvā anuthero cintesi -- ``kiṃ nu kho  imassa pattacīvaraṃ paṭiggahetabbaṃ, udāhu no''ti. so ``na ^a^P3.0414^ea^  idāni paṭiggahessāmī''ti cintetvāpi ``hotu, na mayā  evaṃ katapubbaṃ, mayā attano vattaṃ hāpetuṃ na vaṭṭatī''ti cittaṃ mudukaṃ  katvā theraṃ upasaṅkamitvā, ``bhante, pattacīvaraṃ dethā''ti āha.  itaro ``gaccha, dubbinīta, na tvaṃ mama pattacīvaraṃ paṭiggahetuṃ  yuttarūpo''ti accharaṃ paharitvā tenapi ``āma, bhante, ahampi  tumhākaṃ pattacīvaraṃ na paṭiggaṇhāmīti ^a^V2.0238^ea^ cintesi''nti vutte, ``āvuso  navaka, kiṃ tvaṃ cintesi, mama imasmiṃ vihāre koci saṅgo  atthī''ti āha. itaropi ``tumhe pana, bhante, kiṃ evaṃ maññatha  `mama imasmiṃ vihāre koci saṅgo atthī'ti, eso te vihāro''ti  vatvā pattacīvaraṃ ādāya nikkhami. itaropi nikkhami. te  ubhopi ekamaggenāpi agantvā eko pacchimadvārena maggaṃ gaṇhi, eko  puratthimadvārena. dhammakathiko, ``bhante, mā evaṃ karotha, mā evaṃ  karothā''ti vatvā ``tiṭṭhāvuso''ti vutte nivatti. so punadivase  dhuragāmaṃ paviṭṭho manussehi, ``bhante, bhaddantā kuhi''nti vutte,  ``āvuso, mā pucchatha, tumhākaṃ ^a^P3.0415^ea^ kulupakā hiyyo  kalahaṃ katvā nikkhamiṃsu, ahaṃ yācantopi nivattetuṃ nāsakkhi''nti  āha. tesu bālā tuṇhī ahesuṃ. paṇḍitā pana ``amhehi ettakaṃ  kālaṃ bhaddantānaṃ kiñci khalitaṃ nāma na diṭṭhapubbaṃ, tesaṃ bhayaṃ imaṃ  nissāya uppannaṃ bhavissatī''ti domanassappattā ahesuṃ.</p>
              <p>[03] tepi therā gataṭṭhāne cittasukhaṃ nāma na labhiṃsu. mahāthero  cintesi -- ``aho navakassa bhikkhuno bhāriyaṃ kammaṃ kataṃ, muhuttaṃ  diṭṭhaṃ nāma āgantukabhikkhuṃ āha -- `mahātherena saddhiṃ saṃbhogaṃ mā  akāsī'''ti. itaropi cintesi -- ``aho mahātherassa bhāriyaṃ  kammaṃ kataṃ, muhuttaṃ diṭṭhaṃ nāma āgantukabhikkhuṃ āha -- `iminā  saddhiṃ saṃbhogaṃ mā akāsī'''ti. tesaṃ ^a^M2.0261^ea^ neva sajjhāyo na manasikāro  ahosi. te vassasataccayena pacchimadisāya ekaṃ vihāraṃ agamaṃsu.  tesaṃ ekameva senāsanaṃ pāpuṇi. mahāthere pavisitvā mañcake nisinne  itaropi pāvisi. mahāthero taṃ disvāva sañjānitvā assūni  sandhāretuṃ nāsakkhi. itaropi mahātheraṃ sañjānitvā assupuṇṇehi  nettehi ``kathemi nu kho mā kathemī''ti cintetvā ``na taṃ  saddheyyarūpa''nti theraṃ vanditvā ``ahaṃ, bhante, ettakaṃ ^a^P3.0416^ea^  kālaṃ tumhākaṃ pattacīvaraṃ gahetvā vicariṃ, api nu kho me  kāyadvārādīsu tumhehi kiñci asāruppaṃ diṭṭhapubba''nti. ``na  diṭṭhapubbaṃ, āvuso''ti. atha kasmā dhammakathikaṃ avacuttha ``mā  etena saddhiṃ saṃbhogamakāsī''ti? ``nāhaṃ, āvuso, evaṃ kathemi,  tayā kira mama antare evaṃ vutta''nti. ``ahampi, bhante, na  vadāmī''ti. te tasmiṃ khaṇe ``tena amhe bhinditukāmena evaṃ vuttaṃ  bhavissatī''ti ñatvā aññamaññaṃ accayaṃ desayiṃsu. te vassasataṃ  cittassādaṃ alabhantā taṃ divasaṃ samaggā hutvā ``āyāma, naṃ tato  vihārā nikkaḍḍhissāmā''ti pakkamitvā anupubbena taṃ vihāraṃ agamaṃsu.</p>
              <p>[03] dhammakathikopi there disvā pattacīvaraṃ paṭiggahetuṃ upagacchi.  therā ``na tvaṃ imasmiṃ vihāre vasituṃ yuttarūpo''ti accharaṃ pahariṃsu.  so saṇṭhātuṃ asakkonto tāvadeva nikkhamitvā ^a^V2.0239^ea^ palāyi. atha naṃ  vīsati vassasahassāni kato samaṇadhammo sandhāretuṃ nāsakkhi, tato  cavitvā avīcimhi nibbatto ekaṃ buddhantaraṃ paccitvā idāni  gijjhakūṭe vuttappakārena attabhāvena dukkhaṃ anubhotīti.</p>
              <p>[03] satthā idaṃ tassa pubbakammaṃ āharitvā, ``bhikkhave, bhikkhunā  nāma kāyādīhi upasantarūpena bhavitabba''nti vatvā imaṃ gāthamāha -- </p>
              <p>[03] 281^b^.^eb^ </p>
              <p>[21] ``vācānurakkhī ^a^P3.0417^ea^ manasā  susaṃvuto, </p>
              <p>[27] kāyena ca nākusalaṃ kayirā. </p>
              <p>[26] ete tayo kammapathe visodhaye, </p>
              <p>[22] ārādhaye maggamisippavedita''nti..</p>
              <p>[03] tassattho -- catunnaṃ vacīduccaritānaṃ vajjanena vācānurakkhī  abhijjhādīnaṃ anuppādanena manasā ca suṭṭhu saṃvuto pāṇātipātādayo  pajahanto kāyena ^a^M2.0262^ea^ ca akusalaṃ na kayirā. evaṃ ete tayo kammapathe  visodhaye. evaṃ visodhento hi sīlakkhandhādīnaṃ esakehi  buddhādīhi isīhi paveditaṃ aṭṭhaṅgikamaggaṃ ārādheyyāti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] sūkarapetavatthu chaṭṭhaṃ. </p>
            </h4>
          </h3>
          <h3>
            <h3n> 7. poṭṭhilattheravatthu</h3n>
            <h4>
              <h4n> </h4n>
              <p>[03] ^b^yogā ve^eb^ti imaṃ dhammadesanaṃ satthā jetavane viharanto  poṭṭhilaṃ nāma theraṃ ārabbha kathesi.</p>
              <p>[03] so kira sattannampi buddhānaṃ sāsane tepiṭako pañcannaṃ  bhikkhusatānaṃ dhammaṃ vācesi. satthā cintesi ^a^P3.0418^ea^  -- ``imassa bhikkhuno `attano dukkhanissaraṇaṃ karissāmī'ti  cittampi natthi saṃvejessāmi na''nti. tato paṭṭhāya taṃ theraṃ attano  upaṭṭhānaṃ āgatakāle ``ehi, tucchapoṭṭhila, vanda, tucchapoṭṭhila,  nisīda, tucchapoṭṭhila, yāhi, tucchapoṭṭhilā''ti vadati. uṭṭhāya  gatakālepi ``tucchapoṭṭhilo gato''ti vadati. so cintesi --  ``ahaṃ sāṭṭhakathāni tīṇi ^a^V2.0240^ea^ piṭakāni dhāremi, pañcannaṃ bhikkhusatānaṃ  aṭṭhārasa mahāgaṇe dhammaṃ vācemi, atha pana maṃ satthā abhikkhaṇaṃ,  `tucchapoṭṭhilā'ti vadeti, addhā maṃ satthā jhānādīnaṃ abhāvena evaṃ  vadetī''ti. so uppannasaṃvego ``dāni araññaṃ pavisitvā  samaṇadhammaṃ karissāmī''ti sayameva pattacīvaraṃ saṃvidahitvā  paccūsakāle sabbapacchā dhammaṃ uggaṇhitvā nikkhamantena bhikkhunā  saddhiṃ nikkhami. pariveṇe nisīditvā sajjhāyantā naṃ  ``ācariyo''ti na sallakkhesuṃ. so vīsayojanasatamaggaṃ gantvā  ekasmiṃ araññāvāse tiṃsa bhikkhū vasanti, te upasaṅkamitvā  saṅghattheraṃ vanditvā, ``bhante, avassayo me hothā''ti āha.  āvuso, tvaṃ dhammakathiko, amhehi nāma ^a^P3.0419^ea^ taṃ  nissāya kiñci jānitabbaṃ bhaveyya, kasmā evaṃ vadesīti? mā,  bhante, evaṃ karotha, avassayo me hothāti. te pana sabbe  khīṇāsavāva. atha naṃ mahāthero ``imassa uggahaṃ nissāya māno  atthiyevā''ti anutherassa santikaṃ pahiṇi. sopi naṃ tathevāha.  iminā ^a^M2.0263^ea^ nīhārena sabbepi taṃ pesentā divāṭṭhāne nisīditvā sūcikammaṃ  karontassa sabbanavakassa sattavassikasāmaṇerassa santikaṃ pahiṇiṃsu.  evamassa mānaṃ nīhariṃsu.</p>
              <p>[03] so nihatamāno sāmaṇerassa santike añjaliṃ paggahetvā  ``avassayo me hohi sappurisā''ti āha. aho, ācariya, kiṃ  nāmetaṃ kathetha, tumhe mahallakā bahussutā, tumhākaṃ santike mayā  kiñci kāraṇaṃ jānitabbaṃ bhaveyyāti. mā evaṃ kari, sappurisa,  hohiyeva me avassayoti. bhante, sacepi ovādakkhamā bhavissatha,  bhavissāmi vo avassayoti. homi, sappurisa, ahaṃ ``aggiṃ  pavisā''ti vutte aggiṃ pavisāmiyevāti. atha naṃ so avidūre ekaṃ  saraṃ dassetvā, ``bhante, yathānivatthapārutova imaṃ saraṃ pavisathā''ti  āha. so hissa mahagghānaṃ dupaṭṭacīvarānaṃ nivatthapārutabhāvaṃ ñatvāpi  ``ovādakkhamo ^a^P3.0420^ea^ nu kho''ti vīmaṃsanto evamāha.  theropi ekavacaneneva udakaṃ otari. atha naṃ cīvarakaṇṇānaṃ  temitakāle ``etha, bhante''ti vatvā ekavacaneneva āgantvā ṭhitaṃ āha  -- ``bhante, ekasmiṃ vammike cha chiddāni, tattha ekena chiddena  godhā anto paviṭṭhā, taṃ gaṇhitukāmo itarāni pañca chiddāni thaketvā  chaṭṭhaṃ bhinditvā paviṭṭhachiddeneva gaṇhāti, evaṃ tumhepi chadvārikesu  ārammaṇesu sesāni pañcadvārāni pidhāya manodvāre kammaṃ paṭṭhapethā''ti.  bahussutassa bhikkhuno ettakeneva padīpujjalanaṃ viya ahosi. so  ``ettakameva hotu sappurisā''ti karajakāye ñāṇaṃ otāretvā  samaṇadhammaṃ ārabhi.</p>
              <p>[03] satthā vīsayojanasatamatthake nisinnova taṃ bhikkhuṃ oloketvā  ``yathevāyaṃ bhikkhu bhūripañño ^a^V2.0241^ea^, evamevaṃ anena attānaṃ patiṭṭhāpetuṃ  vaṭṭatī''ti cintetvā tena saddhiṃ kathento viya obhāsaṃ pharitvā imaṃ  gāthamāha -- </p>
              <p>[03] 282^b^.^eb^ </p>
              <p>[21] ``yogā ve jāyatī bhūri, ayogā  bhūrisaṅkhayo. </p>
              <p>[27] etaṃ dvedhāpathaṃ ñatvā, bhavāya vibhavāya ca. </p>
              <p>[22] tathāttānaṃ niveseyya, yathā bhūri pavaḍḍhatī''ti..</p>
              <p>[03] tattha ^a^M2.0264^ea^ ^a^P3.0421^ea^ ^b^yogā^eb^ti aṭṭhatiṃsāya ārammaṇesu  yoniso manasikārā. ^b^bhūrī^eb^ti pathavīsamāya vitthatāya  paññāyetaṃ nāmaṃ. ^b^saṅkhayo^eb^ti vināso. ^b^etaṃ  dvedhāpatha^eb^nti etaṃ yogañca ayogañca. ^b^bhavāya vibhavāya cā^eb^ti  vuddhiyā ca avuddhiyā ca. ^b^tathā^eb^ti yathā ayaṃ bhūrisaṅkhātā  paññā pavaḍḍhati, evaṃ attānaṃ niveseyyāti attho.</p>
              <p>[03] desanāvasāne poṭṭhilatthero arahatte patiṭṭhahīti. </p>
              <p>[06] poṭṭhilattheravatthu sattamaṃ. </p>
            </h4>
          </h3>
          <h3>
            <h3n> 8. pañcamahallakattheravatthu</h3n>
            <h4>
              <h4n> </h4n>
              <p>[03] ^b^vanaṃ chindathā^eb^ti imaṃ dhammadesanaṃ satthā jetavane viharanto  sambahule mahallake bhikkhū ārabbha kathesi.</p>
              <p>[03] te kira gihikāle sāvatthiyaṃ kuṭumbikā mahaddhanā  aññamaññasahāyakā ekato puññāni karontā satthu dhammadesanaṃ sutvā  ``mayaṃ mahallakā, kiṃ no gharāvāsenā''ti satthāraṃ pabbajjaṃ yācitvā  pabbajiṃsu, mahallakabhāvena pana dhammaṃ pariyāpuṇituṃ asakkontā  vihārapariyante paṇṇasālaṃ kāretvā ekatova vasiṃsu. piṇḍāya  carantāpi yebhuyyena puttadārasseva ^a^P3.0422^ea^ gehaṃ gantvā  bhuñjiṃsu. tesu ekassa purāṇadutiyikā madhurapācikā nāma, sā tesaṃ  sabbesampi upakārikā ahosi. kasmā sabbepi attanā laddhāhāraṃ  gahetvā tassā eva gehe nisīditvā bhuñjanti? sāpi nesaṃ  yathāsannihitaṃ sūpabyañjanaṃ deti. sā aññatarābādhena phuṭṭhā  kālamakāsi. atha te mahallakattherā sahāyakassa therassa paṇṇasālāya  sannipatitvā aññamaññaṃ gīvāsu gahetvā ``madhurapācikā upāsikā  kālakatā''ti vilapantā rodiṃsu ^a^V2.0242^ea^. bhikkhūhi ca samantato  upadhāvitvā ``kiṃ idaṃ, āvuso''ti puṭṭhā, ``bhante, sahāyakassa no  purāṇadutiyikā kālakatā, sā amhākaṃ ativiya upakārikā.  idāni kuto tathārūpiṃ labhissāmāti iminā kāraṇena rodāmā''ti  āhaṃsu.</p>
              <p>[03] bhikkhū dhammasabhāyaṃ kathaṃ samuṭṭhāpesuṃ. satthā āgantvā  ``kāya nuttha, bhikkhave, etarahi kathāya sannisinnā''ti pucchitvā  ``imāya nāmā''ti vutte ^a^M2.0265^ea^ ``na, bhikkhave, idāneva, pubbepi te  kākayoniyaṃ nibbattitvā samuddatīre caramānā samuddaūmiyā samuddaṃ  pavesetvā ^a^P3.0423^ea^ māritāya kākiyā roditvā paridevitvā  taṃ nīharissāmāti mukhatuṇḍakehi mahāsamuddaṃ ussiñcantā  kilamiṃsū''ti atītaṃ āharitvā -- </p>
              <p>[21] ``api nu hanukā santā, mukhañca parisussati. </p>
              <p>[22] oramāma na pārema, pūrateva mahodadhī''ti.. (jā0  1.1.146). </p>
              <p>[25] imaṃ ^b^kākajātakaṃ^eb^ vitthāretvā te bhikkhū  āmantetvā, ``bhikkhave, rāgadosamohavanaṃ nissāya tumhehi idaṃ  dukkhaṃ pattaṃ, taṃ vanaṃ chindituṃ vaṭṭati, evaṃ niddukkhā bhavissathā''ti  vatvā imā gāthā abhāsi -- </p>
              <p>[03] 283^b^.^eb^ </p>
              <p>[21] ``vanaṃ chindatha mā rukkhaṃ, vanato jāyate  bhayaṃ. </p>
              <p>[22] chetvā vanañca vanathañca, nibbanā hotha bhikkhavo.. </p>
              <p>[03] 284^b^.^eb^ </p>
              <p>[21] ``yāva hi vanatho na chijjati, </p>
              <p>[27] aṇumattopi narassa nārisu. </p>
              <p>[26] paṭibaddhamanova tāva so, </p>
              <p>[22] vaccho khīrapakova mātarī''ti..</p>
              <p>[03] tattha ^a^P3.0424^ea^ ^b^mā rukkha^eb^nti satthārā hi  ``vanaṃ chindathā''ti vutte tesaṃ acirapabbajitānaṃ ``satthā amhe  vāsiādīni gahetvā vanaṃ chindāpetī''ti rukkhaṃ chinditukāmatā  uppajji. atha ne ``mayā rāgādikilesavanaṃ sandhāyetaṃ vuttaṃ, na  rukkhe''ti paṭisedhento ``mā rukkha''nti āha. ^b^vanato^eb^ti  yathā pākatikavanato sīhādibhayaṃ jāyati, evaṃ jātiādibhayampi  kilesavanato jāyatīti attho. ^b^vanañca vanathañcā^eb^ti ettha  mahantā rukkhā vanaṃ ^a^V2.0243^ea^ nāma, khuddakā tasmiṃ vane ṭhitattā vanathā nāma.  pubbuppattikarukkhā vā vanaṃ nāma, aparāparuppattikā vanathā nāma.  evameva mahantamahantā bhavākaḍḍhanakā kilesā vanaṃ nāma, pavattiyaṃ  vipākadāyakā vanathā nāma. pubbappattikā vanaṃ nāma,  aparāparuppattikā vanathā nāma. taṃ ubhayaṃ catutthamaggañāṇena  chinditabbaṃ. tenāha -- ``chetvā vanañca vanathañca, nibbanā hotha  bhikkhavo''ti. ^b^nibbanā hothā^eb^ti nikkilesā hotha. ^b^yāva  hi vanatho^eb^ti yāva esa aṇumattopi kilesavanatho narassa nārīsu  na chijjati ^a^M2.0266^ea^, tāva so khīrapako vaccho mātari viya paṭibaddhamano  laggacittova hotīti attho.</p>
              <p>[03] desanāvasāne ^a^P3.0425^ea^ pañcapi te mahallakattherā  sotāpattiphale patiṭṭhahiṃsu, sampattānampi sātthikā dhammadesanā  ahosīti. </p>
              <p>[06] pañcamahallakattheravatthu aṭṭhamaṃ. </p>
            </h4>
          </h3>
          <h3>
            <h3n> 9. suvaṇṇakārattheravatthu</h3n>
            <h4>
              <h4n> </h4n>
              <p>[03] ^b^ucchindā^eb^ti imaṃ dhammadesanaṃ satthā jetavane viharanto  sāriputtattherassa saddhivihārikaṃ ārabbha kathesi.</p>
              <p>[03] eko kira suvaṇṇakāraputto abhirūpo sāriputtattherassa santike  pabbaji. thero ``taruṇānaṃ rāgo ussanno hotī''ti cintetvā tassa  rāgapaṭighātāya asubhakammaṭṭhānaṃ adāsi. tassa pana taṃ asappāyaṃ.  tasmā araññaṃ pavisitvā temāsaṃ vāyamanto cittekaggamattampi  alabhitvā puna therassa santikaṃ āgantvā therena ``upaṭṭhitaṃ te,  āvuso, kammaṭṭhāna''nti vutte taṃ pavattiṃ ārocesi. athassa thero  ``kammaṭṭhānaṃ na sampajjatīti vosānaṃ āpajjituṃ na vaṭṭatī''ti vatvā  puna tadeva kammaṭṭhānaṃ sādhukaṃ kathetvā adāsi. so dutiyavārepi  kiñci visesaṃ nibbattetuṃ asakkonto āgantvā therassa ārocesi.  athassa theropi sakāraṇaṃ saupamaṃ ^a^P3.0426^ea^ katvā tadeva  kammaṭṭhānaṃ ācikkhi. so punapi āgantvā kammaṭṭhānassa  asampajjanabhāvaṃ kathesi. thero cintesi -- ``kārako bhikkhu  attani vijjamāne kāmacchandādayo vijjamānāti avijjamāne  avijjamānāti pajānāti. ayaṃ bhikkhu kārako, no akārako,  paṭipanno, no appaṭipanno, ahaṃ panetassa ajjhāsayaṃ na jānāmi,  buddhaveneyyo eso bhavissatī''ti taṃ ādāya sāyanhasamaye satthāraṃ  upasaṅkamitvā ``ayaṃ, bhante ^a^V2.0244^ea^, mama saddhivihāriko, imassa mayā  iminā kāraṇena idaṃ nāma kammaṭṭhānaṃ dinna''nti sabbaṃ taṃ pavattiṃ  ārocesi.</p>
              <p>[03] atha naṃ satthā ``āsayānusayañāṇaṃ nāmetaṃ pāramiyo pūretvā  dasasahassilokadhātuṃ unnādetvā sabbaññutaṃ pattānaṃ buddhānaṃyeva  visayo''ti ^a^M2.0267^ea^ vatvā ``katarakulā nu kho esa pabbajito''ti  āvajjento ``suvaṇṇakārakulā''ti ñatvā atīte attabhāve olokento  tassa suvaṇṇakārakuleyeva paṭipāṭiyā nibbattāni pañca  attabhāvasatāni disvā ``iminā daharena dīgharattaṃ suvaṇṇakārakammaṃ  karontena kaṇikārapupphapadumapupphādīni karissāmīti rattasuvaṇṇameva  samparivattitaṃ, tasmā imassa asubhapaṭikūlakammaṭṭhānaṃ na vaṭṭati,  manāpamevassa kammaṭṭhānaṃ sappāya''nti cintetvā, ``sāriputta, tayā  kammaṭṭhānaṃ datvā cattāro māse kilamitaṃ bhikkhuṃ ajja pacchābhatteyeva  arahattaṃ pattaṃ passissasi, gaccha tva''nti theraṃ uyyojetvā iddhiyā  cakkamattaṃ ^a^P3.0427^ea^ suvaṇṇapadumaṃ māpetvā pattehi ceva  nālehi ca udakabindūni muñcantaṃ viya katvā ``bhikkhu imaṃ padumaṃ  ādāya vihārapaccante vālukarāsimhi ṭhapetvā sammukhaṭṭhāne pallaṅkena  nisīditvā `lohitakaṃ lohitaka'nti parikammaṃ karohī''ti adāsi.  tassa satthuhatthato padumaṃ gaṇhantasseva cittaṃ pasīdi. so  vihārapaccantaṃ gantvā vālukaṃ ussāpetvā tattha padumanālaṃ pavesetvā  sammukhe pallaṅkena nisinno ``lohitakaṃ lohitaka''nti parikammaṃ  ārabhi. athassa taṅkhaṇaññeva nīvaraṇāni vikkhambhiṃsu,  upacārajjhānaṃ uppajji. tadanantaraṃ paṭhamajjhānaṃ nibbattetvā  pañcahākārehi vasībhāvaṃ pāpetvā yathānisinnova dutiyajjhānādīnipi  patvā vasībhūto catutthajjhānena jhānakīḷaṃ kīḷanto nisīdi.</p>
              <p>[03] satthā tassa jhānānaṃ uppannabhāvaṃ ñatvā ``sakkhissati nu kho  esa attano dhammatāya uttari visesaṃ nibbattetu''nti olokento  ``na sakkhissatī''ti ñatvā ``taṃ padumaṃ milāyatū''ti adhiṭṭhahi.  taṃ hatthehi madditapadumaṃ milāyantaṃ viya kāḷavaṇṇaṃ ahosi. so  jhānā vuṭṭhāya taṃ oloketvā ``kiṃ nu kho imaṃ padumaṃ jarāya pahaṭaṃ  paññāyati, anupādiṇṇakepi evaṃ jarāya abhibhuyyamāne upādiṇṇake  kathāva natthi. idampi hi jarā abhibhavissatī''ti aniccalakkhaṇaṃ  passi ^a^P3.0428^ea^. tasmiṃ pana diṭṭhe dukkhalakkhaṇañca  anattalakkhaṇañca diṭṭhameva hoti. tassa tayo bhavā ādittā viya  kaṇḍe baddhakuṇapā viya ca khāyiṃsu. tasmiṃ khaṇe tassa avidūre  kumārakā ekaṃ saraṃ otaritvā kumudāni bhañjitvā thale rāsiṃ  karonti. so jale ca thale ca kumudāni olokesi. athassa  jale kumudāni abhirūpāni udakapaggharantāni viya upaṭṭhahiṃsu,  itarāni aggaggesu parimilātāni ^a^V2.0245^ea^ ^a^M2.0268^ea^. so ``anupādiṇṇakaṃ jarā evaṃ  paharati, upādiṇṇakaṃ kiṃ pana na paharissatī''ti suṭṭhutaraṃ  aniccalakkhaṇādīni addasa. satthā ``pākaṭībhūtaṃ idāni imassa  bhikkhuno kammaṭṭhāna''nti ñatvā gandhakuṭiyaṃ nisinnakova obhāsaṃ  muñci, so tassa mukhaṃ pahari. athassa ``kiṃ nu kho eta''nti  olokentassa satthā āgantvā sammukhe ṭhito viya ahosi. so  uṭṭhāya añjaliṃ paggaṇhi. athassa satthā sappāyaṃ sallakkhetvā imaṃ  gāthamāha -- </p>
              <p>[03] 285^b^.^eb^ </p>
              <p>[21] ``ucchinda sinehamattano, kumudaṃ sāradikaṃva  pāṇinā. </p>
              <p>[22] santimaggameva brūhaya, nibbānaṃ sugatena desita''nti..</p>
              <p>[03] tattha ^b^ucchindā^eb^ti arahattamaggena ucchinda.  ^b^sāradika^eb^nti saradakāle nibbattaṃ. ^b^santimagga^eb^nti  nibbānagāmiṃ ^a^P3.0429^ea^ aṭṭhaṅgikaṃ maggaṃ. ^b^brūhayā^eb^ti  vaḍḍhaya. nibbānañhi sugatena desitaṃ, tasmā tassa maggaṃ bhāvehīti  attho.</p>
              <p>[03] desanāvasāne so bhikkhu arahatte patiṭṭhahi. </p>
              <p>[06] suvaṇṇakārattheravatthu navamaṃ. </p>
            </h4>
          </h3>
          <h3>
            <h3n> 10. mahādhanavāṇijavatthu</h3n>
            <h4>
              <h4n> </h4n>
              <p>[03] ^b^idha vassa^eb^nti imaṃ dhammadesanaṃ satthā jetavane viharanto  mahādhanavāṇijaṃ nāma ārabbha kathesi.</p>
              <p>[03] so kira bārāṇasito kusumbharattānaṃ vatthānaṃ pañca  sakaṭasatāni pūretvā vaṇijjāya sāvatthiṃ āgato nadītīraṃ patvā  ``sve nadiṃ uttarissāmī''ti tattheva sakaṭāni mocetvā vasi.  rattiṃ mahāmegho uṭṭhahitvā vassi. nadī sattāhaṃ udakassa pūrā  aṭṭhāsi. nāgarāpi sattāhaṃ nakkhattaṃ kīḷiṃsu. kusumbharattehi  vatthehi kiccaṃ na niṭṭhitaṃ. vāṇijo cintesi -- ``ahaṃ dūraṃ  āgato. sace puna gamissāmi, papañco bhavissati. idheva  vassañca hemantañca gimhañca ^a^P3.0430^ea^ mama kammaṃ karonto  vasitvā imāni vikkiṇissāmī''ti. satthā nagare piṇḍāya caranto  tassa cittaṃ ñatvā sitaṃ pātukaritvā ānandattherena sitakāraṇaṃ puṭṭho  āha -- ``diṭṭho ^a^M2.0269^ea^ te, ānanda, mahādhanavāṇijo''ti? ``āma,  bhante''ti. so attano jīvitantarāyaṃ ajānitvā ^a^V2.0246^ea^ imaṃ saṃvaccharaṃ  idheva vasitvā bhaṇḍaṃ vikkiṇituṃ cittamakāsīti. ``kiṃ pana tassa,  bhante, antarāyo bhavissatī''ti? satthā ``āmānanda, sattāhameva  jīvitvā so maccumukhe patissatī''ti vatvā imā gāthā abhāsi -- </p>
              <p>[21] ``ajjeva kiccamātappaṃ, ko jaññā maraṇaṃ suve. </p>
              <p>[22] na hi no saṅgaraṃ tena, mahāsenena maccunā.. </p>
              <p>[21] ``evaṃ vihāriṃ ātāpiṃ, ahorattamatanditaṃ. </p>
              <p>[22] taṃ ve bhaddekarattoti, santo ācikkhate munī''ti..  (ma0 ni0 3.272).</p>
              <p>[03] gacchāmissa, bhante, ārocessāmīti. vissattho  gacchānandāti. thero sakaṭaṭṭhānaṃ gantvā bhikkhāya cari. vāṇijo  theraṃ āhārena patimānesi. atha naṃ thero āha -- ``kittakaṃ kālaṃ  idha vasissasī''ti? ``bhante, ahaṃ dūrato āgato''. sace puna  gamissāmi, papañco bhavissati, imaṃ saṃvaccharaṃ idha vasitvā bhaṇḍaṃ  vikkiṇitvā gamissāmīti. upāsaka, dujjāno jīvitantarāyo,  appamādaṃ kātuṃ vaṭṭatīti. ``kiṃ pana, bhante, antarāyo  bhavissatī''ti. ``āma, upāsaka, sattāhameva te jīvitaṃ  pavattissatīti'' ^a^P3.0431^ea^. so saṃviggamānaso hutvā  buddhappamukhaṃ bhikkhusaṅghaṃ nimantetvā sattāhaṃ mahādānaṃ datvā  anumodanatthāya pattaṃ gaṇhi. athassa satthā anumodanaṃ karonto,  ``upāsaka, paṇḍitena nāma `idheva vassādīni vasissāmi,  idañcidañca kammaṃ payojessāmī'ti cintetuṃ na vaṭṭati, attano pana  jīvitantarāyameva cintetuṃ vaṭṭatī''ti vatvā imaṃ gāthamāha -- </p>
              <p>[03] 286^b^.^eb^ </p>
              <p>[21] ``idha vassaṃ vasissāmi, idha hemantagimhisu. </p>
              <p>[22] iti bālo vicinteti, antarāyaṃ na bujjhatī''ti..</p>
              <p>[03] tattha ^b^idha vassa^eb^nti imasmiṃ ṭhāne idañcidañca karonto  catumāsaṃ vassaṃ vasissāmi. ^b^hemantagimhisū^eb^ti hemantagimhesupi  ``cattāro māse idañcidañca karonto idheva vasissāmī''ti evaṃ  diṭṭhadhammikasamparāyikaṃ atthaṃ ajānanto bālo vicinteti.  ^b^antarāya^eb^nti ``asukasmiṃ nāma kāle vā dese vā vaye vā  marissāmī''ti attano jīvitantarāyaṃ na bujjhatīti.</p>
              <p>[03] desanāvasāne ^a^M2.0270^ea^ so vāṇijo sotāpattiphale patiṭṭhahi,  sampattānampi sātthikā dhammadesanā ahosi ^a^V2.0247^ea^. vāṇijopi satthāraṃ  anugantvā nivattitvā ``sīsarogo viya me uppanno''ti sayane  nipajji, tathānipannova kālaṃ katvā tusitavimāne nibbatti. </p>
              <p>[06] mahādhanavāṇijavatthu dasamaṃ. </p>
            </h4>
          </h3>
          <h3>
            <h3n> 11. kisāgotamīvatthu</h3n>
            <h4>
              <h4n> </h4n>
              <p>[03] ^b^taṃ^eb^ ^a^P3.0432^ea^ ^b^puttapasusammatta^eb^nti imaṃ  dhammadesanaṃ satthā jetavane viharanto kisāgotamiṃ ārabbha kathesi.  vatthu sahassavagge -- </p>
              <p>[21] ``yo ca vassasataṃ jīve, apassaṃ amataṃ padaṃ. </p>
              <p>[22] ekāhaṃ jīvitaṃ seyyo, passato amataṃ pada''nti..  (dha0 pa0 114) -- </p>
              <p>[25] gāthāvaṇṇanāya vitthāretvā kathitaṃ. tadā hi satthā  ``kisāgotami laddhā te ekaccharamattā siddhatthakā''ti āha. ``na  laddhā, bhante, sakalagāme jīvantehi kira matakā eva bahutarā''ti.  atha naṃ satthā ``tvaṃ `mameva putto mato'ti sallakkhesi, dhuvadhammo  esa sabbasattānaṃ. maccurājā hi sabbasatte aparipuṇṇajjhāsaye eva  mahogho viya parikaḍḍhamāno apāyasamudde pakkhipatī''ti vatvā dhammaṃ  desento imaṃ gāthamāha -- </p>
              <p>[03] 287^b^.^eb^ </p>
              <p>[21] ``taṃ puttapasusammattaṃ, byāsattamanasaṃ naraṃ. </p>
              <p>[22] suttaṃ gāmaṃ mahoghova, maccu ādāya gacchatī''ti..</p>
              <p>[03] tattha ^b^taṃ puttapasusammatta^eb^nti taṃ rūpabalādisampanne putte ca  pasū ca labhitvā ``mama puttā ^a^P3.0433^ea^ abhirūpā  balasampannā paṇḍitā sabbakiccasamatthā, mama goṇā abhirūpā arogā  mahābhāravahā, mama gāvī bahukhīrā''ti evaṃ puttehi ca pasūhi ca  sammattaṃ naraṃ. ^b^byāsattamanasa^eb^nti hiraññasuvaṇṇādīsu vā  pattacīvarādīsu vā kiñcideva labhitvā tato uttaritaraṃ patthanatāya  āsattamānasaṃ vā, cakkhuviññeyyādīsu ārammaṇesu vuttappakāresu vā  parikkhāresu yaṃ yaṃ laddhaṃ hoti, tattha tattheva lagganatāya  byāsattamānasaṃ ^a^M2.0271^ea^ vā. ^b^suttaṃ gāma^eb^nti niddaṃ upagataṃ sattanikāyaṃ.  ^b^mahoghovā^eb^ti yathā evarūpaṃ gāmaṃ gambhīravitthato mahanto  mahānadīnaṃ ogho ^a^V2.0248^ea^ antamaso sunakhampi asesetvā sabbaṃ ādāya  gacchati, evaṃ vuttappakāraṃ naraṃ maccu ādāya gacchatīti attho.</p>
              <p>[03] desanāvasāne kisāgotamī sotāpattiphale patiṭṭhahi,  sampattānampi sātthikā dhammadesanā ahosīti. </p>
              <p>[06] kisāgotamīvatthu ekādasamaṃ. </p>
            </h4>
          </h3>
          <h3>
            <h3n> 12. paṭācārāvatthu</h3n>
            <h4>
              <h4n> </h4n>
              <p>[03] ^b^na^eb^ ^a^P3.0434^ea^ ^b^santi puttā^eb^ti imaṃ  dhammadesanaṃ satthā jetavane viharanto paṭācāraṃ ārabbha kathesi. vatthu  sahassavagge -- </p>
              <p>[21] ``yo ca vassasataṃ jīve, apassaṃ udayabbayaṃ. </p>
              <p>[22] ekāhaṃ jīvitaṃ seyyo, passato udayabbaya''nti..  (dha0 pa0 113) -- </p>
              <p>[25] gāthāvaṇṇanāya vitthāretvā kathitaṃ. tadā pana satthā  paṭācāraṃ tanubhūtasokaṃ ñatvā ``paṭācāre puttādayo nāma paralokaṃ  gacchantassa tāṇaṃ vā leṇaṃ vā saraṇaṃ vā bhavituṃ na sakkonti, tasmā  vijjamānāpi te na santiyeva. paṇḍitena pana sīlaṃ visodhetvā  attano nibbānagāmimaggameva sodhetuṃ vaṭṭatī''ti vatvā dhammaṃ desento  imā gāthā abhāsi -- </p>
              <p>[03] 288^b^.^eb^ </p>
              <p>[21] ``na santi puttā tāṇāya, na pitā nāpi  bandhavā. </p>
              <p>[22] antakenādhipannassa, natthi ñātīsu tāṇatā.. </p>
              <p>[03] 289^b^.^eb^ </p>
              <p>[21] ``etamatthavasaṃ ñatvā, paṇḍito sīlasaṃvuto. </p>
              <p>[22] nibbānagamanaṃ maggaṃ, khippameva visodhaye''ti..</p>
              <p>[03] tattha ^b^tāṇāyā^eb^ti tāṇabhāvāya patiṭṭhānatthāya.  ^b^bandhavā^eb^ti putte ca mātāpitaro ca ṭhapetvā avasesā ñātisuhajjā.  ^b^antakenādhipannassā^eb^ti maraṇena abhibhūtassa. pavattiyañhi  puttādayo annapānādidānena ^a^M2.0272^ea^ ceva uppannakiccanittharaṇena ca tāṇā  hutvāpi maraṇakāle kenaci upāyena ^a^P3.0435^ea^ maraṇaṃ  ^a^V2.0249^ea^ paṭibāhituṃ asamatthatāya tāṇatthāya leṇatthāya na santi nāma.  teneva vuttaṃ -- ^b^``natthi ñātīsu tāṇatā''^eb^ti.  ^b^etamatthavasa^eb^nti evaṃ tesaṃ aññamaññassa tāṇaṃ bhavituṃ  asamatthabhāvasaṅkhātaṃ kāraṇaṃ jānitvā paṇḍito catupārisuddhisīlena  saṃvuto rakkhitagopito hutvā nibbānagamanaṃ aṭṭhaṅgikaṃ maggaṃ sīghaṃ  sīghaṃ visodheyyāti attho.</p>
              <p>[03] desanāvasāne paṭācārā sotāpattiphale patiṭṭhahi, aññe ca bahū  sotāpattiphalādīni pāpuṇiṃsūti. </p>
              <p>[06] paṭācārāvatthu dvādasamaṃ. </p>
              <p>[06] maggavaggavaṇṇanā niṭṭhitā. </p>
              <p>[06] vīsatimo vaggo. </p>
            </h4>
          </h3>
        </h2>
        <h2>
          <h2n> 21. pakiṇṇakavaggo </h2n>
          <h3>
            <h3n> 1. attanopubbakammavatthu</h3n>
            <h4>
              <h4n> </h4n>
              <p>[03] ^b^mattāsukhapariccāgā^eb^ti ^a^V2.0250^ea^ ^a^P3.0436^ea^  ^a^M2.0273^ea^ imaṃ dhammadesanaṃ  satthā veḷuvane viharanto attano pubbakammaṃ ārabbha kathesi.</p>
              <p>[03] ekasmiñhi samaye vesālī iddhā ahosi phītā bahujanā  ākiṇṇamanussā. tattha hi vārena vārena rajjaṃ kārentānaṃ  khattiyānaṃyeva sattasatādhikāni sattasahassāni satta ca khattiyā  ahesuṃ. tesaṃ vasanatthāya tattakāyeva pāsādā tattakāneva kūṭāgārāni  uyyāne vihāratthāya tattakāyeva ārāmā ca pokkharaṇiyo ca ahesuṃ.  sā aparena samayena dubbhikkhā ahosi dussassā. tattha  chātakabhayena paṭhamaṃ duggatamanussā kālamakaṃsu. tesaṃ tesaṃ tattha tattha  chaḍḍitānaṃ kuṇapānaṃ gandhena amanussā nagaraṃ pavisiṃsu.  amanussūpaddavena bahutarā kālamakaṃsu. tesaṃ ^a^P3.0437^ea^  kuṇapagandhapaṭikkūlatāya sattānaṃ ahivātarogo uppajji. evaṃ  dubbhikkhabhayaṃ amanussabhayaṃ rogabhayanti tīṇi bhayāni uppajjiṃsu.</p>
              <p>[03] nagaravāsino sannipatitvā rājānaṃ āhaṃsu -- ``mahārāja,  imasmiṃ nagare tīṇi bhayāni uppannāni, ito pubbe yāva sattamā  rājaparivaṭṭā evarūpaṃ bhayaṃ nāma na uppannapubbaṃ. adhammikarājūnañhi  kāle evarūpaṃ bhayaṃ uppajjatī''ti. rājā santhāgāre sabbesaṃ  sannipātaṃ kāretvā ``sace me adhammikabhāvo atthi, taṃ  vicinathā''ti āha. vesālivāsino sabbaṃ paveṇi vicinantā  rañño kañci dosaṃ adisvā, ``mahārāja, natthi te doso''ti vatvā  ``kathaṃ nu kho idaṃ amhākaṃ bhayaṃ vūpasamaṃ gaccheyyā''ti mantayiṃsu.  tattha ekaccehi ``balikammena āyācanāya maṅgalakiriyāyā''ti vutte  sabbampi taṃ vidhiṃ katvā paṭibāhituṃ nāsakkhiṃsu. athaññe evamāhaṃsu  -- ``cha satthāro mahānubhāvā, tesu idhāgatamattesu bhayaṃ  vūpasameyyā''ti. apare ``sammāsambuddho loke uppanno. so hi  bhagavā sabbasattahitāya dhammaṃ deseti, mahiddhiko ^a^P3.0438^ea^  mahānubhāvo. tasmiṃ idha āgate imāni ^a^M2.0274^ea^ bhayāni vūpasameyyu''nti  āhaṃsu. tesaṃ vacanaṃ sabbepi abhinanditvā ``kahaṃ nu kho so  bhagavā etarahi viharatī''ti āhaṃsu ^a^V2.0251^ea^. tadā pana satthā upakaṭṭhāya  vassūpanāyikāya rañño bimbisārassa paṭiññaṃ datvā veḷuvane viharati.  tena ca samayena bimbisārasamāgame bimbisārena saddhiṃ  sotāpattiphalaṃ patto mahāli nāma licchavī tassaṃ parisāyaṃ nisinno  hoti.</p>
              <p>[03] vesālivāsino mahantaṃ paṇṇākāraṃ sajjetvā rājānaṃ bimbisāraṃ  saññāpetvā ``satthāraṃ idhānethā''ti mahāliñceva licchaviṃ  purohitaputtañca pahiṇiṃsu. te gantvā rañño paṇṇākāraṃ datvā taṃ  pavattiṃ nivedetvā, ``mahārāja, satthāraṃ amhākaṃ nagaraṃ pesethā''ti  yāciṃsu. rājā ``tumheva jānāthā''ti na sampaṭicchi. te  bhagavantaṃ upasaṅkamitvā vanditvā yāciṃsu -- ``bhante, vesāliyaṃ  tīṇi bhayāni uppannāni, tāni tumhesu āgatesu vūpasamissanti,  etha, bhante, gacchāmā''ti. satthā tesaṃ vacanaṃ sutvā āvajjento  ``vesāliyaṃ ^b^ratanasutte^eb^ (khu0 pā0 6.1 ādayo; su0 ni0  224 ādayo) vutte sā rakkhā cakkavāḷānaṃ koṭisatasahassaṃ  pharissati, suttapariyosāne caturāsītiyā pāṇasahassānaṃ  dhammābhisamayo ^a^P3.0439^ea^ bhavissati, tāni ca bhayāni  vūpasamissantī''ti ñatvā tesaṃ vacanaṃ sampaṭicchi.</p>
              <p>[03] rājā bimbisāro ``satthārā kira vesāligamanaṃ  sampaṭicchita''nti sutvā nagare ghosanaṃ kāretvā satthāraṃ upasaṅkamitvā  ``kiṃ, bhante, vesāligamanaṃ sampaṭicchita''nti pucchitvā ``āma,  mahārājā''ti vutte ``tena hi, bhante, āgametha, tāva maggaṃ  paṭiyādessāmī''ti vatvā rājagahassa ca gaṅgāya ca antare  pañcayojanabhūmiṃ samaṃ kāretvā yojane yojane vihāraṃ patiṭṭhāpetvā  satthu gamanakālaṃ ārocesi. satthā pañcahi bhikkhusatehi saddhiṃ  maggaṃ paṭipajji. rājā yojanantare jaṇṇumattena odhinā  pañcavaṇṇāni pupphāni okirāpetvā dhajapaṭākakadalīādīni  ussāpetvā bhagavato chattātichattaṃ katvā dve setacchattāni ekamekassa  bhikkhuno ekamekaṃ setacchattaṃ upari dhāretvā saparivāro  pupphagandhādīhi pūjaṃ karonto satthāraṃ ekekasmiṃ vihāre vasāpetvā  mahādānādīni datvā pañcahi divasehi gaṅgātīraṃ pāpetvā tattha  ^a^M2.0275^ea^ nāvaṃ  alaṅkaronto vesālikānaṃ sāsanaṃ pesesi -- ``maggaṃ paṭiyādetvā  satthu paccuggamanaṃ karontū''ti. te ``diguṇaṃ pūjaṃ karissāmā''ti  vesāliyā ca gaṅgāya ca antare tiyojanabhūmiṃ ^a^P3.0440^ea^  samaṃ kāretvā bhagavato catūhi setacchattehi ekamekassa bhikkhuno dvīhi  dvīhi setacchattehi chattātichattāni sajjetvā pūjaṃ kurumānā āgantvā  gaṅgātīre aṭṭhaṃsu. bimbisāro dve nāvā saṅghāṭetvā maṇḍapaṃ kāretvā  pupphadāmādīhi alaṅkārāpetvā sabbaratanamayaṃ buddhāsanaṃ paññāpesi.  bhagavā tasmiṃ nisīdi. bhikkhūpi nāvaṃ abhiruhitvā bhagavantaṃ  parivāretvā nisīdiṃsu. rājā anugacchanto galappamāṇaṃ udakaṃ  otaritvā ``yāva, bhante, bhagavā ^a^V2.0252^ea^ āgacchati, tāvāhaṃ idheva gaṅgātīre  vasissāmī''ti vatvā nāvaṃ uyyojetvā nivatti. satthā yojanamattaṃ  addhānaṃ gaṅgāya gantvā vesālikānaṃ sīmaṃ pāpuṇi.</p>
              <p>[03] licchavīrājāno satthāraṃ paccuggantvā galappamāṇaṃ udakaṃ  otaritvā nāvaṃ tīraṃ upanetvā satthāraṃ nāvāto otārayiṃsu.  satthārā otaritvā tīre akkantamatteyeva mahāmegho uṭṭhahitvā  pokkharavassaṃ vassi. sabbattha  jaṇṇuppamāṇaūruppamāṇakaṭippamāṇādīni udakāni sandantāni  sabbakuṇapāni gaṅgaṃ pavesayiṃsu, parisuddho bhūmibhāgo ahosi.  licchavīrājāno satthāraṃ yojane yojane vasāpetvā mahādānaṃ datvā  diguṇaṃ pūjaṃ karontā tīhi divasehi ^a^P3.0441^ea^ vesāliṃ  nayiṃsu. sakko devarājā devagaṇaparivuto āgamāsi, mahesakkhānaṃ  devānaṃ sannipātena amanussā yebhuyyena palāyiṃsu. satthā sāyaṃ  nagaradvāre ṭhatvā ānandattheraṃ āmantesi -- ``imaṃ, ānanda,  ratanasuttaṃ uggaṇhitvā licchavīkumārehi saddhiṃ vicaranto vesāliyā  tiṇṇaṃ pākārānaṃ antare parittaṃ karohī''ti.</p>
              <p>[03] thero satthārā dinnaṃ ratanasuttaṃ uggaṇhitvā satthu selamayapattena  udakaṃ ādāya nagaradvāre ṭhito paṇidhānato paṭṭhāya tathāgatassa dasa  pāramiyo dasa upapāramiyo dasa paramatthapāramiyoti samatiṃsa  pāramiyo pañca mahāpariccāge lokatthacariyā ñātatthacariyā  buddhatthacariyāti tisso cariyāyo pacchimabhave gabbhavokkantiṃ jātiṃ  abhinikkhamanaṃ padhānacariyaṃ bodhipallaṅke māravijayaṃ  sabbaññutaññāṇapaṭivedhaṃ dhammacakkapavattanaṃ ^a^M2.0276^ea^ navalokuttaradhammeti sabbepime  buddhaguṇe āvajjetvā nagaraṃ pavisitvā tiyāmarattiṃ tīsu pākārantaresu  parittaṃ karonto vicari. tena ``yaṃkiñcī''ti vuttamatteyeva uddhaṃ  khittaudakaṃ amanussānaṃ upari pati. ``yānīdha bhūtānī''ti  gāthākathanato paṭṭhāya rajatavaṭaṃsakā viya udakabindūni ākāsena  gantvā gilānamanussānaṃ upari patiṃsu. tāvadeva vūpasantarogā  manussā uṭṭhāyuṭṭhāya theraṃ parivāresuṃ ^a^P3.0442^ea^.  ``yaṃkiñcī''ti vuttapadato paṭṭhāya pana udakaphusitehi phuṭṭhaphuṭṭhā sabbe  apalāyantā saṅkārakūṭabhittipadesādinissitā amanussā tena tena  dvārena palāyiṃsu. dvārāni anokāsāni ahesuṃ. te okāsaṃ  alabhantā pākāraṃ bhinditvāpi palāyiṃsu.</p>
              <p>[03] mahājano nagaramajjhe santhāgāraṃ sabbagandhehi upalimpetvā upari  suvaṇṇatārakādivicittaṃ vitānaṃ bandhitvā buddhāsanaṃ paññāpetvā satthāraṃ  ānesi. satthā paññatte āsane nisīdi. bhikkhusaṅghopi  licchavīgaṇopi satthāraṃ parivāretvā nisīdi. sakko devarājā  devagaṇaparivuto patirūpe okāse aṭṭhāsi. theropi sakalanagaraṃ  anuvicaritvā vūpasantarogena mahājanena saddhiṃ ^a^V2.0253^ea^ āgantvā satthāraṃ  vanditvā nisīdi. satthā parisaṃ oloketvā tadeva ratanasuttaṃ  abhāsi. desanāvasāne caturāsītiyā pāṇasahassānaṃ dhammābhisamayo  ahosi. evaṃ punadivasepīti sattāhaṃ tadeva ratanasuttaṃ desetvā  sabbabhayānaṃ vūpasantabhāvaṃ ñatvā licchavīgaṇaṃ āmantetvā vesālito  nikkhami. licchavīrājāno diguṇaṃ sakkāraṃ karontā puna tīhi  divasehi satthāraṃ gaṅgātīraṃ nayiṃsu.</p>
              <p>[03] gaṅgāya nibbattanāgarājāno cintesuṃ -- ``manussā tathāgatassa  ^a^P3.0443^ea^ sakkāraṃ karonti, mayaṃ kiṃ na karomā''ti. te  suvaṇṇarajatamaṇimayā nāvāyo māpetvā suvaṇṇarajatamaṇimaye pallaṅke  paññāpetvā pañcavaṇṇapadumasañchannaṃ udakaṃ karitvā, ``bhante,  amhākampi anuggahaṃ karothā''ti attano attano nāvaṃ abhiruhaṇatthāya  satthāraṃ yāciṃsu. ``manussā ca nāgā ca tathāgatassa pūjaṃ  karonti, mayaṃ pana kiṃ na karomā''ti bhūmaṭṭhakadevepi ādiṃ katvā  yāva akaniṭṭhabrahmalokā sabbe devā sakkāraṃ kariṃsu. tattha nāgā  yojanikāni chattātichattāni ukkhipiṃsu. evaṃ heṭṭhā nāgā  ^a^M2.0277^ea^ bhūmitale  rukkhagacchapabbatādīsu bhūmaṭṭhakā devatā, antalikkhe ākāsaṭṭhadevāti  nāgabhavanaṃ ādiṃ katvā cakkavāḷapariyantena yāva brahmalokā  chattātichattāni ussāpitāni ahesuṃ. chattantaresu dhajā, dhajantaresu  paṭākā, tesaṃ antarantarā pupphadāmavāsacuṇṇadhumādīhi sakkāro ahosi.  sabbalaṅkārapaṭimaṇḍitā devaputtā chaṇavesaṃ gahetvā ugghosayamānā  ākāse vicariṃsu. tayo eva kira samāgamā mahantā ahesuṃ --  yamakapāṭihāriyasamāgamo devorohaṇasamāgamo ayaṃ  gaṅgorohaṇasamāgamoti.</p>
              <p>[03] paratīre bimbisāropi licchavīhi katasakkārato diguṇaṃ sakkāraṃ  sajjetvā ^a^P3.0444^ea^ bhagavato āgamanaṃ udikkhamāno aṭṭhāsi.  satthā gaṅgāya ubhosu passesu rājūnaṃ mahantaṃ pariccāgaṃ oloketvā  nāgādīnañca ajjhāsayaṃ viditvā ekekāya nāvāya  pañcapañcabhikkhusataparivāraṃ ekekaṃ nimmitabuddhaṃ māpesi. so  ekekassa setacchattassa ceva kapparukkhassa ca pupphadāmassa ca heṭṭhā  nāgagaṇaparivuto nisinno hoti. bhūmaṭṭhakadevatādīsupi ekekasmiṃ  okāse saparivāraṃ ekekaṃ nimmitabuddhaṃ māpesi. evaṃ  sakalacakkavāḷagabbhe ekālaṅkāre ekussave ekachaṇeyeva ca jāte satthā  nāgānamanuggahaṃ karonto ekaṃ ratananāvaṃ abhiruhi. bhikkhūsupi  ekeko ekekameva abhiruhi. nāgarājāno buddhappamukhaṃ bhikkhusaṅghaṃ  nāgabhavanaṃ pavesetvā sabbarattiṃ satthu santike dhammakathaṃ sutvā  dutiyadivase dibbena khādanīyena bhojanīyena buddhappamukhaṃ bhikkhusaṅghaṃ  parivisiṃsu. satthā anumodanaṃ katvā nāgabhavanā nikkhamitvā  sakalacakkavāḷadevatāhi pūjiyamāno pañcahi nāvāsatehi gaṅgānadiṃ  atikkami.</p>
              <p>[03] rājā ^a^V2.0254^ea^ paccuggantvā satthāraṃ nāvāto otāretvā āgamanakāle  licchavīti katasakkārato diguṇaṃ sakkāraṃ katvā purimanayeneva pañcahi  divasehi rājagahaṃ abhinesi. dutiyadivase ^a^P3.0445^ea^  bhikkhū piṇḍapātapaṭikkantā sāyanhasamaye dhammasabhāyaṃ sannisinnā kathaṃ  samuṭṭhāpesuṃ -- ``aho buddhānaṃ mahānubhāvo, aho satthari devamanussānaṃ  pasādo, gaṅgāya nāma orato ^a^M2.0278^ea^ ca pārato ca aṭṭhayojane magge  buddhagatena pasādena rājūhi samatalaṃ bhūmiṃ katvā vālukā okiṇṇā,  jaṇṇumattena odhinā nānāvaṇṇāni pupphāni santhatāni, gaṅgāya udakaṃ  nāgānubhāvena pañcavaṇṇehi padumehi sañchannaṃ, yāva akaniṭṭhabhavanā  chattātichattāni ussāpitāni, sakalacakkavāḷagabbhaṃ ekālaṅkāraṃ  ekussavaṃ viya jāta''nti. satthā āgantvā ``kāya nuttha,  bhikkhave, etarahi kathāya sannisinnā''ti pucchitvā ``imāya  nāmā''ti vutte ``na, bhikkhave, esa pūjāsakkāro mayhaṃ buddhānubhāvena  nibbatto, na nāgadevabrahmānubhāvena. atīte pana  appamattakapariccāgānubhāvena nibbatto''ti vatvā bhikkhūhi yācito  atītaṃ āhari.</p>
              <p>[03] atīte takkasilāyaṃ saṅkho nāma brāhmaṇo ahosi. tassa  putto susīmo nāma māṇavo soḷasavassuddesiko ekadivasaṃ pitaraṃ  upasaṅkamitvā āha -- ``icchāmahaṃ, tāta, bārāṇasiṃ gantvā mante  ajjhāyitu''nti. atha naṃ pitā āha -- ``tena hi, tāta, asuko  nāma brāhmaṇo mama ^a^P3.0446^ea^ sahāyako, tassa santikaṃ  gantvā adhīyassū''ti. so ``sādhū''ti paṭissuṇitvā anupubbena  bārāṇasiṃ gantvā taṃ brāhmaṇaṃ upasaṅkamitvā pitarā pahitabhāvamācikkhi.  atha naṃ so ``sahāyakassa me putto''ti sampaṭicchitvā  paṭipassaddhadarathaṃ bhaddakena divasena mante vācetumārabhi. so lahuñca  gaṇhanto bahuñca gaṇhanto attano uggahituggahitaṃ suvaṇṇabhājane  pakkhittasīhatelamiva avinassamānaṃ dhārento na cirasseva  ācariyassa sammukhato uggaṇhitabbaṃ sabbaṃ uggaṇhitvā sajjhāyaṃ  karonto attano uggahitasippassa ādimajjhameva passati, no  pariyosānaṃ.</p>
              <p>[03] so ācariyaṃ upasaṅkamitvā ``ahaṃ imassa sippassa  ādimajjhameva passāmi, no pariyosāna''nti vatvā ācariyena  ``ahampi, tāta, na passāmī''ti vutte ``atha ko, ācariya,  pariyosānaṃ jānātī''ti pucchitvā ``ime, tāta, isayo isipatane  viharanti, te jāneyyuṃ, tesaṃ santikaṃ upasaṅkamitvā pucchassū''ti  ācariyena vutte paccekabuddhe upasaṅkamitvā pucchi -- ``tumhe kira  pariyosānaṃ jānāthā''ti? ``āma, jānāmā''ti. ``tena hi me  ācikkhathā''ti? ``na mayaṃ apabbajitassa ācikkhāma. sace te  pariyosānenattho ^a^P3.0447^ea^, pabbajassū''ti ^a^V2.0255^ea^. so  ``sādhū''ti sampaṭicchitvā ^a^M2.0279^ea^ tesaṃ santike pabbaji. athassa te  ``idaṃ tāva sikkhassū''ti vatvā ``evaṃ te nivāsetabbaṃ, evaṃ  pārupitabba''ntiādinā nayena ābhisamācārikaṃ ācikkhiṃsu. so  tattha sikkhanto upanissayasampannattā nacirasseva paccekasambodhiṃ  abhisambujjhitvā sakalabārāṇasinagare gaganatale puṇṇacando viya  pākaṭo lābhaggayasaggappatto ahosi, so appāyukasaṃvattanikassa  kammassa katattā na cirasseva parinibbāyi. athassa paccekabuddhā ca  mahājano ca sarīrakiccaṃ katvā dhātuyo ca gahetvā nagaradvāre thūpaṃ  kāresuṃ.</p>
              <p>[03] saṅkhopi brāhmaṇo ``putto me ciraṃ gato, pavattimassa  jānissāmī''ti taṃ daṭṭhukāmo takkasilāto nikkhamitvā anupubbena  bārāṇasiṃ patvā mahājanakāyaṃ sannipatitaṃ disvā ``addhā imesu  ekopi me puttassa pavattiṃ jānissatī''ti upasaṅkamitvā pucchi --  ``susīmo nāma māṇavo idhāgami, api nu kho tassa pavattiṃ  jānāthā''ti? ``āma, brāhmaṇa, jānāma, asukassa brāhmaṇassa  santike tayo vede sajjhāyitvā pabbajitvā paccekasambodhiṃ  sacchikatvā parinibbuto, ayamassa thūpo patiṭṭhāpito''ti. so  bhūmiṃ hatthena paharitvā roditvā kanditvā ^a^P3.0448^ea^ taṃ  cetiyaṅgaṇaṃ gantvā tiṇāni uddharitvā uttarasāṭakena vālukaṃ āharitvā  cetiyaṅgaṇe ākiritvā kamaṇḍaluto udakena paripphositvā vanapupphehi  pūjaṃ katvā sāṭakena paṭākaṃ āropetvā thūpassa upari attano chattakaṃ  bandhitvā pakkāmi.</p>
              <p>[03] satthā idaṃ atītaṃ āharitvā ``tadā, bhikkhave, ahaṃ saṅkho  brāhmaṇo ahosiṃ. mayā susīmassa paccekabuddhassa cetiyaṅgaṇe  tiṇāni uddhaṭāni, tassa me kammassa nissandena aṭṭhayojanamaggaṃ  vihatakhāṇukakaṇṭakaṃ katvā suddhaṃ samatalaṃ kariṃsu. mayā tattha  vālukā okiṇṇā, tassa me nissandena aṭṭhayojanamagge vālukaṃ  okiriṃsu. mayā tattha vanakusumehi pūjā katā, tassa me  nissandena aṭṭhayojanamagge nānāvaṇṇāni pupphāni okiṇṇāni,  ekayojanaṭṭhāne gaṅgāya udakaṃ pañcavaṇṇehi padumehi sañchannaṃ. mayā  tattha kamaṇḍalūdakena bhūmi paripphositā, tassa me nissandena  vesāliyaṃ pokkharavassaṃ vassi. mayā tattha paṭākā, āropitā,  chattakañca baddhaṃ, tassa me nissandena yāva akaniṭṭhabhavanā  dhajapaṭākachattātichattādīhi sakalacakkavāḷagabbhaṃ ekussavaṃ viya  ^a^M2.0280^ea^ jātaṃ.  iti kho, bhikkhave, esa pūjāsakkāro mayhaṃ neva buddhānubhāvena  nibbatto, na nāgadevabrahmānubhāvena, atīte pana  appamattakapariccāgānubhāvenā''ti vatvā dhammaṃ desento imaṃ gāthamāha -- </p>
              <p>[03] 290^b^.^eb^ </p>
              <p>[21] ``mattāsukhapariccāgā ^a^V2.0256^ea^ ^a^P3.0449^ea^,  passe ce vipulaṃ sukhaṃ. </p>
              <p>[22] caje mattāsukhaṃ dhīro, sampassaṃ vipulaṃ sukha''nti..</p>
              <p>[03] tattha ^b^mattāsukhapariccāgā^eb^ti ^b^mattāsukha^eb^nti  pamāṇayuttakaṃ parittasukhaṃ vuccati, tassa pariccāgena. ^b^vipulaṃ  sukha^eb^nti uḷāraṃ sukhaṃ nibbānasukhaṃ vuccati, taṃ ce passeyyāti  attho. idaṃ vuttaṃ hoti -- ekañhi bhojanapātiṃ sajjāpetvā  bhuñjantassa mattāsukhaṃ nāma uppajjati, taṃ pana pariccajitvā uposathaṃ  vā karontassa dānaṃ vā dadantassa vipulaṃ uḷāraṃ nibbānasukhaṃ nāma  nibbattati. tasmā sace evaṃ tassa mattāsukhassa pariccāgā vipulaṃ  sukhaṃ passati, athetaṃ vipulaṃ sukhaṃ sammā passanto paṇḍito taṃ  mattāsukhaṃ cajeyyāti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] attanopubbakammavatthu paṭhamaṃ. </p>
            </h4>
          </h3>
          <h3>
            <h3n> 2. kukkuṭāṇḍakhādikāvatthu</h3n>
            <h4>
              <h4n> </h4n>
              <p>[03] ^b^paradukkhūpadhānenā^eb^ti imaṃ dhammadesanaṃ satthā jetavane  viharanto ekaṃ kukkuṭāṇḍakhādikaṃ ārabbha kathesi.</p>
              <p>[03] sāvatthiyā kira avidūre paṇḍuraṃ nāma eko gāmo, tattheko  kevaṭṭo vasati. so sāvatthiṃ gacchanto aciravatiyaṃ kacchapāṇḍāni  disvā tāni ādāya sāvatthiṃ gantvā ekasmiṃ gehe pacāpetvā  khādanto tasmiṃ gehe kumārikāyapi ^a^P3.0450^ea^ ekaṃ aṇḍaṃ  adāsi. sā taṃ khāditvā tato paṭṭhāya aññaṃ khādanīyaṃ nāma na  icchi. athassā mātā kukkuṭiyā vijātaṭṭhānato ekaṃ aṇḍaṃ gahetvā  adāsi. sā taṃ khāditvā rasataṇhāya baddhā tato paṭṭhāya sayameva  kukkuṭiyā aṇḍāni gahetvā khādati. kukkuṭī vijātavijātakāle taṃ  attano aṇḍāni gahetvā ^a^M2.0281^ea^ khādantiṃ disvā tāya upaddutā āghātaṃ  bandhitvā ``ito dāni cutā yakkhinī hutvā tava jātadārake  khādituṃ samatthā hutvā nibbatteyya''nti patthanaṃ paṭṭhapetvā kālaṃ katvā  tasmiṃyeva gehe majjārī hutvā nibbatti. itarāpi kālaṃ katvā tattheva  kukkuṭī hutvā nibbatti. kukkuṭī aṇḍāni vijāyi, majjārī  āgantvā tāni khāditvā dutiyampi tatiyampi khādiyeva. kukkuṭī  ``tayo vāre mama aṇḍāni khāditvā idāni mampi khāditukāmāsi  ^a^V2.0257^ea^, ito cutā saputtakaṃ taṃ khādituṃ labheyya''nti patthanaṃ katvā tato cutā  dīpinī hutvā nibbatti. itarāpi kālaṃ katvā migī hutvā  nibbatti. tassā vijātakāle dīpinī āgantvā taṃ saddhiṃ puttehi  khādi. evaṃ khādantā pañcasu attabhāvasatesu aññamaññassa dukkhaṃ  uppādetvā avasāne ekā yakkhinī hutvā nibbatti, ekā sāvatthiyaṃ  kuladhītā hutvā nibbatti. ito paraṃ ``na hi verena verānī''ti  (dha0 pa0 5) gāthāya vuttanayeneva veditabbaṃ. idha pana satthā  ``verañhi averena upasammati, no verenā''ti vatvā ubhinnampi dhammaṃ  desento imaṃ gāthamāha -- </p>
              <p>[03] 291^b^.^eb^ </p>
              <p>[21] ``paradukkhūpadhānena, attano sukhamicchati. </p>
              <p>[22] verasaṃsaggasaṃsaṭṭho, verā so na parimuccatī''ti..</p>
              <p>[03] tattha ^a^P3.0451^ea^ ^b^paradukkhūpadhānenā^eb^ti parasmiṃ  dukkhūpadhānena, parassa dukkhuppādanenāti attho.  ^b^verasaṃsaggasaṃsaṭṭho^eb^ti yo puggalo  akkosanapaccakkosanapaharaṇapaṭiharaṇādīnaṃ vasena aññamaññaṃ katena  verasaṃsaggena saṃsaṭṭho. ^b^verā so na parimuccatī^eb^ti niccakālaṃ  veravasena dukkhameva pāpuṇātīti attho.</p>
              <p>[03] desanāvasāne yakkhinī saraṇesu patiṭṭhāya pañca sīlāni  samādiyitvā verato mucci, itarāpi sotāpattiphale patiṭṭhahi,  sampattānampi sātthikā dhammadesanā ahosīti. </p>
              <p>[06] kukkuṭāṇḍakhādikāvatthu dutiyaṃ. </p>
            </h4>
          </h3>
          <h3>
            <h3n> 3. bhaddiyabhikkhuvatthu</h3n>
            <h4>
              <h4n> </h4n>
              <p>[03] ^b^yañhi^eb^ ^a^M2.0282^ea^ ^b^kicca^eb^nti imaṃ dhammadesanaṃ satthā bhaddiyaṃ nissāya  jātiyāvane viharanto bhaddiye bhikkhū ārabbha kathesi.</p>
              <p>[03] te kira pādukamaṇḍane uyyuttā ahesuṃ. yathāha -- ``tena kho  pana samayena bhaddiyā bhikkhū anekavihitaṃ pādukamaṇḍanānuyogamanuyuttā  viharanti, tiṇapādukaṃ karontipi kārāpentipi, muñjapādukaṃ karontipi  kārāpentipi, pabbajapādukaṃ hintālapādukaṃ kamalapādukaṃ kambalapādukaṃ  karontipi kārāpentipi, riñcanti uddesaṃ paripucchaṃ adhisīlaṃ  adhicittaṃ adhipañña''nti ^a^V2.0258^ea^ (mahāva0 251). bhikkhū tesaṃ  tathākaraṇabhāvaṃ jānitvā ujjhāyitvā ^a^P3.0452^ea^ satthu  ārocesuṃ. satthā te bhikkhū garahitvā, ``bhikkhave, tumhe aññena  kiccena āgatā aññasmiṃyeva kicce uyyuttā''ti vatvā dhammaṃ desento  imā gāthā abhāsi -- </p>
              <p>[03] 292^b^.^eb^ </p>
              <p>[21] ``yañhi kiccaṃ apaviddhaṃ, akiccaṃ pana  karīyati. </p>
              <p>[22] unnaḷānaṃ pamattānaṃ, tesaṃ vaḍḍhanti āsavā.. </p>
              <p>[03] 293^b^.^eb^ </p>
              <p>[21] ``yesañca susamāraddhā, niccaṃ kāyagatā sati. </p>
              <p>[27] akiccaṃ te na sevanti, kicce sātaccakārino. </p>
              <p>[22] satānaṃ sampajānānaṃ, atthaṃ gacchanti āsavā''ti..</p>
              <p>[03] tattha ^b^yañhi kicca^eb^nti bhikkhuno hi pabbajitakālato  paṭṭhāya aparimāṇasīlakkhandhagopanaṃ araññāvāso dhutaṅgapariharaṇaṃ  bhāvanārāmatāti evamādīni kiccaṃ nāma. imehi pana yaṃ attano  kiccaṃ, taṃ apaviddhaṃ chaḍḍitaṃ. ^b^akicca^eb^nti bhikkhuno chattamaṇḍanaṃ  upāhanamaṇḍanaṃ pādukapattathālakadhammakaraṇakāyabandhanāṃsabaddhakamaṇḍanaṃ  akiccaṃ nāma. yehi taṃ kayirati, tesaṃ mānanaḷaṃ ukkhipitvā  caraṇena unnaḷānaṃ sativossaggena pamattānaṃ cattāro āsavā vaḍḍhantīti  attho. ^b^susamāraddhā^eb^ti supaggahitā. ^b^kāyagatā satī^eb^ti  kāyānupassanābhāvanā. ^b^akicca^eb^nti te etaṃ chattamaṇḍanādikaṃ  akiccaṃ na sevanti na karontīti attho. ^b^kicce^eb^ti  pabbajitakālato paṭṭhāya kattabbe aparimāṇasīlakkhandhagopanādike  karaṇīye. ^b^sātaccakārino^eb^ti satatakārino aṭṭhitakārino.  tesaṃ satiyā avippavāsena satānaṃ ^a^P3.0453^ea^  sātthakasampajaññaṃ ^a^M2.0283^ea^ sappāyasampajaññaṃ gocarasampajaññaṃ  asammohasampajaññanti catūhi sampajaññehi sampajānānaṃ cattāropi  āsavā atthaṃ gacchanti, parikkhayaṃ abhāvaṃ gacchantīti attho.</p>
              <p>[03] desanāvasāne te bhikkhū arahatte patiṭṭhahiṃsu, sampattānampi  sātthikā dhammadesanā ahosīti. </p>
              <p>[06] bhaddiyavatthu tatiyaṃ. </p>
            </h4>
          </h3>
          <h3>
            <h3n> 4. lakuṇḍakabhaddiyattheravatthu</h3n>
            <h4>
              <h4n> </h4n>
              <p>[03] ^b^mātara^eb^nti imaṃ dhammadesanaṃ satthā jetavane viharanto  lakuṇḍakabhaddiyattheraṃ ārabbha kathesi.</p>
              <p>[03] ekadivasañhi ^a^V2.0259^ea^ sambahulā āgantukā bhikkhū satthāraṃ divāṭṭhāne  nisinnaṃ upasaṅkamitvā vanditvā ekamantaṃ nisīdiṃsu. tasmiṃ khaṇe  lakuṇḍakabhaddiyatthero bhagavato avidūre atikkamati. satthā tesaṃ  bhikkhūnaṃ cittācāraṃ ñatvā oloketvā ``passatha, bhikkhave, ayaṃ  bhikkhu mātāpitaro hantvā niddukkho hutvā yātī''ti vatvā tehi  bhikkhūhi ``kiṃ nu kho satthā vadatī''ti aññamaññaṃ mukhāni  oloketvā saṃsayapakkhandehi, ``bhante, kiṃ nāmetaṃ vadethā''ti vutte  tesaṃ dhammaṃ desento imaṃ gāthamāha -- </p>
              <p>[03] 294^b^.^eb^ </p>
              <p>[21] ``mātaraṃ pitaraṃ hantvā, rājāno dve ca  khattiye. </p>
              <p>[22] raṭṭhaṃ sānucaraṃ hantvā, anīgho yāti brāhmaṇo''ti.. </p>
              <p>[01] tattha ^a^P3.0454^ea^ ^b^sānucara^eb^nti  āyasādhakena āyuttakena sahitaṃ. ettha hi ``taṇhā janeti  purisa''nti (saṃ0 ni0  1.55-57) vacanato tīsu bhavesu sattānaṃ  jananato taṇhā mātā nāma. ``ahaṃ asukassa nāma rañño vā  rājamahāmattassa vā putto''ti pitaraṃ nissāya asmimānassa  uppajjanato asmimāno pitā nāma. loko viya rājānaṃ yasmā  sabbadiṭṭhigatāni dve sassatucchedadiṭṭhiyo bhajanti, tasmā dve  sassatucchedadiṭṭhiyo dve khattiyarājāno nāma. dvādasāyatanāni  vitthataṭṭhena raṭṭhadisattā raṭṭhaṃ nāma. āyasādhako ^a^M2.0284^ea^ āyuttakapuriso viya  tannissito nandirāgo anucaro nāma. ^b^anīgho^eb^ti niddukkho.  ^b^brāhmaṇo^eb^ti khīṇāsavo. etesaṃ taṇhādīnaṃ  arahattamaggañāṇāsinā hatattā khīṇāsavo niddukkho hutvā yātīti  ayametthattho.</p>
              <p>[03] desanāvasāne te bhikkhū arahatte patiṭṭhahiṃsu.</p>
              <p>[03] dutiyagāthāyapi vatthu purimasadisameva. tadā hi satthā  lakuṇḍakabhaddiyattherameva ārabbha kathesi. tesaṃ dhammaṃ desento imaṃ  gāthamāha -- </p>
              <p>[03] 295^b^.^eb^ </p>
              <p>[21] ``mātaraṃ pitaraṃ hantvā, rājāno dve ca  sotthiye. </p>
              <p>[22] veyagghapañcamaṃ hantvā, anīgho yāti brāhmaṇo''ti..</p>
              <p>[03] tattha ^b^dve ca sotthiye^eb^ti dve ca brāhmaṇe. imissā  gāthāya satthā attano dhammissaratāya ca desanāvidhikusalatāya ca  sassatucchedadiṭṭhiyo dve brāhmaṇarājāno ^a^P3.0455^ea^ ca katvā  kathesi. ^b^veyagghapañcama^eb^nti ettha byagghānucarito sappaṭibhayo  duppaṭipanno maggo veyaggho nāma, vicikicchānīvaraṇampi ^a^V2.0260^ea^ tena  sadisatāya veyagghaṃ nāma, taṃ pañcamaṃ assāti nīvaraṇapañcakaṃ  veyagghapañcamaṃ nāma. idañca veyagghapañcamaṃ arahattamaggañāṇāsinā  nissesaṃ hantvā anīghova yāti brāhmaṇoti ayametthattho. sesaṃ  purimasadisamevāti. </p>
              <p>[06] lakuṇḍakabhaddiyattheravatthu catutthaṃ. </p>
            </h4>
          </h3>
          <h3>
            <h3n> 5. dārusākaṭikaputtavatthu</h3n>
            <h4>
              <h4n> </h4n>
              <p>[03] ^b^suppabuddha^eb^nti imaṃ dhammadesanaṃ satthā veḷuvane viharanto  dārusākaṭikassa puttaṃ ārabbha kathesi. </p>
              <p>[01] rājagahasmiñhi sammādiṭṭhikaputto micchādiṭṭhikaputtoti  dve dārakā abhikkhaṇaṃ guḷakīḷaṃ kīḷanti. tesu sammādiṭṭhikaputto  guḷaṃ khipamāno buddhānussatiṃ āvajjetvā ``namo buddhassā''ti vatvā  vatvā guḷaṃ khipati. itaro titthiyaguṇe uddisitvā ``namo  arahantāna''nti vatvā vatvā khipati. tesu sammādiṭṭhikassa  ^a^M2.0285^ea^ putto  jināti, itaro pana parājayati. so tassa kiriyaṃ disvā ``ayaṃ  ^a^P3.0456^ea^ evaṃ anussaritvā evaṃ vatvā guḷaṃ khipanto mamaṃ  jināti, ahampi evarūpaṃ karissāmī''ti buddhānussatiyaṃ  paricayamakāsi. athekadivasaṃ tassa pitā sakaṭaṃ yojetvā dārūnaṃ  atthāya gacchanto tampi dārakaṃ ādāya gantvā aṭaviyaṃ dārūnaṃ sakaṭaṃ  pūretvā āgacchanto bahinagare susānasāmante udakaphāsukaṭṭhāne goṇe  mocetvā bhattavissaggamakāsi. athassa te goṇā sāyanhasamaye nagaraṃ  pavisantena gogaṇena saddhiṃ nagarameva pavisiṃsu. sākaṭikopi goṇe  anubandhanto nagaraṃ pavisitvā sāyaṃ goṇe disvā ādāya nikkhamanto  dvāraṃ na sampāpuṇi. tasmiñhi asampatteyeva dvāraṃ pihitaṃ.</p>
              <p>[03] athassa putto ekakova rattibhāge sakaṭassa heṭṭhā nipajjitvā  niddaṃ okkami. rājagahaṃ pana pakatiyāpi amanussabahulaṃ. ayañca  susānasantike nipanno. tattha naṃ dve amanussā passiṃsu. eko  sāsanassa paṭikaṇḍako micchādiṭṭhiko, eko sammādiṭṭhiko. tesu  micchādiṭṭhiko āha -- ``ayaṃ no bhakkho, imaṃ khādissāmā''ti.  itaro ``alaṃ mā te ruccī''ti nivāreti. so tena  nivāriyamānopi tassa vacanaṃ anādiyitvā dārakaṃ pādesu gahetvā  ākaḍḍhi. so buddhānussatiyā paricitattā ^a^P3.0457^ea^  tasmiṃ khaṇe ``namo buddhassā''ti āha. amanusso ^a^V2.0261^ea^ mahābhayabhīto  paṭikkamitvā aṭṭhāsi. atha naṃ itaro ``amhehi akiccaṃ kataṃ,  daṇḍakammaṃ tassa karomā''ti vatvā taṃ rakkhamāno aṭṭhāsi.  micchādiṭṭhiko nagaraṃ pavisitvā rañño bhojanapātiṃ pūretvā bhojanaṃ  āhari. atha naṃ ubhopi tassa mātāpitaro viya hutvā upaṭṭhāpetvā  bhojetvā ``imāni akkharāni rājāva passatu, mā añño''ti taṃ  pavattiṃ pakāsentā yakkhānubhāvena bhojanapātiyaṃ akkharāni chinditvā  pātiṃ dārusakaṭe pakkhipitvā sabbarattiṃ ārakkhaṃ katvā pakkamiṃsu.</p>
              <p>[03] punadivase ``rājakulato corehi bhojanabhaṇḍaṃ avahaṭa''nti  kolāhalaṃ karontā dvārāni pidahitvā olokentā tattha apassantā  nagarā nikkhamitvā ito cito ca olokentā dārusakaṭe  suvaṇṇapātiṃ disvā ``ayaṃ coro''ti taṃ dārakaṃ gahetvā rañño  dassesuṃ. rājā akkharāni disvā ``kiṃ etaṃ, tātā''ti pucchitvā  ``nāhaṃ ^a^M2.0286^ea^, deva, jānāmi, mātāpitaro me āgantvā rattiṃ bhojetvā  rakkhamānā aṭṭhaṃsu, ahampi mātāpitaro maṃ rakkhantīti nibbhayova  niddaṃ upagato. ettakaṃ ahaṃ jānāmī''ti. athassa mātāpitaropi taṃ  ṭhānaṃ āgamaṃsu. rājā taṃ pavattiṃ ñatvā te tayopi jane ādāya  ^a^P3.0458^ea^ satthu santikaṃ gantvā sabbaṃ ārocetvā ``kiṃ nu  kho, bhante, buddhānussati eva rakkhā hoti, udāhu  dhammānussatiādayopī''ti pucchi. athassa satthā, ``mahārāja, na  kevalaṃ buddhānussatiyeva rakkhā, yesaṃ pana chabbidhena cittaṃ subhāvitaṃ,  tesaṃ aññena rakkhāvaraṇena vā mantosadhehi vā kiccaṃ natthī''ti  vatvā cha ṭhānāni dassento imā gāthā abhāsi. </p>
              <p>[03] 296^b^.^eb^ </p>
              <p>[21] ``suppabuddhaṃ pabujjhanti, sadā gotamasāvakā. </p>
              <p>[22] yesaṃ divā ca ratto ca, niccaṃ buddhagatā sati.. </p>
              <p>[03] 297^b^.^eb^ </p>
              <p>[21] ``suppabuddhaṃ pabujjhanti, sadā gotamasāvakā. </p>
              <p>[22] yesaṃ divā ca ratto ca, niccaṃ dhammagatā sati.. </p>
              <p>[03] 298^b^.^eb^ </p>
              <p>[21] ``suppabuddhaṃ pabujjhanti, sadā gotamasāvakā. </p>
              <p>[22] yesaṃ divā ca ratto ca, niccaṃ saṅghagatā sati.. </p>
              <p>[03] 299^b^.^eb^ </p>
              <p>[21] ``suppabuddhaṃ pabujjhanti, sadā gotamasāvakā. </p>
              <p>[22] yesaṃ divā ca ratto ca, niccaṃ kāyagatā sati.. </p>
              <p>[03] 300^b^.^eb^ </p>
              <p>[21] ``suppabuddhaṃ ^a^V2.0262^ea^ pabujjhanti, sadā gotamasāvakā. </p>
              <p>[22] yesaṃ divā ca ratto ca, ahiṃsāya rato mano.. </p>
              <p>[03] 301^b^.^eb^ </p>
              <p>[21] ``suppabuddhaṃ pabujjhanti, sadā gotamasāvakā. </p>
              <p>[22] yesaṃ divā ca ratto ca, bhāvanāya rato mano''ti..</p>
              <p>[03] tattha ^b^suppabuddhaṃ pabujjhantī^eb^ti buddhagataṃ satiṃ gahetvā  supantā, gahetvāyeva ca pabujjhantā suppabuddhaṃ pabujjhanti nāma.  ^b^sadā gotamasāvakā^eb^ti gotamagottassa buddhassa savanante jātattā  tasseva ^a^P3.0459^ea^ anusāsaniyā savanatāya gotamasāvakā.  ^b^buddhagatā satī^eb^ti yesaṃ ``itipi so bhagavā''tiādippabhede  buddhaguṇe ārabbha uppajjamānā sati niccakālaṃ atthi, te sadāpi  suppabuddhaṃ pabujjhantīti attho. tathā asakkontā pana ekadivasaṃ  ^a^M2.0287^ea^ tīsu kālesu dvīsu kālesu ekasmimpi kāle buddhānussatiṃ manasi  karontā suppabuddhaṃ pabujjhantiyeva nāma. ^b^dhammagatā satī^eb^ti  ``svākhāto bhagavatā dhammo''tiādippabhede dhammaguṇe ārabbha  uppajjamānā sati. ^b^saṅghagatā satī^eb^ti ``suppaṭipanno bhagavato  sāvakasaṅgho''tiādippabhede saṅghaguṇe ārabbha uppajjamānā sati.  ^b^kāyagatā satī^eb^ti dvattiṃsākāravasena vā navasivathikāvasena vā  catudhātuvavatthānavasena vā ajjhattanīlakasiṇādirūpajjhānavasena vā  uppajjamānā sati. ^b^ahiṃsāya rato^eb^ti ``so karuṇāsahagatena  cetasā ekaṃ disaṃ pharitvā viharatī''ti (vibha0 642) evaṃ vuttāya  karuṇābhāvanāya rato. ^b^bhāvanāyā^eb^ti mettābhāvanāya. kiñcāpi  heṭṭhā karuṇābhāvanāya vuttattā idha sabbāpi avasesā bhāvanā nāma, idha  pana mettābhāvanāva adhippetā. sesaṃ paṭhamagāthāya vuttanayeneva  veditabbaṃ.</p>
              <p>[03] desanāvasāne dārako saddhiṃ mātāpitūhi sotāpattiphale ^a^P3.0460^ea^  patiṭṭhahi. pacchā pana pabbajitvā sabbepi arahattaṃ  pāpuṇiṃsu, sampattānampi sātthikā dhammadesanā ahosīti. </p>
              <p>[06] dārusākaṭikaputtavatthu pañcamaṃ. </p>
            </h4>
          </h3>
          <h3>
            <h3n> 6. vajjiputtakabhikkhuvatthu</h3n>
            <h4>
              <h4n> </h4n>
              <p>[03] ^b^duppabbajja^eb^nti imaṃ dhammadesanaṃ satthā vesāliṃ nissāya  mahāvane viharanto aññataraṃ vajjiputtakaṃ bhikkhuṃ ārabbha kathesi. taṃ  sandhāya vuttaṃ -- aññataro vajjiputtako bhikkhu vesāliyaṃ ^a^V2.0263^ea^ viharati  aññatarasmiṃ vanasaṇḍe, tena kho pana samayena vesāliyaṃ  sabbarattichaṇo hoti. atha kho so bhikkhu vesāliyā  tūriyatāḷitavāditanigghosasaddaṃ sutvā paridevamāno tāyaṃ velāyaṃ imaṃ  gāthaṃ abhāsi -- </p>
              <p>[21] ``ekakā mayaṃ araññe viharāma, </p>
              <p>[27] apaviddhaṃva vanasmiṃ dārukaṃ. </p>
              <p>[26] etādisikāya rattiyā, </p>
              <p>[22] kosu nāmamhehi pāpiyo''ti.. (saṃ0 ni0   1.229).</p>
              <p>[03] so ^a^M2.0288^ea^ kira vajjiraṭṭhe rājaputto vārena sampattaṃ rajjaṃ pahāya  pabbajito vesāliyaṃ cātumahārājikehi saddhiṃ ekābaddhaṃ ^a^P3.0461^ea^  katvā sakalanagare dhajapaṭākādīhi paṭimaṇḍite komudiyā  puṇṇamāya sabbarattiṃ chaṇavāre vattamāne bheriyādīnaṃ tūriyānaṃ  tāḷitānaṃ nigghosaṃ vīṇādīnañca vāditānaṃ saddaṃ sutvā yāni  vesāliyaṃ satta rājasahassāni satta rājasatāni satta rājāno,  tattakā eva ca nesaṃ uparājasenāpatiādayo, tesu alaṅkatapaṭiyattesu  nakkhattakīḷanatthāya vīthiṃ otiṇṇesu saṭṭhihatthe mahācaṅkame  caṅkamamāno gaganamajjhe ṭhitaṃ puṇṇacandaṃ disvā caṅkamakoṭiyaṃ phalakaṃ  nissāya ṭhito veṭhanālaṅkāravirahitattā vane chaḍḍitadārukaṃ viya  attabhāvaṃ oloketvā ``atthi nu kho añño amhehi lāmakataro''ti  cintento pakatiyā āraññakādiguṇayuttopi tasmiṃ khaṇe anabhiratiyā  pīḷito evamāha. so tasmiṃ vanasaṇḍe adhivatthāya devatāya ``imaṃ  bhikkhuṃ saṃvejessāmī''ti adhippāyena -- </p>
              <p>[21] ``ekakova tvaṃ araññe viharasi, apaviddhaṃva vanasmiṃ  dārukaṃ. </p>
              <p>[22] tassa te bahukā pihayanti, nerayikā viya  saggagāmina''nti.. (saṃ0 ni0  1.229) -- </p>
              <p>[25] vuttaṃ imaṃ gāthaṃ sutvā punadivase satthāraṃ upasaṅkamitvā  vanditvā nisīdi. satthā taṃ pavattiṃ ñatvā gharāvāsassa ^a^P3.0462^ea^  dukkhataṃ pakāsetukāmo pañca dukkhāni samodhānetvā imaṃ  gāthamāha -- </p>
              <p>[03] 302^b^.^eb^ </p>
              <p>[21] ``duppabbajjaṃ durabhiramaṃ, durāvāsā gharā dukhā. </p>
              <p>[27] dukkhosamānasaṃvāso, dukkhānupatitaddhagū. </p>
              <p>[22] tasmā na caddhagū siyā, na ca dukkhānupatito  siyā''ti..</p>
              <p>[03] tattha ^a^V2.0264^ea^ ^b^duppabbajja^eb^nti appaṃ vā mahantaṃ vā bhogakkhandhañceva  ñātiparivaṭṭañca pahāya imasmiṃ sāsane uraṃ datvā pabbajjaṃ nāma dukkhaṃ.  ^b^durabhirama^eb^nti evaṃ pabbajitenāpi bhikkhācariyāya  jīvitavuttiṃ ghaṭentena  aparimāṇasīlakkhandhagopanadhammānudhammappaṭipattipūraṇavasena abhiramituṃ  dukkhaṃ. ^b^durāvāsā^eb^ti yasmā pana gharaṃ āvasantena rājūnaṃ  rājakiccaṃ, issarānaṃ issarakiccaṃ vahitabbaṃ, parijanā ceva dhammikā  samaṇabrāhmaṇā ca saṅgahitabbā. evaṃ santepi gharāvāso chiddaghaṭo  viya mahāsamuddo viya ca duppūro. tasmā gharāvāsā ^a^M2.0289^ea^ nāmete  durāvāsā dukkhā āvasituṃ, teneva kāraṇena dukkhāti attho.  ^b^dukkho samānasaṃvāso^eb^ti gihino vā hi ye  jātigottakulabhogehi ^a^P3.0463^ea^ pabbajitā vā  sīlācārabāhusaccādīhi samānāpi hutvā ``kosi tvaṃ, kosmi  aha''ntiādīni vatvā adhikaraṇapasutā honti, te asamānā nāma,  tehi saddhiṃ saṃvāso dukkhoti attho. ^b^dukkhānupatitaddhagū^eb^ti ye  vaṭṭasaṅkhātaṃ addhānaṃ paṭipannattā addhagū, te dukkhe anupatitāva.  ^b^tasmā na caddhagū^eb^ti yasmā dukkhānupatitabhāvopi dukkho  addhagūbhāvopi, tasmā vaṭṭasaṅkhātaṃ addhānaṃ gamanatāya addhagū na  bhaveyya, vuttappakārena dukkhena anupatitopi na bhaveyyāti attho.</p>
              <p>[03] desanāvasāne so bhikkhu pañcasu ṭhānesu dassite dukkhe  nibbindanto pañcorambhāgiyāni pañca uddhambhāgiyāni saṃyojanāni  padāletvā arahatte patiṭṭhahīti. </p>
              <p>[06] vajjiputtakabhikkhuvatthu chaṭṭhaṃ. </p>
            </h4>
          </h3>
          <h3>
            <h3n> 7. cittagahapativatthu</h3n>
            <h4>
              <h4n> </h4n>
              <p>[03] ^b^saddho^eb^ti imaṃ dhammadesanaṃ satthā jetavane viharanto  cittagahapatiṃ ārabbha kathesi. vatthu bālavagge ``asantaṃ  bhāvanamiccheyyā''ti ^a^P3.0464^ea^ gāthāvaṇṇanāya vitthāritaṃ.  gāthāpi tattheva vuttā. vuttañhetaṃ tattha (dha0 pa0 aṭṭha0 1.74) --</p>
              <p>[03] ``kiṃ pana, bhante, etassa tumhākaṃ santikaṃ āgacchantassevāyaṃ  lābhasakkāro uppajjati, udāhu aññattha gacchantassāpi uppajjatī''ti.  ``ānanda, mama santikaṃ āgacchantassāpi aññattha gacchantassāpi  tassa uppajjateva. ayañhi upāsako saddho pasanno sampannasīlo,  evarūpo puggalo yaṃ yaṃ padesaṃ bhajati, tattha tatthevassa lābhasakkāro  nibbattatī''ti vatvā imaṃ gāthamāha -- </p>
              <p>[03] 303^b^.^eb^ </p>
              <p>[21] ``saddho ^a^V2.0265^ea^ sīlena sampanno, yasobhogasamappito. </p>
              <p>[22] yaṃ yaṃ padesaṃ bhajati, tattha tattheva pūjito''ti..  (dha0 pa0 aṭṭha0 1.74).</p>
              <p>[03] tattha ^a^M2.0290^ea^ ^b^saddho^eb^ti lokiyalokuttarasaddhāya samannāgato.  ^b^sīlenā^eb^ti āgāriyasīlaṃ, anāgāriyasīlanti duvidhaṃ sīlaṃ.  tesu idha āgāriyasīlaṃ adhippetaṃ, tena samannāgatoti attho.  ^b^yasobhogasamappito^eb^ti yādiso anāthapiṇḍikādīnaṃ  pañcaupāsakasataparivārasaṅkhāto āgāriyayaso, tādiseneva yasena  dhanadhaññādiko ceva sattavidhāriyadhanasaṅkhāto cāti duvidho bhogo,  tena samannāgatoti attho. ^b^yaṃ yaṃ padesa^eb^nti puratthimādīsu  ^a^P3.0465^ea^ disāsu evarūpo kulaputto yaṃ yaṃ padesaṃ bhajati,  tattha tattha evarūpena lābhasakkārena pūjitova hotīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] cittagahapativatthu sattamaṃ. </p>
            </h4>
          </h3>
          <h3>
            <h3n> 8. cūḷasubhaddāvatthu</h3n>
            <h4>
              <h4n> </h4n>
              <p>[03] ^b^dūre santo^eb^ti imaṃ dhammadesanaṃ satthā jetavane viharanto  anāthapiṇḍikassa dhītaraṃ cūḷasubhaddaṃ nāma ārabbha kathesi.</p>
              <p>[03] anāthapiṇḍikassa kira daharakālato paṭṭhāya ugganagaravāsī  uggo nāma seṭṭhiputto sahāyako ahosi. te ekācariyakule sippaṃ  uggaṇhantā aññamaññaṃ katikaṃ kariṃsu ``amhākaṃ vayappattakāle  puttadhītāsu jātāsu yo puttassa dhītaraṃ vāreti, tena tassa dhītā  dātabbā''ti. te ubhopi vayappattā attano attano nagare seṭṭhiṭṭhāne  patiṭṭhahiṃsu. athekasmiṃ samaye uggaseṭṭhi vaṇijjaṃ payojento pañcahi  sakaṭasatehi sāvatthiṃ agamāsi. anāthapiṇḍiko attano dhītaraṃ  cūḷasubhaddaṃ āmantetvā, ``amma, pitā te uggaseṭṭhi nāma āgato,  tassa kattabbakiccaṃ sabbaṃ tava bhāro''ti āṇāpesi. sā  ``sādhū''ti paṭissuṇitvā tassa āgatadivasato paṭṭhāya sahattheneva  sūpabyañjanādīni sampādeti, mālāgandhavilepanādīni abhisaṅkharoti  ^a^P3.0466^ea^, bhojanakāle tassa nhānodakaṃ paṭiyādāpetvā  nhānakālato paṭṭhāya sabbakiccāni sādhukaṃ karoti.</p>
              <p>[03] uggaseṭṭhi ^a^V2.0266^ea^ ^a^M2.0291^ea^ tassā ācārasampattiṃ disvā pasannacitto ekadivasaṃ  anāthapiṇḍikena saddhiṃ sukhakathāya sannisinno ``mayaṃ daharakāle evaṃ  nāma katikaṃ karimhā''ti sāretvā cūḷasubhaddaṃ attano puttassatthāya  vāresi. so pana pakatiyāva micchādiṭṭhiko. tasmā dasabalassa  tamatthaṃ ārocetvā satthārā uggaseṭṭhissūpanissayaṃ disvā anuññāto  bhariyāya saddhiṃ mantetvā tassa vacanaṃ sampaṭicchitvā divasaṃ  vavatthapetvā dhītaraṃ visākhaṃ datvā uyyojento dhanañcayaseṭṭhi viya  mahantaṃ sakkāraṃ katvā subhaddaṃ āmantetvā, ``amma, sasurakule  vasantiyā nāma antoaggi bahi na nīharitabbo''ti (a0 ni0  aṭṭha0 1.1.259; dha0 pa0 aṭṭha0 1.52 visākhāvatthu)  dhanañcayaseṭṭhinā visākhāya dinnanayeneva dasa ovāde datvā ``sace  me gataṭṭhāne dhītu doso uppajjati, tumhehi sodhetabbo''ti aṭṭha  kuṭumbike pāṭibhoge gahetvā tassā uyyojanadivase buddhappamukhassa  bhikkhusaṅghassa mahādānaṃ datvā purimabhave dhītarā katānaṃ sucaritānaṃ  phalavibhūtiṃ lokassa pākaṭaṃ katvā dassento viya mahantena sakkārena  dhītaraṃ uyyojesi. tassā anupubbena ugganagaraṃ pattakāle sasurakulena  saddhiṃ ^a^P3.0467^ea^ mahājano paccuggamanamakāsi.</p>
              <p>[03] sāpi attano sirivibhavaṃ pākaṭaṃ kātuṃ visākhā viya  sakalanagarassa attānaṃ dassentī rathe ṭhatvā nagaraṃ pavisitvā nāgarehi  pesite paṇṇākāre gahetvā anurūpavasena tesaṃ tesaṃ pesentī sakalanagaraṃ  attano guṇehi ekābaddhamakāsi. maṅgaladivasādīsu panassā sasuro  acelakānaṃ sakkāraṃ karonto ``āgantvā amhākaṃ samaṇe vandatū''ti  pesesi. sā lajjāya nagge passituṃ asakkontī gantuṃ na icchati.  so punappunaṃ pesetvāpi tāya paṭikkhitto kujjhitvā ``nīharatha  na''nti āha. sā ``na sakkā mama akāraṇena dosaṃ āropetu''nti  kuṭumbike pakkosāpetvā tamatthaṃ ārocesi. te tassā niddosabhāvaṃ  ñatvā seṭṭhiṃ saññāpesuṃ. so ``ayaṃ mama samaṇe ahirikāti na  vandī''ti bhariyāya ārocesi. sā ``kīdisā nu kho imissā  samaṇā, ativiya tesaṃ pasaṃsatī''ti taṃ pakkosāpetvā āha -- </p>
              <p>[21] ``kīdisā samaṇā tuyhaṃ, bāḷhaṃ kho ne pasaṃsasi. </p>
              <p>[22] kiṃsīlā kiṃsamācārā, taṃ me akkhāhi pucchitā''ti..  (a0 ni0 aṭṭha0 2.4.24).</p>
              <p>[03] athassā ^a^M2.0292^ea^ subhaddā buddhānañceva buddhasāvakānañca guṇe pakāsentī  -- </p>
              <p>[21] ``santindriyā ^a^V2.0267^ea^ santamānasā, santaṃ tesaṃ gataṃ ṭhitaṃ. </p>
              <p>[22] okkhittacakkhū mitabhāṇī, tādisā samaṇā mama..  (a0 ni0 aṭṭha0 2.4.24). </p>
              <p>[21] ``kāyakammaṃ suci nesaṃ, vācākammaṃ anāvilaṃ. </p>
              <p>[22] manokammaṃ suvisuddhaṃ, tādisā samaṇā mama.. </p>
              <p>[21] ``vimalā ^a^P3.0468^ea^ saṅkhamuttābhā, suddhā  antarabāhirā. </p>
              <p>[22] puṇṇā suddhehi dhammehi, tādisā samaṇā mama.. </p>
              <p>[21] ``lābhena unnato loko, alābhena ca onato. </p>
              <p>[22] lābhālābhena ekaṭṭhā, tādisā samaṇā mama.. </p>
              <p>[21] ``yasena unnato loko, ayasena ca onato. </p>
              <p>[22] yasāyasena ekaṭṭhā, tādisā samaṇā mama.. </p>
              <p>[21] ``pasaṃsāyunnato loko, nindāyāpi ca onato. </p>
              <p>[22] samā nindāpasaṃsāsu, tādisā samaṇā mama.. </p>
              <p>[21] ``sukhena unnato loko, dukkhenāpi ca onato. </p>
              <p>[22] akampā sukhadukkhesu, tādisā samaṇā mamā''ti..  -- </p>
              <p>[25] evamādīhi vacanehi sassuṃ tosesi.</p>
              <p>[03] atha naṃ ``sakkā tava samaṇe amhākampi dassetu''nti vatvā  ``sakkā''ti vutte ``tena hi yathā mayaṃ te passāma, tathā  karohī''ti vutte sā ``sādhū''ti buddhappamukhassa bhikkhusaṅghassa  mahādānaṃ sajjetvā uparipāsādatale ṭhatvā jetavanābhimukhī sakkaccaṃ  pañcapatiṭṭhitena vanditvā buddhaguṇe āvajjetvā gandhavāsapupphadhumehi pūjaṃ  katvā, ``bhante, svātanāya buddhappamukhaṃ bhikkhusaṅghaṃ nimantemi,  iminā me saññāṇena satthā nimantitabhāvaṃ jānātū''ti ^a^P3.0469^ea^  sumanapupphānaṃ aṭṭha muṭṭhiyo ākāse khipi. pupphāni  gantvā catuparisamajjhe dhammaṃ ^a^V2.0268^ea^ desentassa satthuno upari mālāvitānaṃ  hutvā aṭṭhaṃsu. tasmiṃ khaṇe anāthapiṇḍikopi dhammakathaṃ sutvā  svātanāya satthāraṃ nimantesi. satthā ``adhivutthaṃ mayā, gahapati,  svātanāya bhatta''nti vatvā, ``bhante, mayā puretaraṃ āgato natthi,  kassa nu kho vo adhivuttha''nti vutte ``cūḷasubhaddāya, gahapati,  nimantito''ti ^a^M2.0293^ea^ vatvā ``nanu, bhante, cūḷasubhaddā dūre vasati ito  vīsatiyojanasatamatthake''ti vutte, ``āma gahapati, dūre vasantāpi  hi sappurisā abhimukhe ṭhitā viya pakāsentī''ti vatvā imaṃ  gāthamāha -- </p>
              <p>[03] 304^b^.^eb^ </p>
              <p>[21] ``dūre santo pakāsenti, himavantova pabbato. </p>
              <p>[22] asantettha na dissanti, rattiṃ khittā yathā sarā''ti..</p>
              <p>[03] tattha ^b^santo^eb^ti rāgādīnaṃ santatāya buddhādayo santā nāma.  idha pana pubbabuddhesu katādhikārā ussannakusalamūlā bhāvitabhāvanā  sattā santoti adhippetā. ^b^pakāsentī^eb^ti dūre ṭhitāpi buddhānaṃ  ñāṇapathaṃ āgacchantā pākaṭā honti. ^b^himavanto vā^eb^ti yathā hi  tiyojanasahassavitthato pañcayojanasatubbedho caturāsītiyā ^a^P3.0470^ea^  kūṭasahassehi paṭimaṇḍito himavantapabbato dūre ṭhitānampi  abhimukhe ṭhito viya pakāseti, evaṃ pakāsentīti attho.  ^b^asantetthā^eb^ti diṭṭhadhammagarukā vitiṇṇaparalokā āmisacakkhukā  jīvikatthāya pabbajitā bālapuggalā asanto nāma, te ettha buddhānaṃ  dakkhiṇassa jāṇumaṇḍalassa santike nisinnāpi na dissanti na  paññāyanti. ^b^rattiṃ khittā^eb^ti rattiṃ caturaṅgasamannāgate andhakāre  khittasarā viya tathārūpassa upanissayabhūtassa pubbahetuno abhāvena na  paññāyantīti attho.</p>
              <p>[03] desanāvasāne bahū sotāpattiphalādīni pāpuṇiṃsūti.</p>
              <p>[03] sakko devarājā ``satthārā subhaddāya nimantanaṃ  adhivāsita''nti ñatvā vissakammadevaputtaṃ āṇāpesi -- ``pañca  kūṭāgārasatāni nimminitvā sve buddhappamukhaṃ bhikkhusaṅghaṃ ugganagaraṃ  nehī''ti. so punadivase pañcasatāni kūṭāgārāni nimminitvā  jetavanadvāre aṭṭhāsi. satthā uccinitvā visuddhakhīṇāsavānaṃyeva  pañcasatāni ādāya saparivāro kūṭāgāresu nisīditvā ugganagaraṃ  agamāsi. uggaseṭṭhipi saparivāro subhaddāya dinnanayeneva tathāgatassa  āgatamaggaṃ olokento satthāraṃ mahantena sirivibhavena ^a^P3.0471^ea^  āgacchantaṃ disvā pasannamānaso mālādīhi mahantaṃ sakkāraṃ  karonto saparivāro sampaṭicchitvā vanditvā mahādānaṃ datvā punappunaṃ  nimantetvā sattāhaṃ mahādānaṃ adāsi. satthāpissa sappāyaṃ  sallakkhetvā ^a^V2.0269^ea^ dhammaṃ ^a^M2.0294^ea^ desesi. taṃ ādiṃ katvā caturāsītiyā  pāṇasahassānaṃ dhammābhisamayo ahosi. satthā ``cūḷasubhaddāya  anuggahaṇatthaṃ tvaṃ idheva hohī''ti anuruddhattheraṃ nivattāpetvā  sāvatthimeva agamāsi. tato paṭṭhāya taṃ nagaraṃ saddhāsampannaṃ ahosīti. </p>
              <p>[06] cūḷasubhaddāvatthu aṭṭhamaṃ. </p>
            </h4>
          </h3>
          <h3>
            <h3n> 9. ekavihārittheravatthu</h3n>
            <h4>
              <h4n> </h4n>
              <p>[03] ^b^ekāsana^eb^nti imaṃ dhammadesanaṃ satthā jetavane viharanto  ekavihārittheraṃ nāma ārabbha kathesi.</p>
              <p>[03] so kira thero ekakova seyyaṃ kappeti, ekakova nisīdati,  ekakova caṅkamati, ekakova tiṭṭhatīti catuparisantare pākaṭo ahosi.  atha naṃ bhikkhū, ``bhante, evarūpo nāmāyaṃ thero''ti  tathāgatassārocesuṃ. satthā ``sādhu sādhū''ti ^a^P3.0472^ea^  tassa sādhukāraṃ datvā ``bhikkhunā nāma pavivittena bhavitabba''nti  viveke ānisaṃsaṃ kathetvā imaṃ gāthamāha -- </p>
              <p>[03] 305^b^.^eb^ </p>
              <p>[21] ``ekāsanaṃ ekaseyyaṃ, eko caramatandito. </p>
              <p>[22] eko damayamattānaṃ, vanante ramito siyā''ti..</p>
              <p>[03] tattha ^b^ekāsanaṃ ekaseyya^eb^nti bhikkhusahassamajjhepi  mūlakammaṭṭhānaṃ avijahitvā teneva manasikārena nisinnassa āsanaṃ  ekāsanaṃ nāma. lohapāsādasadisepi ca pāsāde  bhikkhusahassamajjhepi paññatte vicitrapaccattharaṇūpadhāne mahārahe sayane  satiṃ upaṭṭhapetvā dakkhiṇena passena mūlakammaṭṭhānamanasikārena  nipannassa bhikkhuno seyyā ekaseyyā nāma. evarūpaṃ ekāsanañca  ekaseyyañca bhajethāti attho. ^b^atandito^eb^ti jaṅghabalaṃ  nissāya jīvitakappanena akusīto hutvā sabbīriyāpathesu ekakova  carantoti attho. ^b^eko damaya^eb^nti rattiṭṭhānādīsu ^a^M2.0295^ea^ kammaṭṭhānaṃ  anuyuñjitvā maggaphalādhigamavasena ekova hutvā attānaṃ damentoti  attho. ^b^vanante ramito siyā^eb^ti evaṃ attānaṃ damento  itthipurisasaddādīhi pavivitte vananteyeva abhiramito bhaveyya. na  hi sakkā ākiṇṇavihārinā evaṃ attānaṃ dametunti attho.</p>
              <p>[03] desanāvasāne ^a^V2.0270^ea^ ^a^P3.0473^ea^ bahū sotāpattiphalādīni  pāpuṇiṃsu. tato paṭṭhāya mahājano ekavihārikameva patthesīti. </p>
              <p>[06] ekavihārittheravatthu navamaṃ. </p>
              <p>[06] pakiṇṇakavaggavaṇṇanā niṭṭhitā. </p>
              <p>[06] ekavīsatimo vaggo. </p>
            </h4>
          </h3>
        </h2>
        <h2>
          <h2n> 22. nirayavaggo </h2n>
          <h3>
            <h3n> 1. sundarīparibbājikāvatthu</h3n>
            <h4>
              <h4n> </h4n>
              <p>[03] ^b^abhūtavādī^eb^ti ^a^V2.0271^ea^ ^a^P3.0474^ea^ ^a^M2.0296^ea^ imaṃ dhammadesanaṃ satthā  jetavane viharanto sundariṃ paribbājikaṃ ārabbha kathesi.</p>
              <p>[03] ``tena kho pana samayena bhagavā sakkato hoti garukato  mānito pūjito''ti vatthu vitthārato udāne (udā0 38) āgatameva.  ayaṃ panettha saṅkhepo -- bhagavato kira bhikkhusaṅghassa ca pañcannaṃ  mahānadīnaṃ mahoghasadise lābhasakkāre uppanne hatalābhasakkārā  aññatitthiyā sūriyuggamanakāle khajjopanakā viya nippabhā hutvā  ekato sannipatitvā mantayiṃsu -- ``mayaṃ samaṇassa gotamassa  uppannakālato paṭṭhāya hatalābhasakkārā, na no koci atthibhāvampi  jānāti, kena nu kho saddhiṃ ekato hutvā samaṇassa gotamassa  avaṇṇaṃ uppādetvā lābhasakkāramassa antaradhāpeyyāmā''ti. atha nesaṃ  etadahosi -- ``sundariyā saddhiṃ ekato hutvā sakkuṇissāmā''ti.  te ekadivasaṃ sundariṃ titthiyārāmaṃ pavisitvā vanditvā ṭhitaṃ  nālapiṃsu. sā punappunaṃ ^a^P3.0475^ea^ sallapantīpi paṭivacanaṃ  alabhitvā ``api panayyā, kenaci viheṭhitatthā''ti pucchi.  ``kiṃ, bhagini, samaṇaṃ gotamaṃ amhe viheṭhetvā hatalābhasakkāre katvā  vicarantaṃ na passasī''ti? ``mayā ettha kiṃ kātuṃ vaṭṭatī''ti?  ``tvaṃ khosi, bhagini, abhirūpā sobhaggappattā, samaṇassa gotamassa  ayasaṃ āropetvā mahājanaṃ tava kathaṃ gāhāpetvā hatalābhasakkāraṃ  karohī''ti. sā taṃ sutvā ``sādhū''ti sampaṭicchitvā pakkantā  tato paṭṭhāya mālāgandhavilepanakappūrakaṭukaphalādīni gahetvā sāyaṃ  mahājanassa satthu dhammadesanaṃ sutvā nagaraṃ pavisanakāle  jetavanābhimukhī gacchati, ``kahaṃ gacchasī''ti ca puṭṭhā ``samaṇassa  gotamassa santikaṃ gamissāmi, ahañhi tena saddhiṃ ekagandhakuṭiyaṃ  vasāmī''ti vatvā aññatarasmiṃ titthiyārāme vasitvā pātova  jetavanamaggaṃ otaritvā nagarābhimukhī āgacchantī ``kiṃ, sundari,  kahaṃ gatāsī''ti puṭṭhā ``samaṇena gotamena saddhiṃ ekagandhakuṭiyaṃ  vasitvā taṃ kilesaratiyā ramāpetvā āgatāmhī''ti vadati.</p>
              <p>[03] atha ^a^V2.0272^ea^ ^a^M2.0297^ea^ te katipāhaccayena ^a^P3.0476^ea^ dhuttānaṃ kahāpaṇe  datvā ``gacchatha sundariṃ māretvā samaṇassa gotamassa gandhakuṭiyā  samīpe mālākacavarantare nikkhipitvā ethā''ti vadiṃsu. te tathā  akaṃsu. tato titthiyā ``sundariṃ na passāmā''ti kolāhalaṃ katvā  rañño ārocetvā ``kahaṃ vo āsaṅkā''ti vuttā ``imesu divasesu  jetavane vasati, tatthassā pavattiṃ na jānāmā''ti vatvā ``tena hi  gacchatha, naṃ vicinathā''ti raññā anuññātā attano upaṭṭhāke gahetvā  jetavanaṃ gantvā vicinantā mālākacavarantare taṃ disvā mañcakaṃ  āropetvā nagaraṃ pavesetvā ``samaṇassa gotamassa sāvakā `satthārā  kataṃ pāpakammaṃ paṭicchādessāmā'ti sundariṃ māretvā mālākacavarantare  nikkhipiṃsū''ti rañño ārocayiṃsu. rājā ``tena hi gacchatha,  nagaraṃ āhiṇḍathā''ti āha. te nagaravīthīsu ``passatha samaṇānaṃ  sakyaputtiyānaṃ kamma''ntiādīni vatvā puna rañño nivesanadvāraṃ  āgamiṃsu. rājā sundariyā sarīraṃ āmakasusāne aṭṭakaṃ āropetvā  rakkhāpesi. sāvatthivāsino ṭhapetvā ariyasāvake sesā yebhuyyena  ``passatha samaṇānaṃ sakyaputtiyānaṃ kamma''ntiādīni vatvā  antonagarepi bahinagarepi bhikkhū ^a^P3.0477^ea^ akkosantā  vicaranti. bhikkhū taṃ pavattiṃ tathāgatassa ārocesuṃ. satthā  ``tena hi tumhepi te manusse evaṃ paṭicodethā''ti vatvā imaṃ  gāthamāha -- </p>
              <p>[03] 306^b^.^eb^ </p>
              <p>[21] ``abhūtavādī nirayaṃ upeti, </p>
              <p>[27] yo vāpi katvā na karomicāha. </p>
              <p>[26] ubhopi te pecca samā bhavanti, </p>
              <p>[22] nihīnakammā manujā paratthā''ti..</p>
              <p>[03] tattha ^b^abhūtavādī^eb^ti parassa dosaṃ adisvāva musāvādaṃ  katvā tucchena paraṃ abbhācikkhanto. ^b^katvā^eb^ti yo vā pana  pāpakammaṃ katvā ``nāhaṃ etaṃ karomī''ti āha. ^b^pecca samā  bhavantī^eb^ti te ubhopi janā paralokaṃ gantvā nirayaṃ upagamanena  gatiyā samā bhavanti. gatiyeva nesaṃ paricchinnā, āyu pana nesaṃ na  paricchinnaṃ. bahukañhi pāpakammaṃ katvā ciraṃ niraye paccanti, parittaṃ  katvā appamattakameva kālaṃ. yasmā pana nesaṃ ubhinnampi ^a^M2.0298^ea^ lāmakameva  kammaṃ, tena vuttaṃ -- ^b^``nihīnakammā manujā paratthā''^eb^ti.  paratthāti imassa pana padassa purato peccapadena sambandho. pecca  parattha ito gantvā te nihīnakammā paraloke samā bhavantīti attho.  desanāvasāne ^a^P3.0478^ea^ bahū sotāpattiphalādīni  pāpuṇiṃsūti.</p>
              <p>[03] rājā ``sundariyā aññehi māritabhāvaṃ jānāthā''ti purise  uyyojesi. atha te dhuttā tehi ^a^V2.0273^ea^ kahāpaṇehi suraṃ pivantā aññamaññaṃ  kalahaṃ kariṃsu. eko ekaṃ āha -- ``tvaṃ sundariṃ ekappahāreneva  māretvā mālākacavarantare nikkhipitvā tato laddhakahāpaṇehi suraṃ  pivasi, hotu hotū''ti. rājapurisā te dhutte gahetvā rañño dassesuṃ.  atha ne rājā ``tumhehi sā māritā''ti pucchi. ``āma,  devā''ti. ``kehi mārāpitā''ti? ``aññatitthiyehi, devā''ti.  rājā titthiye pakkosāpetvā pucchi. te tatheva vadiṃsu. tena hi  gacchatha tumhe evaṃ vadantā nagaraṃ āhiṇḍatha -- ``ayaṃ sundarī  samaṇassa gotamassa avaṇṇaṃ āropetukāmehi amhehi mārāpitā, neva  samaṇassa gotamassa, na sāvakānaṃ doso atthi, amhākameva  doso''ti. te tathā kariṃsu. bālamahājano tadā saddahi,  titthiyāpi dhuttāpi purisavadhadaṇḍaṃ pāpuṇiṃsu. tato paṭṭhāya buddhānaṃ  sakkāro mahā ahosīti. </p>
              <p>[06] sundarīparibbājikāvatthu paṭhamaṃ. </p>
            </h4>
          </h3>
          <h3>
            <h3n> 2. duccaritaphalapīḷitavatthu</h3n>
            <h4>
              <h4n> </h4n>
              <p>[03] ^b^kāsāvakaṇṭhā^eb^ti ^a^P3.0479^ea^ imaṃ dhammadesanaṃ  satthā veḷuvane viharanto duccaritaphalānubhāvena pīḷite satte ārabbha  kathesi.</p>
              <p>[03] āyasmā hi moggallāno lakkhaṇattherena saddhiṃ gijjhakūṭā  orohanto aṭṭhisaṅkhalikapetādīnaṃ attabhāve disvā sitaṃ karonto  lakkhaṇattherena sitakāraṇaṃ puṭṭho ``akālo, āvuso, imassa  pañhassa, tathāgatassa santike maṃ puccheyyāsī''ti vatvā tathāgatassa  santike therena puṭṭho aṭṭhisaṅkhalikapetādīnaṃ diṭṭhabhāvaṃ ācikkhitvā  ``idhāhaṃ, āvuso, gijjhakūṭā pabbatā orohanto addasaṃ bhikkhuṃ  vehāsaṃ ^a^M2.0299^ea^ gacchantaṃ, tassa saṅghāṭipi ādittā sampajjalitā  sajotibhūtā...pe0... kāyopi āditto''tiādinā (pārā0 230;  saṃ0 ni0  2.218) nayena saddhiṃ pattacīvarakāyabandhanādīhi  ḍayhamāne pañca sahadhammike ārocesi. satthā tesaṃ  kassapadasabalassa sāsane pabbajitvā pabbajjāya anurūpaṃ kātuṃ  asakkontānaṃ pāpabhāvaṃ ācikkhitvā tasmiṃ khaṇe tattha nisinnānaṃ  bahūnaṃ pāpabhikkhūnaṃ duccaritakammassa vipākaṃ dassento imaṃ gāthamāha  -- </p>
              <p>[03] 307^b^.^eb^ </p>
              <p>[21] ``kāsāvakaṇṭhā bahavo, pāpadhammā asaññatā. </p>
              <p>[22] pāpā pāpehi kammehi, nirayaṃ te upapajjare''ti.. </p>
              <p>[01] tattha ^a^V2.0274^ea^ ^a^P3.0480^ea^ ^b^kāsāvakaṇṭhā^eb^ti  kāsāvena paliveṭhitakaṇṭhā. ^b^pāpadhammā^eb^ti lāmakadhammā.  ^b^asaññatā^eb^ti kāyādisaṃyamarahitā, tathārūpā pāpapuggalā attanā  katehi akusalakammehi nirayaṃ upapajjanti, te tattha paccitvā tato  cutā vipākāvasesena petesupi evaṃ paccantīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] duccaritaphalapīḷitavatthu dutiyaṃ. </p>
            </h4>
          </h3>
          <h3>
            <h3n> 3. vaggumudātīriyabhikkhuvatthu</h3n>
            <h4>
              <h4n> </h4n>
              <p>[03] ^b^seyyo ayoguḷo^eb^ti imaṃ dhammadesanaṃ satthā vesāliṃ  upanissāya mahāvane viharanto vaggumudātīriye bhikkhū ārabbha  kathesi. vatthu uttarimanussadhammapārājike (pārā0 193 ādayo)  āgatameva.</p>
              <p>[03] tadā hi satthā te bhikkhū ``kiṃ pana tumhe, bhikkhave,  udarassatthāya gihīnaṃ aññamaññassa uttarimanussadhammassa vaṇṇaṃ  bhāsitthā''ti vatvā tehi ``āma, bhante''ti vutte te bhikkhū  anekapariyāyena garahitvā imaṃ gāthamāha -- </p>
              <p>[03] 308^b^.^eb^ </p>
              <p>[21] ``seyyo ^a^P3.0481^ea^ ayoguḷo bhutto,  tatto aggisikhūpamo. </p>
              <p>[22] yañce bhuñjeyya dussīlo, raṭṭhapiṇḍamasaññato''ti.. </p>
              <p>[01] tattha ^a^M2.0300^ea^ ^b^yañce bhuñjeyyā^eb^ti yaṃ dussīlo  nissīlapuggalo kāyādīhi asaññato raṭṭhavāsīhi saddhāya dinnaṃ  raṭṭhapiṇḍaṃ ``samaṇomhī''ti paṭijānanto gahetvā bhuñjeyya, tatto  āditto aggivaṇṇo ayoguḷova bhutto seyyo sundarataro. kiṃ  kāraṇā? tappaccayā hi ekova attabhāvo jhāyeyya, dussīlo pana  saddhādeyyaṃ bhuñjitvā anekānipi jātisatāni niraye pacceyyāti  attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] vaggumudātīriyabhikkhuvatthu tatiyaṃ. </p>
            </h4>
          </h3>
          <h3>
            <h3n> 4. khemakaseṭṭhiputtavatthu</h3n>
            <h4>
              <h4n> </h4n>
              <p>[03] ^b^cattāri^eb^ ^a^V2.0275^ea^ ^b^ṭhānānī^eb^ti imaṃ dhammadesanaṃ satthā jetavane  viharanto anāthapiṇḍikassa bhāgineyyaṃ khemakaṃ nāma seṭṭhiputtaṃ ārabbha  kathesi.</p>
              <p>[03] so kira abhirūpo ahosi, yebhuyyena itthiyo taṃ disvā  rāgābhibhūtā sakabhāvena saṇṭhātuṃ nāsakkhiṃsu. sopi  paradārakammābhiratova ahosi. atha naṃ rattiṃ rājapurisā gahetvā  rañño dassesuṃ. rājā mahāseṭṭhissa lajjāmīti taṃ kiñci avatvā  vissajjāpesi. so pana neva virami ^a^P3.0482^ea^. atha naṃ  dutiyampi tatiyampi rājapurisā gahetvā rañño dassesuṃ. rājā  vissajjāpesiyeva. mahāseṭṭhi, taṃ pavattiṃ sutvā taṃ ādāya satthu  santikaṃ gantvā taṃ pavattiṃ ārocetvā, ``bhante, imassa dhammaṃ  desethā''ti āha. satthā tassa saṃvegakathaṃ vatvā paradārasevanāya dosaṃ  dassento imā gāthā abhāsi -- </p>
              <p>[03] 309^b^.^eb^ </p>
              <p>[21] ``cattāri ṭhānāni naro pamatto, </p>
              <p>[27] āpajjati paradārūpasevī. </p>
              <p>[26] apuññalābhaṃ na nikāmaseyyaṃ, </p>
              <p>[22] nindaṃ tatīyaṃ nirayaṃ catutthaṃ.. </p>
              <p>[03] 310^b^.^eb^ </p>
              <p>[21] ``apuññalābho ^a^M2.0301^ea^ ca gatī ca pāpikā, </p>
              <p>[27] bhītassa bhītāya ratī ca thokikā. </p>
              <p>[26] rājā ca daṇḍaṃ garukaṃ paṇeti, </p>
              <p>[22] tasmā naro paradāraṃ na seve''ti..</p>
              <p>[03] tattha ^b^ṭhānānī^eb^ti dukkhakāraṇāni. ^b^pamatto^eb^ti  sativossaggena samannāgato. ^b^āpajjatī^eb^ti pāpuṇāti.  ^b^paradārūpasevī^eb^ti paradāraṃ upasevanto uppathacārī.  ^b^apuññalābha^eb^nti akusalalābhaṃ. ^b^na nikāmaseyya^eb^nti yathā  icchati, evaṃ seyyaṃ alabhitvā anicchitaṃ parittakameva kālaṃ seyyaṃ  labhati. ^b^apuññalābho cā^eb^ti evaṃ tassa ayañca apuññalābho,  tena ca apuññena nirayasaṅkhātā pāpikā gati hoti. ^b^ratī ca  thokikā^eb^ti yā tassa bhītassa bhītāya itthiyā saddhiṃ rati, sāpi  thokikā parittā hoti. ^b^garuka^eb^nti rājā ca hatthacchedādivasena  garukaṃ daṇḍaṃ ^a^V2.0276^ea^ paṇeti. ^b^tasmā^eb^ti yasmā paradāraṃ sevanto etāni  apuññādīni pāpuṇāti, tasmā paradāraṃ na seveyyāti attho.</p>
              <p>[03] desanāvasāne ^a^P3.0483^ea^ khemako sotāpattiphale  patiṭṭhahi. tato paṭṭhāya mahājano sukhaṃ vītināmesi. kiṃ panassa  pubbakammanti? so kira kassapabuddhakāle uttamamallo hutvā dve  suvaṇṇapaṭākā dasabalassa kañcanathūpe āropetvā patthanaṃ paṭṭhapesi  ``ṭhapetvā ñātisālohititthiyo avasesā maṃ disvā rajjantū''ti.  idamassa pubbakammanti. tena taṃ nibbattanibbattaṭṭhāne disvā paresaṃ  itthiyo sakabhāvena saṇṭhātuṃ nāsakkhiṃsūti. </p>
              <p>[06] khemakaseṭṭhiputtavatthu catutthaṃ. </p>
            </h4>
          </h3>
          <h3>
            <h3n> 5. dubbacabhikkhuvatthu</h3n>
            <h4>
              <h4n> </h4n>
              <p>[03] ^b^kuso yathā^eb^ti imaṃ dhammadesanaṃ satthā jetavane viharanto  aññataraṃ dubbacabhikkhuṃ ārabbha kathesi.</p>
              <p>[03] eko kira bhikkhu asañcicca ekaṃ tiṇaṃ chinditvā kukkucce  uppanne ekaṃ bhikkhuṃ upasaṅkamitvā, ``āvuso, yo tiṇaṃ chindati,  tassa kiṃ hotī''ti taṃ attanā katabhāvaṃ ārocetvā pucchi. atha naṃ  itaro ``tvaṃ ^a^M2.0302^ea^ tiṇassa chinnakāraṇā kiñci hotīti saññaṃ karosi,  na ettha kiñci hoti, desetvā pana muccatī''ti vatvā sayampi  ^a^P3.0484^ea^ ubhohi hatthehi tiṇaṃ luñcitvā aggahesi.  bhikkhū taṃ pavattiṃ satthu ārocesuṃ. satthā taṃ bhikkhuṃ  anekapariyāyena vigarahitvā dhammaṃ desento imā gāthā abhāsi -- </p>
              <p>[03] 311^b^.^eb^ </p>
              <p>[21] ``kuso yathā duggahito, hatthamevānukantati. </p>
              <p>[22] sāmaññaṃ dupparāmaṭṭhaṃ, nirayāyupakaḍḍhati.. </p>
              <p>[03] 312^b^.^eb^ </p>
              <p>[21] ``yaṃ kiñci sithilaṃ kammaṃ, saṃkiliṭṭhañca yaṃ  vataṃ. </p>
              <p>[22] saṅkassaraṃ brahmacariyaṃ, na taṃ hoti mahapphalaṃ.. </p>
              <p>[03] 313^b^.^eb^ </p>
              <p>[21] ``kayirā ^a^V2.0277^ea^ ce kayirāthenaṃ, daḷhamenaṃ parakkame. </p>
              <p>[22] sithilo hi paribbājo, bhiyyo ākirate raja''nti..</p>
              <p>[03] tattha ^b^kuso^eb^ti yaṃ kiñci tikhiṇadhāraṃ tiṇaṃ antamaso  tālapaṇṇampi, yathā so kuso yena duggahito, tassa hatthaṃ anukantati  phāleti, evameva samaṇadhammasaṅkhātaṃ sāmaññampi khaṇḍasīlāditāya  dupparāmaṭṭhaṃ ^b^nirayāyupakaḍḍhati,^eb^ niraye nibbattāpetīti attho.  ^b^sithila^eb^nti olīyitvā karaṇena sithilagāhaṃ katvā kataṃ  yaṃkiñci kammaṃ. ^b^saṃkiliṭṭha^eb^nti ^a^P3.0485^ea^  vesiyādikesu agocaresu caraṇena saṃkiliṭṭhaṃ. ^b^saṅkassara^eb^nti  saṅkāhi saritabbaṃ, uposathakiccādīsu aññatarakiccena sannipatitampi  saṅghaṃ disvā ``addhā ime mama cariyaṃ ñatvā maṃ ukkhipitukāmāva  sannipatitā''ti evaṃ attano āsaṅkāhi saritaṃ ussaṅkitaṃ parisaṅkitaṃ.  ^b^na taṃ hotī^eb^ti taṃ evarūpaṃ samaṇadhammasaṅkhātaṃ brahmacariyaṃ  tassa puggalassa mahapphalaṃ na hoti, tassa mahapphalābhāveneva  bhikkhadāyakānampissa na mahapphalaṃ hotīti attho. ^b^kayirā  ce^eb^ti tasmā yaṃ kammaṃ kareyya, taṃ kareyyātheva. ^b^daḷhamenaṃ  parakkame^eb^ti thirakatameva katvā avattasamādāno hutvā enaṃ kayirā.  ^b^paribbājo^eb^ti sithilabhāvena kato khaṇḍādibhāvappatto  samaṇadhammo. ^b^bhiyyo ākirate raja^eb^nti abbhantare vijjamānaṃ  rāgarajādiṃ evarūpo samaṇadhammo apanetuṃ na sakkoti, atha kho tassa  upari aparampi rāgarajādiṃ ākiratīti attho.</p>
              <p>[03] desanāvasāne ^a^M2.0303^ea^ bahū sotāpattiphalādīni pāpuṇiṃsu, sopi bhikkhu  saṃvare ṭhatvā pacchā vipassanaṃ vaḍḍhetvā arahattaṃ pāpuṇīti. </p>
              <p>[06] dubbacabhikkhuvatthu pañcamaṃ. </p>
            </h4>
          </h3>
          <h3>
            <h3n> 6. issāpakatitthivatthu</h3n>
            <h4>
              <h4n> </h4n>
              <p>[03] ^b^akata^eb^nti ^a^P3.0486^ea^ imaṃ dhammadesanaṃ satthā  jetavane viharanto aññataraṃ issāpakataṃ itthiṃ ārabbha kathesi.</p>
              <p>[03] tassā kira sāmiko ekāya gehadāsiyā saddhiṃ santhavaṃ  akāsi. sā issāpakatā taṃ dāsiṃ hatthapādesu bandhitvā tassā  kaṇṇanāsaṃ chinditvā ekasmiṃ guḷhagabbhe pakkhipitvā dvāraṃ pidahitvā  tassa kammassa attanā katabhāvaṃ paṭicchādetuṃ ``ehi, ayya, vihāraṃ  gantvā dhammaṃ ^a^V2.0278^ea^ suṇissāmā''ti sāmikaṃ ādāya vihāraṃ gantvā dhammaṃ  suṇantī nisīdi. athassā āgantukañātakā gehaṃ āgantvā dvāraṃ  vivaritvā taṃ vippakāraṃ disvā dāsiṃ mocayiṃsu. sā vihāraṃ gantvā  catuparisamajjhe ṭhitā tamatthaṃ dasabalassa ārocesi. satthā tassā  vacanaṃ sutvā ``duccaritaṃ nāma `idaṃ me aññe na jānantī'ti  appamattakampi na kātabbaṃ, aññasmiṃ ajānantepi sucaritameva kātabbaṃ.  paṭicchādetvā katampi hi duccaritaṃ nāma pacchānutāpaṃ karoti,  sucaritaṃ pāmojjameva janetī''ti vatvā imaṃ gāthamāha -- </p>
              <p>[03] 314^b^.^eb^ </p>
              <p>[21] ``akataṃ dukkaṭaṃ seyyo, pacchā tappati dukkaṭaṃ. </p>
              <p>[22] katañca sukataṃ seyyo, yaṃ katvā nānutappatī''ti..</p>
              <p>[03] tattha ^b^dukkaṭa^eb^nti sāvajjaṃ apāyasaṃvattanikaṃ kammaṃ akatameva  seyyo varaṃ uttamaṃ. ^b^pacchā tappatī^eb^ti ^a^P3.0487^ea^  tañhi anussaritānussaritakāle tappatiyeva. ^b^sukata^eb^nti  anavajjaṃ pana sukhadāyakaṃ sugatisaṃvattanikameva kammaṃ kataṃ seyyo.  ^b^yaṃ katvā^eb^ti yaṃ kammaṃ katvā pacchā anussaraṇakāle na tappati  nānutappati, somanassajātova hoti, taṃ kammaṃ varanti attho.</p>
              <p>[03] desanāvasāne upāsako ca sā ca itthī sotāpattiphale  patiṭṭhahiṃsu. tañca pana dāsiṃ tattheva bhujissaṃ katvā dhammacāriniṃ  kariṃsūti. </p>
              <p>[06] issāpakatitthivatthu chaṭṭhaṃ. </p>
            </h4>
          </h3>
          <h3>
            <h3n> 7. sambahulabhikkhuvatthu</h3n>
            <h4>
              <h4n> </h4n>
              <p>[03] ^b^nagaraṃ^eb^ ^a^M2.0304^ea^ ^b^yathā^eb^ti imaṃ dhammadesanaṃ satthā jetavane viharanto  sambahule āgantuke bhikkhū ārabbha kathesi.</p>
              <p>[03] te kira ekasmiṃ paccante vassaṃ upagantvā paṭhamamāse sukhaṃ  vihariṃsu. majjhimamāse corā āgantvā tesaṃ gocaragāmaṃ paharitvā  karamare gahetvā agamaṃsu. tato paṭṭhāya manussā corānaṃ  paṭibāhanatthāya taṃ paccantanagaraṃ abhisaṅkharontā te bhikkhū sakkaccaṃ  upaṭṭhātuṃ okāsaṃ na labhiṃsu. te aphāsukaṃ vassaṃ vasitvā vutthavassā  satthu dassanāya sāvatthiṃ ^a^P3.0488^ea^ gantvā satthāraṃ vanditvā  ekamantaṃ nisīdiṃsu. satthā tehi saddhiṃ katapaṭisanthāro ``kiṃ,  bhikkhave ^a^V2.0279^ea^, sukhaṃ vasitthā''ti pucchitvā, ``bhante, mayaṃ paṭhamamāsameva  sukhaṃ vasimhā, majjhimamāse corā gāmaṃ pahariṃsu, tato paṭṭhāya  manussā nagaraṃ abhisaṅkharontā sakkaccaṃ upaṭṭhātuṃ okāsaṃ na labhiṃsu.  tasmā aphāsukaṃ vassaṃ vasimhā''ti vutte ``alaṃ, bhikkhave, mā  cintayittha, phāsuvihāro nāma niccakālaṃ dullabho, bhikkhunā nāma  yathā te manussā nagaraṃ gopayiṃsu, evaṃ attabhāvameva gopayituṃ  vaṭṭatī''ti vatvā imaṃ gāthamāha -- </p>
              <p>[03] 315^b^.^eb^ </p>
              <p>[21] ``nagaraṃ yathā paccantaṃ, guttaṃ santarabāhiraṃ. </p>
              <p>[27] evaṃ gopetha attānaṃ, khaṇo vo mā upaccagā. </p>
              <p>[22] khaṇātītā hi socanti, nirayamhi samappitā''ti..</p>
              <p>[03] tattha ^b^santarabāhira^eb^nti, bhikkhave, yathā tehi manussehi  taṃ paccantanagaraṃ dvārapākārādīni thirāni karontehi sāntaraṃ,  aṭṭālakaparikhādīni thirāni karontehi sabāhiranti santarabāhiraṃ  suguttaṃ kataṃ, evaṃ tumhepi satiṃ upaṭṭhapetvā ajjhattikāni cha dvārāni  pidahitvā dvārarakkhikaṃ satiṃ avissajjetvā yathā gayhamānāni  bāhirāni cha āyatanāni ajjhattikānaṃ upaghātāya saṃvattanti, tathā  aggahaṇena tānipi thirāni katvā ^a^P3.0489^ea^ tesaṃ  appavesāya dvārarakkhikaṃ satiṃ appahāya vicarantā attānaṃ gopethāti  attho. ^b^khaṇo vo mā upaccagā^eb^ti yo hi evaṃ attānaṃ na  gopeti, taṃ puggalaṃ ayaṃ buddhuppādakhaṇo majjhimadese uppattikhaṇo  sammādiṭṭhiyā paṭiladdhakhaṇo channaṃ āyatanānaṃ avekallakhaṇoti sabbopi  ayaṃ khaṇo ^a^M2.0305^ea^ atikkamati, so khaṇo tumhe mā atikkamatu.  ^b^khaṇātītā^eb^ti ye hi taṃ khaṇaṃ atītā, te ca puggale so ca  khaṇo atīto, te nirayamhi samappitā hutvā tattha nibbattitvā  socantīti attho.</p>
              <p>[03] desanāvasāne te bhikkhū uppannasaṃvegā arahatte patiṭṭhahiṃsūti. </p>
              <p>[06] sambahulabhikkhuvatthu sattamaṃ. </p>
            </h4>
          </h3>
          <h3>
            <h3n> 8. nigaṇṭhavatthu</h3n>
            <h4>
              <h4n> </h4n>
              <p>[03] ^b^alajjitāye^eb^ti imaṃ dhammadesanaṃ satthā jetavane viharanto  nigaṇṭhe ārabbha kathesi.</p>
              <p>[03] ekasmiñhi ^a^V2.0280^ea^ divase bhikkhū nigaṇṭhe disvā kathaṃ samuṭṭhāpesuṃ,  ``āvuso, sabbaso appaṭicchannehi acelakehi ime nigaṇṭhā varatarā,  ye ekaṃ purimapassampi tāva paṭicchādenti, sahirikā maññe ete''ti.  taṃ sutvā nigaṇṭhā ``na mayaṃ etena kāraṇena paṭicchādema,  paṃsurajādayo ^a^P3.0490^ea^ pana puggalā eva,  jīvitindriyapaṭibaddhā eva, te no bhikkhābhājanesu mā patiṃsūti  iminā kāraṇena paṭicchādemā''ti vatvā tehi saddhiṃ vādapaṭivādavasena  bahuṃ kathaṃ kathesuṃ. bhikkhū satthāraṃ upasaṅkamitvā nisinnakāle taṃ  pavattiṃ ārocesuṃ. satthā, ``bhikkhave, alajjitabbena lajjitvā  lajjitabbena alajjamānā nāma duggatiparāyaṇāva hontī''ti vatvā  dhammaṃ desento imā gāthā abhāsi -- </p>
              <p>[03] 316^b^.^eb^ </p>
              <p>[21] ``alajjitāye lajjanti, lajjitāye na lajjare. </p>
              <p>[22] micchādiṭṭhisamādānā, sattā gacchanti duggatiṃ.. </p>
              <p>[03] 317^b^.^eb^ </p>
              <p>[21] ``abhaye bhayadassino, bhaye cābhayadassino. </p>
              <p>[22] micchādiṭṭhisamādānā, sattā gacchanti duggati''nti..</p>
              <p>[03] tattha ^b^alajjitāye^eb^ti alajjitabbena. bhikkhābhājanañhi  alajjitabbaṃ nāma, te pana taṃ paṭicchādetvā vicarantā tena lajjanti  nāma. ^b^lajjitāye^eb^ti apaṭicchannena hirikopīnaṅgena lajjitabbena.  te pana taṃ apaṭicchādetvā vicarantā ^a^M2.0306^ea^ lajjitāye na lajjanti nāma.  tena tesaṃ alajjitabbena ^a^P3.0491^ea^ lajjitaṃ lajjitabbena  alajjitaṃ tucchagahaṇabhāvena ca aññathāgahaṇabhāvena ca micchādiṭṭhi  hoti. taṃ samādiyitvā vicarantā pana te micchādiṭṭhisamādānā  sattā nirayādibhedaṃ duggatiṃ gacchantīti attho. ^b^abhaye^eb^ti  bhikkhābhājanaṃ nissāya rāgadosamohamānadiṭṭhikilesaduccaritabhayānaṃ  anuppajjanato bhikkhābhājanaṃ abhayaṃ nāma, bhayena taṃ paṭicchādentā pana  abhaye ^b^bhayadassino^eb^ nāma. hirikopīnaṅgaṃ pana nissāya  rāgādīnaṃ uppajjanato taṃ bhayaṃ nāma, tassa apaṭicchādanena ^b^bhaye  cābhayadassino^eb^. tassa taṃ ayathāgahaṇassa samādinnattā  micchādiṭṭhisamādānā sattā duggahiṃ gacchantīti attho.</p>
              <p>[03] desanāvasāne bahū nigaṇṭhā saṃviggamānasā pabbajiṃsu,  sampattānampi sātthikā dhammadesanā ahosīti. </p>
              <p>[06] nigaṇṭhavatthu aṭṭhamaṃ. </p>
            </h4>
          </h3>
          <h3>
            <h3n> 9. titthiyasāvakavatthu</h3n>
            <h4>
              <h4n> </h4n>
              <p>[03] ^b^avajje^eb^ti ^a^V2.0281^ea^ ^a^P3.0492^ea^ imaṃ dhammadesanaṃ satthā  jetavane viharanto titthiyasāvake ārabbha kathesi.</p>
              <p>[03] ekasmiñhi samaye aññatitthiyasāvakā attano putte  sammādiṭṭhikānaṃ upāsakānaṃ puttehi saddhiṃ saparivāre kīḷamāne disvā  gehaṃ āgatakāle ``na vo samaṇā sakyaputtiyā vanditabbā, nāpi  tesaṃ vihāraṃ pavisitabba''nti sapathaṃ kārayiṃsu. te ekadivasaṃ  jetavanavihārassa bahidvārakoṭṭhakasāmante kīḷantā pipāsitā ahesuṃ.  athekaṃ upāsakadārakaṃ ``tvaṃ ettha gantvā pānīyaṃ pivitvā amhākampi  āharāhī''ti pahiṇiṃsu. so vihāraṃ pavisitvā satthāraṃ vanditvā  pānīyaṃ pivitvā tamatthaṃ ārocesi. atha naṃ satthā ``tvameva  pānīyaṃ pivitvā gantvā itarepi pānīyapivanatthāya idheva pesehī''ti  āha. so tathā akāsi. te āgantvā pānīyaṃ piviṃsu. satthā  te pakkosāpetvā tesaṃ sappāyaṃ dhammakathaṃ kathetvā te acalasaddhe katvā  saraṇesu ca sīlesu ca patiṭṭhāpesi. te sakāni gehāni gantvā  tamatthaṃ mātāpitūnaṃ ārocesuṃ ^a^M2.0307^ea^ ^a^P3.0493^ea^. atha nesaṃ  mātāpitaro ``puttakā no vipannadiṭṭhikā jātā''ti domanassappattā  parideviṃsu. atha tesaṃ chekā sambahulā paṭivissakā manussā  āgantvā domanassavūpasamanatthāya dhammaṃ kathayiṃsu. te tesaṃ kathaṃ  sutvā ``ime dārake samaṇassa gotamasseva niyyādessāmā''ti  mahantena ñātigaṇena saddhiṃ vihāraṃ nayiṃsu. satthā tesaṃ ajjhāsayaṃ  oloketvā dhammaṃ desento imā gāthā abhāsi -- </p>
              <p>[03] 318^b^.^eb^ </p>
              <p>[21] ``avajje vajjamatino, vajje cāvajjadassino. </p>
              <p>[22] micchādiṭṭhisamādānā, sattā gacchanti duggatiṃ.. </p>
              <p>[03] 319^b^.^eb^ </p>
              <p>[21] ``vajjañca vajjato ñatvā, avajjañca avajjato. </p>
              <p>[22] sammādiṭṭhisamādānā, sattā gacchanti suggati''nti..</p>
              <p>[03] tattha ^b^avajje^eb^ti dasavatthukāya sammādiṭṭhiyā, tassā  upanissayabhūte dhamme ca. ^b^vajjamatino^eb^ti vajjaṃ idanti  uppannamatino. dasavatthukāya micchādiṭṭhiyā pana tassā  upanissayabhūte dhamme ca avajjadassino, etissā avajjaṃ vajjato  vajjañca avajjato ñatvā ^a^P3.0494^ea^ gahaṇasaṅkhātāya  micchādiṭṭhiyā samādinnattā micchādiṭṭhisamādānā sattā duggatiṃ  gacchantīti attho. dutiyagāthāya vuttavipariyāyena attho veditabbo.</p>
              <p>[03] desanāvasāne ^a^V2.0282^ea^ sabbepi te tīsu saraṇesu patiṭṭhāya aparāparaṃ  dhammaṃ suṇantā sotāpattiphale patiṭṭhahiṃsūti. </p>
              <p>[06] titthiyasāvakavatthu navamaṃ. </p>
              <p>[06] nirayavaggavaṇṇanā niṭṭhitā. </p>
              <p>[06] dvāvīsatimo vaggo. </p>
            </h4>
          </h3>
        </h2>
        <h2>
          <h2n> 23. nāgavaggo </h2n>
          <h3>
            <h3n> 1. attadantavatthu</h3n>
            <h4>
              <h4n> </h4n>
              <p>[03] ^b^ahaṃ^eb^ ^a^V2.0283^ea^ ^a^P4.0001^ea^ ^a^M2.0308^ea^ ^b^nāgo vā^eb^ti imaṃ dhammadesanaṃ  satthā kosambiyaṃ viharanto attānaṃ ārabbha kathesi. vatthu  appamādavaggassa ādigāthāvaṇṇanāya vitthāritameva. vuttañhetaṃ tattha  (dha0 pa0 aṭṭha0 1.sāmāvativatthu) --</p>
              <p>[03] māgaṇḍiyā tāsaṃ kiñci kātuṃ asakkuṇitvā ``samaṇassa  gotamasseva kattabbaṃ karissāmī''ti nāgarānaṃ lañjaṃ datvā ``samaṇaṃ  gotamaṃ antonagaraṃ pavisitvā carantaṃ dāsakammakaraporisehi saddhiṃ  akkosetvā paribhāsetvā palāpethā''ti āṇāpesi. micchādiṭṭhikā  tīsu ratanesu appasannā antonagaraṃ paviṭṭhaṃ satthāraṃ anubandhitvā  ``corosi bālosi mūḷhosi thenosi oṭṭhosi goṇosi gadrabhosi  nerayikosi tiracchānagatosi, natthi tuyhaṃ ^a^P4.0002^ea^ sugati,  duggatiyeva tuyhaṃ pāṭikaṅkhā''ti dasahi akkosavatthūhi akkosanti  paribhāsanti. taṃ sutvā āyasmā ānando satthāraṃ etadavoca --  ``bhante, ime nāgarā amhe akkosanti paribhāsanti, ito aññattha  gacchāmā''ti. ``kuhiṃ, ānandā''ti? ``aññaṃ nagaraṃ, bhante''ti.  ``tattha manussesu akkosantesu paribhāsantesu puna kattha  gamissāmānandā''ti. ``tatopi aññaṃ nagaraṃ, bhante''ti. ``tattha  manussesu akkosantesu paribhāsantesu kuhiṃ gamissāmānandā''ti.  ``tatopi aññaṃ nagaraṃ, bhante''ti. ``ānanda, na evaṃ kātuṃ  vaṭṭati, yattha adhikaraṇaṃ uppannaṃ, tattheva tasmiṃ vūpasante aññattha gantuṃ  vaṭṭati, ke pana te, ānanda, akkosantī''ti. ``bhante,  dāsakammakare upādāya sabbe akkosantī''ti. ``ahaṃ, ānanda,  saṅgāmaṃ otiṇṇahatthisadiso. saṅgāmaṃ otiṇṇahatthino hi catūhi  disāhi āgate sare sahituṃ bhāro, tatheva bahūhi dussīlehi  kathitakathānaṃ sahanaṃ nāma ^a^P4.0003^ea^ mayhaṃ bhāro''ti vatvā  attānaṃ ārabbha dhammaṃ desento imā gāthā abhāsi -- </p>
              <p>[03] 320^b^.^eb^ </p>
              <p>[21] ``ahaṃ nāgova saṅgāme, cāpato patitaṃ saraṃ. </p>
              <p>[22] ativākyaṃ titikkhissaṃ, dussīlo hi bahujjano.. </p>
              <p>[03] 321^b^.^eb^ </p>
              <p>[21] ``dantaṃ ^a^V2.0284^ea^ ^a^M2.0309^ea^ nayanti samitiṃ, dantaṃ rājābhirūhati. </p>
              <p>[22] danto seṭṭho manussesu, yotivākyaṃ titikkhati.. </p>
              <p>[03] 322^b^.^eb^ </p>
              <p>[21] ``varamassatarā dantā, ājānīyā ca sindhavā. </p>
              <p>[22] kuñjarā ca mahānāgā, attadanto tato vara''nti..</p>
              <p>[03] tattha ^b^nāgovā^eb^ti hatthī viya. ^b^cāpato patita^eb^nti  dhanuto muttaṃ. ^b^ativākya^eb^nti aṭṭhānariyavohāravasena pavattaṃ  vītikkamavacanaṃ. ^b^titikkhissa^eb^nti yathā saṅgāmāvacaro sudanto  mahānāgo khamo sattipahārādīni cāpato muccitvā attani patite sare  avihaññamāno titikkhati, evameva evarūpaṃ ativākyaṃ  titikkhissaṃ, sahissāmīti attho. ^b^dussīlo hī^eb^ti ayañhi  lokiyamahājano bahudussīlo attano attano rucivasena vācaṃ  nicchāretvā ghaṭṭento carati, tattha adhivāsanaṃ ajjhupekkhanameva mama  bhāro. ^b^samiti^eb^nti uyyānakīḷamaṇḍalādīsu mahājanamajjhaṃ  gacchantā ^a^P4.0004^ea^ dantameva goṇajātiṃ vā assajātiṃ vā  yāne yojetvā nayanti. ^b^rājā^eb^ti tathārūpeheva vāhanehi  gacchanto rājāpi dantameva abhirūhati. ^b^manussesū^eb^ti  manussesupi catūhi ariyamaggehi danto nibbisevanova seṭṭho.  ^b^yotivākya^eb^nti yo evarūpaṃ atikkamavacanaṃ punappunaṃ vuccamānampi  titikkhati na paṭippharati na vihaññati, evarūpo danto seṭṭhoti  attho.</p>
              <p>[03] ^b^assatarā^eb^ti vaḷavāya gadrabhena jātā.  ^b^ājānīyā^eb^ti yaṃ assadamasārathi kāraṇaṃ kāreti, tassa khippaṃ  jānanasamatthā. ^b^sindhavā^eb^ti sindhavaraṭṭhe jātā assā.  ^b^mahānāgā^eb^ti kuñjarasaṅkhātā mahāhatthino. ^b^attadanto^eb^ti  ete assatarā ca sindhavā ca kuñjarā ca dantāva varaṃ, na adantā.  yo pana catūhi ariyamaggehi attano dantatāya attadanto  nibbisevano, ayaṃ tatopi varaṃ, sabbehipi etehi uttaritaroti attho.</p>
              <p>[03] desanāvasāne lañjaṃ gahetvā vīthisiṅghāṭakādīsu ṭhatvā ^a^P4.0005^ea^  akkosanto paribhāsanto sabbopi so mahājano  sotāpattiphalādīni pāpuṇīti. </p>
              <p>[06] attadantavatthu paṭhamaṃ. </p>
            </h4>
          </h3>
          <h3>
            <h3n> 2. hatthācariyapubbakabhikkhuvatthu</h3n>
            <h4>
              <h4n> </h4n>
              <p>[03] ^b^na^eb^ ^a^V2.0285^ea^ ^a^M2.0310^ea^ ^b^hi etehī^eb^ti imaṃ dhammadesanaṃ satthā jetavane viharanto  ekaṃ hatthācariyapubbakaṃ bhikkhuṃ ārabbha kathesi.</p>
              <p>[03] so kira ekadivasaṃ aciravatīnadītīre hatthidamakaṃ ``ekaṃ  hatthiṃ damessāmī''ti attanā icchitaṃ kāraṇaṃ sikkhāpetuṃ asakkontaṃ  disvā samīpe ṭhite bhikkhū āmantetvā āha -- ``āvuso, sace  ayaṃ hatthācariyo imaṃ hatthiṃ asukaṭṭhāne nāma vijjheyya, khippameva  imaṃ kāraṇaṃ sikkhāpeyyā''ti. so tassa kathaṃ sutvā tathā katvā taṃ  hatthiṃ sudantaṃ damesi. te bhikkhū taṃ pavattiṃ satthu ārocesuṃ.  satthā taṃ bhikkhuṃ pakkosāpetvā ``saccaṃ kira tayā evaṃ vutta''nti  pucchitvā ``saccaṃ, bhante''ti vutte vigarahitvā ``kiṃ te, moghapurisa,  hatthiyānena vā aññena vā dantena. na hi etehi yānehi agatapubbaṃ  ṭhānaṃ gantuṃ samatthā ^a^P4.0006^ea^ nāma atthi, attanā pana  sudantena sakkā agatapubbaṃ ṭhānaṃ gantuṃ, tasmā attānameva damehi, kiṃ  te etesaṃ damanenā''ti vatvā imaṃ gāthamāha -- </p>
              <p>[03] 323^b^.^eb^ </p>
              <p>[21] ``na hi etehi yānehi, gaccheyya agataṃ disaṃ. </p>
              <p>[22] yathāttanā sudantena, danto dantena gacchatī''ti..</p>
              <p>[03] tassattho -- yāni tāni hatthiyānādīni yānāni, na hi  etehi yānehi koci puggalo supinantenapi agatapubbattā  ``agata''nti saṅkhātaṃ nibbānadisaṃ tathā gaccheyya, yathā pubbabhāge  indriyadamena aparabhāge ariyamaggabhāvanāya sudantena danto  nibbisevano sappañño puggalo taṃ agatapubbaṃ disaṃ gacchati, dantabhūmiṃ  pāpuṇāti. tasmā attadamanameva tato varanti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] hatthācariyapubbakabhikkhuvatthu dutiyaṃ. </p>
            </h4>
          </h3>
          <h3>
            <h3n> 3. parijiṇṇabrāhmaṇaputtavatthu</h3n>
            <h4>
              <h4n> </h4n>
              <p>[03] ^b^dhanapālo^eb^ti ^a^V2.0286^ea^ ^a^P4.0007^ea^ ^a^M2.0311^ea^ imaṃ dhammadesanaṃ satthā  sāvatthiyaṃ viharanto aññatarassa parijiṇṇabrāhmaṇassa putte ārabbha  kathesi.</p>
              <p>[03] sāvatthiyaṃ kireko brāhmaṇo aṭṭhasatasahassavibhavo vayappattānaṃ  catunnaṃ puttānaṃ āvāhaṃ katvā cattāri satasahassāni adāsi. athassa  brāhmaṇiyā kālakatāya puttā sammantayiṃsu -- ``sace ayaṃ aññaṃ  brāhmaṇiṃ ānessati, tassā kucchiyaṃ nibbattānaṃ vasena kulasantakaṃ  bhijjissati, handa naṃ mayaṃ saṅgaṇhissāmā''ti te taṃ paṇītehi  ghāsacchādanādīhi upaṭṭhahantā hatthapādasambāhanādīni karontā  upaṭṭhahitvā ekadivasamassa divā niddāyitvā vuṭṭhitassa hatthapāde  sambāhantā pāṭiyekkaṃ gharāvāse ādīnavaṃ vatvā ``mayaṃ tumhe iminā  nīhārena yāvajīvaṃ upaṭṭhahissāma, sesadhanampi no dethā''ti yāciṃsu.  brāhmaṇo puna ekekassa satasahassaṃ datvā attano nivatthapārupanamattaṃ  ṭhapetvā sabbaṃ upabhogaparibhogaṃ cattāro koṭṭhāse katvā niyyādesi.  taṃ jeṭṭhaputto katipāhaṃ upaṭṭhahi. atha naṃ ekadivasaṃ nhatvā āgacchantaṃ  dvārakoṭṭhake ^a^P4.0008^ea^ ṭhatvā suṇhā evamāha -- ``kiṃ tayā  jeṭṭhaputtassa sataṃ vā sahassaṃ vā atirekaṃ dinnaṃ atthi, nanu sabbesaṃ dve  dve satasahassāni dinnāni, kiṃ sesaputtānaṃ gharassa maggaṃ na  jānāsī''ti. sopi ``nassa vasalī''ti kujjhitvā aññassa gharaṃ  agamāsi. tatopi katipāhaccayena imināva upāyena palāpito  aññassāti evaṃ ekagharampi pavesanaṃ alabhamāno paṇḍaraṅgapabbajjaṃ  pabbajitvā bhikkhāya caranto kālānamaccayena jarājiṇṇo  dubbhojanadukkhaseyyāhi milātasarīro bhikkhāya caranto āgamma  pīṭhikāya nipanno niddaṃ okkamitvā uṭṭhāya nisinno attānaṃ  oloketvā puttesu attano patiṭṭhaṃ apassanto cintesi -- ``samaṇo  kira gotamo abbhākuṭiko uttānamukho sukhasambhāso  paṭisanthārakusalo, sakkā samaṇaṃ gotamaṃ upasaṅkamitvā paṭisanthāraṃ  labhitu''nti. so nivāsanapārupanaṃ saṇṭhāpetvā bhikkhabhājanaṃ gahetvā  daṇḍamādāya bhagavato santikaṃ agamāsi. vuttampi cetaṃ (saṃ0 ni0   1.200) --</p>
              <p>[03] atha ^a^M2.0312^ea^ kho aññataro brāhmaṇamahāsālo lūkho lūkhapāvuraṇo yena  bhagavā tenupasaṅkami, upasaṅkamitvā ekamantaṃ nisīdi. satthā  ekamantaṃ nisinnena tena saddhiṃ paṭisanthāraṃ katvā etadavoca --  ``kinnu tvaṃ ^a^P4.0009^ea^, brāhmaṇa, lūkho lūkhapāvuraṇo''ti.  idha me, bho gotama, cattāro puttā ^a^V2.0287^ea^, te maṃ dārehi saṃpuccha gharā  nikkhāmentīti. tena hi tvaṃ, brāhmaṇa, imā gāthāyo pariyāpuṇitvā  sabhāyaṃ mahājanakāye sannipatite puttesu ca sannisinnesu bhāsassu -- </p>
              <p>[21] ``yehi jātehi nandissaṃ, yesañca bhavamicchisaṃ. </p>
              <p>[22] te maṃ dārehi saṃpuccha, sāva vārenti sūkaraṃ.. </p>
              <p>[21] ``asantā kira maṃ jammā, tāta tātāti bhāsare. </p>
              <p>[22] rakkhasā puttarūpena, te jahanti vayogataṃ.. </p>
              <p>[21] ``assova jiṇṇo nibbhogo, khādanā apanīyati. </p>
              <p>[22] bālakānaṃ pitā thero, parāgāresu bhikkhati.. </p>
              <p>[21] ``daṇḍova kira me seyyo, yañce puttā anassavā. </p>
              <p>[22] caṇḍampi goṇaṃ vāreti, atho caṇḍampi kukkuraṃ.. </p>
              <p>[21] ``andhakāre pure hoti, gambhīre gādhamedhati. </p>
              <p>[22] daṇḍassa ānubhāvena, khalitvā patitiṭṭhatī''ti..  (saṃ0 ni0  1.200). </p>
              <p>[01] so ^a^P4.0010^ea^ bhagavato santike tā gāthāyo  uggaṇhitvā tathārūpe brāhmaṇānaṃ samāgamadivase  sabbālaṅkārapaṭimaṇḍitesu puttesu taṃ sabhaṃ ogāhitvā brāhmaṇānaṃ majjhe  mahārahesu āsanesu nisinnesu ``ayaṃ me kālo''ti sabhāya majjhe  pavisitvā hatthaṃ ukkhipitvā ``ahaṃ, bho, tumhākaṃ gāthāyo  bhāsitukāmo, suṇissathā''ti vatvā ``bhāsassu, brāhmaṇa,  suṇomā''ti vutte ṭhitakova abhāsi. tena ca samayena manussānaṃ  vattaṃ hoti ``yo mātāpitūnaṃ santakaṃ khādanto mātāpitaro na  poseti, so māretabbo''ti. tasmā te brāhmaṇaputtā pitu pādesu  patitvā ``jīvitaṃ no, tāta, dethā''ti yāciṃsu. so pitu  hadayamudutāya ``mā me, bho, puttake vināsayittha, posessanti  ma''nti āha. athassa putte manussā āhaṃsu -- ``sace, bho  ^a^M2.0313^ea^, ajja  paṭṭhāya pitaraṃ na sammā paṭijaggissatha, ghātessāma vo''ti. te  bhītā pitaraṃ pīṭhe nisīdāpetvā sayaṃ ukkhipitvā gehaṃ netvā ^a^P4.0011^ea^  sarīraṃ telena abbhañjitvā ubbaṭṭetvā gandhacuṇṇādīhi nhāpetvā  brāhmaṇiyo pakkosāpetvā ``ajja paṭṭhāya amhākaṃ pitaraṃ sammā  paṭijaggatha, sace tumhe pamādaṃ āpajjissatha, niggaṇhissāma vo''ti  vatvā paṇītabhojanaṃ bhojesuṃ.</p>
              <p>[03] brāhmaṇo ^a^V2.0288^ea^ subhojanañca sukhaseyyañca āgamma katipāhaccayena  sañjātabalo pīṇindriyo attabhāvaṃ oloketvā ``ayaṃ me sampatti  samaṇaṃ gotamaṃ nissāya laddhā''ti paṇṇākāratthāya ekaṃ dussayugaṃ  ādāya bhagavato santikaṃ gantvā katapaṭisanthāro ekamantaṃ nisinno  taṃ dussayugaṃ bhagavato pādamūle ṭhapetvā ``mayaṃ, bho gotama, brāhmaṇā  nāma ācariyassa ācariyadhanaṃ pariyesāma, paṭiggaṇhātu me bhavaṃ  gotamo ācariyo ācariyadhana''nti āha. bhagavā tassa anukampāya  taṃ paṭiggahetvā dhammaṃ desesi. desanāvasāne brāhmaṇo saraṇesu  patiṭṭhāya evamāha -- ``bho gotama, mayhaṃ puttehi cattāri dhuvabhattāni  dinnāni, tato ahaṃ dve tumhākaṃ dammī''ti. atha naṃ satthā  ``kalyāṇaṃ, brāhmaṇa, mayaṃ pana ruccanaṭṭhānameva gamissāmā''ti vatvā  uyyojesi. brāhmaṇo gharaṃ gantvā putte āha -- ``tātā, samaṇo  gotamo ^a^P4.0012^ea^ mayhaṃ sahāyo, tassa me dve dhuvabhattāni  dinnāni, tumhe tasmiṃ sampatte mā pamajjitthā''ti. te ``sādhū''ti  sampaṭicchiṃsu.</p>
              <p>[03] satthā punadivase piṇḍāya caranto jeṭṭhaputtassa gharadvāraṃ agamāsi.  so satthāraṃ disvā pattamādāya gharaṃ pavesetvā mahārahe pallaṅke  nisīdāpetvā paṇītabhojanamadāsi. satthā punadivase itarassa  itarassāti paṭipāṭiyā sabbesaṃ gharāni agamāsi. sabbe te tatheva  sakkāraṃ akaṃsu. ekadivasaṃ jeṭṭhaputto maṅgale paccupaṭṭhite pitaraṃ āha  -- ``tāta, kassa maṅgalaṃ demā''ti? ``nāhaṃ aññe jānāmi,  samaṇo gotamo mayhaṃ sahāyo''ti. ``tena hi taṃ svātanāya pañcahi  bhikkhusatehi saddhiṃ nimantethā''ti. brāhmaṇo tathā akāsi. satthā  punadivase saparivāro tassa gehaṃ agamāsi. so haritupalitte  sabbālaṅkārapaṭimaṇḍite gehe buddhappamukhaṃ bhikkhusaṅghaṃ nisīdāpetvā  appodakamadhupāyasena ^a^M2.0314^ea^ ceva paṇītena khādanīyena ca parivisi.  antarābhattasmiṃyeva brāhmaṇassa cattāro puttā satthu santike nisīditvā  āhaṃsu -- ``bho gotama, mayaṃ amhākaṃ pitaraṃ paṭijaggāma na  pamajjāma ^a^P4.0013^ea^, passathimassa attabhāva''nti.</p>
              <p>[03] satthā ``kalyāṇaṃ vo kataṃ, mātāpituposanaṃ nāma  porāṇakapaṇḍitānaṃ āciṇṇamevā''ti vatvā ``tassa nāgassa  vippavāsena, virūḷhā sallakī ca kuṭajā cā''ti imaṃ ekādasanipāte  ^b^mātuposakanāgarājajātakaṃ^eb^ (cariyā0 2.1 ādayo; jā0  1.11.1 ādayo) vitthārena kathetvā imaṃ gāthaṃ abhāsi -- </p>
              <p>[03] 324^b^.^eb^ </p>
              <p>[21] ``dhanapālo nāma kuñjaro, </p>
              <p>[27] kaṭukabhedano dunnivārayo. </p>
              <p>[26] baddho ^a^V2.0289^ea^ kabaḷaṃ na bhuñjati, </p>
              <p>[22] sumarati nāgavanassa kuñjaro''ti..</p>
              <p>[03] tattha ^b^dhanapālo nāmā^eb^ti tadā kāsikaraññā hatthācariyaṃ  pesetvā ramaṇīye nāgavane gāhāpitassa hatthino etaṃ nāmaṃ.  ^b^kaṭukabhedano^eb^ti tikhiṇamado. hatthīnañhi madakāle  kaṇṇacūḷikā pabhijjanti, pakatiyāpi hatthino tasmiṃ kāle aṅkuse  vā ^a^P4.0014^ea^ kuntatomare vā na gaṇenti, caṇḍā bhavanti.  so pana aticaṇḍoyeva. tena vuttaṃ -- ^b^kaṭukabhedano  dunnivārayo^eb^ti. ^b^baddho kabaḷaṃ na bhuñjatī^eb^ti so baddho  hatthisālaṃ pana netvā vicitrasāṇiyā parikkhipāpetvā  katagandhaparibhaṇḍāya upari baddhavicitravitānāya bhūmiyā ṭhapito raññā  rājārahena nānaggarasena bhojanena upaṭṭhāpitopi kiñci bhuñjituṃ na  icchi, tamatthaṃ sandhāya ``baddho kabaḷaṃ na bhuñjatī''ti vuttaṃ.  ^b^sumarati nāgavanassā^eb^ti so ramaṇīyaṃ me vasanaṭṭhānanti nāgavanaṃ  sarati. ``mātā pana me araññe puttaviyogena dukkhappattā ahosi,  mātāpitūpaṭṭhānadhammo na me pūrati, kiṃ me iminā bhojanenā''ti  dhammikaṃ mātāpitūpaṭṭhānadhammameva sari. taṃ pana yasmā tasmiṃ  nāgavaneyeva ^a^P4.0015^ea^ ṭhito sakkā pūretuṃ, tena vuttaṃ --  ^b^sumarati nāgavanassa kuñjaro^eb^ti. satthari imaṃ attano  pubbacariyaṃ ^a^M2.0315^ea^ ānetvā kathente kathenteyeva sabbepi te assudhārā pavattetvā  muduhadayā ohitasotā bhaviṃsu. atha nesaṃ bhagavā sappāyaṃ viditvā  saccāni pakāsetvā dhammaṃ desesi.</p>
              <p>[03] desanāvasāne saddhiṃ puttehi ceva suṇisāhi ca brāhmaṇo  sotāpattiphale patiṭṭhahīti. </p>
              <p>[06] parijiṇṇabrāhmaṇaputtavatthu tatiyaṃ. </p>
            </h4>
          </h3>
          <h3>
            <h3n> 4. pasenadikosalavatthu</h3n>
            <h4>
              <h4n> </h4n>
              <p>[03] ^b^middhī yadā hotī^eb^ti imaṃ dhammadesanaṃ satthā jetavane  viharanto rājānaṃ pasenadikosalaṃ ārabbha kathesi.</p>
              <p>[03] ekasmiñhi samaye rājā taṇḍuladoṇassa odanaṃ tadupiyena  sūpabyañjanena bhuñjati. so ekadivasaṃ bhuttapātarāso bhattasammadaṃ  avinodetvāva satthu santikaṃ gantvā kilantarūpo ito cito ca  samparivattati, niddāya abhibhuyyamānopi ^a^P4.0016^ea^ ujukaṃ  nipajjituṃ asakkonto ekamantaṃ ^a^V2.0290^ea^ nisīdi. atha naṃ satthā āha --  ``kiṃ, mahārāja, avissamitvāva āgatosī''ti? ``āma, bhante,  bhuttakālato paṭṭhāya me mahādukkhaṃ hotī''ti. atha naṃ satthā,  ``mahārāja, atibahubhojanaṃ evaṃ dukkhaṃ hotī''ti vatvā imaṃ gāthamāha  -- </p>
              <p>[03] 325^b^.^eb^ </p>
              <p>[21] ``middhī yadā hoti mahagghaso ca, </p>
              <p>[27] niddāyitā samparivattasāyī. </p>
              <p>[26] mahāvarāhova nivāpapuṭṭho, </p>
              <p>[22] punappunaṃ gabbhamupeti mando''ti..</p>
              <p>[03] tattha ^b^middhī^eb^ti thinamiddhābhibhūto. ^b^mahagghaso  cā^eb^ti mahābhojano  āharahatthakālaṃsāṭakatatravaṭṭakakākamāsakabhuttavamitakānaṃ aññataro viya.  ^b^nivāpapuṭṭho^eb^ti kuṇḍakādinā sūkarabhattena puṭṭho. gharasūkaro hi  daharakālato paṭṭhāya posiyamāno thūlasarīrakāle gehā bahi nikkhamituṃ  alabhanto heṭṭhāmañcādīsu samparivattitvā ^a^M2.0316^ea^ assasanto passasanto  sayateva. idaṃ vuttaṃ hoti -- yadā puriso middhī ca ^a^P4.0017^ea^  hoti mahagghaso ca, nivāpapuṭṭho mahāvarāho viya ca aññena  iriyāpathena yāpetuṃ asakkonto niddāyanasīlo samparivattasāyī, tadā  so ``aniccaṃ dukkhaṃ anattā''ti tīṇi lakkhaṇāni manasikātuṃ na  sakkoti. tesaṃ amanasikārā mandapañño punappunaṃ gabbhamupeti,  gabbhavāsato na parimuccatīti. desanāvasāne satthā rañño  upakāravasena -- </p>
              <p>[21] ``manujassa sadā satīmato, mattaṃ jānato laddhabhojane. </p>
              <p>[22] tanukassa bhavanti vedanā, saṇikaṃ jīrati āyu  pālaya''nti.. (saṃ0 ni0  1.124).</p>
              <p>[03] imaṃ gāthaṃ vatvā uttaramāṇavaṃ uggaṇhāpetvā ``imaṃ gāthaṃ rañño  bhojanavelāya pavedeyyāsi, iminā upāyena bhojanaṃ parihāpeyyāsī''ti  upāyaṃ ācikkhi, so tathā akāsi. rājā aparena samayena  nāḷikodanaparamatāya saṇṭhito susallahukasarīro sukhappatto satthari  uppannavissāso sattāhaṃ asadisadānaṃ pavattesi. dānānumodanāya  mahājano mahantaṃ visesaṃ pāpuṇīti. </p>
              <p>[06] pasenadikosalavatthu catutthaṃ. </p>
            </h4>
          </h3>
          <h3>
            <h3n> 5. sānusāmaṇeravatthu</h3n>
            <h4>
              <h4n> </h4n>
              <p>[03] ^b^idaṃ^eb^ ^a^V2.0291^ea^ ^a^P4.0018^ea^ ^b^pure^eb^ti imaṃ dhammadesanaṃ satthā  jetavane viharanto sānuṃ nāma sāmaṇeraṃ ārabbha kathesi.</p>
              <p>[03] so kira ekissā upāsikāya ekaputtako ahosi. atha naṃ  sā daharakāleyeva pabbājesi. so pabbajitakālato paṭṭhāya sīlavā  ahosi vattasampanno, ācariyupajjhāyāagantukānaṃ vattaṃ katameva hoti.  māsassa aṭṭhame divase pātova uṭṭhāya udakamāḷake udakaṃ upaṭṭhāpetvā  dhammassavanaggaṃ sammajjitvā āsanaṃ paññāpetvā dīpaṃ jāletvā  madhurassarena dhammassavanaṃ ghoseti. bhikkhū tassa thāmaṃ ñatvā  ^a^M2.0317^ea^ ``sarabhaññaṃ bhaṇa sāmaṇerā''ti ajjhesanti. so ``mayhaṃ  hadayavāto rujati, kāyo vā bādhatī''ti kiñci paccāhāraṃ akatvā  dhammāsanaṃ abhirūhitvā ākāsagaṅgaṃ otārento viya sarabhaññaṃ vatvā  otaranto ``mayhaṃ mātāpitūnaṃ imasmiṃ sarabhaññe pattiṃ dammī''ti  vadati. tassa manussā mātāpitaro pattiyā dinnabhāvaṃ ^a^P4.0019^ea^  na jānanti. anantarattabhāve panassa mātā yakkhinī hutvā  nibbattā, sā devatāhi saddhiṃ āgantvā dhammaṃ sutvā ``sāmaṇerena  dinnapattiṃ anumodāmi, tātā''ti vadati. ``sīlasampanno ca nāma  bhikkhu sadevakassa lokassa piyo hotī''ti tasmiṃ sāmaṇere devatā  salajjā sagāravā mahābrahmānaṃ viya aggikkhandhaṃ viya ca naṃ maññanti.  sāmaṇere gāravena tañca yakkhiniṃ garukaṃ katvā passanti. tā  dhammassavanayakkhasamāgamādīsu ``sānumātā sānumātā''ti  yakkhiniyā aggāsanaṃ aggodakaṃ aggapiṇḍaṃ denti. mahesakkhāpi  yakkhā taṃ disvā maggā okkamanti, āsanā vuṭṭhahanti.</p>
              <p>[03] atha kho sāmaṇero vuḍḍhimanvāya paripakkindriyo anabhiratiyā  pīḷito anabhiratiṃ vinodetuṃ asakkonto paruḷhakesanakho  kiliṭṭhanivāsanapārupano kassaci anārocetvā pattacīvaramādāya  ekakova mātugharaṃ agamāsi. upāsikā puttaṃ disvā vanditvā āha  -- ``kiṃ, tāta, tvaṃ pubbe ^a^P4.0020^ea^ ācariyupajjhāyehi vā  daharasāmaṇerehi vā saddhiṃ idhāgacchasi, kasmā ekakova ajja  āgatosī''ti? so ukkaṇṭhitabhāvaṃ ārocesi. sā upāsikā  nānappakārena gharāvāse ādīnavaṃ dassetvā puttaṃ ovadamānāpi  saññāpetuṃ asakkontī ``appeva nāma attano dhammatāyapi  sallakkheyyā''ti anuyyojetvā ``tiṭṭha, tāta, yāva te yāgubhattaṃ  sampādemi, yāguṃ pivitvā katabhattakiccassa te manāpāni vatthāni  nīharitvā dassāmī''ti vatvā āsanaṃ paññāpetvā adāsi. nisīdi  sāmaṇero. upāsikā muhutteneva yāgukhajjakaṃ ^a^V2.0292^ea^ sampādetvā adāsi.  atha ``bhattaṃ sampādessāmī''ti avidūre nisinnā taṇḍule dhovati.  tasmiṃ samaye sā yakkhinī ``kahaṃ nu kho sāmaṇero, kacci  bhikkhāhāraṃ labhati, no''ti āvajjamānā tassa vibbhamitukāmatāya  nisinnabhāvaṃ ñatvā ``sāmaṇero me mahesakkhānaṃ devatānaṃ antare lajjaṃ  uppādeyya, gacchāmissa vibbhamane antarāyaṃ karissāmī''ti āgantvā  tassa sarīre adhimuccitvā ^a^M2.0318^ea^ gīvaṃ parivattetvā kheḷena paggharantena  bhūmiyaṃ ^a^P4.0021^ea^ nipati. upāsikā puttassa taṃ vippakāraṃ  disvā vegena gantvā puttaṃ āliṅgetvā ūrūsu nipajjāpesi.  sakalagāmavāsino āgantvā balikammādīni kariṃsu. upāsikā pana  paridevamānā imā gāthā abhāsi -- </p>
              <p>[21] ``cātuddasiṃ pañcadasiṃ, yā ca pakkhassa aṭṭhamī. </p>
              <p>[22] pāṭihāriyapakkhañca, aṭṭhaṅgasusamāgataṃ.. </p>
              <p>[21] ``uposathaṃ upavasanti, brahmacariyaṃ caranti ye. </p>
              <p>[27] na tehi yakkhā kīḷanti, iti me arahataṃ sutaṃ. </p>
              <p>[22] sā dāni ajja passāmi, yakkhā kīḷanti sānunā''ti..  (saṃ0 ni0  1.239).</p>
              <p>[03] upāsikāya vacanaṃ sutvā -- </p>
              <p>[21] ``cātuddasiṃ pañcadasiṃ, yā ca pakkhassa aṭṭhamī. </p>
              <p>[22] pāṭihāriyapakkhañca, aṭṭhaṅgasusamāgataṃ.. </p>
              <p>[21] ``uposathaṃ upavasanti, brahmacariyaṃ caranti ye. </p>
              <p>[22] na tehi yakkhā kīḷanti, sāhu te arahataṃ suta''nti..  (saṃ0 ni0  1.239) -- </p>
              <p>[25] vatvā āha -- </p>
              <p>[21] ``sānuṃ pabuddhaṃ vajjāsi, yakkhānaṃ vacanaṃ idaṃ. </p>
              <p>[22] mākāsi pāpakaṃ kammaṃ, āvi vā yadi vā raho.. </p>
              <p>[21] ``sace ^a^V2.0293^ea^ ca pāpakaṃ kammaṃ, karissasi karosi vā. </p>
              <p>[22] na te dukkhā pamutyatthi, uppaccāpi palāyato''ti..  (saṃ0 ni0  1.239).</p>
              <p>[03] evaṃ ^a^P4.0022^ea^ pāpakaṃ kammaṃ katvā sakuṇassa viya  uppatitvā palāyatopi te mokkho natthīti vatvā sā yakkhinī  sāmaṇeraṃ muñci. so akkhīni ummīletvā mātaraṃ kese vikiriya  assasantiṃ passasantiṃ rodamānaṃ sakalagāmavāsino ca sannipatite  disvā attano yakkhena gahitabhāvaṃ ajānanto ``ahaṃ pubbe pīṭhe  nisinno, mātā me avidūre nisīditvā taṇḍule dhovi, idāni  panamhi bhūmiyaṃ nipanno, kiṃ nu kho eta''nti nipannakova mātaraṃ  āha -- </p>
              <p>[21] ``mataṃ ^a^M2.0319^ea^ vā amma rodanti, yo vā jīvaṃ na dissati. </p>
              <p>[22] jīvantaṃ amma passantī, kasmā maṃ amma rodasī''ti..  (theragā0 44; saṃ0 ni0  1.239).</p>
              <p>[03] athassa mātā vatthukāmakilesakāme pahāya pabbajitassa puna  vibbhamanatthaṃ āgamane ādīnavaṃ dassentī āha -- </p>
              <p>[21] ``mataṃ vā putta rodanti, yo vā jīvaṃ na dissati. </p>
              <p>[27] yo ca kāme cajitvāna, punarāgacchate idha. </p>
              <p>[22] taṃ vāpi putta rodanti, puna jīvaṃ mato hi so''ti..  (saṃ0 ni0  1.239).</p>
              <p>[03] evañca ^a^P4.0023^ea^ pana vatvā gharāvāsaṃ  kukkuḷasadisañceva narakasadisañca katvā gharāvāse ādīnavaṃ dassentī  puna āha -- </p>
              <p>[21] ``kukkuḷā ubbhato tāta, kukkuḷaṃ patitumicchasi. </p>
              <p>[22] narakā ubbhato tāta, narakaṃ patitumicchasī''ti..  (saṃ0 ni0  1.239).</p>
              <p>[03] atha naṃ, ``putta, bhaddaṃ tava hotu, mayā pana `ayaṃ no puttako  ḍayhamāno'ti gehā bhaṇḍaṃ ^a^V2.0294^ea^ viya nīharitvā buddhasāsane pabbājito,  gharāvāse puna ḍayhituṃ icchasi. abhidhāvatha parittāyatha noti  imamatthaṃ kassa ujjhāpayāma kaṃ nijjhāpayāmā''ti dīpetuṃ imaṃ  gāthamāha -- </p>
              <p>[21] ``abhidhāvatha bhaddante, kassa ujjhāpayāmase. </p>
              <p>[22] ādittā nīhataṃ bhaṇḍaṃ, puna ḍayhitumicchasī''ti..  (saṃ0 ni0  1.239).</p>
              <p>[03] so mātari kathentiyā kathentiyā sallakkhetvā ``natthi mayhaṃ  gihibhāvena attho''ti āha. athassa mātā ``sādhu, tātā''ti tuṭṭhā  paṇītabhojanaṃ bhojetvā ``kativassosi, tātā''ti pucchitvā  paripuṇṇavassabhāvaṃ ñatvā ticīvaraṃ paṭiyādesi. so  paripuṇṇapattacīvaro upasampadaṃ labhi. athassa acirūpasampannassa  satthā cittaniggahe ussāhaṃ janento ``cittaṃ ^a^P4.0024^ea^  nāmetaṃ nānārammaṇesu dīgharattaṃ cārikaṃ carantaṃ aniggaṇhantassa  sotthibhāvo nāma natthi, tasmā aṅkusena mattahatthino viya cittassa  niggaṇhane yogo karaṇīyo''ti vatvā imaṃ gāthamāha -- </p>
              <p>[03] 326^b^.^eb^ </p>
              <p>[21] ``idaṃ ^a^M2.0320^ea^ pure cittamacāri cārikaṃ, </p>
              <p>[27] yenicchakaṃ yatthakāmaṃ yathāsukhaṃ. </p>
              <p>[26] tadajjahaṃ niggahessāmi yoniso, </p>
              <p>[22] hatthippabhinnaṃ viya aṅkusaggaho''ti..</p>
              <p>[03] tassattho -- idaṃ cittaṃ nāma ito pubbe rūpādīsu ca  ārammaṇesu rāgādīnaṃ yena kāraṇena icchati, yatthevassa kāmo  uppajjati, tassa vasena yattha kāmaṃ yathāruci carantassa sukhaṃ hoti,  tatheva vicaraṇato yathāsukhaṃ dīgharattaṃ cārikaṃ cari, taṃ ajja ahaṃ  pabhinnaṃ mattahatthiṃ hatthācariyasaṅkhāto cheko aṅkusaggaho aṅkusena  viya yonisomanasikārena niggahessāmi, nāssa vītikkamituṃ  dassāmīti.</p>
              <p>[03] desanāvasāne sānunā saddhiṃ dhammassavanāya upasaṅkamantānaṃ  ^a^P4.0025^ea^ bahūnaṃ devatānaṃ dhammābhisamayo ahosi.  sopāyasmā tepiṭakaṃ buddhavacanaṃ uggaṇhitvā mahādhammakathiko hutvā  vīsavassasataṃ ṭhatvā sakalajambudīpaṃ saṅkhobhetvā parinibbāyīti. </p>
              <p>[06] sānusāmaṇeravatthu pañcamaṃ. </p>
            </h4>
          </h3>
          <h3>
            <h3n> 6. pāveyyakahatthivatthu</h3n>
            <h4>
              <h4n> </h4n>
              <p>[03] ^b^appamādaratā^eb^ti ^a^V2.0295^ea^ imaṃ dhammadesanaṃ satthā jetavane viharanto  kosalarañño pāveyyakaṃ nāma hatthiṃ ārabbha kathesi.</p>
              <p>[03] so kira hatthī taruṇakāle mahābalo hutvā aparena samayena  jarāvātavegabbhāhato hutvā ekaṃ mahantaṃ saraṃ oruyha kalale laggitvā  uttarituṃ nāsakkhi. mahājano taṃ disvā ``evarūpopi nāma hatthī  imaṃ dubbalabhāvaṃ patto''ti kathaṃ samuṭṭhāpesi. rājā taṃ pavattiṃ sutvā  hatthācariyaṃ āṇāpesi -- ``gaccha, ācariya, taṃ hatthiṃ kalalato  uddharāhī''ti. so gantvā tasmiṃ ṭhāne saṅgāmasīsaṃ dassetvā  saṅgāmabheriṃ ākoṭāpesi. mānajātiko hatthī vegenuṭṭhāya thale  patiṭṭhahi. bhikkhū taṃ kāraṇaṃ disvā satthu ārocesuṃ. satthā  ``tena, bhikkhave ^a^M2.0321^ea^, hatthinā ^a^P4.0026^ea^ pakatipaṅkaduggato attā  uddhaṭo, tumhe pana kilesadugge pakkhandā. tasmā yoniso padahitvā  tumhepi tato attānaṃ uddharathā''ti vatvā imaṃ gāthamāha -- </p>
              <p>[03] 327^b^.^eb^ </p>
              <p>[21] ``appamādaratā hotha, sacittamanurakkhatha. </p>
              <p>[22] duggā uddharathattānaṃ, paṅke sannova kuñjaro''ti..</p>
              <p>[03] tattha ^b^appamādaratā^eb^ti satiyā avippavāse abhiratā hotha.  ^b^sacitta^eb^nti rūpādīsu ārammaṇesu attano cittaṃ yathā  vītikkamaṃ na karoti, evaṃ rakkhatha. ^b^duggā^eb^ti yathā so paṅke  sanno kuñjaro hatthehi ca pādehi ca vāyāmaṃ katvā paṅkaduggato attānaṃ  uddharitvā thale patiṭṭhito, evaṃ tumhepi kilesaduggato attānaṃ uddharatha,  nibbānathale patiṭṭhāpethāti attho.</p>
              <p>[03] desanāvasāne te bhikkhū arahatte patiṭṭhahiṃsūti. </p>
              <p>[06] pāveyyakahatthivatthu chaṭṭhaṃ. </p>
            </h4>
          </h3>
          <h3>
            <h3n> 7. sambahulabhikkhuvatthu</h3n>
            <h4>
              <h4n> </h4n>
              <p>[03] ^b^sace labhethā^eb^ti imaṃ dhammadesanaṃ satthā pālileyyakaṃ  nissāya rakkhitavanasaṇḍe viharanto sambahule ^a^V2.0296^ea^ bhikkhū ārabbha kathesi.  vatthu ^a^P4.0027^ea^ yamakavagge ``pare ca na vijānantī''ti  gāthāvaṇṇanāya āgatameva. vuttañhetaṃ (dha0 pa0 aṭṭha0 1.5  kosambakavatthu) --</p>
              <p>[03] tathāgatassa tattha hatthināgena upaṭṭhiyamānassa vasanabhāvo  sakalajambudīpe pākaṭo ahosi. sāvatthinagarato ``anāthapiṇḍiko  visākhā mahāupāsikā''ti evamādīni mahākulāni ānandattherassa  sāsanaṃ pahiṇiṃsu ``satthāraṃ no, bhante, dassethā''ti.  disāvāsinopi pañcasatā bhikkhū vuṭṭhavassā ānandattheraṃ upasaṅkamitvā  ``cirassutā no, āvuso ānanda, bhagavato sammukhā dhammī kathā,  sādhu mayaṃ, āvuso ānanda, labheyyāma bhagavato sammukhā dhammiṃ kathaṃ  savanāyā''ti yāciṃsu. thero te bhikkhū ādāya tattha gantvā  ``temāsaṃ ^a^M2.0322^ea^ ekavihārino tathāgatassa santikaṃ ettakehi bhikkhūhi  saddhiṃ upasaṅkamanaṃ ayutta''nti cintetvā te bhikkhū bahi ṭhapetvā  ekakova satthāraṃ upasaṅkami. pālileyyako taṃ disvā daṇḍamādāya  pakkhandi. taṃ satthā oloketvā ``apehi, apehi, pālileyyaka,  mā vārayi, buddhupaṭṭhāko eso''ti āha. so tattheva daṇḍaṃ chaḍḍetvā  pattacīvarapaṭiggahaṇaṃ āpucchi. thero nādāsi. nāgo ``sace  uggahitavatto bhavissati, satthu nisīdanapāsāṇaphalake attano  parikkhāraṃ na ṭhapessatī''ti cintesi. thero pattacīvaraṃ bhūmiyaṃ  ṭhapesi. vattasampannā hi garūnaṃ āsane vā sayane vā attano  parikkhāraṃ na ṭhapenti. </p>
              <p>[01] thero satthāraṃ vanditvā ekamantaṃ ^a^P4.0028^ea^  nisīdi. satthā ``ekakova āgatosī''ti pucchitvā pañcahi  bhikkhusatehi āgatabhāvaṃ sutvā ``kahaṃ pana te''ti pucchitvā  ``tumhākaṃ cittaṃ ajānanto bahi ṭhapetvā āgatomhī''ti vutte  ``pakkosāhi ne''ti āha. thero tathā akāsi. satthā tehi  bhikkhūhi saddhiṃ paṭisanthāraṃ katvā tehi bhikkhūhi, ``bhante, bhagavā  buddhasukhumālo ceva khattiyasukhumālo ca, tumhehi temāsaṃ ekakehi  tiṭṭhantehi nisīdantehi ca dukkaraṃ kataṃ, vattapaṭivattakārakopi  mukhodakādidāyakopi nāhosi maññe''ti vutte, ``bhikkhave,  pālileyyakahatthinā mama sabbakiccāni katāni. evarūpañhi sahāyaṃ  labhantena ekakova vasituṃ yuttaṃ, alabhantassa ekacārikabhāvova  seyyo''ti vatvā nāgavagge imā gāthā abhāsi -- </p>
              <p>[03] 328^b^.^eb^ </p>
              <p>[21] ``sace labhetha nipakaṃ sahāyaṃ, </p>
              <p>[27] saddhiṃcaraṃ sādhuvihāri dhīraṃ. </p>
              <p>[26] abhibhuyya sabbāni parissayāni, </p>
              <p>[22] careyya tenattamano satīmā.. </p>
              <p>[03] 329^b^.^eb^ </p>
              <p>[21] ``no ^a^V2.0297^ea^ ce labhetha nipakaṃ sahāyaṃ, </p>
              <p>[27] saddhiṃcaraṃ sādhuvihāri dhīraṃ. </p>
              <p>[26] rājāva raṭṭhaṃ vijitaṃ pahāya, </p>
              <p>[22] eko care mātaṅgaraññeva nāgo.. </p>
              <p>[03] 330^b^.^eb^ </p>
              <p>[21] ``ekassa ^a^M2.0323^ea^ ^a^P4.0029^ea^ caritaṃ seyyo, </p>
              <p>[27] natthi bāle sahāyatā. </p>
              <p>[26] eko care na ca pāpāni kayirā, </p>
              <p>[22] appossukko mātaṅgaraññeva nāgo''ti..</p>
              <p>[03] tattha ^b^nipaka^eb^nti nepakkapaññāya samannāgataṃ.  ^b^sādhuvihāri dhīra^eb^nti bhaddakavihāriṃ paṇḍitaṃ.  ^b^parissayānī^eb^ti tādisaṃ mettāvihāriṃ sahāyaṃ labhanto  sīhabyagghādayo pākaṭaparissaye ca rāgabhayadosabhayamohabhayādayo  paṭicchannaparissaye cāti sabbeva parissaye abhibhavitvā tena saddhiṃ  attamano upaṭṭhitasatī hutvā careyya, vihareyyāti attho.</p>
              <p>[03] ^b^rājāva raṭṭha^eb^nti raṭṭhaṃ hitvā gato mahājanakarājā viya.  idaṃ vuttaṃ hoti -- yathā vijitabhūmipadeso rājā ``idaṃ rajjaṃ nāma  mahantaṃ pamādaṭṭhānaṃ, kiṃ me rajjena kāritenā''ti vijitaṃ raṭṭhaṃ pahāya  ekakova mahāraññaṃ pavisitvā tāpasapabbajjaṃ pabbajitvā catūsu  iriyāpathesu ekakova carati, evaṃ ekakova careyyāti.  ^b^mātaṅgaraññeva nāgo^eb^ti yathā ca ``ahaṃ kho ākiṇṇo viharāmi  hatthīhi hatthinīhi ^a^P4.0030^ea^ hatthikaḷabhehi hatthicchāpehi,  chinnaggāni ceva tiṇāni khādāmi, obhaggobhaggañca me sākhābhaṅgaṃ  khādanti, āvilāni ca pānīyāni pivāmi, ogāhā ca me  uttiṇṇassa hatthiniyo kāyaṃ upanighaṃsantiyo gacchanti, yaṃnūnāhaṃ  ekakova gaṇamhā vūpakaṭṭho vihareyya''nti (mahāva0 467; udā0  35) evaṃ paṭisañcikkhitvā gamanato mātaṅgoti laddhanāmo imasmiṃ  araññe ayaṃ hatthināgo yūthaṃ pahāya sabbiriyāpathesu ekakova sukhaṃ  carati, evampi ekova careyyāti attho.</p>
              <p>[03] ^b^ekassā^eb^ti pabbajitassa hi pabbajitakālato paṭṭhāya  ekībhāvābhiratassa ekakasseva caritaṃ seyyo. ^b^natthi bāle  sahāyatā^eb^ti cūḷasīlaṃ majjhimasīlaṃ mahāsīlaṃ dasa kathāvatthūni  terasa dhutaṅgaguṇāni vipassanāñāṇaṃ cattāro maggā cattāri phalāni  tisso vijjā cha abhiññā amatamahānibbānanti ayañhi sahāyatā  nāma. sā bāle ^a^P4.0031^ea^ nissāya adhigantuṃ ^a^M2.0324^ea^  na sakkāti ^a^V2.0298^ea^  natthi bāle sahāyatā. ^b^eko^eb^ti iminā kāraṇena  sabbiriyāpathesu ekakova careyya, appamattakānipi na ca pāpāni  kayirā. yathā so appossukko nirālayo imasmiṃ araññe  mātaṅganāgo icchiticchitaṭṭhāne sukhaṃ carati, evaṃ ekakova hutvā  careyya, appamattakānipi na ca pāpāni kareyyāti attho. tasmā  tumhehi patirūpaṃ sahāyaṃ alabhantehi ekacārīheva bhavitabbanti imamatthaṃ  dassento satthā tesaṃ bhikkhūnaṃ imaṃ dhammadesanaṃ desesi.</p>
              <p>[03] desanāvasāne pañcasatāpi te bhikkhū arahatte patiṭṭhahiṃsūti. </p>
              <p>[06] sambahulabhikkhuvatthu sattamaṃ. </p>
            </h4>
          </h3>
          <h3>
            <h3n> 8. māravatthu</h3n>
            <h4>
              <h4n> </h4n>
              <p>[03] ^b^atthamhī^eb^ti imaṃ dhammadesanaṃ satthā himavantapadese  araññakuṭikāyaṃ viharanto māraṃ ārabbha kathesi.</p>
              <p>[03] tasmiṃ kira kāle rājāno manusse pīḷetvā rajjaṃ kārenti.  atha bhagavā adhammikarājūnaṃ rajje daṇḍakaraṇapīḷite manusse disvā  kāruññena evaṃ cintesi ^a^P4.0032^ea^ -- ``sakkā nu kho rajjaṃ  kāretuṃ ahanaṃ aghātayaṃ, ajinaṃ ajāpayaṃ, asocaṃ asocāpayaṃ  dhammenā''ti, māro pāpimā taṃ bhagavato parivitakkaṃ ñatvā ``samaṇo  gotamo `sakkā nu kho rajjaṃ kāretu'nti cintesi, idāni rajjaṃ  kāretukāmo bhavissati, rajjañca nāmetaṃ pamādaṭṭhānaṃ, taṃ kārente sakkā  okāsaṃ labhituṃ, gacchāmi ussāhamassa janessāmī''ti cintetvā  satthāraṃ upasaṅkamitvā āha -- ``kāretu, bhante, bhagavā rajjaṃ, kāretu  sugato rajjaṃ ahanaṃ aghātayaṃ, ajinaṃ ajāpayaṃ, asocaṃ asocāpayaṃ  dhammenā''ti. atha naṃ satthā ``kiṃ pana me tvaṃ, pāpima, passasi,  yaṃ maṃ tvaṃ evaṃ vadesī''ti vatvā ``bhagavatā kho, bhante, cattāro  iddhipādā subhāvitā. ākaṅkhamāno hi bhagavā himavantaṃ pabbatarājaṃ  `suvaṇṇa'nti adhimucceyya, tañca suvaṇṇameva assa, ahampi kho  dhanena dhanakaraṇīyaṃ karissāmi, tumhe dhammena rajjaṃ kāressathā''ti  tena vutte -- </p>
              <p>[21] ``pabbatassa ^a^M2.0325^ea^ suvaṇṇassa, jātarūpassa kevalo. </p>
              <p>[22] dvittāva nālamekassa, iti vidvā samañcare.. </p>
              <p>[21] ``yo ^a^V2.0299^ea^ ^a^P4.0033^ea^ dukkhamadakkhi yatonidānaṃ, </p>
              <p>[27] kāmesu so jantu kathaṃ nameyya. </p>
              <p>[26] upadhiṃ viditvā saṅgoti loke, </p>
              <p>[22] tasseva jantu vinayāya sikkhe''ti.. (saṃ0 ni0   1.156) -- </p>
              <p>[25] imāhi gāthāhi saṃvejetvā ``añño eva kho, pāpima,  tava ovādo, añño mama, tayā saddhiṃ dhammasaṃsandanā nāma natthi,  ahañhi evaṃ ovadāmī''ti vatvā imā gāthā abhāsi -- </p>
              <p>[03] 331^b^.^eb^ </p>
              <p>[21] ``atthamhi jātamhi sukhā sahāyā, </p>
              <p>[27] tuṭṭhī sukhā yā itarītarena. </p>
              <p>[26] puññaṃ sukhaṃ jīvitasaṅkhayamhi, </p>
              <p>[22] sabbassa dukkhassa sukhaṃ pahānaṃ.. </p>
              <p>[03] 332^b^.^eb^ </p>
              <p>[21] ``sukhā matteyyatā loke, </p>
              <p>[27] atho petteyyatā sukhā. </p>
              <p>[26] sukhā sāmaññatā loke, </p>
              <p>[22] atho brahmaññatā sukhā.. </p>
              <p>[03] 333^b^.^eb^ </p>
              <p>[21] ``sukhaṃ yāva jarāsīlaṃ, sukhā saddhā  patiṭṭhitā. </p>
              <p>[22] sukho paññāya paṭilābho, pāpānaṃ akaraṇaṃ sukha''nti..</p>
              <p>[03] tattha ^b^atthamhī^eb^ti pabbajitassāpi hi cīvarakaraṇādike vā  adhikaraṇavūpasamādike vā gihinopi ^a^P4.0034^ea^  kasikammādike vā balavapakkhasannissitehi abhibhavanādike vā kicce  uppanne ye taṃ kiccaṃ nipphādetuṃ vā vūpasametuṃ vā sakkonti, evarūpā  sukhā sahāyāti attho. ^b^tuṭṭhī sukhā^eb^ti yasmā pana gihinopi  sakena asantuṭṭhā sandhicchedādīni ārabhanti, pabbajitāpi nānappakāraṃ  anesanaṃ. iti te sukhaṃ na vindantiyeva. tasmā yā itarītarena  parittena vā vipulena vā attano santakena santuṭṭhi, ayameva sukhāti  attho. ^b^puñña^eb^nti maraṇakāle pana yathājjhāsayena pattharitvā  katapuññakammameva ^a^M2.0326^ea^ sukhaṃ. ^b^sabbassā^eb^ti sakalassapi pana  vaṭṭadukkhassa pahānasaṅkhātaṃ arahattameva imasmiṃ loke sukhaṃ nāma.</p>
              <p>[03] ^b^matteyyatā^eb^ti ^a^V2.0300^ea^ mātari sammā paṭipatti. ^b^petteyyatā^eb^ti  pitari sammā paṭipatti. ubhayenapi mātāpitūnaṃ upaṭṭhānameva kathitaṃ.  mātāpitaro hi puttānaṃ anupaṭṭhahanabhāvaṃ ñatvā attano santakaṃ  bhūmiyaṃ vā nidahanti, paresaṃ vā vissajjenti, ``mātāpitaro na  upaṭṭhahantī''ti nesaṃ nindāpi vaḍḍhati, kāyassa bhedā gūthanirayepi  nibbattanti. ye pana mātāpitaro sakkaccaṃ upaṭṭhahanti, te ^a^P4.0035^ea^  tesaṃ santakaṃ dhanampi pāpuṇanti, pasaṃsampi labhanti, kāyassa  bhedā sagge nibbattanti. tasmā ubhayampetaṃ sukhanti vuttaṃ.  ^b^sāmaññatā^eb^ti pabbajitesu sammā paṭipatti. ^b^brahmaññatā^eb^ti  bāhitapāpesu buddhapaccekabuddhasāvakesu sammā paṭipattiyeva. ubhayenapi  tesaṃ catūhi paccayehi paṭijagganabhāvo kathito, idampi loke sukhaṃ  nāma kathikaṃ.</p>
              <p>[03] ^b^sīla^eb^nti maṇikuṇḍalarattavatthādayo hi alaṅkārā tasmiṃ  tasmiṃ vaye ṭhitānaṃyeva sobhanti. na daharānaṃ alaṅkāro  mahallakakāle, mahallakānaṃ vā alaṅkāro daharakāle sobhati,  ``ummattako esa maññe''ti garahuppādanena pana dosameva janeti.  pañcasīladasasīlādibhedaṃ pana sīlaṃ daharassāpi mahallakassāpi  sabbavayesu sobhatiyeva, ``aho vatāyaṃ sīlavā''ti pasaṃsuppādanena  somanassameva āvahati. tena vuttaṃ -- ^b^sukhaṃ yāva jarā  sīla^eb^nti. ^b^saddhā patiṭṭhitā^eb^ti lokiyalokuttarato duvidhāpi  saddhā niccalā hutvā patiṭṭhitā. ^b^sukho paññāya paṭilābho^eb^ti  lokiyalokuttarapaññāya paṭilābho sukho. ^b^pāpānaṃ^eb^ ^a^P4.0036^ea^  ^b^akaraṇa^eb^nti setughātavasena pana pāpānaṃ akaraṇaṃ imasmiṃ  loke sukhanti attho.</p>
              <p>[03] desanāvasāne bahūnaṃ devatānaṃ dhammābhisamayo ahosīti. </p>
              <p>[06] māravatthu aṭṭhamaṃ. </p>
              <p>[06] nāgavaggavaṇṇanā niṭṭhitā. </p>
              <p>[06] tevīsatimo vaggo. </p>
            </h4>
          </h3>
        </h2>
        <h2>
          <h2n> 24. taṇhāvaggo </h2n>
          <h3>
            <h3n> 1. kapilamacchavatthu</h3n>
            <h4>
              <h4n> </h4n>
              <p>[03] ^b^manujassā^eb^ti ^a^V2.0301^ea^ ^a^P4.0037^ea^ ^a^M2.0327^ea^ imaṃ dhammadesanaṃ satthā  jetavane viharanto kapilamacchaṃ ārabbha kathesi.</p>
              <p>[03] atīte kira kassapabhagavato parinibbutakāle dve kulabhātaro  nikkhamitvā sāvakānaṃ santike pabbajiṃsu. tesu jeṭṭho sāgato nāma  ahosi, kaniṭṭho kapilo nāma. mātā pana nesaṃ sādhinī nāma,  kaniṭṭhabhaginī tāpanā nāma. tāpi bhikkhunīsu pabbajiṃsu. evaṃ  tesu pabbajitesu ubho bhātaro ācariyupajjhāyānaṃ vattapaṭivattaṃ katvā  viharantā ekadivasaṃ, ``bhante, imasmiṃ sāsane kati dhurānī''ti  pucchitvā ``ganthadhuraṃ vipassanādhurañcāti dve dhurānī''ti sutvā jeṭṭho  ``vipassanādhuraṃ ^a^P4.0038^ea^ pūressāmī''ti pañca vassāni  ācariyupajjhāyānaṃ santike vasitvā yāva arahattā kammaṭṭhānaṃ gahetvā  araññaṃ pavisitvā vāyamanto arahattaṃ pāpuṇi. kaniṭṭho ``ahaṃ tāva  taruṇo, vuḍḍhakāle vipassanādhuraṃ pūressāmī''ti ganthadhuraṃ paṭṭhapetvā  tīṇi piṭakāni uggaṇhi. tassa pariyattiṃ nissāya mahāparivāro,  parivāraṃ nissāya lābho udapādi. so bāhusaccamadena matto  lābhataṇhāya abhibhūto atipaṇḍitamānitāya parehi vuttaṃ kappiyampi  ``akappiya''nti vadeti, akappiyampi ``kappiya''nti vadeti,  sāvajjampi ``anavajja''nti, anavajjampi ``sāvajja''nti. so  pesalehi bhikkhūhi ``mā, āvuso kapila, evaṃ avacā''ti vatvā  dhammañca vinayañca dassetvā ovadiyamānopi ``tumhe kiṃ jānātha,  rittamuṭṭhisadisā''tiādīni vatvā khuṃsento vambhento carati.  athassa bhātu sāgatattherassāpi bhikkhū tamatthaṃ ārocesuṃ. sopi naṃ  upasaṅkamitvā, ``āvuso kapila, tumhādisānañhi sammāpaṭipatti  sāsanassa āyu nāma, tasmā paṭipattiṃ pahāya kappiyādīni  paṭibāhanto mā evaṃ avacā''ti ovadi. so tassapi vacanaṃ  nādiyi. evaṃ santepi thero dvattikkhattuṃ ovaditvā ovādaṃ  agaṇhantaṃ ``nāyaṃ mama vacanaṃ karotī''ti ñatvā ``tena, āvuso,  paññāyissasi sakena kammenā''ti vatvā pakkāmi ^a^P4.0039^ea^.  tato paṭṭhāya naṃ aññe pesalā bhikkhū chaḍḍayiṃsu.</p>
              <p>[03] so ^a^V2.0302^ea^ ^a^M2.0328^ea^ durācāro hutvā durācāraparivuto viharanto ekadivasaṃ  uposathagge ``pātimokkhaṃ uddisissāmī''ti bījaniṃ ādāya  dhammāsane nisīditvā ``vattati, āvuso, ettha sannipatitānaṃ  bhikkhūnaṃ pātimokkha''nti pucchitvā ``ko attho imassa  paṭivacanena dinnenā''ti tuṇhībhūte bhikkhū disvā, ``āvuso, dhammo  vā vinayo vā natthi, pātimokkhena sutena vā asutena vā ko  attho''ti vatvā āsanā vuṭṭhahi. evaṃ so kassapassa bhagavato  pariyattisāsanaṃ osakkāpesi. sāgatattheropi tadaheva parinibbāyi.  kapilo āyupariyosāne avīcimhi mahāniraye nibbatti. sāpissa  mātā ca bhaginī ca tasseva diṭṭhānugatiṃ āpajjitvā pesale bhikkhū  akkositvā paribhāsitvā tattheva nibbattiṃsu.</p>
              <p>[03] tasmiṃ pana kāle pañcasatā purisā gāmaghātakādīni katvā  corikāya jīvantā janapadamanussehi anubaddhā palāyamānā araññaṃ  pavisitvā tattha kiñci paṭisaraṇaṃ apassantā aññataraṃ āraññikaṃ  bhikkhuṃ disvā vanditvā ``paṭisaraṇaṃ no, bhante, hothā''ti vadiṃsu.  thero ``tumhākaṃ sīlasadisaṃ paṭisaraṇaṃ nāma ^a^P4.0040^ea^  natthi, sabbepi pañcasīlāni samādiyathā''ti āha. te  ``sādhū''ti sampaṭicchitvā sīlāni samādiyiṃsu. atha ne thero  ovadi -- ``idāni tumhe sīlavantā, jīvitahetupi vo neva sīlaṃ  atikkamitabbaṃ, na manopadoso kātabbo''ti. te ``sādhū''ti  sampaṭicchiṃsu. atha ne janapadamanussā taṃ ṭhānaṃ patvā ito cito ca  pariyesamānā te core disvā sabbe te jīvitā voropesuṃ. te kālaṃ  katvā devaloke nibbattiṃsu, corajeṭṭhako jeṭṭhakadevaputto ahosi.</p>
              <p>[03] te anulomapaṭilomavasena ekaṃ buddhantaraṃ devaloke saṃsaritvā  imasmiṃ buddhuppāde sāvatthinagaradvāre pañcasatakulike kevaṭṭagāme  nibbattiṃsu. jeṭṭhakadevaputto kevaṭṭajeṭṭhakassa gehe paṭisandhiṃ gaṇhi,  itare itaresu. evaṃ tesaṃ ekadivaseyeva paṭisandhigahaṇañca  mātukucchito nikkhamanañca ahosi. kevaṭṭajeṭṭhako ``atthi nu kho  imasmiṃ gāme aññepi dārakā ajja jātā''ti pariyesāpetvā tesaṃ  jātabhāvaṃ ñatvā ``ete mama puttassa sahāyakā bhavissantī''ti  sabbesaṃ posāvanikaṃ ^a^M2.0329^ea^ dāpesi. te sabbepi sahapaṃsukīḷakā sahāyakā  hutvā anupubbena vayappattā ahesuṃ. tesaṃ kevaṭṭajeṭṭhakaputtova yasato ca  tejato ca aggapuriso ahosi.</p>
              <p>[03] kapilopi ^a^P4.0041^ea^ ekaṃ buddhantaraṃ niraye paccitvā  vipākāvasesena tasmiṃ kāle aciravatiyā suvaṇṇavaṇṇo duggandhamukho  maccho hutvā nibbatti. athekadivasaṃ te sahāyakā ``macche  bandhissāmā''ti jālādīni gahetvā nadiyā khipiṃsu. atha nesaṃ  antojālaṃ so maccho pāvisi ^a^V2.0303^ea^. taṃ disvā sabbe kevaṭṭagāmavāsino  uccāsaddamakaṃsu -- ``puttā no paṭhamaṃ macche bandhantā suvaṇṇamacchaṃ  bandhiṃsu, idāni no rājā bahudhanaṃ dassatī''ti. tepi kho  sahāyakā macchaṃ nāvāya pakkhipitvā nāvaṃ ukkhipitvā rañño  santikaṃ agamaṃsu. raññāpi taṃ disvāva ``kiṃ eta''nti vutte  ``maccho, devā''ti āhaṃsu. rājā suvaṇṇavaṇṇaṃ macchaṃ disvā  ``satthā etassa suvaṇṇavaṇṇakāraṇaṃ jānissatī''ti macchaṃ gāhāpetvā  bhagavato santikaṃ agamāsi. macchena mukhe vivaṭamatteyeva  sakalajetavanaṃ ativiya duggandhaṃ ahosi. rājā satthāraṃ pucchi --  ``kasmā, bhante, maccho suvaṇṇavaṇṇo jāto, kasmā cassa mukhato  duggandho vāyatī''ti?</p>
              <p>[03] ayaṃ, mahārāja, kassapabhagavato pāvacane kapilo nāma bhikkhu  ahosi bahussuto mahāparivāro lābhataṇhāya abhibhūto attano vacanaṃ  agaṇhantānaṃ akkosakaparibhāsako, tassa ca bhagavato sāsanaṃ  osakkāpesi, so tena ^a^P4.0042^ea^ kammena avīcimhi  nibbattitvā vipākāvasesena idāni maccho hutvā jāto. yaṃ pana  so dīgharattaṃ buddhavacanaṃ vācesi, buddhassa ca guṇaṃ kathesi, tassa  nissandena imaṃ suvaṇṇavaṇṇaṃ paṭilabhi. yaṃ bhikkhūnaṃ  akkosakaparibhāsako ahosi, tenassa mukhato duggandho vāyati.  ``kathāpemi naṃ, mahārājā''ti? ``kathāpetha, bhante''ti. atha naṃ  satthā pucchi -- ``tvaṃsi kapilo''ti? ``āma, bhante, ahaṃ  kapilo''ti. ``kuto āgatosī''ti? ``avīcimahānirayato,  bhante''ti. ``jeṭṭhabhātiko te sāgato kuhiṃ gato''ti?  ``parinibbuto, bhante''ti. ``mātā pana te sādhinī kaha''nti?  ``mahāniraye nibbattā, bhante''ti. ``kaniṭṭhabhaginī ca te tāpanā  kaha''nti? ``mahāniraye nibbattā, bhante''ti. ``idāni tvaṃ kahaṃ  gamissasī''ti? ``avīcimahānirayameva, bhante''ti vatvā  vippaṭisārābhibhūto nāvaṃ ^a^M2.0330^ea^ sīsena paharitvā tāvadeva kālaṃ katvā  niraye nibbatti. mahājano saṃviggo ahosi lomahaṭṭhajāto.</p>
              <p>[03] atha bhagavā tasmiṃ khaṇe sannipatitāya parisāya cittācāraṃ  oloketvā taṅkhaṇānurūpaṃ dhammaṃ desetuṃ ``dhammacariyaṃ brahmacariyaṃ,  etadāhu vasuttama''nti suttanipāte (su0 ni0 276)  ^b^kapilasuttaṃ^eb^ kathetvā imā gāthā abhāsi -- </p>
              <p>[03] 334^b^.^eb^ </p>
              <p>[21] ``manujassa ^a^P4.0043^ea^ pamattacārino,  taṇhā vaḍḍhati māluvā viya. </p>
              <p>[22] so plavatī hurā huraṃ, phalamicchaṃva vanasmi vānaro.. </p>
              <p>[03] 335^b^.^eb^ </p>
              <p>[21] ``yaṃ ^a^V2.0304^ea^ esā sahate jammī, taṇhā loke  visattikā. </p>
              <p>[22] sokā tassa pavaḍḍhanti, abhivaṭṭhaṃva bīraṇaṃ.. </p>
              <p>[03] 336^b^.^eb^ </p>
              <p>[21] ``yo cetaṃ sahate jammiṃ, taṇhaṃ loke duraccayaṃ. </p>
              <p>[22] sokā tamhā papatanti, udabinduva pokkharā.. </p>
              <p>[03] 337^b^.^eb^ </p>
              <p>[21] ``taṃ vo vadāmi bhaddaṃ vo, yāvantettha  samāgatā. </p>
              <p>[27] taṇhāya mūlaṃ khaṇatha, usīratthova bīraṇaṃ. </p>
              <p>[22] mā vo naḷaṃva sotova, māro bhañji punappuna''nti..</p>
              <p>[03] tattha ^b^pamattacārino^eb^ti sativossaggalakkhaṇena pamādena  pamattacārissa puggalassa neva jhānaṃ na vipassanā na maggaphalāni  vaḍḍhanti. yathā pana rukkhaṃ saṃsibbantī pariyonandhantī tassa  vināsāya māluvālatā vaḍḍhati ^a^P4.0044^ea^, evamassa cha  dvārāni nissāya punappunaṃ uppajjanato taṇhā vaḍḍhatīti attho.  ^b^so plavatī hurā hura^eb^nti so taṇhāvasiko puggalo bhave bhave  uplavati dhāvati. yathā kiṃ viyāti? ^b^phalamicchaṃva vanasmi  vānaro,^eb^ yathā rukkhaphalaṃ icchanto vānaro vanasmiṃ dhāvati, tassa  tassa rukkhassa sākhaṃ gaṇhāti, taṃ muñcitvā aññaṃ gaṇhāti, tampi  muñcitvā aññaṃ gaṇhāti, ``sākhaṃ alabhitvā sannisinno''ti  vattabbataṃ nāpajjati, evameva taṇhāvasiko puggalo hurā huraṃ dhāvanto  ``ārammaṇaṃ alabhitvā taṇhāya apavattaṃ patto''ti vattabbataṃ nāpajjati.</p>
              <p>[03] ^b^ya^eb^nti ^a^M2.0331^ea^ yaṃ puggalaṃ esā lāmakabhāvena jammī visāhāratāya  visapupphatāya visaphalatāya visaparibhogatāya rūpādīsu visattatāya  āsattatāya visattikāti saṅkhyaṃ gatā chadvārikataṇhā abhibhavati.  yathā nāma vassāne punappunaṃ vassantena devena ^a^P4.0045^ea^  abhivaṭṭhaṃ bīraṇatiṇaṃ vaḍḍhati, evaṃ tassa puggalassa anto vaṭṭamūlakā  sokā abhivaḍḍhantīti attho.</p>
              <p>[03] ^b^duraccaya^eb^nti yo pana puggalo evaṃ vuttappakāraṃ atikkamituṃ  pajahituṃ dukkaratāya duraccayaṃ taṇhaṃ sahati abhibhavati, tamhā puggalā  vaṭṭamūlakā sokā papatanti. yathā nāma pokkhare padumapatte patitaṃ  udakabindu na patiṭṭhāti, evaṃ na patiṭṭhahantīti attho.</p>
              <p>[03] ^b^taṃ vo vadāmī^eb^ti tena kāraṇena ahaṃ tumhe vadāmi.  ^b^bhaddaṃ vo^eb^ti bhaddaṃ tumhākaṃ hotu, mā ^a^V2.0305^ea^ ahaṃ kapilo viya vināsaṃ  pāpuṇathāti attho. ^b^mūla^eb^nti imissā chadvārikataṇhāya  arahattamaggañāṇena mūlaṃ khaṇatha. kiṃ viyāti? ^b^usīratthova  bīraṇaṃ,^eb^ yathā usīrena atthiko puriso mahantena kudālena bīraṇaṃ  khaṇati, evamassā mūlaṃ khaṇathāti attho. ^b^mā vo naḷaṃva  sotova, māro bhañji punappuna^eb^nti mā tumhe nadīsote jātaṃ naḷaṃ  mahāvegena āgato nadīsoto viya kilesamāro maraṇamāro  devaputtamāro ca punappunaṃ bhañjatūti attho.</p>
              <p>[03] desanāvasāne pañcasatāpi kevaṭṭaputtā saṃvegaṃ āpajjitvā  dukkhassantakiriyaṃ patthayamānā satthu santike ^a^P4.0046^ea^  pabbajitvā na cirasseva dukkhassantaṃ katvā satthārā saddhiṃ  āneñjavihārasamāpattidhammaparibhogena ekaparibhogā ahesunti. </p>
              <p>[06] kapilamacchavatthu paṭhamaṃ. </p>
            </h4>
          </h3>
          <h3>
            <h3n> 2. sūkarapotikāvatthu</h3n>
            <h4>
              <h4n> </h4n>
              <p>[03] ^b^yathāpi mūle^eb^ti imaṃ dhammadesanaṃ satthā veḷuvane viharanto  gūthasūkarapotikaṃ ārabbha kathesi.</p>
              <p>[03] ekasmiṃ ^a^M2.0332^ea^ kira samaye satthā rājagahaṃ piṇḍāya pavisanto ekaṃ  sūkarapotikaṃ disvā sitaṃ pātvākāsi. tassa sitaṃ karontassa  mukhavivaraniggataṃ dantobhāsamaṇḍalaṃ disvā ānandatthero ``ko nu  kho, bhante, hetu sitassa pātukammāyā''ti sitakāraṇaṃ pucchi. atha  naṃ satthā āha -- ``passasetaṃ, ānanda, sūkarapotika''nti?  ``āma, bhante''ti. esā kakusandhassa bhagavato sāsane ekāya  āsanasālāya sāmantā kukkuṭī ahosi. sā ekassa yogāvacarassa  vipassanākammaṭṭhānaṃ sajjhāyantassa dhammaghosaṃ sutvā tato cutā  rājakule nibbattitvā ubbarī nāma rājadhītā ahosi. sā  aparabhāge sarīravalañjaṭṭhānaṃ paviṭṭhā puḷavakarāsiṃ disvā tattha ^a^P4.0047^ea^  puḷavakasaññaṃ uppādetvā paṭhamaṃ jhānaṃ paṭilabhi. sā tattha  yāvatāyukaṃ ṭhatvā tato cutā brahmaloke nibbatti. tato cavitvā puna  gativasena ālulamānā idāni sūkarayoniyaṃ nibbatti, idaṃ kāraṇaṃ  disvā mayā sitaṃ pātukatanti. taṃ sutvā ānandattherappamukhā  bhikkhū mahantaṃ saṃvegaṃ paṭilabhiṃsu. satthā tesaṃ saṃvegaṃ uppādetvā  bhavataṇhāya ādīnavaṃ pakāsento antaravīthiyaṃ ṭhitakova imā gāthā  abhāsi -- </p>
              <p>[03] 338^b^.^eb^ </p>
              <p>[21] ``yathāpi ^a^V2.0306^ea^ mūle anupaddave daḷhe, </p>
              <p>[27] chinnopi rukkho punareva rūhati. </p>
              <p>[26] evampi taṇhānusaye anūhate, </p>
              <p>[22] nibbattatī dukkhamidaṃ punappunaṃ.. </p>
              <p>[03] 339^b^.^eb^ </p>
              <p>[21] ``yassa chattiṃsati sotā, manāpasavanā bhusā. </p>
              <p>[22] mahāvahanti duddiṭṭhiṃ, saṅkappā rāganissitā.. </p>
              <p>[03] 340^b^.^eb^ </p>
              <p>[21] ``savanti sabbadhi sotā, latā uppajja  tiṭṭhati. </p>
              <p>[22] tañca disvā lataṃ jātaṃ, mūlaṃ paññāya chindatha.. </p>
              <p>[03] 341^b^.^eb^ </p>
              <p>[21] ``saritāni sinehitāni ca, </p>
              <p>[27] somanassāni honti jantuno. </p>
              <p>[26] te sātasitā sukhesino, </p>
              <p>[22] te ve jātijarūpagā narā.. </p>
              <p>[03] 342^b^.^eb^ </p>
              <p>[21] ``tasiṇāya ^a^M2.0333^ea^ purakkhatā pajā, </p>
              <p>[27] parisappanti sasova bandhito. </p>
              <p>[26] saṃyojanasaṅgasattakā, </p>
              <p>[22] dukkhamupenti punappunaṃ cirāya.. </p>
              <p>[03] 343^b^.^eb^ </p>
              <p>[21] ``tasiṇāya ^a^P4.0048^ea^ purakkhatā  pajā, </p>
              <p>[27] parisappanti sasova bandhito. </p>
              <p>[26] tasmā tasiṇaṃ vinodaye, </p>
              <p>[22] ākaṅkhanta virāgamattano''ti..</p>
              <p>[03] tattha ^b^mūle^eb^ti yassa rukkhassa catūsu disāsu catudhā heṭṭhā  ca ujukameva gate pañcavidhamūle chedanaphālanapācanavijjhanādīnaṃ kenaci  upaddavena anupaddave thirapattatāya daḷhe so rukkho uparicchinnopi  sākhānaṃ vasena punadeva rūhati, evameva chadvārikāya taṇhāya anusaye  ^a^V2.0307^ea^ arahattamaggañāṇena anuhate asamucchinne tasmiṃ tasmiṃ bhave  jātiādibhedaṃ idaṃ dukkhaṃ punappunaṃ nibbattatiyevāti attho.</p>
              <p>[03] ^b^yassā^eb^ti yassa puggalassa ``iti ajjhattikassūpādāya  aṭṭhārasa taṇhāvicaritāni bāhirassūpādāya aṭṭhārasa  taṇhāvicaritānī''ti imesaṃ taṇhāvicaritānaṃ vasena chattiṃsatiyā  sotehi samannāgatā manāpesu rūpādīsu āsavati pavattatīti  manāpasavanā taṇhā bhusā balavatī hoti, taṃ puggalaṃ vipannañāṇatāya  duddiṭṭhiṃ punappunaṃ uppajjanato mahantabhāvena mahā hutvā jhānaṃ vā  vipassanaṃ vā anissāya rāganissitā ^a^P4.0049^ea^ saṅkappā  vahantīti attho.</p>
              <p>[03] ^b^savanti sabbadhi sotā^eb^ti ime taṇhāsotā cakkhudvārādīnaṃ  vasena sabbesu rūpādīsu ārammaṇesu savanato, sabbāpi  rūpataṇhā...pe0... dhammataṇhāti sabbabhavesu vā savanato sabbadhi  savanti nāma. ^b^latā^eb^ti paliveṭhanaṭṭhena saṃsibbanaṭṭhena ca latā  viyāti latā. ^b^uppajja tiṭṭhatī^eb^ti chahi dvārehi uppajjitvā  rūpādīsu ārammaṇesu tiṭṭhati. ^b^tañca disvā^eb^ti taṃ pana  taṇhālataṃ ``etthesā taṇhā uppajjamānā uppajjatī''ti jātaṭṭhānavasena  disvā. ^b^paññāyā^eb^ti satthena vane jātaṃ lataṃ viya maggapaññāya  mūle chindathāti attho.</p>
              <p>[03] ^b^saritānī^eb^ti ^a^M2.0334^ea^ anusaṭāni payātāni.  ^b^sinehitānī^eb^ti cīvarādīsu pavattasinehavasena sinehitāni ca,  taṇhāsinehamakkhitānīti attho. ^b^somanassānī^eb^ti  taṇhāvasikassa jantuno evarūpāni somanassāni bhavanti. ^b^te  sātasitā^eb^ti te taṇhāvasikā puggalā sātanissitā sukhanissitā  ca hutvā sukhesino sukhapariyesino bhavanti. ^b^te ve^eb^ti ye  evarūpā narā, te jātijarābyādhimaraṇāni upagacchantiyevāti  jātijarūpagā nāma honti. ^b^pajā^eb^ti ime sattā tāsakaraṇena  tasiṇāti saṅkhyaṃ gatāya taṇhāya purakkhatā parivāritā hutvā.</p>
              <p>[03] ^b^bandhito^eb^ti luddena araññe baddho saso viya parisappanti  bhāyanti. ^b^saṃyojanasaṅgasattakā^eb^ti ^a^P4.0050^ea^ dasavidhena  saṃyojanasaṅgena ceva sattavidhena rāgasaṅgādinā ca sattā baddhā tasmiṃ  vā laggā hutvā. ^b^cirāyā^eb^ti ciraṃ dīghamaddhānaṃ punappunaṃ  jātiādikaṃ dukkhaṃ upagacchantīti attho. ^b^tasmā^eb^ti yasmā  tasiṇāya purakkhatā paliveṭhitā sattā, tasmā attano virāgaṃ  rāgādivigamaṃ nibbānaṃ patthento ākaṅkamāno bhikkhu arahattamaggenetaṃ  tasiṇaṃ vinodaye panuditvā nīharitvā chaḍḍeyyāti attho.</p>
              <p>[03] desanāvasāne ^a^V2.0308^ea^ bahū sotāpattiphalādīni pāpuṇiṃsu.</p>
              <p>[03] sāpi kho sūkarapotikā tato cavitvā suvaṇṇabhūmiyaṃ rājakule  nibbatti, tato cutā bārāṇasiyaṃ, tato cutā suppārakapaṭṭane  assavāṇijagehe nibbatti, tato cutā kāvīrapaṭṭane nāvikassa gehe  nibbatti, tato cutā anurādhapure issarakulagehe nibbatti, tato cutā  tasseva dakkhiṇadisāya bhokkantagāme sumanassa nāma kuṭumbikassa  dhītā nāmena sumanā eva hutvā nibbatti. athassā pitā tasmiṃ  gāme chaḍḍite dīghavāpiraṭṭhaṃ gantvā mahāmunigāme nāma vasi. tattha naṃ  duṭṭhagāmaṇirañño amacco lakuṇḍakātimbaro nāma kenacideva  karaṇīyena gato disvā mahantaṃ maṅgalaṃ katvā ādāya mahāpuṇṇagāmaṃ  gato. atha naṃ koṭipabbatamahāvihāravāsī mahāanuruddhatthero nāma  tattha piṇḍāya caritvā tassā gehadvāre ṭhito disvā bhikkhūhi saddhiṃ  kathesi, ``āvuso, sūkarapotikā nāma lakuṇḍakātimbaramahāmattassa  ^a^P4.0051^ea^ bhariyabhāvaṃ pattā, aho acchariya''nti. sā taṃ  kathaṃ sutvā atītabhave ^a^M2.0335^ea^ ugghāṭetvā jātissarañāṇaṃ paṭilabhi.  taṅkhaṇaññeva uppannasaṃvegā sāmikaṃ yācitvā mahantena issariyena  pañcabalakattherīnaṃ santike pabbajitvā tissamahāvihāre  mahāsatipaṭṭhānasuttakathaṃ sutvā sotāpattiphale patiṭṭhahi. pacchā  damiḷamaddane kate ñātīnaṃ vasanaṭṭhānaṃ bhokkantagāmameva gantvā tattha  vasantī kallamahāvihāre āsīvisopamasuttantaṃ sutvā arahattaṃ pāpuṇi.</p>
              <p>[03] sā parinibbānadivase bhikkhubhikkhunīhi pucchitā  bhikkhunisaṅghassa sabbaṃ imaṃ pavattiṃ nirantaraṃ kathetvā sannipatitassa  bhikkhusaṅghassa majjhe maṇḍalārāmavāsinā  dhammapadabhāṇakamahātissattherena saddhiṃ saṃsanditvā ``ahaṃ pubbe  manussayoniyaṃ nibbattitvā tato cutā kukkuṭī hutvā tattha senassa  santikā sīsacchedaṃ patvā rājagahe nibbattā, paribbājikāsu  pabbajitvā paṭhamajjhānabhūmiyaṃ nibbattitvā tato cutā seṭṭhikule  nibbattā nacirasseva cavitvā sūkarayoniṃ gantvā tato cutā  suvaṇṇabhūmiṃ, tato cutā bārāṇasiṃ, tato cutā suppārakapaṭṭanaṃ, tato  cutā kāvīrapaṭṭanaṃ, tato cutā anurādhapuraṃ, tato cutā  bhokkantagāma''nti evaṃ samavisame terasa attabhāve patvā ``idāni  ukkaṇṭhitvā pabbajitvā arahattaṃ pattā, sabbepi appamādena  sampādethā''ti vatvā catasso parisā saṃvejetvā parinibbāyīti. </p>
              <p>[06] sūkarapotikāvatthu dutiyaṃ. </p>
            </h4>
          </h3>
          <h3>
            <h3n> 3. vibbhantabhikkhuvatthu</h3n>
            <h4>
              <h4n> </h4n>
              <p>[03] ^b^yo^eb^ ^a^V2.0309^ea^ ^a^P4.0052^ea^ ^b^nibbanatho^eb^ti imaṃ dhammadesanaṃ  satthā veḷuvane viharanto ekaṃ vibbhantakaṃ bhikkhuṃ ārabbha kathesi.</p>
              <p>[03] eko kira mahākassapattherassa saddhivihāriko hutvā cattāri  jhānāni uppādetvāpi attano mātulassa suvaṇṇakārassa gehe  visabhāgārammaṇaṃ disvā tattha paṭibaddhacitto vibbhami. atha naṃ  manussā alasabhāvena kammaṃ kātuṃ anicchantaṃ gehā nīhariṃsu. so  pāpamittasaṃsaggena corakammena jīvikaṃ kappento vicari. atha naṃ  ekadivasaṃ gahetvā ^a^M2.0336^ea^ pacchābāhaṃ gāḷhabandhanaṃ bandhitvā catukke catukke  kasāhi tāḷentā āghātanaṃ nayiṃsu. thero piṇḍāya carituṃ pavisanto  taṃ dakkhiṇena dvārena nīhariyamānaṃ disvā bandhanaṃ sithilaṃ kāretvā  ``pubbe tayā paricitakammaṭṭhānaṃ puna āvajjehī''ti āha. so tena  ovādena satuppādaṃ labhitvā puna catutthajjhānaṃ nibbattesi. atha naṃ  ``āghātanaṃ netvā ghātessāmā''ti sūle uttāsesuṃ. so na bhāyati  na santasati. athassa tasmiṃ tasmiṃ disābhāge ṭhitā manussā  asisattitomarādīni āvudhāni ukkhipitvāpi taṃ asantasantameva  disvā ``passatha, bho, imaṃ purisaṃ, anekasatānañhi āvudhahatthānaṃ  purisānaṃ majjhe neva chambhati na vedhati, aho acchariya''nti  acchariyabbhutajātā mahānādaṃ naditvā rañño taṃ pavattiṃ ārocesuṃ.  rājā taṃ kāraṇaṃ sutvā ``vissajjetha na''nti āha. satthu  santikampi ^a^P4.0053^ea^ gantvā tamatthaṃ ārocayiṃsu. satthā  obhāsaṃ pharitvā tassa dhammaṃ desento imaṃ gāthamāha -- </p>
              <p>[03] 344^b^.^eb^ </p>
              <p>[21] ``yo nibbanatho vanādhimutto, </p>
              <p>[27] vanamutto vanameva dhāvati. </p>
              <p>[26] taṃ puggalametha passatha, </p>
              <p>[22] mutto bandhanameva dhāvatī''ti..</p>
              <p>[03] tassattho -- yo puggalo gihibhāve ālayasaṅkhātaṃ vanathaṃ  chaḍḍetvā pabbajitatāya nibbanatho dibbavihārasaṅkhāte tapovane  adhimutto gharāvāsabandhanasaṅkhātā taṇhāvanā mutto hutvā puna  gharāvāsabandhanasaṅkhātaṃ taṇhāvanameva dhāvati, etha taṃ puggalaṃ passatha,  eso gharāvāsabandhanato mutto gharāvāsabandhanameva dhāvatīti.</p>
              <p>[03] imaṃ ^a^V2.0310^ea^ pana desanaṃ sutvā so rājapurisānaṃ antare sūlagge  nisinnova udayabbayaṃ paṭṭhapetvā tilakkhaṇaṃ āropetvā saṅkhāre  sammasanto sotāpattiphalaṃ patvā samāpattisukhaṃ anubhavanto vehāsaṃ  uppatitvā ākāseneva satthu santikaṃ gantvā satthāraṃ vanditvā  sarājikāya parisāya majjheyeva arahattaṃ pāpuṇīti. </p>
              <p>[06] vibbhantabhikkhuvatthu tatiyaṃ. </p>
            </h4>
          </h3>
          <h3>
            <h3n> 4. bandhanāgāravatthu</h3n>
            <h4>
              <h4n> </h4n>
              <p>[03] ^b^na^eb^ ^a^M2.0337^ea^ ^b^taṃ daḷha^eb^nti imaṃ dhammadesanaṃ satthā jetavane viharanto  bandhanāgāraṃ ārabbha kathesi.</p>
              <p>[03] ekasmiṃ kira kāle bahū sandhicchedakapanthaghātakamanussaghātake  core ^a^P4.0054^ea^ ānetvā kosalarañño dassayiṃsu. te rājā  andubandhanarajjubandhanasaṅkhalikabandhanehi bandhāpesi. tiṃsamattāpi  kho jānapadā bhikkhū satthāraṃ daṭṭhukāmā āgantvā disvā vanditvā  punadivase sāvatthiṃ piṇḍāya carantā bandhanāgāraṃ gantvā te core  disvā piṇḍapātapaṭikkantā sāyanhasamaye tathāgataṃ upasaṅkamitvā,  ``bhante, ajja amhehi piṇḍāya carantehi bandhanāgāre bahū corā  andubandhanādīhi baddhā mahādukkhaṃ anubhavantā diṭṭhā, te tāni  bandhanāni chinditvā palāyituṃ na sakkonti, atthi nu kho, bhante,  tehi bandhanehi thirataraṃ aññaṃ bandhanaṃ nāmā''ti pucchiṃsu. satthā,  ``bhikkhave, kiṃ bandhanāni nāmetāni, yaṃ panetaṃ  dhanadhaññaputtadārādīsu taṇhāsaṅkhātaṃ kilesabandhanaṃ, etaṃ etehi  sataguṇena sahassaguṇena satasahassaguṇena thirataraṃ, evaṃ mahantampi panetaṃ  ducchindaniyaṃ bandhanaṃ porāṇakapaṇḍitā chinditvā himavantaṃ pavisitvā  pabbajiṃsū''ti vatvā atītaṃ āhari --</p>
              <p>[03] atīte bārāṇasiyaṃ brahmadatte rajjaṃ kārente bodhisatto ekasmiṃ  duggatagahapatikule nibbatti. tassa vayappattassa pitā kālamakāsi.  so bhatiṃ katvā mātaraṃ posesi. athassa mātā anicchamānasseva  ekaṃ kuladhītaraṃ gehe katvā aparabhāge kālamakāsi. bhariyāyapissa  kucchiyaṃ gabbho patiṭṭhahi. so gabbhassa patiṭṭhitabhāvaṃ ajānantova,  ``bhadde, tvaṃ bhatiṃ katvā jīva, ahaṃ pabbajissāmī''ti āha.  ``sāmi, nanu gabbho ^a^P4.0055^ea^ me patiṭṭhito, mayi  vijātāya dārakaṃ disvā pabbajissasī''ti āha. so ``sādhū''ti  sampaṭicchitvā tassā vijātakāle, ``bhadde, tvaṃ sotthinā vijātā,  idāni ahaṃ pabbajissāmī''ti āpucchi. atha naṃ sā ``puttassa  ^a^V2.0311^ea^ tāva thanapānato apagamanakālaṃ āgamehī''ti vatvā puna gabbhaṃ gaṇhi.  so cintesi -- ``imaṃ sampaṭicchāpetvā gantuṃ na sakkā, imissā  anācikkhitvāva palāyitvā pabbajissāmī''ti. so ^a^M2.0338^ea^ tassā  anācikkhitvāva rattibhāge uṭṭhāya palāyi. atha naṃ nagaraguttikā  aggahesuṃ. so ``ahaṃ, sāmi, mātuposako nāma, vissajjetha  ma''nti attānaṃ vissajjāpetvā ekasmiṃ ṭhāne vasitvā isipabbajjaṃ  pabbajitvā abhiññāsamāpattiyo labhitvā jhānakīḷāya kīḷanto  vihāsi. so tattha vasantoyeva ``evarūpampi nāma me  ducchindaniyaṃ puttadārabandhanaṃ kilesabandhanaṃ chinna''nti imaṃ udānaṃ  udānesi.</p>
              <p>[03] satthā imaṃ atītaṃ āharitvā tena udānitaṃ udānaṃ pakāsento  imā gāthā abhāsi -- </p>
              <p>[03] 345^b^.^eb^ </p>
              <p>[21] ``na taṃ daḷhaṃ bandhanamāhu dhīrā, </p>
              <p>[27] yadāyasaṃ dārujapabbajañca. </p>
              <p>[26] sārattarattā maṇikuṇḍalesu, </p>
              <p>[22] puttesu dāresu ca yā apekkhā.. </p>
              <p>[03] 346^b^.^eb^ </p>
              <p>[21] ``etaṃ daḷhaṃ bandhanamāhu dhīrā, </p>
              <p>[27] ohārinaṃ sithilaṃ duppamuñcaṃ. </p>
              <p>[26] etampi chetvāna paribbajanti, </p>
              <p>[22] anapekkhino kāmasukhaṃ pahāyā''ti..</p>
              <p>[03] tattha ^a^P4.0056^ea^ ^b^dhīrā^eb^ti buddhādayo paṇḍitapurisā  yaṃ saṅkhalikasaṅkhātaṃ ayasā nibbattaṃ āyasaṃ, andubandhanasaṅkhātaṃ  dārujaṃ, yañca pabbajatiṇehi vā aññehi vā vākādīhi rajjuṃ katvā  kataṃ rajjubandhanaṃ, taṃ asiādīhi chindituṃ sakkuṇeyyabhāvena thiranti  na vadantīti attho. ^b^sārattarattā^eb^ti sārattā hutvā rattā,  bahalatararāgarattāti attho. ^b^maṇikuṇḍalesū^eb^ti maṇīsu ceva  kuṇḍalesu ca, maṇivicittesu vā kuṇḍalesu. ^b^etaṃ daḷha^eb^nti ye  maṇikuṇḍalesu sārattarattā, tesaṃ so rāgo ca yā puttadāresu apekkhā  taṇhā, etaṃ kilesamayaṃ bandhanañca paṇḍitapurisā daḷhanti vadanti.  ^b^ohārina^eb^nti ākaḍḍhitvā catūsu apāyesu pātanato avaharati  heṭṭhā haratīti ohārinaṃ. ^b^sithila^eb^nti bandhanaṭṭhāne  chavicammamaṃsāni na chindati, lohitaṃ na nīharati, bandhanabhāvampi  ajānāpetvā thalapathajalapathādīsu kammāni kātuṃ detīti sithilaṃ.  ^b^duppamuñca^eb^nti lobhavasena hi ekavārampi uppannaṃ kilesabandhanaṃ  daṭṭhaṭṭhānato kacchapo ^a^M2.0339^ea^ viya dummociyaṃ ^a^V2.0312^ea^ hotīti duppamuñcaṃ. ^b^etampi  chetvānā^eb^ti etaṃ daḷhampi kilesabandhanaṃ ñāṇakhaggena chinditvā  anapekkhino ^a^P4.0057^ea^ hutvā kāmasukhaṃ pahāya paribbajanti,  pakkamanti pabbajantīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] bandhanāgāravatthu catutthaṃ. </p>
            </h4>
          </h3>
          <h3>
            <h3n> 5. khemātherīvatthu</h3n>
            <h4>
              <h4n> </h4n>
              <p>[03] ^b^ye rāgarattā^eb^ti imaṃ dhammadesanaṃ satthā veḷuvane viharanto  khemaṃ nāma rañño bimbisārassa aggamahesiṃ ārabbha kathesi.</p>
              <p>[03] sā kira padumuttarapādamūle patthitapatthanā ativiya abhirūpā  pāsādikā ahosi. ``satthā kira rūpassa dosaṃ kathetī''ti sutvā  pana satthu santikaṃ gantuṃ na icchi. rājā tassā rūpamadamattabhāvaṃ  ñatvā veḷuvanavaṇṇanāpaṭisaṃyuttāni gītāni kāretvā naṭādīnaṃ dāpesi.  tesaṃ tāni gāyantānaṃ saddaṃ sutvā tassā veḷuvanaṃ adiṭṭhapubbaṃ viya  asutapubbaṃ viya ca ahosi. sā ``kataraṃ uyyānaṃ sandhāya  gāyathā''ti pucchitvā, ``devī, tumhākaṃ veḷuvanuyyānamevā''ti vutte  uyyānaṃ gantukāmā ahosi. satthā tassā āgamanaṃ ñatvā  parisamajjhe nisīditvā dhammaṃ desentova tālavaṇṭaṃ ādāya attano  passe ṭhatvā bījamānaṃ abhirūpaṃ itthiṃ nimmini. khemā, devīpi  pavisamānāva taṃ itthiṃ disvā cintesi -- ``sammāsambuddho rūpassa  dosaṃ kathetīti vadanti, ayañcassa santike itthī bījayamānā ṭhitā,  nāhaṃ imissā kalabhāgampi ^a^P4.0058^ea^ upemi, na mayā īdisaṃ  itthirūpaṃ diṭṭhapubbaṃ, satthāraṃ abhūtena abbhācikkhanti maññe''ti  cintetvā tathāgatassa kathāsaddampi anisāmetvā tameva itthiṃ  olokayamānā aṭṭhāsi. satthā tassā tasmiṃ rūpe uppannabahumānataṃ  ñatvā taṃ rūpaṃ paṭhamavayādivasena dassetvā heṭṭhā vuttanayeneva pariyosāne  aṭṭhimattāvasānaṃ katvā dassesi. khemā taṃ disvā ``evarūpampi  nāmetaṃ rūpaṃ muhutteneva khayavayaṃ sampattaṃ, natthi vata imasmiṃ rūpe  sāro''ti cintesi. satthā tassā cittācāraṃ oloketvā, ``kheme,  tvaṃ `imasmiṃ rūpe sāro atthī'ti cintesi, passa dānissa  asārabhāva''nti vatvā imaṃ gāthamāha -- </p>
              <p>[21] ``āturaṃ ^a^V2.0313^ea^ ^a^M2.0340^ea^ asuciṃ pūtiṃ, passa kheme samussayaṃ. </p>
              <p>[22] uggharantaṃ paggharantaṃ, bālānaṃ abhipatthita''nti..  (apa0 therī 2.2.354).</p>
              <p>[03] sā gāthāpariyosāne sotāpattiphale patiṭṭhahi. atha naṃ satthā,  ``kheme, ime sattā rāgarattā dosapaduṭṭhā mohamūḷhā attano taṇhāsotaṃ  samatikkamituṃ na sakkonti, tattheva laggantī''ti vatvā dhammaṃ desento  imaṃ gāthamāha -- </p>
              <p>[03] 347^b^.^eb^ </p>
              <p>[21] ``ye rāgarattānupatanti sotaṃ, </p>
              <p>[27] sayaṃ kataṃ makkaṭakova jālaṃ. </p>
              <p>[26] etampi chetvāna vajanti dhīrā, </p>
              <p>[22] anapekkhino sabbadukkhaṃ pahāyā''ti..</p>
              <p>[03] tattha ^b^makkaṭakova jāla^eb^nti yathā nāma makkaṭako suttajālaṃ  katvā majjhe ṭhāne nābhimaṇḍale nipanno pariyante patitaṃ paṭaṅgaṃ vā  makkhikaṃ vā vegena gantvā vijjhitvā tassa rasaṃ pivitvā puna  gantvā tasmiṃyeva ^a^P4.0059^ea^ ṭhāne nipajjati, evameva ye sattā  rāgarattā dosapaduṭṭhā mohamūḷhā sayaṃkataṃ taṇhāsotaṃ anupatanti, te taṃ  samatikkamituṃ na sakkonti, evaṃ duratikkamaṃ. ^b^etampi chetvāna  vajanti dhīrā^eb^ti paṇḍitā etaṃ bandhanaṃ chetvā anapekkhino  nirālayā hutvā arahattamaggena sabbadukkhaṃ pahāya vajanti, gacchantīti  attho.</p>
              <p>[03] desanāvasāne khemā arahatte patiṭṭhahi, mahājanassāpi sātthikā  dhammadesanā ahosi. satthā rājānaṃ āha -- ``mahārāja, khemāya  pabbajituṃ vā parinibbāyituṃ vā vaṭṭatī''ti. bhante, pabbājetha naṃ,  alaṃ parinibbānenāti. sā pabbajitvā aggasāvikā ahosīti. </p>
              <p>[06] khemātherīvatthu pañcamaṃ. </p>
            </h4>
          </h3>
          <h3>
            <h3n> 6. uggasenavatthu</h3n>
            <h4>
              <h4n> </h4n>
              <p>[03] ^b^muñca pure^eb^ti imaṃ dhammadesanaṃ satthā veḷuvane viharanto  uggasenaṃ ārabbha kathesi.</p>
              <p>[03] pañcasatā ^a^M2.0341^ea^ kira naṭā saṃvacchare vā chamāse vā patte rājagahaṃ  gantvā rañño sattāhaṃ samajjaṃ ^a^V2.0314^ea^ katvā bahuṃ hiraññasuvaṇṇaṃ labhanti,  antarantare ukkhepadāyānaṃ pariyanto natthi. mahājano  mañcātimañcādīsu ṭhatvā samajjaṃ olokesi. athekā laṅghikadhītā  vaṃsaṃ abhiruyha tassa upari parivattitvā tassa pariyante ākāse  caṅkamamānā naccati ceva gāyati ca. tasmiṃ samaye ^a^P4.0060^ea^  uggaseno nāma seṭṭhiputto sahāyakena saddhiṃ mañcātimañce  ṭhito taṃ oloketvā tassā hatthapādavikkhepādīsu uppannasineho gehaṃ  gantvā ``taṃ labhanto jīvissāmi, alabhantassa me idheva maraṇa''nti  āhārūpacchedaṃ katvā mañcake nipajji. mātāpitūhi, ``tāta, kiṃ te  rujjatī''ti pucchitopi ``taṃ me naṭadhītaraṃ labhantassa jīvitaṃ atthi,  alabhantassa me idheva maraṇa''nti vatvā, ``tāta, mā evaṃ kari,  aññaṃ te amhākaṃ kulassa ca bhogānañca anurūpaṃ kumārikaṃ  ānessāmā''ti vuttepi tatheva vatvā nipajji. athassa pitā bahuṃ  yācitvāpi taṃ saññāpetuṃ asakkonto tassa sahāyaṃ pakkosāpetvā  kahāpaṇasahassaṃ datvā ``ime kahāpaṇe gahetvā attano dhītaraṃ mayhaṃ  puttassa detū''ti pahiṇi. so ``nāhaṃ kahāpaṇe gahetvā demi, sace  pana so imaṃ alabhitvā jīvituṃ na sakkoti, tena hi amhehi  saddhiṃyeva vicaratu, dassāmissa dhītara''nti āha. mātāpitaro  puttassa tamatthaṃ ārocesuṃ. so ``ahaṃ tehi saddhiṃ vicarissāmī''ti  vatvā yācantānampi tesaṃ kathaṃ anādiyitvā nikkhamitvā nāṭakassa  santikaṃ agamāsi. so tassa dhītaraṃ datvā tena saddhiṃyeva  gāmanigamarājadhānīsu sippaṃ dassento vicari.</p>
              <p>[03] sāpi tena saddhiṃ saṃvāsamanvāya nacirasseva puttaṃ labhitvā  kīḷāpayamānā ``sakaṭagopakassa putta, bhaṇḍahārakassa putta, kiñci  ajānakassa puttā''ti vadati. sopi nesaṃ sakaṭaparivattakaṃ katvā  ṭhitaṭṭhāne goṇānaṃ tiṇaṃ āharati, sippadassanaṭṭhāne laddhabhaṇḍakaṃ  ukkhipitvā harati ^a^P4.0061^ea^. tadeva kira sandhāya sā  itthī puttaṃ kīḷāpayamānā tathā vadati. so attānaṃ ārabbha tassā  gāyanabhāvaṃ ñatvā taṃ pucchi -- ``maṃ sandhāya kathesī''ti?  ``āma, taṃ sandhāyā''ti. ``evaṃ sante ahaṃ palāyissāmī''ti  ^a^M2.0342^ea^.  sā ``kiṃ pana mayhaṃ tayā palāyitena vā āgatena vā''ti punappunaṃ  tadeva gītaṃ gāyati. sā kira attano rūpasampattiñceva dhanalābhañca  nissāya taṃ kismiñci na maññati. so ``kiṃ nu kho nissāya  imissā ayaṃ māno''ti cintento ``sippaṃ nissāyā''ti ñatvā  ``hotu, sippaṃ uggaṇhissāmī''ti sasuraṃ upasaṅkamitvā tassa  jānanakasippaṃ uggaṇhitvā gāmanigamādīsu sippaṃ dassento anupubbena  rājagahaṃ āgantvā ``ito sattame divase uggaseno seṭṭhiputto  nagaravāsīnaṃ sippaṃ dassessatī''ti ārocāpesi.</p>
              <p>[03] nagaravāsino ^a^V2.0315^ea^ mañcātimañcādayo bandhāpetvā sattame divase  sannipatiṃsu. sopi saṭṭhihatthaṃ vaṃsaṃ abhiruyha tassa matthake aṭṭhāsi.  taṃ divasaṃ satthā paccūsakāle lokaṃ volokento taṃ attano  ñāṇajālassa anto paviṭṭhaṃ disvā ``kiṃ nu kho bhavissatī''ti  āvajjento ``sve seṭṭhiputto sippaṃ dassessāmīti vaṃsamatthake  ṭhassati, tassa dassanatthaṃ mahājano sannipatissati. tatra ahaṃ  catuppadikaṃ gāthaṃ desessāmi, taṃ sutvā caturāsītiyā pāṇasahassānaṃ  dhammābhisamayo bhavissati, uggasenopi arahatte patiṭṭhahissatī''ti  aññāsi. satthā punadivase kālaṃ sallakkhetvā bhikkhusaṅghaparivuto  rājagahaṃ piṇḍāya pāvisi. uggasenopi satthari antonagaraṃ  apaviṭṭheyeva unnādanatthāya mahājanassa aṅgulisaññaṃ datvā vaṃsamatthake  ^a^P4.0062^ea^ patiṭṭhāya ākāseyeva satta vāre parivattitvā oruyha  vaṃsamatthake aṭṭhāsi. tasmiṃ khaṇe satthā nagaraṃ pavisanto yathā taṃ  parisā na oloketi, evaṃ katvā attānameva olokāpesi.  uggaseno parisaṃ oloketvā ``na maṃ parisā oloketī''ti  domanassappatto ``idaṃ mayā saṃvacchare kattabbaṃ sippaṃ, satthari nagaraṃ  pavisante parisā maṃ anoloketvā satthārameva oloketi, moghaṃ vata  me sippadassanaṃ jāta''nti cintesi.</p>
              <p>[03] satthā tassa cittaṃ ñatvā mahāmoggallānaṃ āmantetvā ``gaccha,  moggallāna, seṭṭhiputtaṃ vadehi `sippaṃ kira dassetū'''ti āha. thero  gantvā vaṃsassa heṭṭhā ṭhito seṭṭhiputtaṃ āmantetvā imaṃ gāthamāha -- </p>
              <p>[21] ``iṅgha ^a^M2.0343^ea^ passa naṭaputta, uggasena mahabbala. </p>
              <p>[22] karohi raṅgaṃ parisāya, hāsayassu mahājana''nti..</p>
              <p>[03] so therassa kathaṃ sutvā tuṭṭhamānaso hutvā ``satthā maññe mama  sippaṃ passitukāmo''ti vaṃsamatthake ṭhitakova imaṃ gāthamāha -- </p>
              <p>[21] ``iṅgha passa mahāpañña, moggallāna mahiddhika. </p>
              <p>[22] karomi raṅgaṃ parisāya, hāsayāmi mahājana''nti..</p>
              <p>[03] evañca pana vatvā vaṃsamatthakato vehāsaṃ abbhuggantvā ākāseva  cuddasakkhattuṃ parivattitvā oruyha vaṃsamatthakeva aṭṭhāsi. atha naṃ  satthā, ``uggasena, paṇḍitena nāma atītānāgatapaccuppannesu ^a^V2.0316^ea^ khandhesu  ālayaṃ pahāya jātiādīhi muccituṃ vaṭṭatī''ti vatvā imaṃ gāthamāha  -- </p>
              <p>[03] 348^b^.^eb^ </p>
              <p>[21] ``muñca pure muñca pacchato, </p>
              <p>[27] majjhe muñca bhavassa pāragū. </p>
              <p>[26] sabbattha vimuttamānaso, </p>
              <p>[22] na punaṃ jātijaraṃ upehisī''ti..</p>
              <p>[03] tattha ^a^P4.0063^ea^ ^b^muñca pure^eb^ti atītesu khandhesu  ālayaṃ nikantiṃ ajjhosānaṃ patthanaṃ pariyuṭṭhānaṃ gāhaṃ parāmāsaṃ taṇhaṃ  muñca. ^b^pacchato^eb^ti anāgatesupi khandhesu ālayādīni muñca.  ^b^majjhe^eb^ti paccuppannesupi tāni muñca. ^b^bhavassa pāragū^eb^ti  evaṃ sante tividhassāpi bhavassa  abhiññāpariññāpahānabhāvanāsacchikiriyavasena pāragū pāraṅgato hutvā  khandhadhātuāyatanādibhede sabbasaṅkhate vimuttamānaso viharanto puna  jātijarāmaraṇāni na upagacchatīti attho.</p>
              <p>[03] desanāvasāne caturāsītiyā pāṇasahassānaṃ dhammābhisamayo  ahosi. seṭṭhiputtopi vaṃsamatthake ṭhitakova saha paṭisambhidāhi  arahattaṃ patvā vaṃsato oruyha satthu santikaṃ āgantvā pañcapatiṭṭhitena  satthāraṃ vanditvā pabbajjaṃ yāci. atha naṃ satthā dakkhiṇahatthaṃ  pasāretvā ``ehi bhikkhū''ti āha. so tāvadeva aṭṭhaparikkhāradharo  saṭṭhivassikatthero viya ahosi. atha naṃ bhikkhū, ``āvuso  uggasena, saṭṭhihatthassa te vaṃsassa matthakato otarantassa bhayaṃ nāma  nāhosī''ti pucchitvā ``natthi me, āvuso, bhaya''nti vutte satthu  ārocesuṃ, ``bhante, uggaseno ^a^M2.0344^ea^ `na bhāyāmī'ti vadati, abhūtaṃ vatvā  aññaṃ byākarotī''ti. satthā ``na, bhikkhave, mama puttena  uggasenena sadisā chinnasaṃyojanā bhikkhū bhāyanti, na tasantī''ti  vatvā brāhmaṇavagge imaṃ gāthamāha -- </p>
              <p>[21] ``sabbasaṃyojanaṃ ^a^P4.0064^ea^ chetvā, yo ve na  paritassati. </p>
              <p>[22] saṅgātigaṃ visaṃyuttaṃ, tamahaṃ brūmi brāhmaṇa''nti.. (dha0  pa0 397; su0 ni0 626).</p>
              <p>[03] desanāvasāne bahūnaṃ dhammābhisamayo ahosi. punekadivasaṃ  bhikkhū dhammasabhāyaṃ kathaṃ samuṭṭhāpesuṃ ``kiṃ nu kho, āvuso, evaṃ  arahattūpanissayasampannassa bhikkhuno naṭadhītaraṃ nissāya ^a^V2.0317^ea^ naṭehi saddhiṃ  vicaraṇakāraṇaṃ, kiṃ arahattūpanissayakāraṇa''nti? satthā āgantvā  ``kāya nuttha, bhikkhave, etarahi kathāya sannisinnā''ti pucchitvā  ``imāya nāmā''ti vutte, ``bhikkhave, ubhayampetaṃ iminā eva  kata''nti vatvā tamatthaṃ pakāsetuṃ atītaṃ āhari.</p>
              <p>[03] atīte kira kassapadasabalassa suvaṇṇacetiye kariyamāne  bārāṇasivāsino kulaputtā bahuṃ khādanīyabhojanīyaṃ yānakesu  āropetvā ``hatthakammaṃ karissāmā''ti cetiyaṭṭhānaṃ gacchantā  antarāmagge ekaṃ theraṃ piṇḍāya pavisantaṃ passiṃsu. athekā kuladhītā  theraṃ oloketvā sāmikaṃ āha -- ``sāmi, ayyo, piṇḍāya  pavisati, yānake ca no bahuṃ khādanīyaṃ bhojanīyaṃ, pattamassa āhara,  bhikkhaṃ dassāmā''ti. so taṃ pattaṃ āharitvā khādanīyabhojanīyassa  pūretvā therassa hatthe patiṭṭhapetvā ubhopi patthanaṃ kariṃsu, ``bhante,  tumhehi diṭṭhadhammasseva bhāgino bhaveyyāmā''ti. sopi thero  khīṇāsavova, tasmā olokento tesaṃ patthanāya samijjhanabhāvaṃ ñatvā  sitaṃ akāsi. taṃ disvā sā itthī sāmikaṃ āha -- ``amhākaṃ,  ayyo, sitaṃ karoti, eko naṭakārako ^a^P4.0065^ea^  bhavissatī''ti. sāmikopissā ``evaṃ bhavissati, bhadde''ti vatvā  pakkāmi. idaṃ tesaṃ pubbakammaṃ. te tattha yāvatāyukaṃ ṭhatvā devaloke  nibbattitvā tato cavitvā sā itthī naṭagehe nibbatti, puriso  seṭṭhigehe. so ``evaṃ, bhadde, bhavissatī''ti tassā paṭivacanassa  dinnattā naṭehi saddhiṃ vicari. khīṇāsavattherassa ^a^M2.0345^ea^ dinnapiṇḍapātaṃ  nissāya arahattaṃ pāpuṇi. sāpi naṭadhītā ``yā me sāmikassa  gati, mayhampi sā eva gatī''ti pabbajitvā arahatte patiṭṭhahīti. </p>
              <p>[06] uggasenavatthu chaṭṭhaṃ. </p>
            </h4>
          </h3>
          <h3>
            <h3n> 7. cūḷadhanuggahapaṇḍitavatthu</h3n>
            <h4>
              <h4n> </h4n>
              <p>[03] ^b^vitakkamathitassā^eb^ti imaṃ dhammadesanaṃ satthā jetavane  viharanto cūḷadhanuggahapaṇḍitaṃ ārabbha kathesi.</p>
              <p>[03] eko kira daharabhikkhu salākagge attano pattasalākaṃ gahetvā  salākayāguṃ ādāya āsanasālaṃ gantvā pivi. tattha udakaṃ  alabhitvā udakatthāya ekaṃ gharaṃ agamāsi. tattha taṃ ekā kumārikā  disvāva uppannasinehā, ``bhante, puna pānīyena atthe sati idheva  āgaccheyyāthā''ti āha. so tato paṭṭhāya yadā pānīyaṃ na labhati,  tadā tattheva gacchati. sāpissa ^a^V2.0318^ea^ pattaṃ gahetvā pānīyaṃ deti. evaṃ  gacchante kāle yāgumpi datvā punekadivasaṃ tattheva nisīdāpetvā bhattaṃ  adāsi. santike cassa nisīditvā ^a^P4.0066^ea^, ``bhante,  imasmiṃ gehe na kiñci natthi nāma, kevalaṃ mayaṃ vicaraṇakamanussameva  na labhāmā''ti kathaṃ samuṭṭhāpesi. so kathipāheneva tassā kathaṃ  sutvā ukkaṇṭhi. atha naṃ ekadivasaṃ āgantukā bhikkhū disvā  ``kasmā tvaṃ, āvuso, kiso uppaṇḍupaṇḍukajātosī''ti pucchitvā  ``ukkaṇṭhitomhi, āvuso''ti vutte ācariyupajjhāyānaṃ santikaṃ  nayiṃsu. tepi naṃ satthu santikaṃ netvā tamatthaṃ ārocesuṃ. satthā  ``saccaṃ kira tvaṃ, bhikkhu, ukkaṇṭhitosī''ti pucchitvā ``sacca''nti  vutte ``kasmā tvaṃ mādisassa āraddhavīriyassa buddhassa sāsane  pabbajitvā `sotāpanno'ti vā `sakadāgāmī'ti vā attānaṃ  avadāpetvā `ukkaṇṭhito'ti vadāpesi, bhāriyaṃ te kammaṃ kata''nti  vatvā ``kiṃ kāraṇā ukkaṇṭhitosī''ti pucchi. ``bhante, ekā maṃ  itthī evamāhā''ti vutte, ``bhikkhu, anacchariyaṃ etaṃ tassā kiriyaṃ.  sā hi pubbe sakalajambudīpe aggadhanuggahapaṇḍitaṃ pahāya  taṃmuhuttadiṭṭhake ekasmiṃ sinehaṃ uppādetvā taṃ ^a^M2.0346^ea^ jīvitakkhayaṃ pāpesī''ti  vatvā tassatthassa pakāsanatthaṃ bhikkhūhi yācito --</p>
              <p>[03] atīte cūḷadhanuggahapaṇḍitakāle takkasilāyaṃ disāpāmokkhassa  ācariyassa santike sippaṃ uggahetvā tena tuṭṭhena dinnaṃ dhītaraṃ ādāya  bārāṇasiṃ gacchantassa ekasmiṃ aṭavimukhe ekūnapaññāsāya kaṇḍehi  ekūnapaññāsacore māretvā kaṇḍesu khīṇesu corajeṭṭhakaṃ gahetvā bhūmiyaṃ  pātetvā, ``bhadde, asiṃ āharā''ti vutte tāya taṅkhaṇaṃ diṭṭhacore  sinehaṃ katvā corassa hatthe asitharuṃ ṭhapetvā corena  dhanuggahapaṇḍitassa māritabhāvaṃ āvikatvā corena ca taṃ ādāya  gacchantena ``mampi esā aññaṃ disvā attano sāmikaṃ viya  mārāpessati ^a^P4.0067^ea^, kiṃ me imāyā''ti ekaṃ nadiṃ disvā  orimatīre taṃ ṭhapetvā tassā bhaṇḍakaṃ ādāya ``tvaṃ idheva hohi,  yāvāhaṃ bhaṇḍikaṃ uttāremī''ti tattheva taṃ pahāya gamanabhāvañca  āvikatvā -- </p>
              <p>[21] ``sabbaṃ bhaṇḍaṃ samādāya, pāraṃ tiṇṇosi brāhmaṇa. </p>
              <p>[22] paccāgaccha lahuṃ khippaṃ, mampi tārehi dānito.. </p>
              <p>[21] ``asanthutaṃ maṃ cirasanthutena, </p>
              <p>[27] nimīni bhotī addhuvaṃ dhuvena. </p>
              <p>[26] mayāpi bhotī nimineyya aññaṃ, </p>
              <p>[22] ito ahaṃ dūrataraṃ gamissaṃ.. </p>
              <p>[21] ``kāyaṃ ^a^V2.0319^ea^ eḷagalāgumbe, karoti ahuhāsiyaṃ. </p>
              <p>[27] nayīdha naccaṃ vā gītaṃ vā, tāḷaṃ vā susamāhitaṃ. </p>
              <p>[22] anamhikāle susoṇi, kiṃ nu jagghasi sobhane.. </p>
              <p>[21] ``siṅgāla bāla dummedha, appapaññosi jambuka. </p>
              <p>[22] jīno macchañca pesiñca, kapaṇo viya jhāyasi.. </p>
              <p>[21] ``sudassaṃ vajjamaññesaṃ, attano pana duddasaṃ. </p>
              <p>[22] jīnā patiñca jārañca, maññe tvaññeva jhāyasi.. </p>
              <p>[21] ``evametaṃ ^a^M2.0347^ea^ migarāja, yathā bhāsasi jambuka. </p>
              <p>[22] sā nūnāhaṃ ito gantvā, bhattu hessaṃ vasānugā.. </p>
              <p>[21] ``yo hare mattikaṃ thālaṃ, kaṃsathālampi so hare. </p>
              <p>[22] katañceva tayā pāpaṃ, punapevaṃ karissasī''ti.. (jā0  1.5.128-134) -- </p>
              <p>[25] imaṃ pañcakanipāte cūḷadhanuggahajātakaṃ vitthāretvā  ``tadā cūḷadhanuggahapaṇḍito tvaṃ ahosi, sā itthī etarahi ^a^P4.0068^ea^  ayaṃ kumārikā, siṅgālarūpena āgantvā tassā  niggahakārako sakko devarājā ahamevā''ti vatvā ``evaṃ sā itthī  taṃmuhuttadiṭṭhake ekasmiṃ sinehena sakalajambudīpe aggapaṇḍitaṃ jīvitā  voropesi, taṃ itthiṃ ārabbha uppannaṃ tava taṇhaṃ chinditvā viharāhi  bhikkhū''ti taṃ ovaditvā uttarimpi dhammaṃ desento imā dve gāthā  abhāsi -- </p>
              <p>[03] 349^b^.^eb^ </p>
              <p>[21] ``vitakkamathitassa jantuno, </p>
              <p>[27] tibbarāgassa subhānupassino. </p>
              <p>[26] bhiyyo taṇhā pavaḍḍhati, </p>
              <p>[22] esa kho daḷhaṃ karoti bandhanaṃ.. </p>
              <p>[03] 350^b^.^eb^ </p>
              <p>[21] ``vitakkūpasame ca yo rato, </p>
              <p>[27] asubhaṃ bhāvayate sadā sato. </p>
              <p>[26] esa ^a^V2.0320^ea^ kho byanti kāhiti, </p>
              <p>[22] esa checchati mārabandhana''nti..</p>
              <p>[03] tattha ^b^vitakkamathitassā^eb^ti kāmavitakkādīhi vitakkehi  nimmathitassa. ^b^tibbarāgassā^eb^ti bahalarāgassa.  ^b^subhānupassino^eb^ti iṭṭhārammaṇe subhanimittagāhādivasena  vissaṭṭhamānasatāya subhanti anupassantassa. ^b^taṇhā^eb^ti  evarūpassa jhānādīsu ekampi na vaḍḍhati, atha kho chadvārikā  taṇhāyeva bhiyyo vaḍḍhati. ^b^esa kho^eb^ti eso puggalo  taṇhābandhanaṃ daḷhaṃ suthiraṃ karoti. ^b^vitakkūpasame^eb^ti  micchāvitakkādīnaṃ vūpasamasaṅkhāte dasasu asubhesu paṭhamajjhāne.  ^b^sadā sato^eb^ti ^a^P4.0069^ea^ yo ettha abhirato hutvā niccaṃ  upaṭṭhitasatitāya sato taṃ asubhajhānaṃ bhāveti. ^b^byanti  kāhitī^eb^ti esa ^a^M2.0348^ea^ bhikkhu tīsu bhavesu uppajjanakaṃ taṇhaṃ vigatantaṃ  karissati. ^b^mārabandhana^eb^nti eso tebhūmakavaṭṭasaṅkhātaṃ  mārabandhanampi chindissatīti attho.</p>
              <p>[03] desanāvasāne so bhikkhu sotāpattiphale patiṭṭhahi, sampattānampi  sātthikā dhammadesanā ahosīti. </p>
              <p>[06] cūḷadhanuggahapaṇḍitavatthu sattamaṃ. </p>
            </h4>
          </h3>
          <h3>
            <h3n> 8. māravatthu</h3n>
            <h4>
              <h4n> </h4n>
              <p>[03] ^b^niṭṭhaṅgato^eb^ti imaṃ dhammadesanaṃ satthā jetavane viharanto  māraṃ ārabbha kathesi.</p>
              <p>[03] ekadivasañhi vikāle sambahulā therā jetavanavihāraṃ pavisitvā  rāhulattherassa vasanaṭṭhānaṃ gantvā taṃ uṭṭhāpesuṃ. so aññattha vasanaṭṭhānaṃ  apassanto tathāgatassa gandhakuṭiyā pamukhe nipajji. tadā so  āyasmā arahattaṃ patto avassikova hoti. māro vasavattibhavane  ṭhitoyeva taṃ āyasmantaṃ gandhakuṭipamukhe nipannaṃ disvā cintesi --  ``samaṇassa gotamassa rujanakāṅgulī bahi nipanno, sayaṃ  antogandhakuṭiyaṃ nipanno, aṅguliyā pīḷiyamānāya sayampi ^a^P4.0070^ea^  pīḷito bhavissatī''ti. so mahantaṃ hatthirājavaṇṇaṃ  abhinimminitvā āgamma soṇḍāya therassa matthakaṃ parikkhipitvā  mahantena saddena koñcanādaṃ ravi. satthā gandhakuṭiyaṃ nisinnova  tassa mārabhāvaṃ ñatvā, ``māra, tādisānaṃ satasahassenāpi mama  puttassa bhayaṃ uppādetuṃ na sakkā. putto hi me asantāsī vītataṇho  mahāvīriyo mahāpañño''ti vatvā imā gāthā abhāsi -- </p>
              <p>[03] 351^b^.^eb^ </p>
              <p>[21] ``niṭṭhaṅgato ^a^V2.0321^ea^ asantāsī, vītataṇho anaṅgaṇo. </p>
              <p>[22] acchindi bhavasallāni, antimoyaṃ samussayo.. </p>
              <p>[03] 352^b^.^eb^ </p>
              <p>[21] ``vītataṇho anādāno, niruttipadakovido. </p>
              <p>[27] akkharānaṃ sannipātaṃ, jaññā pubbāparāni ca. </p>
              <p>[26] sa ve antimasārīro, </p>
              <p>[22] mahāpañño mahāpurisoti vuccatī''ti..</p>
              <p>[03] tattha ^a^M2.0349^ea^ ^b^niṭṭhaṅgato^eb^ti imasmiṃ sāsane pabbajitānaṃ arahattaṃ  niṭṭhaṃ nāma, taṃ gato pattoti attho. ^b^asantāsī^eb^ti abbhantare  rāgasantāsādīnaṃ abhāvena asantasanako. ^b^acchindi  bhavasallānī^eb^ti sabbānipi bhavagāmīni sallāni acchindi.  ^b^samussayo^eb^ti ayaṃ etassa antimo deho.</p>
              <p>[03] ^b^anādāno^eb^ti khandhādīsu niggahaṇo.  ^b^niruttipadakovido^eb^ti niruttiyañca sesapadesu cāti catūsupi  paṭisambhidāsu chekoti attho. ^b^akkharānaṃ sannipātaṃ, jaññā  pubbāparāni cā^eb^ti akkharānaṃ sannipātasaṅkhātaṃ akkharapiṇḍañca  jānāti, pubbakkharena aparakkharaṃ, aparakkharena pubbakkharañca jānāti.  pubbakkharena aparakkharaṃ jānāti nāma -- ādimhi paññāyamāne  majjhapariyosānesu ^a^P4.0071^ea^ apaññāyamānesupi ``imesaṃ  akkharānaṃ idaṃ majjhaṃ, idaṃ pariyosāna''nti jānāti. aparakkharena  pubbakkharaṃ jānāti nāma -- ante paññāyamāne ādimajjhesu  apaññāyamānesu ``imesaṃ akkharānaṃ idaṃ majjhaṃ, ayaṃ ādī''ti  jānāti. majjhe paññāyamānepi ``imesaṃ akkharānaṃ ayaṃ ādi,  ayaṃ anto''ti jānāti. evaṃ mahāpañño. ^b^sa ve  antimasārīro^eb^ti esa koṭiyaṃ ṭhitasarīro, mahantānaṃ  atthadhammaniruttipaṭibhānānaṃ sīlakkhandhādīnañca pariggāhikāya  paññāya samannāgatattā mahāpañño, ``vimuttacittattā khvāhaṃ, sāriputta,  mahāpurisoti vadāmī''ti (saṃ0 ni0  5.377) vacanato  vimuttacittatāya ca mahāpurisoti vuccatīti attho.</p>
              <p>[03] desanāvasāne bahū sotāpattiphalādīni pāpuṇiṃsu. māropi  pāpimā ``jānāti maṃ samaṇo gotamo''ti tatthevantaradhāyīti. </p>
              <p>[06] māravatthu aṭṭhamaṃ. </p>
            </h4>
          </h3>
          <h3>
            <h3n> 9. upakājīvakavatthu</h3n>
            <h4>
              <h4n> </h4n>
              <p>[03] ^b^sabbābhibhū^eb^ti ^a^V2.0322^ea^ imaṃ dhammadesanaṃ satthā antarāmagge upakaṃ  ājīvakaṃ ārabbha kathesi.</p>
              <p>[03] ekasmiñhi samaye satthā pattasabbaññutaññāṇo bodhimaṇḍe  ^a^P4.0072^ea^ sattasattāhaṃ vītināmetvā attano pattacīvaramādāya  dhammacakkapavattanatthaṃ bārāṇasiṃ sandhāya aṭṭhārasayojanamaggaṃ paṭipanno  antarāmagge upakaṃ ājīvakaṃ ^a^M2.0350^ea^ addasa. sopi satthāraṃ disvā  ``vippasannāni kho te, āvuso, indriyāni, parisuddho chavivaṇṇo  pariyodāto, kaṃsi tvaṃ, āvuso, uddissa pabbajito, ko vā te  satthā, kassa vā tvaṃ dhammaṃ rocesī''ti pucchi. athassa satthā  ``mayhaṃ upajjhāyo vā ācariyo vā natthī''ti vatvā imaṃ gāthamāha  -- </p>
              <p>[03] 353^b^.^eb^ </p>
              <p>[21] ``sabbābhibhū sabbavidūhamasmi, </p>
              <p>[27] sabbesu dhammesu anūpalitto. </p>
              <p>[26] sabbañjaho taṇhakkhaye vimutto, </p>
              <p>[22] sayaṃ abhiññāya kamuddiseyya''nti..</p>
              <p>[03] tattha ^b^sabbābhibhū^eb^ti sabbesaṃ tebhūmakadhammānaṃ abhibhavanato  sabbābhibhū. ^b^sabbavidū^eb^ti viditasabbacatubhūmakadhammo.  ^b^sabbesu dhammesū^eb^ti sabbesupi tebhūmakadhammesu taṇhādiṭṭhīhi  anūpalitto. ^b^sabbañjaho^eb^ti sabbe tebhūmakadhamme jahitvā ṭhito.  ^b^taṇhakkhaye vimutto^eb^ti taṇhakkhayante uppādite  taṇhakkhayasaṅkhāte arahatte asekhāya vimuttiyā vimutto. ^b^sayaṃ  abhiññāyā^eb^ti abhiññeyyādibhede dhamme sayameva jānitvā.  ^b^kamuddiseyya^eb^nti ``ayaṃ me upajjhāyo vā ācariyo vā''ti kaṃ  nāma uddiseyyanti.</p>
              <p>[03] desanāvasāne upako ājīvako tathāgatassa vacanaṃ  nevābhinandi, na paṭikkosi. sīsaṃ pana cāletvā jivhaṃ nillāḷetvā  ekapadikamaggaṃ gahetvā aññataraṃ luddakanivāsanaṭṭhānaṃ agamāsīti. </p>
              <p>[06] upakājīvakavatthu navamaṃ. </p>
            </h4>
          </h3>
          <h3>
            <h3n> 10. sakkapañhavatthu </h3n>
            <h4>
              <h4n> </h4n>
              <p>[01] ^b^sabbadāna^eb^nti ^a^V2.0323^ea^ ^a^P4.0073^ea^ imaṃ dhammadesanaṃ  satthā jetavane viharanto sakkaṃ devarājānaṃ ārabbha kathesi.</p>
              <p>[03] ekasmiñhi ^a^M2.0351^ea^ samaye tāvatiṃsadevaloke devatā sannipatitvā  cattāro pañhe samuṭṭhāpesuṃ ``kataraṃ dānaṃ nu kho dānesu, kataro raso  rasesu, katarā rati ratīsu jeṭṭhakā, taṇhakkhayova kasmā jeṭṭhakoti  vuccatī''ti? te pañhe ekā devatāpi vinicchituṃ nāsakkhi. eko  pana devo ekaṃ devaṃ, sopi aparanti evaṃ aññamaññaṃ pucchantā dasasu  cakkavāḷasahassesu dvādasa saṃvaccharāni vicariṃsu. ettakenāpi kālena  pañhānaṃ atthaṃ adisvā dasasahassacakkavāḷadevatā sannipatitvā catunnaṃ  mahārājānaṃ santikaṃ gantvā ``kiṃ, tātā, mahādevatāsannipāto''ti  vutte ``cattāro pañhe samuṭṭhāpetvā vinicchituṃ asakkontā tumhākaṃ  santikaṃ āgatamhā''ti. ``kiṃ pañhaṃ nāmetaṃ, tātā''ti.  ``dānarasaratīsu katamā dānarasaratī nu kho seṭṭhā, taṇhakkhayova  kasmā seṭṭho''ti ime pañhe vinicchituṃ asakkontā āgatamhāti.  tātā, mayampi imesaṃ atthe na jānāma, amhākaṃ pana rājā  janasahassena cintite atthe cintetvā taṅkhaṇeneva jānāti, so  amhehi paññāya ca puññena ca visiṭṭho, etha, tassa santikaṃ  gacchāmāti tameva devagaṇaṃ ādāya sakkassa devarañño santikaṃ gantvā  tenāpi ``kiṃ, tātā, mahanto devasannipāto''ti vutte tamatthaṃ  ārocesuṃ. ``tātā, imesaṃ pañhānaṃ atthaṃ aññopi jānituṃ na  sakkoti, buddhavisayā hete. satthā panetarahi kahaṃ viharatī''ti  pucchitvā ``jetavane''ti sutvā ``etha, tassa santikaṃ  gamissāmā''ti devagaṇena saddhiṃ rattibhāge sakalaṃ jetavanaṃ ^a^P4.0074^ea^  obhāsetvā satthāraṃ upasaṅkamitvā vanditvā ekamantaṃ ṭhito  ``kiṃ, mahārāja, mahatā devasaṅghena āgatosī''ti vutte, ``bhante,  devagaṇena ime nāma pañhā samuṭṭhāpitā, añño imesaṃ atthaṃ jānituṃ  samattho nāma natthi, imesaṃ no atthaṃ pakāsethā''ti āha.</p>
              <p>[03] satthā ``sādhu mahārāja, mayā hi pāramiyo pūretvā  mahāpariccāge pariccajitvā tumhādisānaṃ kaṅkhacchedanatthameva  sabbaññutaññāṇaṃ paṭividdhaṃ, tayā pucchitapañhesu hi sabbadānānaṃ  dhammadānaṃ seṭṭhaṃ, sabbarasānaṃ dhammaraso seṭṭho, sabbaratīnaṃ dhammarati  seṭṭhā, taṇhakkhayo pana arahattaṃ sampāpakattā seṭṭhoyevā''ti vatvā imaṃ  gāthamāha -- </p>
              <p>[03] 354^b^.^eb^ </p>
              <p>[21] ``sabbadānaṃ ^a^M2.0352^ea^ dhammadānaṃ jināti, </p>
              <p>[27] sabbarasaṃ dhammaraso jināti. </p>
              <p>[26] sabbaratiṃ ^a^V2.0324^ea^ dhammarati jināti, </p>
              <p>[22] taṇhakkhayo sabbadukkhaṃ jinātī''ti..</p>
              <p>[03] tattha ^b^sabbadānaṃ dhammadāna^eb^nti sacepi hi cakkavāḷagabbhe  yāva brahmalokā nirantaraṃ katvā sannisinnānaṃ  buddhapaccekabuddhakhīṇāsavānaṃ kadaligabbhasadisāni cīvarāni dadeyya,  tasmiṃ samāgame catuppadikāya gāthāya katānumodanāva seṭṭhā. tañhi  dānaṃ tassā gāthāya soḷasiṃ kalaṃ nāgghati. evaṃ dhammassa desanāpi  vācanampi savanampi mahantaṃ. yena ca puggalena bahūnaṃ taṃ dhammassavanaṃ  kāritaṃ, tasseva ānisaṃso mahā. tathārūpāya eva parisāya  paṇītapiṇḍapātassa patte pūretvā dinnadānatopi sappitelādīnaṃ patte  pūretvā dinnabhesajjadānatopi mahāvihārasadisānaṃ vihārānañca  lohapāsādasadisānañca ^a^P4.0075^ea^ pāsādānaṃ anekāni  satasahassāni kāretvā dinnasenāsanadānatopi anāthapiṇḍikādīhi  vihāre ārabbha katapariccāgatopi antamaso catuppadikāya gāthāya  anumodanāvasenāpi pavattitaṃ dhammadānameva varaṃ seṭṭhaṃ. kiṃ kāraṇā?  evarūpāni hi puññāni karontā dhammaṃ sutvāva karonti, no asutvā.  sace hi ime sattā dhammaṃ na suṇeyyuṃ, uḷuṅkamattaṃ yāgumpi  kaṭacchumattaṃ bhattampi na dadeyyuṃ. iminā kāraṇena sabbadānehi  dhammadānameva seṭṭhaṃ. apica ṭhapetvā buddhe ca paccekabuddhe ca sakalakappaṃ  deve vassante udakabindūni gaṇetuṃ samatthāya paññāya samannāgatā  sāriputtādayopi attano dhammatāya sotāpattiphalādīni adhigantuṃ  nāsakkhiṃsu, assajittherādīhi kathitadhammaṃ sutvā sotāpattiphalaṃ  sacchikariṃsu, satthu dhammadesanāya sāvakapāramīñāṇaṃ sacchikariṃsu.  imināpi kāraṇena, mahārāja, dhammadānameva seṭṭhaṃ. tena vuttaṃ --  ^b^``sabbadānaṃ dhammadānaṃ jinātī''^eb^ti.</p>
              <p>[03] sabbe pana gandharasādayopi rasā ukkaṃsato devatānaṃ  sudhābhojanarasopi saṃsāravaṭṭe pātetvā dukkhānubhavanasseva paccayo.  yo panesa sattatiṃsabodhipakkhiyadhammasaṅkhāto ca  navalokuttaradhammasaṅkhāto ca dhammaraso, ayameva sabbarasānaṃ seṭṭho.  tena vuttaṃ -- ^b^``sabbarasaṃ dhammaraso jinātī''^eb^ti ^a^M2.0353^ea^. yāpesā  puttaratidhīturatidhanaratītthiratinaccagītavāditādiratipabhedā ca  anekappabhedā ratī, sāpi saṃsāravaṭṭe pātetvā dukkhānubhavanasseva  paccayo. yā panesā dhammaṃ kathentassa vā suṇantassa vā vācentassa  vā ^a^P4.0076^ea^ anto uppajjamānā pīti udaggabhāvaṃ janeti,  assūni pavatteti, lomahaṃsaṃ janeti, sāyaṃ saṃsāravaṭṭassa antaṃ katvā  arahattapariyosānā hoti. tasmā sabbaratīnaṃ evarūpā dhammaratiyeva  seṭṭhā. tena vuttaṃ -- ^b^``sabbaratiṃ dhammarati jinātī''^eb^ti  ^a^V2.0325^ea^ taṇhakkhayo pana taṇhāya khayante uppannaṃ arahattaṃ sakalassapi  vaṭṭadukkhassa abhibhavanato sabbaseṭṭhameva. tena vuttaṃ --  ^b^``taṇhakkhayo sabbadukkhaṃ jinātī''^eb^ti.</p>
              <p>[03] evaṃ satthari imissā gāthāya atthaṃ kathenteyeva caturāsītiyā  pāṇasahassānaṃ dhammābhisamayo ahosi. sakkopi satthu dhammakathaṃ  sutvā satthāraṃ vanditvā evamāha -- ``bhante, evaṃjeṭṭhake nāma  dhammadāne kimatthaṃ amhākaṃ pattiṃ na dāpetha, ito paṭṭhāya no  bhikkhusaṅghassa kathetvā pattiṃ dāpetha, bhante''ti. satthā tassa vacanaṃ  sutvā bhikkhusaṅghaṃ sannipātetvā, ``bhikkhave, ajjādiṃ katvā  mahādhammassavanaṃ vā pākatikadhammassavanaṃ vā upanisinnakathaṃ vā  antamaso anumodanampi kathetvā sabbasattānaṃ pattiṃ dadeyyāthā''ti  āha. </p>
              <p>[06] sakkapañhavatthu dasamaṃ. </p>
            </h4>
          </h3>
          <h3>
            <h3n> 11. aputtakaseṭṭhivatthu</h3n>
            <h4>
              <h4n> </h4n>
              <p>[03] ^b^hananti bhogā^eb^ti imaṃ dhammadesanaṃ satthā jetavane viharanto  aputtakaseṭṭhiṃ nāma ārabbha kathesi.</p>
              <p>[03] tassa ^a^P4.0077^ea^ kira kālakiriyaṃ sutvā rājā  pasenadi kosalo ``aputtakaṃ sāpateyyaṃ kassa pāpuṇātī''ti pucchitvā  ``rañño''ti sutvā sattahi divasehi tassa gehato dhanaṃ rājakulaṃ  abhiharāpetvā satthu santikaṃ upasaṅkamitvā ``handa kuto nu tvaṃ,  mahārāja, āgacchasi divādivassā''ti vutte ``idha, bhante,  sāvatthiyaṃ seṭṭhi, gahapati, kālakato, tamahaṃ aputtakaṃ sāpateyyaṃ  rājantepuraṃ abhiharitvā āgacchāmī''ti āha. sabbaṃ sutte (saṃ0  ni0  1.130) āgatanayeneva veditabbaṃ.</p>
              <p>[03] so ^a^M2.0354^ea^ kira suvaṇṇapātiyā nānaggarasabhojane upanīte ``evarūpaṃ  nāma manussā bhuñjanti, kiṃ tumhe mayā saddhiṃ imasmiṃ gehe keḷiṃ  karothā''ti bhojane upaṭṭhite leḍḍudaṇḍādīhi paharitvā palāpetvā ``idaṃ  manussānaṃ bhojana''nti kaṇājakaṃ bhuñjati biḷaṅgadutiyaṃ.  vatthayānachattesupi manāpesu upaṭṭhāpitesu te manusse leḍḍudaṇḍādīhi  paharanto palāpetvā sāṇāni dhāreti, jajjararathakena yāti  paṇṇachattakena dhāriyamānenāti evaṃ raññā ārocite satthā tassa  pubbakammaṃ kathesi. </p>
              <p>[01] bhūtapubbaṃ ^a^V2.0326^ea^ so, mahārāja, seṭṭhi, gahapati, tagarasikhiṃ  nāma paccekabuddhaṃ piṇḍapātena paṭipādesi. ``detha samaṇassa  piṇḍa''nti vatvā so uṭṭhāyāsanā pakkāmi. tasmiṃ kira assaddhe  bāle evaṃ vatvā pakkante tassa bhariyā saddhā pasannā ``cirassaṃ vata  me imassa mukhato `dehī'ti vacanaṃ sutaṃ, ajja mama manorathaṃ pūrentī  piṇḍapātaṃ dassāmī''ti paccekabuddhassa pattaṃ gahetvā paṇītabhojanassa  pūretvā adāsi. sopi nivattamāno taṃ disvā ``kiṃ, samaṇa,  kiñci te laddha''nti pattaṃ gahetvā paṇītapiṇḍapātaṃ disvā  vippaṭisārī hutvā evaṃ ^a^P4.0078^ea^ cintesi -- ``varametaṃ  piṇḍapātaṃ dāsā vā kammakarā vā bhuñjeyyuṃ. te hi imaṃ bhuñjitvā  mayhaṃ kammaṃ karissanti, ayaṃ pana gantvā bhuñjitvā niddāyissati,  naṭṭho me so piṇḍapāto''ti. so bhātu ca pana ekaputtakaṃ  sāpateyyassa kāraṇā jīvitā voropesi. so kirassa aṅguliṃ  gahetvā vicaranto ``idaṃ mayhaṃ pitusantakaṃ yānakaṃ, ayaṃ tassa  goṇo''tiādīni āha. atha naṃ so seṭṭhi ``idāni tāvesa evaṃ  vadeti, imassa pana vuḍḍhippattakāle imasmiṃ gehe bhoge ko  rakkhissatī''ti taṃ araññaṃ netvā ekasmiṃ gacchamūle gīvāya gahetvā  mūlakandaṃ viya gīvaṃ phāletvā māretvā tattheva chaḍḍesi. idamassa  pubbakammaṃ. tena vuttaṃ -- </p>
              <p>[02] ``yaṃ kho so, mahārāja, seṭṭhi, gahapati, tagarasikhiṃ  paccekabuddhaṃ piṇḍapātena paṭipādesi, tassa kammassa vipākena  sattakkhattuṃ sugatiṃ saggaṃ lokaṃ upapajji, tasseva kammassa  vipākāvasesena imissāyeva sāvatthiyā sattakkhattuṃ seṭṭhittaṃ kāresi.  yaṃ kho so, mahārāja, seṭṭhi, gahapati, datvā pacchā vippaṭisārī  ahosi `varametaṃ piṇḍapātaṃ dāsā vā kammakarā vā bhuñjeyyu'nti,  tassa kammassa vipākena nāssuḷārāya bhattabhogāya ^a^M2.0355^ea^ cittaṃ namati,  nāssuḷārāya ^a^P4.0079^ea^ vatthabhogāya, nāssuḷārāya  yānabhogāya, nāssuḷārānaṃ pañcannaṃ kāmaguṇānaṃ bhogāya cittaṃ namati.  yaṃ kho so, mahārāja, seṭṭhi, gahapati, bhātu ca pana ekaputtaṃ  sāpateyyassa kāraṇā jīvitā voropesi, tassa kammassa vipākena  bahūni vassasatāni bahūni vassasahassāni bahūni vassasatasahassāni  niraye paccittha, tasseva kammassa vipākāvasesena idaṃ sattamaṃ aputtakaṃ  sāpateyyaṃ rājakosaṃ paveseti. tassa kho pana, mahārāja, seṭṭhissa  gahapatissa purāṇañca puññaṃ parikkhīṇaṃ, navañca puññaṃ anupacitaṃ.  ajja pana, mahārāja, seṭṭhi, gahapati, mahāroruve niraye paccatī''ti  (saṃ0 ni0  1.131).</p>
              <p>[03] rājā satthu vacanaṃ sutvā ``aho, bhante, bhāriyaṃ kammaṃ, ettake  nāma bhoge vijjamāne neva attanā paribhuñji, na tumhādise buddhe  dhuravihāre viharante puññakammaṃ akāsī''ti āha ^a^V2.0327^ea^. satthā ``evametaṃ,  mahārāja, dummedhapuggalā nāma bhoge labhitvā nibbānaṃ na gavesanti,  bhoge nissāya uppannataṇhā panete dīgharattaṃ hanatī''ti vatvā imaṃ  gāthamāha -- </p>
              <p>[03] 355^b^.^eb^ </p>
              <p>[21] ``hananti bhogā dummedhaṃ, no ca pāragavesino. </p>
              <p>[22] bhogataṇhāya dummedho, hanti aññeva attana''nti..</p>
              <p>[03] tattha ^a^P4.0080^ea^ ^b^no ca pāragavesino^eb^ti ye pana  nibbānapāragavesino puggalā, na te bhogā hananti. ^b^aññeva  attana^eb^nti bhoge nissāya uppannāya taṇhāya duppañño puggalo pare  viya attānameva hanatīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] aputtakaseṭṭhivatthu ekādasamaṃ. </p>
            </h4>
          </h3>
          <h3>
            <h3n> 12. aṅkuravatthu </h3n>
            <h4>
              <h4n> </h4n>
              <p>[01] ^b^tiṇadosānī^eb^ti imaṃ dhammadesanaṃ satthā  paṇḍukambalasilāyaṃ viharanto aṅkuraṃ ārabbha kathesi. vatthu ``ye  jhānappasutā dhīrā''ti (dha0 pa0 181) gāthāya ^a^M2.0356^ea^ vitthāritameva.  vuttañhetaṃ tattha indakaṃ ārabbha. so kira anuruddhattherassa antogāmaṃ  piṇḍāya paviṭṭhassa attano ābhataṃ kaṭacchumattakaṃ bhikkhaṃ dāpesi.  tadassa puññaṃ aṅkurena dasavassasahassāni dvādasayojanikaṃ uddhanapantiṃ  katvā dinnadānato mahapphalataraṃ jātaṃ. tasmā evamāha. evaṃ vutte  satthā, ``aṅkura, dānaṃ nāma viceyya dātuṃ vaṭṭati, evaṃ taṃ sukhette  suvuttabījaṃ viya mahapphalaṃ hoti. tvaṃ pana tathā nākāsi, tena te  ^a^P4.0081^ea^ dānaṃ na mahapphalaṃ jāta''nti imamatthaṃ vibhāvento  -- </p>
              <p>[21] ``viceyya dānaṃ dātabbaṃ, yattha dinnaṃ mahapphalaṃ. </p>
              <p>[27] viceyya dānaṃ sugatappasatthaṃ, </p>
              <p>[26] ye dakkhiṇeyyā idha jīvaloke. </p>
              <p>[27] etesu dinnāni mahapphalāni, </p>
              <p>[22] bījāni vuttāni yathāsukhette''ti.. (pe0 va0 329)  -- </p>
              <p>[25] vatvā ^a^V2.0328^ea^ uttarimpi dhammaṃ desento imā gāthā abhāsi -- </p>
              <p>[03] 356^b^.^eb^ </p>
              <p>[21] ``tiṇadosāni khettāni, rāgadosā ayaṃ pajā. </p>
              <p>[22] tasmā hi vītarāgesu, dinnaṃ hoti mahapphalaṃ.. </p>
              <p>[03] 357^b^.^eb^ </p>
              <p>[21] ``tiṇadosāni khettāni, dosadosā ayaṃ  pajā. </p>
              <p>[22] tasmā hi vītadosesu, dinnaṃ hoti mahapphalaṃ.. </p>
              <p>[03] 358^b^.^eb^ </p>
              <p>[21] ``tiṇadosāni khettāni, mohadosā ayaṃ pajā. </p>
              <p>[22] tasmā hi vītamohesu, dinnaṃ hoti mahapphalaṃ.. </p>
              <p>[03] 359^b^.^eb^ </p>
              <p>[21] ``tiṇadosāni khettāni, icchādosā ayaṃ  pajā. </p>
              <p>[22] tasmā hi vigaticchesu, dinnaṃ hoti mahapphala''nti..</p>
              <p>[03] tattha ^b^tiṇadosānī^eb^ti sāmākādīni tiṇāni uṭṭhahantāni  pubbaṇṇāparaṇṇāni khettāni dūsenti, tena tāni na bahuphalāni honti.  evaṃ sattānampi anto rāgo uppajjanto satte dūseti, tena tesu  dinnaṃ mahapphalaṃ na hoti ^a^P4.0082^ea^. khīṇāsavesu dinnaṃ pana  mahapphalaṃ hoti. tena vuttaṃ -- </p>
              <p>[21] ``tiṇadosāni ^a^M2.0357^ea^ khettāni, rāgadosā ayaṃ pajā. </p>
              <p>[22] tasmā hi vītarāgesu, dinnaṃ hoti mahapphala''nti..  -- </p>
              <p>[25] sesagāthāsupi eseva nayo. </p>
              <p>[01] desanāvasāne aṅkuro ca indako ca sotāpattiphale  patiṭṭhahiṃsu, sampattānampi sātthikā dhammadesanā ahosīti. </p>
              <p>[06] aṅkuravatthu dvādasamaṃ. </p>
              <p>[06] taṇhāvaggavaṇṇanā niṭṭhitā. </p>
              <p>[06] catuvīsatimo vaggo. </p>
            </h4>
          </h3>
        </h2>
        <h2>
          <h2n> 25. bhikkhuvaggo </h2n>
          <h3>
            <h3n> 1. pañcabhikkhuvatthu</h3n>
            <h4>
              <h4n> </h4n>
              <p>[03] ^b^cakkhunā^eb^ ^a^V2.0329^ea^ ^a^P4.0083^ea^ ^a^M2.0358^ea^ ^b^saṃvaro^eb^ti imaṃ  dhammadesanaṃ satthā jetavane viharanto pañca bhikkhū ārabbha kathesi.</p>
              <p>[03] tesu kira ekeko cakkhudvārādīsu pañcasu dvāresu ekekameva  rakkhi. athekadivasaṃ sannipatitvā ``ahaṃ durakkhaṃ rakkhāmi, ahaṃ  durakkhaṃ rakkhāmī''ti vivaditvā ``satthāraṃ pucchitvā imamatthaṃ  jānissāmā''ti satthāraṃ upasaṅkamitvā, ``bhante, mayaṃ  cakkhudvārādīni rakkhantā attano attano rakkhanadvārameva durakkhanti  maññāma, ko nu kho amhesu durakkhaṃ rakkhatī''ti pucchiṃsu. satthā  ekaṃ bhikkhumpi anosādetvā, ``bhikkhave, sabbāni petāni  durakkhāneva, api ca kho pana tumhe na idāneva pañcasu ṭhānesu  asaṃvutā, pubbepi asaṃvutā, asaṃvutattāyeva ca paṇḍitānaṃ ovāde  avattitvā jīvitakkhayaṃ pāpuṇitthā''ti vatvā ``kadā, bhante''ti  tehi yācito atīte takkasilajātakassa vatthuṃ vitthāretvā rakkhasīnaṃ  ^a^P4.0084^ea^ vasena rājakule jīvitakkhayaṃ patte pattābhisekena  mahāsattena setacchattassa heṭṭhā rājāsane nisinnena attano  sirisampattiṃ oloketvā ``vīriyaṃ nāmetaṃ sattehi kattabbamevā''ti  udānavasena udānitaṃ -- </p>
              <p>[21] ``kusalūpadese dhitiyā daḷhāya ca, </p>
              <p>[27] anivattitattābhayabhīrutāya ca. </p>
              <p>[26] na rakkhasīnaṃ vasamāgamimhase, </p>
              <p>[22] sa sotthibhāvo mahatā bhayena me''ti.. (jā0  1.1.132) -- </p>
              <p>[25] imaṃ gāthaṃ dassetvā ``tadāpi tumheva pañca janā  takkasilāyaṃ rajjagahaṇatthāya nikkhantaṃ mahāsattaṃ āvudhahatthā  parivāretvā maggaṃ gacchantā antarāmagge rakkhasīhi cakkhudvārādivasena  upanītesu rūpārammaṇādīsu asaṃvutā paṇḍitassa ovāde avattitvā  olīyantā rakkhasīhi khāditā ^a^V2.0330^ea^ jīvitakkhayaṃ pāpuṇittha. tesu pana  ārammaṇesu susaṃvuto piṭṭhito piṭṭhito anubandhantiṃ devavaṇṇiṃ  yakkhiniṃ anādiyitvā sotthinā takkasilaṃ gantvā rajjaṃ ^a^M2.0359^ea^ patto rājā  ahamevā''ti jātakaṃ samodhānetvā, ``bhikkhave, bhikkhunā nāma  sabbāni dvārāni saṃvaritabbāni. etāni hi saṃvaranto eva  sabbadukkhā pamuccatī''ti vatvā dhammaṃ desento imā gāthā abhāsi -- </p>
              <p>[03] 360^b^.^eb^ </p>
              <p>[21] ``cakkhunā ^a^P4.0085^ea^ saṃvaro sādhu,  sādhu sotena saṃvaro. </p>
              <p>[22] ghānena saṃvaro sādhu, sādhu jivhāya saṃvaro.. </p>
              <p>[03] 361^b^.^eb^ </p>
              <p>[21] ``kāyena saṃvaro sādhu, sādhu vācāya saṃvaro. </p>
              <p>[27] manasā saṃvaro sādhu, sādhu sabbattha saṃvaro. </p>
              <p>[22] sabbattha saṃvuto bhikkhu, sabbadukkhā pamuccatī''ti..</p>
              <p>[03] tattha ^b^cakkhunā^eb^ti yadā hi bhikkhuno cakkhudvāre  rūpārammaṇaṃ āpāthamāgacchati, tadā iṭṭhārammaṇe arajjantassa  aniṭṭhārammaṇe adussantassa asamapekkhanena mohaṃ anuppādentassa  tasmiṃ dvāre saṃvaro thakanaṃ pidahanaṃ gutti katā nāma hoti. tassa  so evarūpo cakkhunā saṃvaro sādhu. esa nayo sotadvārādīsupi.  cakkhudvārādīsuyeva pana saṃvaro vā asaṃvaro vā nuppajjati, parato pana  javanavīthiyaṃ esa labbhati. tadā hi asaṃvaro uppajjanto assaddhā  akkhanti kosajjaṃ muṭṭhasaccaṃ aññāṇanti akusalavīthiyaṃ ayaṃ  pañcavidho labbhati. saṃvaro uppajjanto saddhā khanti vīriyaṃ sati  ñāṇanti kusalavīthiyaṃ ayaṃ pañcavidho labbhati.</p>
              <p>[03] ^b^kāyena saṃvaro^eb^ti ettha pana pasādakāyopi copanakāyopi  labbhati. ubhayampi panetaṃ kāyadvārameva. tattha pasādadvāre  saṃvarāsaṃvaro kathitova. copanadvārepi taṃvatthukā  pāṇātipātādinnādānakāmesumicchācārā. tehi pana saddhiṃ  akusalavīthiyaṃ uppajjantehi taṃ dvāraṃ asaṃvutaṃ hoti, kusalavīthiyaṃ  uppajjantehi ^a^P4.0086^ea^ pāṇātipātāveramaṇiādīhi saṃvutaṃ.  ^b^sādhu vācāyā^eb^ti etthāpi copanavācāpi vācā. tāya saddhiṃ  uppajjantehi musāvādādīhi taṃ dvāraṃ asaṃvutaṃ hoti,  musāvādāveramaṇiādīhi saṃvutaṃ. ^b^manasā saṃvaro^eb^ti etthāpi  javanamanato aññena manena saddhiṃ abhijjhādayo natthi. manodvāre  pana javanakkhaṇe uppajjamānehi abhijjhādīhi taṃ dvāraṃ asaṃvutaṃ hoti,  anabhijjhādīhi saṃvutaṃ hoti. ^b^sādhu sabbatthā^eb^ti tesu  cakkhudvārādīsu sabbesupi saṃvaro sādhu. ettāvatā hi aṭṭha  saṃvaradvārāni aṭṭha ca asaṃvaradvārāni ^a^V2.0331^ea^ kathitāni. tesu aṭṭhasu  asaṃvaradvāresu ṭhito bhikkhu sakalavaṭṭamūlakadukkhato ^a^M2.0360^ea^ na muccati,  saṃvaradvāresu pana ṭhito sabbasmāpi vaṭṭamūlakadukkhā muccati. tena  vuttaṃ -- ``sabbattha saṃvuto bhikkhu, sabbadukkhā pamuccatī''ti.</p>
              <p>[03] desanāvasāne te pañca bhikkhū sotāpattiphale patiṭṭhahiṃsu,  sampattānampi sātthikā dhammadesanā ahosīti. </p>
              <p>[06] pañcabhikkhuvatthu paṭhamaṃ. </p>
            </h4>
          </h3>
          <h3>
            <h3n> 2. haṃsaghātakabhikkhuvatthu</h3n>
            <h4>
              <h4n> </h4n>
              <p>[03] ^b^hatthasaṃyato^eb^ti imaṃ dhammadesanaṃ satthā jetavane viharanto  ekaṃ haṃsaghātakaṃ bhikkhuṃ ārabbha kathesi.</p>
              <p>[03] sāvatthivāsino ^a^P4.0087^ea^ kira dve sahāyakā  bhikkhūsu pabbajitvā laddhūpasampadā yebhuyyena ekato vicaranti. te  ekadivasaṃ aciravatiṃ gantvā nhatvā ātape tappamānā sāraṇīyakathaṃ  kathentā aṭṭhaṃsu. tasmiṃ khaṇe dve haṃsā ākāsena gacchanti. atheko  daharabhikkhu sakkharaṃ gahetvā ``ekassa haṃsapotakassa akkhiṃ  paharissāmī''ti āha, itaro ``na sakkhissāmī''ti āha. tiṭṭhatu  imasmiṃ passe akkhi, parapasse akkhiṃ paharissāmīti. idampi na  sakkhissasiyevāti. ``tena hi upadhārehī''ti dutiyaṃ sakkharaṃ  gahetvā haṃsassa pacchābhāge khipi, haṃso sakkharasaddaṃ sutvā nivattitvā  olokesi. atha naṃ itaraṃ vaṭṭasakkharaṃ gahetvā parapasse akkhimhi  paharitvā orimakkhinā nikkhāmesi. haṃso viravanto parivattitvā  tesaṃ pādamūleyeva pati. tattha tattha ṭhitā bhikkhū disvā,  ``āvuso, buddhasāsane pabbajitvā ananucchavikaṃ vo kataṃ pāṇātipātaṃ  karontehī''ti vatvā te ādāya gantvā tathāgatassa dassesuṃ.</p>
              <p>[03] satthā ``saccaṃ kira tayā bhikkhu pāṇātipāto kato''ti  pucchitvā ``saccaṃ, bhante''ti vutte ``bhikkhu kasmā evarūpe  niyyānikasāsane pabbajitvā evamakāsi, porāṇakapaṇḍitā anuppanne  buddhe agāramajjhe ^a^M2.0361^ea^ vasamānā appamattakesupi ^a^P4.0088^ea^ ṭhānesu  kukkuccaṃ kariṃsu ^a^V2.0332^ea^, tvaṃ pana evarūpe buddhasāsane pabbajitvā kukkuccamattampi  na akāsī''ti vatvā tehi yācito atītaṃ āhari.</p>
              <p>[03] atīte kururaṭṭhe indapattanagare dhanañcaye rajjaṃ kārente bodhisatto  tassa aggamahesiyā kucchismiṃ paṭisandhiṃ gahetvā anupubbena viññutaṃ  patto takkasilāyaṃ sippāni uggahetvā pitarā uparajje patiṭṭhāpito  aparabhāge pitu accayena rajjaṃ patvā dasa rājadhamme akopento  kurudhamme vattittha. kurudhammo nāma pañcasīlāni, tāni bodhisatto  parisuddhāni katvā rakkhi. yathā ca bodhisatto, evamassa mātā  aggamahesī kaniṭṭhabhātā uparājā purohito brāhmaṇo rajjugāhako  amacco sārathi seṭṭhi doṇamāpako mahāmatto dovāriko nagarasobhinī  vaṇṇadāsīti evametesu ekādasasu janesu kurudhammaṃ rakkhantesu  kaliṅgaraṭṭhe dantapuranagare kaliṅge rajjaṃ kārente tasmiṃ raṭṭhe devo na  vassi. mahāsattassa pana añjanasannibho nāma maṅgalahatthī mahāpuñño  hoti. raṭṭhavāsino ``tasmiṃ ānīte devo vassissatī''ti saññāya  rañño ārocayiṃsu. rājā tassa hatthissa ānayanatthāya brāhmaṇe  pahiṇi. te gantvā mahāsattaṃ hatthiṃ yāciṃsu. satthā tesaṃ  yācanakāraṇaṃ dassetuṃ āha -- </p>
              <p>[21] ``tava ^a^P4.0089^ea^ saddhañca sīlañca, viditvāna  janādhipa. </p>
              <p>[22] vaṇṇaṃ añjanavaṇṇena, kaliṅgasmiṃ nimimhase''ti..  (jā0 1.3.76) -- </p>
              <p>[25] imaṃ tikanipāte jātakaṃ kathesi. hatthimhi pana  ānītepi deve avassante ``so rājā kurudhammaṃ rakkhati, tenassa  raṭṭhe devo vassatī''ti saññāya ``yaṃ so kurudhammaṃ rakkhati, taṃ  suvaṇṇapaṭṭe likhitvā ānethā''ti puna kāliṅgo brāhmaṇe ca amacce ca  pesesi. tesu gantvā yācantesu rājānaṃ ādiṃ katvā sabbepi te  attano attano sīlesu kiñci kukkuccamattaṃ katvā ``aparisuddhaṃ no  sīla''nti paṭikkhipitvāpi ``na ettāvatā sīlabhedo hotī''ti  tehi punappunaṃ yācitā attano attano sīlāni kathayiṃsu. kāliṅgo  suvaṇṇapaṭṭe likhāpetvā ābhataṃ ^a^M2.0362^ea^ kurudhammaṃ disvāva samādāya sādhukaṃ  pūresi. tassa raṭṭhe devo pāvassi, raṭṭhaṃ khemaṃ subhikkhaṃ ahosi.  satthā imaṃ atītaṃ āharitvā -- </p>
              <p>[21] ``gaṇikā uppalavaṇṇā, puṇṇo dovāriko tadā. </p>
              <p>[22] rajjugāho ca kaccāno, doṇamāpako ca kolito.. </p>
              <p>[21] ``sāriputto ^a^V2.0333^ea^ tadā seṭṭhī, anuruddho ca sārathī. </p>
              <p>[22] brāhmaṇo kassapo thero, uparājānandapaṇḍito.. </p>
              <p>[21] ``mahesī rāhulamātā, māyādevī janettikā. </p>
              <p>[22] kururājā bodhisatto, evaṃ dhāretha jātaka''nti.. -- </p>
              <p>[25] jātakaṃ ^a^P4.0090^ea^ samodhānetvā ``bhikkhu evaṃ  pubbepi paṇḍitā appamattakepi kukkucce uppanne attano sīlabhede āsaṅkaṃ  kariṃsu, tvaṃ pana mādisassa buddhassa sāsane pabbajitvā pāṇātipātaṃ  karonto atibhāriyaṃ kammamakāsi, bhikkhunā nāma hatthehi pādehi  vācāya ca saṃyatena bhavitabba''nti vatvā imaṃ gāthamāha -- </p>
              <p>[03] 362^b^.^eb^ </p>
              <p>[21] ``hatthasaṃyato pādasaṃyato, </p>
              <p>[27] vācāsaṃyato saṃyatuttamo. </p>
              <p>[26] ajjhattarato samāhito, </p>
              <p>[22] eko santusito tamāhu bhikkhu''nti..</p>
              <p>[03] tattha ^b^hatthasaṃyato^eb^ti hatthakīḷāpanādīnaṃ vā hatthena paresaṃ  paharaṇādīnaṃ vā abhāvena hatthasaṃyato. dutiyapadepi eseva nayo.  vācāya pana musāvādādīnaṃ akaraṇato vācāya saṃyato.  ^b^saṃyatuttamo^eb^ti saṃyatattabhāvo,  kāyacalanasīsukkhipanabhamukavikārādīnaṃ akārakoti attho.  ^b^ajjhattarato^eb^ti gocarajjhattasaṅkhātāya kammaṭṭhānabhāvanāya rato.  ^b^samāhito^eb^ti suṭṭhu ṭhapito. ^b^eko santusito^eb^ti  ekavihārī hutvā suṭṭhu tusito vipassanācārato paṭṭhāya attano  adhigamena tuṭṭhamānaso. puthujjanakalyāṇakañhi ādiṃ katvā sabbepi  sekhā attano adhigamena santussantīti santusitā, arahā pana  ekantasantusitova. taṃ sandhāyetaṃ vuttaṃ.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] haṃsaghātakabhikkhuvatthu dutiyaṃ. </p>
            </h4>
          </h3>
          <h3>
            <h3n> 3. kokālikavatthu</h3n>
            <h4>
              <h4n> </h4n>
              <p>[03] ^b^yo^eb^ ^a^V2.0334^ea^ ^a^P4.0091^ea^ ^a^M2.0363^ea^ ^b^mukhasaṃyato^eb^ti imaṃ dhammadesanaṃ  satthā jetavane viharanto kokālikaṃ ārabbha kathesi. vatthu ``atha  kho kokāliko bhikkhu yena bhagavā tenupasaṅkamī''ti sutte (saṃ0  ni0  1.181; su0 ni0 kokālikasutta; a0 ni0  10.89)  āgatameva. atthopissa aṭṭhakathāya vuttanayeneva veditabbo.</p>
              <p>[03] kokālike pana padumaniraye uppanne dhammasabhāyaṃ kathaṃ samuṭṭhāpesuṃ  ``aho kokāliko bhikkhu attano mukhaṃ nissāya vināsaṃ patto, dve  aggasāvake akkosantasseva hissa pathavī vivaraṃ adāsī''ti. satthā  āgantvā ``kāya nuttha, bhikkhave, etarahi kathāya sannisinnā''ti  pucchitvā ``imāya nāmā''ti vutte ``na, bhikkhave, idāneva, pubbepi  kokāliko bhikkhu attano mukhameva nissāya naṭṭho''ti vatvā tamatthaṃ  sotukāmehi bhikkhūhi yācito tassa pakāsanatthaṃ atītaṃ āhari. </p>
              <p>[01] atīte himavantapadese ekasmiṃ sare kacchapo vasati.  dve haṃsapotakā gocarāya carantā tena saddhiṃ vissāsaṃ katvā  daḷhavissāsikā hutvā ekadivasaṃ kacchapaṃ pucchiṃsu -- ``samma,  amhākaṃ himavante cittakūṭapabbatatale kañcanaguhāya vasanaṭṭhānaṃ,  ramaṇiyo padeso, gacchissasi amhehi saddhi''nti. ``samma, ahaṃ  kathaṃ gamissāmī''ti? ``mayaṃ taṃ nessāma, sace mukhaṃ rakkhituṃ  sakkhissasī''ti. ``rakkhissāmi, sammā gahetvā maṃ gacchathā''ti.  te ``sādhū''ti vatvā ekaṃ daṇḍakaṃ kacchapena ^a^P4.0092^ea^  ḍaṃsāpetvā sayaṃ tassa ubho koṭiyo ḍaṃsitvā ākāsaṃ pakkhandiṃsu.  taṃ tathā haṃsehi nīyamānaṃ gāmadārakā disvā ``dve haṃsā kacchapaṃ  daṇḍena harantī''ti āhaṃsu. kacchapo ``yadi maṃ sahāyakā nenti,  tumhākaṃ ettha kiṃ hoti duṭṭhaceṭakā''ti vattukāmo haṃsānaṃ sīghavegatāya  bārāṇasinagare rājanivesanassa uparibhāgaṃ sampattakāle daṭṭhaṭṭhānato  daṇḍakaṃ vissajjetvā ākāsaṅgaṇe patitvā dvedhā bhijji. satthā imaṃ  atītaṃ āharitvā -- </p>
              <p>[21] ``avadhī ^a^M2.0364^ea^ vata attānaṃ, kacchapo byāharaṃ giraṃ. </p>
              <p>[22] suggahītasmiṃ kaṭṭhasmiṃ, vācāya sakiyāvadhī.. </p>
              <p>[21] ``etampi ^a^V2.0335^ea^ disvā naravīriyaseṭṭha, </p>
              <p>[27] vācaṃ pamuñce kusalaṃ nātivelaṃ. </p>
              <p>[22] passasi bahubhāṇena, kacchapaṃ byasanaṃ gata''nti..  (jā0 1.2.129-130). </p>
              <p>[25] imaṃ dukanipāte ^b^bahubhāṇijātakaṃ^eb^ vitthāretvā,  ``bhikkhave, bhikkhunā nāma mukhasaṃyatena samacārinā anuddhatena  nibbutacittena bhavitabba''nti vatvā imaṃ gāthamāha -- </p>
              <p>[03] 363^b^.^eb^ </p>
              <p>[21] ``yo ^a^P4.0093^ea^ mukhasaṃyato bhikkhu,  mantabhāṇī anuddhato. </p>
              <p>[22] atthaṃ dhammañca dīpeti, madhuraṃ tassa bhāsita''nti..</p>
              <p>[03] tattha ^b^mukhasaṃyato^eb^ti dāsacaṇḍālādayopi ``tvaṃ dujjāto,  tvaṃ dussīlo''tiādīnaṃ avacanatāya mukhena saṃyato.  ^b^mantabhāṇī^eb^ti mantā vuccati paññā, tāya bhaṇanasīlo.  ^b^anuddhato^eb^ti nibbutacitto. ^b^atthaṃ dhammañca dīpetī^eb^ti  bhāsitatthañceva desanādhammañca katheti. ^b^madhura^eb^nti evarūpassa  bhikkhuno bhāsitaṃ madhuraṃ nāma. yo pana atthameva sampādeti, na  pāḷiṃ, pāḷiṃyeva sampādeti, na atthaṃ, ubhayaṃ vā pana na sampādeti,  tassa bhāsitaṃ madhuraṃ nāma na hotīti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] kokālikavatthu tatiyaṃ. </p>
            </h4>
          </h3>
          <h3>
            <h3n> 4. dhammārāmattheravatthu</h3n>
            <h4>
              <h4n> </h4n>
              <p>[03] ^b^dhammārāmo^eb^ti imaṃ dhammadesanaṃ satthā jetavane viharanto  dhammārāmattheraṃ ārabbha kathesi.</p>
              <p>[03] satthārā kira ``ito me catumāsaccayena parinibbānaṃ  bhavissatī''ti ārocite anekasahassā bhikkhū satthāraṃ parivāretvā  vicariṃsu. tattha puthujjanā ^a^M2.0365^ea^ bhikkhū assūni sandhāretuṃ nāsakkhiṃsu,  khīṇāsavānaṃ dhammasaṃvego uppajji. sabbepi ``kiṃ nu kho  karissāmā''ti vaggabandhanena ^a^P4.0094^ea^ vicaranti. eko  pana dhammārāmo nāma bhikkhu bhikkhūnaṃ santikaṃ na upasaṅkamati.  bhikkhūhi ``kiṃ, āvuso''ti vuccamāno paṭivacanampi adatvā  ``satthā ^a^V2.0336^ea^ kira catumāsaccayena parinibbāyissati, ahañcamhi  avītarāgo, satthari dharamāneyeva vāyamitvā arahattaṃ pāpuṇissāmī''ti  ekakova viharanto satthārā desitaṃ dhammaṃ āvajjeti cinteti  anussarati. bhikkhū tathāgatassa ārocesuṃ -- ``bhante,  dhammārāmassa tumhesu sinehamattampi natthi, `satthā kira  parinibbāyissati, kiṃ nu kho karissāmā'ti amhehi saddhiṃ  sammantanamattampi na karotī''ti. satthā taṃ pakkosāpetvā ``saccaṃ  kira tvaṃ evaṃ karosī''ti pucchi. ``saccaṃ, bhante''ti. ``kiṃ  kāraṇā''ti? tumhe kira catumāsaccayena parinibbāyissatha,  ahañcamhi avītarāgo, tumhesu dharantesuyeva vāyamitvā arahattaṃ  pāpuṇissāmīti tumhehi desitaṃ dhammaṃ āvajjāmi cintemi  anussarāmīti.</p>
              <p>[03] satthā ``sādhu sādhū''ti tassa sādhukāraṃ datvā, ``bhikkhave,  aññenāpi mayi sinehavantena bhikkhunā nāma dhammārāmasadiseneva  bhavitabbaṃ. na hi mayhaṃ mālāgandhādīhi pūjaṃ karontā mama pūjaṃ  karonti nāma, dhammānudhammaṃ paṭipajjantāyeva pana maṃ pūjenti  nāmā''ti vatvā imaṃ gāthamāha -- </p>
              <p>[03] 364^b^.^eb^ </p>
              <p>[21] ``dhammārāmo dhammarato, dhammaṃ anuvicintayaṃ. </p>
              <p>[22] dhammaṃ anussaraṃ bhikkhu, saddhammā na parihāyatī''ti.. </p>
              <p>[01] tattha ^a^P4.0095^ea^ nivāsanaṭṭhena  samathavipassanādhammo ārāmo assāti ^b^dhammārāmo^eb^. tasmiṃyeva  dhamme ratoti ^b^dhammarato^eb^. tasseva dhammassa punappunaṃ  vicintanatāya ^b^dhammaṃ anuvicintayaṃ,^eb^ taṃ dhammaṃ āvajjento  manasikarontoti attho. ^b^anussara^eb^nti tameva dhammaṃ  anussaranto. ^b^saddhammā^eb^ti evarūpo bhikkhu sattatiṃsabhedā  bodhipakkhiyadhammā navavidhalokuttaradhammā ca na parihāyatīti attho.</p>
              <p>[03] desanāvasāne so bhikkhu arahatte patiṭṭhahi, sampattānampi  sātthikā dhammadesanā ahosīti. </p>
              <p>[06] dhammārāmattheravatthu catutthaṃ. </p>
            </h4>
          </h3>
          <h3>
            <h3n> 5. vipakkhasevakabhikkhuvatthu</h3n>
            <h4>
              <h4n> </h4n>
              <p>[03] ^b^salābha^eb^nti ^a^M2.0366^ea^ imaṃ dhammadesanaṃ satthā veḷuvane viharanto  aññataraṃ vipakkhasevakaṃ bhikkhuṃ ārabbha kathesi.</p>
              <p>[03] tassa ^a^V2.0337^ea^ kireko devadattapakkhiko bhikkhu sahāyo ahosi. so  taṃ bhikkhūhi saddhiṃ piṇḍāya caritvā katabhattakiccaṃ āgacchantaṃ disvā  ``kuhiṃ gatosī''ti pucchi. ``asukaṭṭhānaṃ nāma piṇḍāya  caritu''nti. ``laddho te piṇḍapāto''ti? ``āma, laddho''ti.  ``idha amhākaṃ mahālābhasakkāro, katipāhaṃ idheva hohī''ti. so  tassa vacanena katipāhaṃ tattha vasitvā sakaṭṭhānameva agamāsi ^a^P4.0096^ea^.  atha naṃ bhikkhū ``ayaṃ, bhante, devadattassa  uppannalābhasakkāraṃ paribhuñjati, devadattassa pakkhiko eso''ti  tathāgatassa ārocesuṃ. satthā taṃ pakkosāpetvā ``saccaṃ kira tvaṃ  evamakāsī''ti pucchi. ``āma, bhante, ahaṃ tattha ekaṃ daharaṃ  nissāya katipāhaṃ vasiṃ, na ca pana devadattassa laddhiṃ rocemī''ti.  atha naṃ bhagavā ``kiñcāpi tvaṃ laddhiṃ na rocesi, diṭṭhadiṭṭhakānaṃyeva  pana laddhiṃ rocento viya vicarasi. na tvaṃ idāneva evaṃ karosi,  pubbepi evarūpoyevā''ti vatvā ``idāni tāva, bhante, amhehi sāmaṃ  diṭṭho, pubbe panesa kesaṃ laddhiṃ rocento viya vicari, ācikkhatha  no''ti bhikkhūhi yācito atītaṃ āharitvā -- </p>
              <p>[21] ``purāṇacorāna vaco nisamma, </p>
              <p>[27] mahiḷāmukho pothayamanvacārī. </p>
              <p>[26] susaññatānañhi vaco nisamma, </p>
              <p>[22] gajuttamo sabbaguṇesu aṭṭhā''ti.. (jā0 1.1.26)  -- </p>
              <p>[25] imaṃ ^b^mahiḷāmukhajātakaṃ^eb^ vitthāretvā, ``bhikkhave,  bhikkhunā nāma sakalābheneva santuṭṭhena bhavitabbaṃ, paralābhaṃ patthetuṃ na  vaṭṭati. paralābhaṃ patthentassa hi jhānavipassanāmaggaphalesu  ekadhammopi nuppajjati, sakalābhasantuṭṭhasseva pana jhānādīni ^a^P4.0097^ea^  uppajjantī''ti vatvā dhammaṃ desento imā gāthā abhāsi -- </p>
              <p>[03] 365^b^.^eb^ </p>
              <p>[21] ``salābhaṃ nātimaññeyya, nāññesaṃ pihayaṃ care. </p>
              <p>[22] aññesaṃ pihayaṃ bhikkhu, samādhiṃ nādhigacchati.. </p>
              <p>[03] 366^b^.^eb^ </p>
              <p>[21] ``appalābhopi ^a^M2.0367^ea^ ce bhikkhu, salābhaṃ  nātimaññati. </p>
              <p>[22] taṃ ve devā pasaṃsanti, suddhājīviṃ atandita''nti..</p>
              <p>[03] tattha ^b^salābha^eb^nti attano uppajjanakalābhaṃ.  sapadānacārañhi parivajjetvā anesanāya jīvikaṃ ^a^V2.0338^ea^ kappento salābhaṃ  atimaññati hīḷeti jigucchati nāma. tasmā evaṃ akaraṇena salābhaṃ  nātimaññeyya. ^b^aññesaṃ pihaya^eb^nti aññesaṃ lābhaṃ patthento na  careyyāti attho. ^b^samādhiṃ nādhigacchatī^eb^ti aññesañhi lābhaṃ  pihayanto tesaṃ cīvarādikaraṇe ussukkaṃ āpanno bhikkhu appanāsamādhiṃ  vā upacārasamādhiṃ vā nādhigacchati. ^b^salābhaṃ nātimaññatī^eb^ti  appalābhopi samāno uccanīcakule paṭipāṭiyā sapadānaṃ caranto  bhikkhu salābhaṃ nātimaññati nāma. ^b^taṃ ve^eb^ti taṃ evarūpaṃ  bhikkhuṃ sārajīvitatāya suddhājīviṃ jaṅghabalaṃ nissāya  jīvitakappanena akusītatāya atanditaṃ devā pasaṃsanti thomentīti  attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] vipakkhasevakabhikkhuvatthu pañcamaṃ. </p>
            </h4>
          </h3>
          <h3>
            <h3n> 6. pañcaggadāyakabrāhmaṇavatthu</h3n>
            <h4>
              <h4n> </h4n>
              <p>[03] ^b^sabbaso^eb^ti ^a^P4.0098^ea^ imaṃ dhammadesanaṃ satthā  jetavane viharanto pañcaggadāyakaṃ nāma brāhmaṇaṃ ārabbha kathesi.</p>
              <p>[03] so kira sasse khette ṭhitakāleyeva khettaggaṃ nāma deti,  khalakāle khalaggaṃ nāma deti, khalabhaṇḍakāle khalabhaṇḍaggaṃ nāma deti,  ukkhalikakāle kumbhaggaṃ nāma deti, pātiyaṃ vaḍḍhitakāle pātaggaṃ  nāma detīti imāni pañca aggadānāni deti, sampattassa adatvā  nāma na bhuñjati. tenassa ^b^pañcaggadāyako^eb^tveva nāmaṃ ahosi.  satthā tassa ca brāhmaṇiyā cassa tiṇṇaṃ phalānaṃ upanissayaṃ disvā  brāhmaṇassa bhojanavelāyaṃ gantvā dvāre aṭṭhāsi. sopi dvārapamukhe  antogehābhimukho nisīditvā bhuñjati, satthāraṃ dvāre ṭhitaṃ na passati.  brāhmaṇī pana taṃ parivisamānā satthāraṃ disvā cintesi -- ``ayaṃ  brāhmaṇo pañcasu ^a^M2.0368^ea^ ṭhānesu aggaṃ datvā bhuñjati, idāni ca samaṇo  gotamo āgantvā dvāre ṭhito. sace brāhmaṇo etaṃ disvā attano  bhattaṃ haritvā dassati, punapāhaṃ pacituṃ na sakkhissāmī''ti. sā  ``evaṃ ayaṃ samaṇaṃ gotamaṃ na passissatī''ti satthu piṭṭhiṃ datvā  tassa pacchato taṃ paṭicchādentī onamitvā puṇṇacandaṃ pāṇinā  paṭicchādentī viya aṭṭhāsi. tathā ṭhitā eva ca pana ``gato nu  kho no''ti satthāraṃ aḍḍhakkhikena olokesi. satthā tattheva  aṭṭhāsi. brāhmaṇassa pana savanabhayena ``aticchathā''ti na vadeti,  osakkitvā pana saṇikameva ``aticchathā''ti āha ^a^V2.0339^ea^. satthā ``na  gamissāmī''ti sīsaṃ ^a^P4.0099^ea^ cālesi. lokagarunā buddhena  ``na gamissāmī''ti sīse cālite sā sandhāretuṃ asakkontī  mahāhasitaṃ hasi. tasmiṃ khaṇe satthā gehābhimukhaṃ obhāsaṃ muñci.  brāhmaṇopi piṭṭhiṃ datvā nisinnoyeva brāhmaṇiyā hasitasaddaṃ sutvā  chabbaṇṇānañca rasmīnaṃ obhāsaṃ oloketvā satthāraṃ addasa. buddhā  hi nāma gāme vā araññe vā hetusampannānaṃ attānaṃ adassetvā na  pakkamanti. brāhmaṇopi satthāraṃ disvā, ``bhoti nāsitomhi tayā,  rājaputtaṃ āgantvā dvāre ṭhitaṃ mayhaṃ anācikkhantiyā bhāriyaṃ te kammaṃ  kata''nti vatvā aḍḍhabhuttaṃ bhojanapātiṃ ādāya satthu santikaṃ gantvā,  ``bho gotama, ahaṃ pañcasu ṭhānesu aggaṃ datvāva bhuñjāmi, ito ca me  majjhe bhinditvā ekova bhattakoṭṭhāso bhutto, eko koṭṭhāso avasiṭṭho,  paṭiggaṇhissasi me idaṃ bhatta''nti. satthā ``na me tava  ucchiṭṭhabhattena attho''ti avatvā, ``brāhmaṇa, aggampi mayhameva  anucchavikaṃ, majjhe bhinditvā aḍḍhabhuttabhattampi, carimakabhattapiṇḍopi  mayhameva anucchaviko. mayañhi, brāhmaṇa,  paradattūpajīvipetasadisā''ti vatvā imaṃ gāthamāha -- </p>
              <p>[21] ``yadaggato majjhato sesato vā, </p>
              <p>[27] piṇḍaṃ labhetha paradattūpajīvī. </p>
              <p>[26] nālaṃ thutuṃ nopi nipaccavādī, </p>
              <p>[22] taṃ vāpi dhīrā muni vedayantī''ti.. (su0 ni0  219).</p>
              <p>[03] brāhmaṇo ^a^P4.0100^ea^ taṃ sutvāva pasannacitto hutvā  ``aho acchariyaṃ, dīpasāmiko nāma rājaputto `na me tava  ucchiṭṭhabhattena attho'ti avatvā evaṃ vakkhatī''ti dvāre ṭhitakova  satthāraṃ pañhaṃ pucchi -- ``bho gotama ^a^M2.0369^ea^, tumhe attano sāvake  bhikkhūti vadatha, kittāvatā bhikkhu nāma hotī''ti. satthā  ``kathaṃrūpā nu kho imassa dhammadesanā sappāyā''ti upadhārento  ``ime dvepi janā kassapabuddhakāle `nāmarūpa'nti vadantānaṃ kathaṃ  suṇiṃsu, nāmarūpaṃ avissajjitvāva nesaṃ dhammaṃ desetuṃ vaṭṭatī''ti,  ``brāhmaṇa, nāme ca rūpe ca arajjanto asajjanto asocanto bhikkhu  nāma hotī''ti vatvā imaṃ gāthamāha -- </p>
              <p>[03] 367^b^.^eb^ </p>
              <p>[21] ``sabbaso nāmarūpasmiṃ, yassa natthi  mamāyitaṃ. </p>
              <p>[22] asatā ca na socati, sa ve bhikkhūti vuccatī''ti..</p>
              <p>[03] tattha ^b^sabbaso^eb^ti sabbasmimpi vedanādīnaṃ catunnaṃ,  rūpakkhandhassa cāti pañcannaṃ khandhānaṃ vasena ^a^V2.0340^ea^ pavatte nāmarūpe.  ^b^mamāyita^eb^nti yassa ahanti vā mamanti vā gāho natthi.  ^b^asatā ca na socatī^eb^ti tasmiñca nāmarūpe khayavayaṃ patte  ``mama rūpaṃ khīṇaṃ...pe0... mama viññāṇaṃ khīṇa''nti na socati na  vihaññati, ``khayavayadhammaṃ me khīṇa''nti passati. ^b^sa ve^eb^ti  so evarūpo vijjamānepi nāmarūpe mamāyitarahitopi asatāpi tena  asocanto bhikkhūti vuccatīti attho.</p>
              <p>[03] desanāvasāne ^a^P4.0101^ea^ ubhopi jayampatikā  anāgāmiphale patiṭṭhahiṃsu, sampattānampi sātthikā dhammadesanā  ahosīti. </p>
              <p>[06] pañcaggadāyakabrāhmaṇavatthu chaṭṭhaṃ. </p>
            </h4>
          </h3>
          <h3>
            <h3n> 7. sambahulabhikkhuvatthu</h3n>
            <h4>
              <h4n> </h4n>
              <p>[03] ^b^mettāvihārī^eb^ti imaṃ dhammadesanaṃ satthā jetavane viharanto  sambahule bhikkhū ārabbha kathesi.</p>
              <p>[03] ekasmiñhi samaye āyasmante mahākaccāne avantijanapade  kuraragharaṃ nissāya pavattapabbate viharante soṇo nāma koṭikaṇṇo  upāsako therassa dhammakathāya pasīditvā therassa santike  pabbajitukāmo ^a^M2.0370^ea^ therena ``dukkaraṃ kho, soṇa, yāvajīvaṃ ekabhattaṃ  ekaseyyaṃ brahmacariya''nti vatvā dve vāre paṭikkhittopi pabbajjāya  ativiya ussāhajāto tatiyavāre theraṃ yācitvā pabbajitvā  appabhikkhukattā dakkhiṇāpathe tiṇṇaṃ vassānaṃ accayena laddhūpasampado  satthāraṃ sammukhā daṭṭhukāmo hutvā upajjhāyaṃ āpucchitvā tena dinnaṃ  sāsanaṃ gahetvā anupubbena jetavanaṃ gantvā satthāraṃ vanditvā  katapaṭisanthāro satthārā ekagandhakuṭiyaṃyeva anuññātasenāsano bahudeva  rattiṃ ajjhokāse vīthināmetvā rattibhāge gandhakuṭiṃ pavisitvā attano  pattasenāsane taṃ rattibhāgaṃ vītināmetvā paccūsasamaye satthārā ajjhiṭṭho  soḷasa aṭṭhakavaggikāni ^a^P4.0102^ea^ (su0 ni0 772  ādayo) sabbāneva sarabhaññena abhaṇi. athassa bhagavā  sarabhaññapariyosāne abbhānumodento -- ``sādhu sādhu, bhikkhū''ti  sādhukāraṃ adāsi. satthārā dinnasādhukāraṃ sutvā bhūmaṭṭhakadevā nāgā  supaṇṇāti evaṃ yāva brahmalokā ekasādhukārameva ahosi.</p>
              <p>[03] tasmiṃ ^a^V2.0341^ea^ khaṇe jetavanato vīsayojanasatamatthake kuraragharanagare  therassa mātu mahāupāsikāya gehe adhivatthā devatāpi mahantena saddena  sādhukāramadāsi. atha naṃ upāsikā āha -- ``ko esa sādhukāraṃ  detī''ti? ahaṃ, bhaginīti. kosi tvanti? tava gehe adhivatthā,  devatāti. tvaṃ ito pubbe mayhaṃ sādhukāraṃ adatvā ajja kasmā  desīti? nāhaṃ tuyhaṃ sādhukāraṃ dammīti. atha kassa te sādhukāro  dinnoti? tava puttassa koṭikaṇṇassa soṇattherassāti. kiṃ me  puttena katanti? putto te ajja satthārā saddhiṃ ekagandhakuṭiyaṃ  vasitvā dhammaṃ desesi, satthā tava puttassa dhammaṃ sutvā pasanno  sādhukāramadāsi. tenassa mayāpi sādhukāro dinno.  sammāsambuddhassa hi sādhukāraṃ sampaṭicchitvā bhūmaṭṭhakadeve ādiṃ katvā  yāva brahmalokā ekasādhukārameva jātanti. kiṃ pana, sāmi, mama  puttena satthu dhammo kathito, satthārā mama puttassa kathitoti? tava  puttena satthu kathitoti. evaṃ devatāya kathentiyāva upāsikāya  pañcavaṇṇā pīti uppajjitvā sakalasarīraṃ phari.</p>
              <p>[03] athassā etadahosi -- ``sace me putto satthārā saddhiṃ  ekagandhakuṭiyaṃ vasitvā satthu dhammaṃ kathetuṃ sakkhi ^a^P4.0103^ea^,  mayhampi kathetuṃ sakkhissatiyeva ^a^M2.0371^ea^. puttassa āgatakāle  dhammassavanaṃ kāretvā dhammakathaṃ suṇissāmī''ti. soṇattheropi kho  satthārā sādhukāre dinne ``ayaṃ me upajjhāyena dinnasāsanaṃ ārocetuṃ  kālo''ti bhagavantaṃ paccantimesu janapadesu vinayadharapañcamena gaṇena  upasampadaṃ ādiṃ katvā (mahāva0 259) pañca vare yācitvā katipāhaṃ  satthu santikeyeva vasitvā ``upajjhāyaṃ passissāmī''ti satthāraṃ  āpucchitvā jetavanā nikkhamitvā anupubbena upajjhāyassa santikaṃ  agamāsi.</p>
              <p>[03] thero punadivase taṃ ādāya piṇḍāya caranto mātu upāsikāya  gehadvāraṃ agamāsi. sāpi puttaṃ disvā tuṭṭhamānasā vanditvā sakkaccaṃ  parivisitvā pucchi -- ``saccaṃ kira tvaṃ, tāta, satthārā saddhiṃ  ekagandhakuṭiyaṃ vasitvā satthu dhammakathaṃ kathesī''ti. ``upāsike,  tuyhaṃ kena idaṃ kathita''nti? ``tāta, imasmiṃ gehe adhivatthā  devatā mahantena saddena sādhukāraṃ datvā mayā `ko eso'ti vutte  `aha'nti vatvā evañca evañca kathesi. taṃ sutvā mayhaṃ etadahosi  -- `sace me putto satthu dhammakathaṃ kathesi, mayhampi kathetuṃ  sakkhissatī'ti. atha naṃ āha -- `tāta, yato tayā satthu  sammukhā dhammo kathito, mayhampi kathetuṃ sakkhissasi eva.  asukadivase nāma dhammassavanaṃ kāretvā tava dhammaṃ suṇissāmi,  tātā'''ti. so adhivāsesi. upāsikā bhikkhusaṅghassa dānaṃ  datvā pūjaṃ katvā ``puttassa me dhammakathaṃ suṇissāmī''ti ekameva  dāsiṃ geharakkhikaṃ ṭhapetvā ^a^P4.0104^ea^ sabbaṃ parijanaṃ ādāya  antonagare dhammassavanatthāya ^a^V2.0342^ea^ kārite maṇḍape alaṅkatadhammāsanaṃ  abhiruyha dhammaṃ desentassa puttassa dhammakathaṃ sotuṃ agamāsi.</p>
              <p>[03] tasmiṃ pana kāle navasatā corā tassā upāsikāya gehe  otāraṃ olokentā vicaranti. tassā pana gehaṃ sattahi pākārehi  parikkhittaṃ sattadvārakoṭṭhakayuttaṃ, tattha tesu tesu ṭhānesu caṇḍasunakhe  bandhitvā ṭhapayiṃsu. antogehe chadanassa udakapātaṭṭhāne pana parikhaṃ  khaṇitvā tipunā pūrayiṃsu. taṃ divā ātapena vilīnaṃ pakkuthitaṃ viya  tiṭṭhati, rattiṃ kaṭhinaṃ kakkhaḷaṃ hutvā tiṭṭhati. tassānantarā  mahantāni ayasaṅghāṭakāni nirantaraṃ bhūmiyaṃ odahiṃsu. iti  imañcārakkhaṃ upāsikāya ca antogehe ṭhitabhāvaṃ paṭicca te corā  okāsaṃ alabhantā taṃ divasaṃ tassā gatabhāvaṃ ñatvā umaṅgaṃ bhinditvā  tipuparikhāya ^a^M2.0372^ea^ ca ayasaṅghāṭakānañca heṭṭhābhāgeneva gehaṃ pavisitvā  corajeṭṭhakaṃ tassā santikaṃ pahiṇiṃsu ``sace sā amhākaṃ idha  paviṭṭhabhāvaṃ sutvā nivattitvā gehābhimukhī āgacchati, asinā naṃ  paharitvā mārethā''ti. so gantvā tassā santike aṭṭhāsi.</p>
              <p>[03] corāpi antogehe dīpaṃ jāletvā kahāpaṇagabbhadvāraṃ vivariṃsu.  sā dāsī core disvā upāsikāya santikaṃ gantvā, ``ayye, bahū  corā gehaṃ pavisitvā kahāpaṇagabbhadvāraṃ vivariṃsū''ti ārocesi.  ``corā attanā diṭṭhakahāpaṇe harantu, ahaṃ mama puttassa dhammakathaṃ  suṇāmi, mā me dhammassa antarāyaṃ kari, gehaṃ gacchā''ti taṃ pahiṇi.  corāpi kahāpaṇagabbhaṃ tucchaṃ katvā ^a^P4.0105^ea^ rajatagabbhaṃ  vivariṃsu. sā punapi gantvā tamatthaṃ ārocesi. upāsikāpi  ``corā attanā icchitaṃ harantu, mā me antarāyaṃ karī''ti puna taṃ  pahiṇi. corā rajatagabbhampi tucchaṃ katvā suvaṇṇagabbhaṃ vivariṃsu.  sā punapi gantvā upāsikāya tamatthaṃ ārocesi. atha naṃ upāsikā  āmantetvā, ``bhoti je tvaṃ anekavāraṃ mama santikaṃ āgatā, `corā  yathārucitaṃ harantu, ahaṃ mama puttassa dhammakathaṃ suṇāmi, mā me  antarāyaṃ karī'ti mayā vuttāpi mama kathaṃ anādiyitvā punappunaṃ  āgacchasiyeva. sace idāni tvaṃ āgacchissasi, jānissāmi te  kattabbaṃ, gehameva gacchā''ti pahiṇi.</p>
              <p>[03] corajeṭṭhako tassā kathaṃ sutvā ``evarūpāya itthiyā santakaṃ  harantānaṃ asani patitvā matthakaṃ bhindeyyā''ti corānaṃ santikaṃ  gantvā ``sīghaṃ upāsikāya santakaṃ paṭipākatikaṃ karothā''ti āha.  te kahāpaṇehi kahāpaṇagabbhaṃ, rajatasuvaṇṇehi rajatasuvaṇṇagabbhe puna  pūrayiṃsu. dhammatā kiresā, yaṃ dhammo dhammacārinaṃ rakkhati.  tenevāha -- </p>
              <p>[21] ``dhammo ^a^V2.0343^ea^ have rakkhati dhammacāriṃ, </p>
              <p>[27] dhammo suciṇṇo sukhamāvahāti. </p>
              <p>[26] esānisaṃso dhamme suciṇṇe, </p>
              <p>[22] na duggatiṃ gacchati dhammacārī''ti.. (theragā0 303;  jā0 1.10.102).</p>
              <p>[03] corāpi gantvā dhammassavanaṭṭhāne aṭṭhaṃsu. theropi dhammaṃ kathetvā  vibhātāya rattiyā āsanā otari. tasmiṃ khaṇe corajeṭṭhako  upāsikāya ^a^M2.0373^ea^ pādamūle nipajjitvā ``khamāhi me, ayye''ti āha.  ``kiṃ idaṃ, tātā''ti? ``ahañhi tumhesu ^a^P4.0106^ea^  āghātaṃ katvā tumhe māretukāmo aṭṭhāsi''nti. ``tena hi te, tāta,  khamāmī''ti. sesacorāpi tatheva vatvā, ``tātā, khamāmī''ti vutte  āhaṃsu -- ``ayye, sace no khamatha, puttassa vo santike amhākaṃ  pabbajjaṃ dāpethā''ti. sā puttaṃ vanditvā āha -- ``tāta, ime corā  mama guṇesu tumhākañca dhammakathāya pasannā pabbajjaṃ yācanti, pabbājetha  ne''ti. thero ``sādhū''ti vatvā tehi nivatthavatthānaṃ dasāni  chindāpetvā tambamattikāya rajāpetvā te pabbājetvā sīlesu  patiṭṭhāpesi. upasampannakāle ca nesaṃ ekekassa visuṃ visuṃ  kammaṭṭhānamadāsi. te navasatā bhikkhū visuṃ visuṃ  navasatakammaṭṭhānāni gahetvā ekaṃ pabbataṃ abhiruyha tassa tassa  rukkhassa chāyāya nisīditvā samaṇadhammaṃ kariṃsu.</p>
              <p>[03] satthā vīsayojanasatamatthake jetavanamahāvihāre nisinnova te  bhikkhū oloketvā tesaṃ cariyavasena dhammadesanaṃ vavatthāpetvā obhāsaṃ  pharitvā sammukhe nisīditvā kathento viya imā gāthā abhāsi -- </p>
              <p>[03] 368^b^.^eb^ </p>
              <p>[21] ``mettāvihārī yo bhikkhu, pasanno buddhasāsane. </p>
              <p>[22] adhigacche padaṃ santaṃ, saṅkhārūpasamaṃ sukhaṃ.. </p>
              <p>[03] 369^b^.^eb^ </p>
              <p>[21] ``siñca bhikkhu imaṃ nāvaṃ, sittā te  lahumessati. </p>
              <p>[22] chetvā rāgañca dosañca, tato nibbānamehisi.. </p>
              <p>[03] 370^b^.^eb^ </p>
              <p>[21] ``pañca chinde pañca jahe, pañca cuttari  bhāvaye. </p>
              <p>[22] pañcasaṅgātigo bhikkhu, oghatiṇṇoti vuccati.. </p>
              <p>[03] 371^b^.^eb^ </p>
              <p>[21] ``jhāya ^a^V2.0344^ea^ ^a^P4.0107^ea^ bhikkhu mā  pamādo, </p>
              <p>[27] mā te kāmaguṇe ramessu cittaṃ. </p>
              <p>[26] mā lohaguḷaṃ gilī pamatto, </p>
              <p>[22] mā kandī dukkhamidanti dayhamāno.. </p>
              <p>[03] 372^b^.^eb^ </p>
              <p>[21] ``natthi ^a^M2.0374^ea^ jhānaṃ apaññassa, paññā natthi  ajhāyato. </p>
              <p>[22] yamhi jhānañca paññā ca, sa ve nibbānasantike.. </p>
              <p>[03] 373^b^.^eb^ </p>
              <p>[21] ``suññāgāraṃ paviṭṭhassa, santacittassa  bhikkhuno. </p>
              <p>[22] amānusī ratī hoti, sammā dhammaṃ vipassato.. </p>
              <p>[03] 374^b^.^eb^ </p>
              <p>[21] ``yato yato sammasati, khandhānaṃ udayabbayaṃ. </p>
              <p>[22] labhatī pītipāmojjaṃ, amataṃ taṃ vijānataṃ.. </p>
              <p>[03] 375^b^.^eb^ </p>
              <p>[21] ``tatrāyamādi bhavati, idha paññassa bhikkhuno. </p>
              <p>[22] indriyagutti santuṭṭhi, pātimokkhe ca saṃvaro.. </p>
              <p>[03] 376^b^.^eb^ </p>
              <p>[21] ``mitte bhajassu kalyāṇe, suddhājīve atandite. </p>
              <p>[27] paṭisanthāravutyassa, ācārakusalo siyā. </p>
              <p>[22] tato pāmojjabahulo, dukkhassantaṃ karissatī''ti..</p>
              <p>[03] tattha ^a^P4.0108^ea^ ^b^mettāvihārī^eb^ti mettākammaṭṭhāne  kammaṃ karontopi mettāvasena tikacatukkajjhāne nibbattetvā ṭhitopi  mettāvihārīyeva nāma. ^b^pasanno^eb^ti yo pana buddhasāsane pasanno  hoti, pasādaṃ rocetiyevāti attho. ^b^padaṃ santa^eb^nti  nibbānassetaṃ nāmaṃ. evarūpo hi bhikkhu santaṃ koṭṭhāsaṃ  sabbasaṅkhārānaṃ upasantatāya saṅkhārūpasamaṃ, paramasukhatāya sukhanti  laddhanāmaṃ nibbānaṃ adhigacchati, vindatiyevāti attho.</p>
              <p>[03] ^b^siñca bhikkhu imaṃ nāva^eb^nti bhikkhu imaṃ  attabhāvasaṅkhātaṃ nāvaṃ micchāvitakkodakaṃ chaḍḍento siñca.  ^b^sittā te lahumessatī^eb^ti yathā hi mahāsamudde udakasseva bharitā  nāvā chiddāni ^a^V2.0345^ea^ pidahitvā udakassa sittatāya sittā sallahukā hutvā  mahāsamudde anosīditvā sīghaṃ supaṭṭanaṃ gacchati, evaṃ tavāpi ayaṃ  micchāvitakkodakabharitā attabhāvanāvā cakkhudvārādichiddāni saṃvarena  pidahitvā uppannassa micchāvitakkodakassa sittatāya sittā sallahukā  saṃsāravaṭṭe anosīditvā sīghaṃ nibbānaṃ gamissati. ^b^chetvā^eb^ti  rāgadosabandhanāni chinda. etāni hi chinditvā arahattappatto tato  aparabhāge anupādisesanibbānameva ehisi, gamissasīti attho.</p>
              <p>[03] ^b^pañca^eb^ ^a^M2.0375^ea^ ^b^chinde^eb^ti ^a^P4.0109^ea^ heṭṭhāapāyasampāpakāni  pañcorambhāgiyasaṃyojanāni pāde baddharajjuṃ puriso satthena viya  heṭṭhāmaggattayena chindeyya. ^b^pañca jahe^eb^ti  uparidevalokasampāpakāni pañcuddhambhāgiyasaṃyojanāni puriso gīvāya  baddharajjukaṃ viya arahattamaggena jaheyya pajaheyya, chindeyyāti attho.  ^b^pañca cuttari bhāvaye^eb^ti uddhambhāgiyasaṃyojanānaṃ pahānatthāya  saddhādīni pañcindriyāni uttari bhāveyya. ^b^pañcasaṅgātigo^eb^ti  evaṃ sante pañcannaṃ rāgadosamohamānadiṭṭhisaṅgānaṃ atikkamanena  pañcasaṅgātigo bhikkhu ^b^oghatiṇṇoti vuccati,^eb^ cattāro oghe  tiṇṇoyevāti vuccatīti attho.</p>
              <p>[03] ^b^jhāya bhikkhū^eb^ti bhikkhu tvaṃ dvinnaṃ jhānānaṃ vasena jhāya  ceva, kāyakammādīsu ca appamattavihāritāya mā pamajji.  ^b^ramessū^eb^ti pañcavidhe ca kāmaguṇe te cittaṃ mā ramessu. ^b^mā  lohaguḷa^eb^nti sativossaggalakkhaṇena hi pamādena pamattā niraye tattaṃ  lohaguḷaṃ gilanti, tena taṃ vadāmi ``mā pamatto hutvā lohaguḷaṃ  gili, mā niraye ḍayhamāno `dukkhamida'nti kandī''ti attho.</p>
              <p>[03] ^b^natthi jhāna^eb^nti jhānuppādikāya vāyāmapaññāya apaññassa  jhānaṃ nāma natthi. ^b^paññā natthī^eb^ti ^a^P4.0110^ea^  ajhāyantassa ``samāhito bhikkhu yathābhūtaṃ jānāti passatī''ti  vuttalakkhaṇā paññā natthi. ^b^yamhi jhānañca paññā cā^eb^ti yamhi  puggale idaṃ ubhayampi atthi, so nibbānassa santike ṭhitoyevāti  attho.</p>
              <p>[03] ^b^suññāgāraṃ paviṭṭhassā^eb^ti kismiñcideva vivittokāse  kammaṭṭhānaṃ avijahitvā kammaṭṭhānamanasikārena nisinnassa.  ^b^santacittassā^eb^ti nibbutacittassa. ^b^sammā^eb^ti hetunā  kāraṇena dhammaṃ vipassantassa vipassanāsaṅkhātā amānusī rati  aṭṭhasamāpattisaṅkhātā dibbāpi rati hoti uppajjatīti attho.</p>
              <p>[03] ^b^yato^eb^ ^a^V2.0346^ea^ ^b^yato sammasatī^eb^ti aṭṭhatiṃsāya ārammaṇesu kammaṃ  karonto yena yenākārena, purebhattādīsu vā kālesu yasmiṃ yasmiṃ  attanā abhirucite kāle, abhirucite vā kammaṭṭhāne kammaṃ karonto  sammasati. ^b^udayabbaya^eb^nti pañcannaṃ khandhānaṃ pañcavīsatiyā  lakkhaṇehi udayaṃ ^a^M2.0376^ea^, pañcavīsatiyā eva ca lakkhaṇehi vayaṃ.  ^b^pītipāmojja^eb^nti evaṃ khandhānaṃ udayabbayaṃ sammasanto dhammapītiṃ  dhammapāmojjañca labhati. ^b^amata^eb^nti taṃ sappaccaye nāmarūpe  pākaṭe hutvā upaṭṭhahante uppannaṃ pītipāmojjaṃ amatanibbānasampāpakattā  ^a^P4.0111^ea^ vijānataṃ paṇḍitānaṃ amatamevāti attho.</p>
              <p>[03] ^b^tatrāyamādi bhavatī^eb^ti tatra ayaṃ ādi, idaṃ pubbaṭṭhānaṃ  hoti. ^b^idha paññassā^eb^ti imasmiṃ sāsane paṇḍitabhikkhuno.  idāni ``taṃ ādī''ti vuttaṃ pubbaṭṭhānaṃ dassento  ^b^indriyaguttī^eb^tiādimāha. catupārisuddhisīlañhi pubbaṭṭhānaṃ nāma.  tattha ^b^indriyaguttī^eb^ti indriyasaṃvaro. ^b^santuṭṭhī^eb^ti  catupaccayasantoso. tena ājīvapārisuddhi ceva paccayasannissitañca  sīlaṃ kathitaṃ. ^b^pātimokkhe^eb^ti pātimokkhasaṅkhāte jeṭṭhakasīle  paripūrakāritā kathitā.</p>
              <p>[03] ^b^mitte bhajassu kalyāṇe^eb^ti vissaṭṭhakammante apatirūpasahāye  vajjetvā sādhujīvitāya suddhājīve jaṅghabalaṃ nissāya  jīvikakappanāya akusīte atandite kalyāṇamitte bhajassu, sevassūti  attho. ^b^paṭisanthāravutyassā^eb^ti āmisapaṭisanthārena ca  dhammapaṭisanthārena ca sampannavuttitāya paṭisanthāravutti assa,  paṭisanthārassa kārakā bhaveyyāti attho. ^b^ācārakusalo^eb^ti  sīlampi ācāro, vattapaṭivattampi ācāro. tattha kusalo siyā,  cheko bhaveyyāti attho. ^b^tato pāmojjabahulo^eb^ti tato  paṭisanthāravuttito ca ācārakosallato ca uppannena dhammapāmojjena  pāmojjabahulo hutvā taṃ sakalassāpi vaṭṭadukkhassa antaṃ karissatīti  attho.</p>
              <p>[03] evaṃ satthārā desitāsu imāsu gāthāsu ekamekissāya gāthāya  pariyosāne ekamekaṃ bhikkhusataṃ nisinnanisinnaṭṭhāneyeva saha  paṭisambhidāhi arahattaṃ patvā vehāsaṃ abbhuggantvā sabbepi te bhikkhū  ākāseneva vīsayojanasatikaṃ ^a^P4.0112^ea^ kantāraṃ  atikkamitvā tathāgatassa suvaṇṇavaṇṇaṃ sarīraṃ vaṇṇentā thomentā pāde  vandiṃsūti. </p>
              <p>[06] sambahulabhikkhuvatthu sattamaṃ. </p>
            </h4>
          </h3>
          <h3>
            <h3n> 8. pañcasatabhikkhuvatthu</h3n>
            <h4>
              <h4n> </h4n>
              <p>[03] ^b^vassikā^eb^ ^a^V2.0347^ea^ ^a^M2.0377^ea^ ^b^viya pupphānī^eb^ti imaṃ dhammadesanaṃ satthā jetavane  viharanto pañcasate bhikkhū ārabbha kathesi.</p>
              <p>[03] te kira satthu santike kammaṭṭhānaṃ gahetvā araññe samaṇadhammaṃ  karontā pātova pupphitāni vassikapupphāni sāyaṃ vaṇṭato muccantāni  disvā ``pupphānaṃ vaṇṭehi muccanato mayaṃ paṭhamataraṃ rāgādīhi  muccissāmā''ti vāyamiṃsu. satthā te bhikkhū oloketvā,  ``bhikkhave, bhikkhunā nāma vaṇṭato muccanapupphena viya dukkhato  muccituṃ vāyamitabbamevā''ti vatvā gandhakuṭiyaṃ nisinnova ālokaṃ  pharitvā imaṃ gāthamāha -- </p>
              <p>[03] 377^b^.^eb^ </p>
              <p>[21] ``vassikā viya pupphāni, maddavāni  pamuñcati. </p>
              <p>[22] evaṃ rāgañca dosañca, vippamuñcetha bhikkhavo''ti..</p>
              <p>[03] tattha ^b^vassikā^eb^ti sumanā. ^b^maddavānī^eb^ti milātāni.  idaṃ vuttaṃ hoti -- yathā vassikā hiyyo pupphitapupphāni ^a^P4.0113^ea^  punadivase purāṇabhūtāni muñcati, vaṇṭato vissajjeti, evaṃ  tumhepi rāgādayo dose vippamuñcethāti.</p>
              <p>[03] desanāvasāne sabbepi te bhikkhū arahatte patiṭṭhahiṃsūti. </p>
              <p>[06] pañcasatabhikkhuvatthu aṭṭhamaṃ. </p>
            </h4>
          </h3>
          <h3>
            <h3n> 9. santakāyattheravatthu</h3n>
            <h4>
              <h4n> </h4n>
              <p>[03] ^b^santakāyo^eb^ti imaṃ dhammadesanaṃ satthā jetavane viharanto  santakāyattheraṃ nāma ārabbha kathesi. </p>
              <p>[01] tassa kira hatthapādakukkuccaṃ nāma nāhosi,  kāyavijambhanarahito santāttabhāvova ahosi. so kira  sīhayonito āgato thero. sīhā kira ekadivasaṃ gocaraṃ gahetvā  rajatasuvaṇṇamaṇipavāḷaguhānaṃ aññataraṃ pavisitvā manosilātale  haritālacuṇṇesu sattāhaṃ nipajjitvā ^a^V2.0348^ea^ sattame divase uṭṭhāya nipannaṭṭhānaṃ  oloketvā sace naṅguṭṭhassa vā kaṇṇānaṃ vā hatthapādānaṃ vā calitattā  manosilāharitālacuṇṇānaṃ vippakiṇṇataṃ passanti, ``na te idaṃ  jātiyā vā gottassa vā patirūpa''nti ^a^M2.0378^ea^ puna sattāhaṃ nirāhārā  nipajjanti, cuṇṇānaṃ pana vippakiṇṇabhāve asati ``idaṃ ^a^P4.0114^ea^  te jātigottānaṃ anucchavika''nti āsayā nikkhamitvā  vijambhitvā disā anuviloketvā tikkhattuṃ sīhanādaṃ naditvā  gocarāya pakkamanti. evarūpāya sīhayoniyā āgato ayaṃ bhikkhu.  tassa kāyasamācāraṃ disvā bhikkhū satthu ārocesuṃ -- ``na no,  bhante, santakāyattherasadiso bhikkhu diṭṭhapubbo. imassa hi  nisinnaṭṭhāne hatthacalanaṃ vā pādacalanaṃ vā kāyavijambhitā vā  natthī''ti. taṃ sutvā satthā, ``bhikkhave, bhikkhunā nāma  santakāyattherena viya kāyādīhi upasanteneva bhavitabba''nti vatvā  imaṃ gāthamāha -- </p>
              <p>[03] 378^b^.^eb^ </p>
              <p>[21] ``santakāyo santavāco, santavā susamāhito. </p>
              <p>[22] vantalokāmiso bhikkhu, upasantoti vuccatī''ti..</p>
              <p>[03] tattha ^b^santakāyo^eb^ti pāṇātipātādīnaṃ abhāvena santakāyo,  musāvādādīnaṃ abhāvena ^b^santavāco,^eb^ abhijjhādīnaṃ abhāvena  ^b^santavā,^eb^ kāyādīnaṃ tiṇṇampi suṭṭhu samāhitattā  ^b^susamāhito,^eb^ catūhi maggehi lokāmisassa vantatāya  ^b^vantalokāmiso^eb^ bhikkhu abbhantare rāgādīnaṃ upasantatāya  ^b^upasanto^eb^ti vuccatīti attho.</p>
              <p>[03] desanāvasāne so thero arahatte patiṭṭhahi, sampattānampi  sātthikā dhammadesanā ahosīti. </p>
              <p>[06] santakāyattheravatthu navamaṃ. </p>
            </h4>
          </h3>
          <h3>
            <h3n> 10. naṅgalakulattheravatthu</h3n>
            <h4>
              <h4n> </h4n>
              <p>[03] ^b^attanā^eb^ ^a^P4.0115^ea^ ^b^codayattāna^eb^nti imaṃ  dhammadesanaṃ satthā jetavane viharanto naṅgalakulattheraṃ ārabbha kathesi.</p>
              <p>[03] eko kira duggatamanusso paresaṃ bhatiṃ katvā jīvati, taṃ eko  bhikkhu pilotikakhaṇḍanivatthaṃ naṅgalaṃ ukkhipitvā gacchantaṃ disvā  evamāha -- ``kiṃ pana te evaṃ jīvanato pabbajituṃ na vara''nti.  ko maṃ, bhante, evaṃ jīvantaṃ pabbājessatīti? sace pabbajissasi  ^a^V2.0349^ea^, ahaṃ taṃ pabbājessāmīti. sādhu bhante ^a^M2.0379^ea^, sace maṃ pabbājessatha,  pabbajissāmīti. atha naṃ so thero jetavanaṃ netvā sahatthena,  nhāpetvā māḷake ṭhapetvā pabbājetvā nivatthapilotikakhaṇḍena saddhiṃ  naṅgalaṃ māḷakasīmāyameva rukkhasākhāyaṃ ṭhapāpesi. so  upasampannakālepi ^b^naṅgalakulatthero^eb^tveva paññāyi. so buddhānaṃ  uppannalābhasakkāraṃ nissāya jīvanto ukkaṇṭhitvā ukkaṇṭhitaṃ vinodetuṃ  asakkonto ``na dāni saddhādeyyāni kāsāyāni paridahitvā  gamissāmī''ti taṃ rukkhamūlaṃ gantvā attanāva attānaṃ ovadi --  ``ahirika, nillajja, idaṃ nivāsetvā vibbhamitvā bhatiṃ katvā  jīvitukāmo jāto''ti. tassevaṃ attānaṃ ovadantasseva cittaṃ  tanukabhāvaṃ gataṃ. so nivattitvā puna katipāhaccayena ^a^P4.0116^ea^  ukkaṇṭhitvā tatheva attānaṃ ovadi, punassa cittaṃ nivatti.  so imināva nīhārena ukkaṇṭhitaukkaṇṭhitakāle tattha gantvā attānaṃ  ovadi. atha naṃ bhikkhū tattha abhiṇhaṃ gacchantaṃ disvā,  ``āvuso, naṅgalatthera kasmā ettha gacchasī''ti pucchiṃsu. so  ``ācariyassa santikaṃ gacchāmi, bhante''ti vatvā katipāheneva  arahattaṃ pāpuṇi.</p>
              <p>[03] bhikkhū tena saddhiṃ keḷiṃ karontā āhaṃsu -- ``āvuso  naṅgalatthera, tava vicaraṇamaggo avaḷañjo viya jāto, ācariyassa  santikaṃ na gacchasi maññe''ti. āma, bhante, mayaṃ saṃsagge sati  agamimhā, idāni pana so saṃsaggo chinno, tena na gacchāmāti.  taṃ sutvā bhikkhū ``esa abhūtaṃ vatvā aññaṃ byākarotī''ti satthu  tamatthaṃ ārocesuṃ. satthā ``āma, bhikkhave, mama putto attanāva  attānaṃ codetvā pabbajitakiccassa matthakaṃ patto''ti vatvā dhammaṃ  desento imā gāthā abhāsi -- </p>
              <p>[03] 379^b^.^eb^ </p>
              <p>[21] ``attanā codayattānaṃ, paṭimaṃsetha attanā. </p>
              <p>[22] so attagutto satimā, sukhaṃ bhikkhu vihāhisi.. </p>
              <p>[03] 380^b^.^eb^ </p>
              <p>[21] ``attā hi attano nātho, ko hi nātho paro  siyā. </p>
              <p>[27] attā hi attano gati. </p>
              <p>[22] tasmā saṃyamamattānaṃ, assaṃ bhadraṃva vāṇijo''ti..</p>
              <p>[03] tattha ^a^M2.0380^ea^ ^a^P4.0117^ea^ ^b^codayattāna^eb^nti attanāva  attānaṃ codaya sāraya. ^b^paṭimaṃsethā^eb^ti attanāva attānaṃ  parivīmaṃsatha. ^b^so^eb^ti so tvaṃ, bhikkhu, evaṃ sante attanāva  guttatāya ^b^attagutto,^eb^ upaṭṭhitasatitāya ^b^satimā^eb^ hutvā  sabbiriyāpathesu sukhaṃ viharissasīti attho. </p>
              <p>[01] ^b^nātho^eb^ti ^a^V2.0350^ea^ avassayo patiṭṭhā. ^b^ko hi nātho  paro^eb^ti yasmā parassa attabhāve patiṭṭhāya kusalaṃ vā katvā  saggaparāyaṇena maggaṃ vā bhāvetvā sacchikataphalena bhavituṃ na sakkā,  tasmā ko hi nāma paro nātho bhaveyyāti attho. ^b^tasmā^eb^ti  yasmā attāva attano gati patiṭṭhā saraṇaṃ, tasmā yathā bhadraṃ  assājānīyaṃ nissāya lābhaṃ patthayanto vāṇijo tassa  visamaṭṭhānacāraṃ pacchinditvā divasassa tikkhattuṃ nahāpento bhojento  saṃyameti paṭijaggati, evaṃ tvampi anuppannassa akusalassa uppādaṃ  nivārento satisammosena uppannaṃ akusalaṃ pajahanto attānaṃ saṃyama  gopaya, evaṃ sante paṭhamajjhānaṃ ādiṃ katvā lokiyalokuttaravisesaṃ  adhigamissasīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] naṅgalakulattheravatthu dasamaṃ. </p>
            </h4>
          </h3>
          <h3>
            <h3n> 11. vakkalittheravatthu</h3n>
            <h4>
              <h4n> </h4n>
              <p>[03] ^b^pāmojjabahulo^eb^ti imaṃ dhammadesanaṃ satthā veḷuvane viharanto  vakkalittheraṃ ārabbha kathesi.</p>
              <p>[03] so ^a^P4.0118^ea^ kirāyasmā sāvatthiyaṃ brāhmaṇakule  nibbattitvā vayappatto piṇḍāya paviṭṭhaṃ tathāgataṃ disvā satthu  sarīrasampattiṃ oloketvā sarīrasampattidassanena atitto ``evāhaṃ  niccakālaṃ tathāgataṃ daṭṭhuṃ labhissāmī''ti satthu santike pabbajitvā  yattha ṭhitena sakkā dasabalaṃ passituṃ, tattha ṭhito  sajjhāyakammaṭṭhānamanasikārādīni pahāya satthāraṃ olokentova  vicarati. satthā tassa ñāṇaparipākaṃ āgamento kiñci avatvā  ``idānissa ñāṇaṃ paripākaṃ gata''nti ñatvā ``kiṃ te, vakkali,  iminā ^a^M2.0381^ea^ pūtikāyena diṭṭhena, yo kho, vakkali, dhammaṃ passati, so maṃ  passati. yo maṃ passati, so dhammaṃ passatī''ti (saṃ0 ni0   3.87) vatvā ovadi. so evaṃ ovaditopi satthu dassanaṃ  pahāya neva aññattha gantuṃ sakkoti. atha naṃ satthā ``nāyaṃ bhikkhu  saṃvegaṃ alabhitvā bujjhissatī''ti upakaṭṭhāya vassūpanāyikāya rājagahaṃ  gantvā vassūpanāyikadivase ``apehi, vakkali, apehi, vakkalī''ti  paṇāmesi. so ``na maṃ satthā ālapatī''ti temāsaṃ satthu sammukhe  ṭhātuṃ asakkonto ``kiṃ mayhaṃ jīvitena, pabbatā attānaṃ  pātessāmī''ti gijjhakūṭaṃ abhiruhi.</p>
              <p>[03] satthā tassa kilamanabhāvaṃ ñatvā ``ayaṃ bhikkhu mama santikā  assāsaṃ alabhanto maggaphalānaṃ ^a^V2.0351^ea^ upanissayaṃ nāseyyā''ti attānaṃ  dassetuṃ obhāsaṃ muñci. athassa satthu diṭṭhakālato paṭṭhāya  tāvamahantopi soko pahīyi. satthā sukkhataḷākaṃ oghena pūrento  viya therassa balavapītipāmojjaṃ uppādetuṃ imaṃ gāthamāha -- </p>
              <p>[03] 381^b^.^eb^ </p>
              <p>[21] ``pāmojjabahulo ^a^P4.0119^ea^ bhikkhu,  pasanno buddhasāsane. </p>
              <p>[22] adhigacche padaṃ santaṃ, saṅkhārūpasamaṃ sukha''nti..</p>
              <p>[03] tassattho -- pakatiyāpi pāmojjabahulo bhikkhu buddhasāsane  pasādaṃ roceti, so evaṃ pasanno buddhasāsane santaṃ padaṃ saṅkhārūpasamaṃ  sukhanti laddhanāmaṃ nibbānaṃ adhigaccheyyāti. imañca pana gāthaṃ  vatvā satthā vakkalittherassa hatthaṃ pasāretvā -- </p>
              <p>[21] ``ehi vakkali mā bhāyi, olokehi tathāgataṃ. </p>
              <p>[22] ahaṃ taṃ uddharissāmi, paṅke sannaṃva kuñjaraṃ.. </p>
              <p>[21] ``ehi vakkali mā bhāyi, olokehi tathāgataṃ. </p>
              <p>[22] ahaṃ taṃ mocayissāmi, rāhuggahaṃva sūriyaṃ.. </p>
              <p>[21] ``ehi vakkali mā bhāyi, olokehi tathāgataṃ. </p>
              <p>[22] ahaṃ taṃ mocayissāmi, rāhuggahaṃva candima''nti.. -- </p>
              <p>[25] imā gāthā abhāsi. so ``dasabalo me diṭṭho,  ehīti ca avhānampi laddha''nti balavapītiṃ uppādetvā ``kuto nu  kho gantabba''nti gamanamaggaṃ apassanto dasabalassa sammukhe ākāse  uppatitvā paṭhamapāde pabbate ^a^M2.0382^ea^ ṭhiteyeva satthārā vuttagāthā āvajjento  ākāseyeva pītiṃ vikkhambhetvā saha paṭisambhidāhi arahattaṃ patvā  tathāgataṃ vandamānova otaritvā satthu santike aṭṭhāsi. atha naṃ  satthā aparabhāge saddhādhimuttānaṃ aggaṭṭhāne ṭhapesīti. </p>
              <p>[06] vakkalittheravatthu ekādasamaṃ. </p>
            </h4>
          </h3>
          <h3>
            <h3n> 12. sumanasāmaṇeravatthu</h3n>
            <h4>
              <h4n> </h4n>
              <p>[03] ^b^yo^eb^ ^a^V2.0352^ea^ ^a^P4.0120^ea^ ^b^have^eb^ti imaṃ dhammadesanaṃ  satthā pubbārāme viharanto sumanasāmaṇeraṃ ārabbha kathesi. tatrāyaṃ  anupubbī kathā --</p>
              <p>[03] padumuttarabuddhakālasmiñhi eko kulaputto satthārā  catuparisamajjhe ekaṃ bhikkhuṃ dibbacakkhukānaṃ aggaṭṭhāne ṭhapentaṃ disvā  taṃ sampattiṃ patthayamāno satthāraṃ nimantetvā sattāhaṃ buddhappamukhassa  bhikkhusaṅghassa mahādānaṃ datvā, ``bhante, ahampi anāgate ekassa  buddhassa sāsane dibbacakkhukānaṃ aggo bhaveyya''nti patthanaṃ ṭhapesi.  satthā kappasatasahassaṃ olokento tassa patthanāya samijjhanabhāvaṃ  viditvā ``ito kappasatasahassamatthake gotamabuddhasāsane  dibbacakkhukānaṃ aggo anuruddho nāma bhavissasī''ti byākāsi.  so taṃ byākaraṇaṃ sutvā sve pattabbaṃ viya taṃ sampattiṃ maññamāno  parinibbute satthari bhikkhū dibbacakkhuparikammaṃ pucchitvā  sattayojanikaṃ kañcanathūpaṃ parikkhipitvā anekāni  dīparukkhasahassāni kāretvā dīpapūjaṃ katvā tato cuto devaloke  nibbattitvā devamanussesu kappasatasahassāni saṃsaritvā imasmiṃ kappe  bārāṇasiyaṃ daliddakule nibbatto sumanaseṭṭhiṃ nissāya tassa  tiṇahārako hutvā jīvikaṃ kappesi. ^b^annabhāro^eb^tissa nāmaṃ  ahosi. sumanaseṭṭhīpi tasmiṃ nagare niccakālaṃ mahādānaṃ deti.</p>
              <p>[03] athekadivasaṃ upariṭṭho nāma paccekabuddho gandhamādane  nirodhasamāpattito ^a^P4.0121^ea^ vuṭṭhāya ``kassa nu kho ajja  anuggahaṃ karissāmī''ti cintetvā ``ajja mayā annabhārassa anuggahaṃ  kātuṃ vaṭṭati, idāni ca so aṭavito tiṇaṃ ādāya gehaṃ  āgamissatī''ti ñatvā pattacīvaramādāya iddhiyā gantvā annabhārassa  sammukhe paccuṭṭhāsi. annabhāro taṃ tucchapattahatthaṃ disvā ``api  ^a^M2.0383^ea^,  bhante, bhikkhaṃ labhitthā''ti pucchitvā ``labhissāma mahāpuññā''ti  vutte ``tena hi, bhante, thokaṃ āgamethā''ti tiṇakājaṃ chaḍḍetvā vegena  gehaṃ gantvā, ``bhadde, mayhaṃ ṭhapitabhāgabhattaṃ atthi, natthī''ti bhariyaṃ  pucchitvā ``atthi, sāmī''ti vutte vegena paccāgantvā paccekabuddhassa  pattaṃ ādāya ``mayhaṃ dātukāmatāya sati deyyadhammo na hoti,  deyyadhamme sati paṭiggāhakaṃ na labhāmi. ajja pana me paṭiggāhako  ca diṭṭho, deyyadhammo ca atthi, lābhā vata me''ti gehaṃ gantvā bhattaṃ  patte pakkhipāpetvā paccāharitvā paccekabuddhassa hatthe patiṭṭhapetvā -- </p>
              <p>[21] ``iminā ^a^V2.0353^ea^ pana dānena, mā me dāliddiyaṃ ahu. </p>
              <p>[22] natthīti vacanaṃ nāma, mā ahosi bhavābhave.. -- </p>
              <p>[25] bhante evarūpā dujjīvitā mucceyyaṃ, natthīti padameva na  suṇeyya''nti patthanaṃ ṭhapesi. paccekabuddho ``evaṃ hotu mahāpuññā''ti  vatvā anumodanaṃ katvā pakkāmi.</p>
              <p>[03] sumanaseṭṭhinopi chatte adhivatthā devatā ``aho dānaṃ  paramadānaṃ, upariṭṭhe supatiṭṭhita''nti ^a^P4.0122^ea^ vatvā  tikkhattuṃ sādhukāramadāsi. atha naṃ seṭṭhi ``kiṃ maṃ ettakaṃ kālaṃ  dānaṃ dadamānaṃ na passasī''ti āha. nāhaṃ tava dānaṃ ārabbha  sādhukāraṃ demi, annabhārena pana upariṭṭhassa dinnapiṇḍapāte pasīditvā  mayā esa sādhukāro pavattitoti. so ``acchariyaṃ vata, bho, ahaṃ  ettakaṃ kālaṃ dānaṃ dadanto devataṃ sādhukāraṃ dāpetuṃ nāsakkhiṃ, annabhāro  maṃ nissāya jīvanto ekapiṇḍapāteneva sādhukāraṃ dāpesi, tassa dāne  anucchavikaṃ katvā taṃ piṇḍapātaṃ mama santakaṃ karissāmī''ti  cintetvā taṃ pakkosāpetvā ``ajja tayā kassaci kiñci dinna''nti  pucchi. ``āma, sāmi, upariṭṭhapaccekabuddhassa me ajja bhāgabhattaṃ  dinna''nti. ``handa, bho, kahāpaṇaṃ gahetvā etaṃ mayhaṃ piṇḍapātaṃ  dehī''ti? ``na demi, sāmī''ti. so yāva sahassaṃ vaḍḍhesi,  itaro sahassenāpi nādāsi. atha naṃ ``hotu, bho, yadi piṇḍapātaṃ  na desi, sahassaṃ gahetvā pattiṃ me dehī''ti āha. so ``ayyena  saddhiṃ mantetvā jānissāmī''ti vegena paccekabuddhaṃ sampāpuṇitvā,  ``bhante sumanaseṭṭhi, sahassaṃ datvā tumhākaṃ piṇḍapāte pattiṃ yācati,  kiṃ karomī''ti pucchi.</p>
              <p>[03] athassa ^a^M2.0384^ea^ so upamaṃ āhari ``seyyathāpi, paṇḍita, kulasatike  gāme ekasmiṃ ghare dīpaṃ jāleyya, sesā attano telena vaṭṭiṃ temetvā  jālāpetvā gaṇheyyuṃ, purimapadīpassa ^a^P4.0123^ea^ pabhā atthīti  vattabbā natthī''ti. atirekatarā, bhante, pabhā hotīti. evamevaṃ  paṇḍita uḷuṅkayāgu vā hotu, kaṭacchubhikkhā vā, attano piṇḍapāte  paresaṃ pattiṃ dentassa yattakānaṃ deti, tattakaṃ vaḍḍhati. tvañhi ekameva  piṇḍapātaṃ adāsi, seṭṭhissa pana pattiyā dinnāya dve piṇḍapātā honti  eko tava, eko tassāti.</p>
              <p>[03] so ``sādhu, bhante''ti taṃ abhivādetvā seṭṭhissa santikaṃ  gantvā ``gaṇha, sāmi, patti''nti āha. tena hi ime kahāpaṇe  gaṇhāti. nāhaṃ piṇḍapātaṃ vikkiṇāmi, saddhāya te pattiṃ dammīti.  ``tvaṃ saddhāya desi, ahampi tava guṇe pūjemi, gaṇha, tāta, ito  paṭṭhāya ^a^V2.0354^ea^ ca pana mā sahatthā kammamakāsi, vīthiyaṃ gharaṃ māpetvā vasa.  yena ca te attho hoti, sabbaṃ mama santikā gaṇhāhī''ti āha.  nirodhā vuṭṭhitassa pana dinnapiṇḍapāto tadaheva vipākaṃ deti. tasmā  rājāpi taṃ pavattiṃ sutvā annabhāraṃ pakkosāpetvā pattiṃ gahetvā mahantaṃ  bhogaṃ datvā tassa seṭṭhiṭṭhānaṃ dāpesi.</p>
              <p>[03] so sumanaseṭṭhissa sahāyako hutvā yāvajīvaṃ puññāni katvā  tato cuto devaloke nibbattitvā devamanussesu saṃsaranto ^a^P4.0124^ea^  imasmiṃ buddhuppāde kapilavatthunagare amitodanassa sakkassa  gehe paṭisandhiṃ gaṇhi, ^b^anuruddho^eb^tissa nāmaṃ akaṃsu. so  mahānāmasakkassa kaniṭṭhabhātā, satthu cūḷapitu putto paramasukhumālo  mahāpuñño ahosi. ekadivasaṃ kira chasu khattiyesu pūve lakkhaṃ  katvā guḷehi kīḷantesu anuruddho parājito pūvānaṃ atthāya mātu  santikaṃ pahiṇi. sā mahantaṃ suvaṇṇathālaṃ pūretvā pūve pesesi. pūve  khāditvā puna kīḷanto parājito tatheva pahiṇi. evaṃ tikkhattuṃ  pūvesu āhaṭesu catutthe vāre mātā ``idāni pūvā natthī''ti pahiṇi.  tassā vacanaṃ sutvā ``natthī''ti padassa asutapubbatāya  ``natthipūvā nāma idāni bhavissantī''ti saññaṃ katvā ``gaccha  natthipūve āharā''ti pesesi. athassa ^a^M2.0385^ea^ mātā ``natthipūve kira,  ayye, dethā''ti vutte ``mama puttena natthīti padaṃ na sutapubbaṃ, kathaṃ  nu kho natthibhāvaṃ jānāpeyya''nti suvaṇṇapātiṃ dhovitvā aparāya  suvaṇṇapātiyā paṭikujjitvā ``handa, tāta, imaṃ mama puttassa  dehī''ti pahiṇi. tasmiṃ khaṇe nagarapariggāhikā devatā ``amhākaṃ  sāminā annabhārakāle upariṭṭhassa paccekabuddhassa bhāgabhattaṃ ^a^P4.0125^ea^  datvā `natthīti padameva na suṇeyya'nti patthanā nāma  ṭhapitā. sace mayaṃ tamatthaṃ ñatvā ajjhupekkheyyāma, muddhāpi no  sattadhā phaleyyā''ti cintetvā dibbapūvehi pātiṃ pūrayiṃsu. so  puriso pātiṃ āharitvā tassa santike ṭhapetvā vivari. tesaṃ gandho  sakalanagaraṃ phari. pūvo pana mukhe ṭhapitamattova  sattarasaharaṇisahassāni pharitvā aṭṭhāsi.</p>
              <p>[03] anuruddhopi cintesi -- ``na maṃ maññe ito pubbe mātā  piyāyati. na hi me aññadā tāya natthipūvā nāma pakkapubbā''ti.  so gantvā mātaraṃ evamāha -- ``amma, nāhaṃ tava piyo''ti. tāta,  kiṃ vadesi, mama akkhīhipi hadayamaṃsatopi tvaṃ piyataroti.  sacāhaṃ, amma, tava piyo, kasmā mama pubbe evarūpe natthipūve nāma  na adāsīti. sā taṃ purisaṃ pucchi -- ``tāta, kiñci pātiyaṃ  ahosī''ti. āma, ayye, pūvānaṃ pāti paripuṇṇā ahosi, na me  evarūpā diṭṭhapubbāti. sā cintesi -- ``putto me katapuñño,  devatāhissa dibbapūvā pahitā bhavissantī''ti. sopi mātaraṃ āha  -- ``amma, na mayā evarūpā ^a^V2.0355^ea^ pūvā khāditapubbā, ito paṭṭhāya me  natthipūvameva paceyyāsī''ti. sā tato paṭṭhāya tena ``pūve  khāditukāmomhī''ti vuttakāle suvaṇṇapātiṃ dhovitvā aññāya pātiyā  paṭikujjitvā ^a^P4.0126^ea^ pahiṇati, devatā pātiṃ pūrenti.  evaṃ so agāramajjhe vasanto natthīti padassa atthaṃ ajānitvā  dibbapūveyeva paribhuñji. </p>
              <p>[01] satthu pana parivāratthaṃ kulapaṭipāṭiyā sākiyakumāresu  pabbajantesu mahānāmena sakkena, ``tāta, amhākaṃ kulā koci  pabbajito natthi, tayā vā pabbajitabbaṃ, mayā vā''ti vutte so āha  -- ``ahaṃ atisukhumālo pabbajituṃ na sakkhissāmī''ti. tena hi  kammantaṃ uggaṇha, ahaṃ pabbajissāmīti. ko esa kammanto nāmāti?  so hi bhattassa uṭṭhānaṭṭhānampi na jānāti, kammantaṃ kimeva  jānissati, tasmā evamāha. ekadivasañhi ^a^M2.0386^ea^ anuruddho bhaddiyo  kimiloti tayo janā ``bhattaṃ nāma kahaṃ uṭṭhātī''ti mantayiṃsu.  tesu kimilo ``koṭṭhesu uṭṭhātī''ti āha. so kirekadivasaṃ vīhī  koṭṭhamhi pakkhipante addasa, tasmā ``koṭṭhe bhattaṃ uppajjatī''ti  saññāya evamāha. atha naṃ bhaddiyo ``tvaṃ na jānāsī''ti vatvā  ``bhattaṃ nāma ukkhaliyaṃ uṭṭhātī''ti āha. so kirekadivasaṃ  ukkhalito bhattaṃ vaḍḍhente disvā ``etthevetaṃ uppajjatī''ti  saññamakāsi, tasmā evamāha. anuruddho te ubhopi ``tumhe na  jānāthā''ti vatvā ``bhattaṃ nāma ratanubbedhamakuḷāya ^a^P4.0127^ea^  mahāsuvaṇṇapātiyaṃ uṭṭhātī''ti āha. tena kira neva  vīhiṃ koṭṭentā, na bhattaṃ pacantā diṭṭhapubbā, suvaṇṇapātiyaṃ vaḍḍhetvā  purato ṭhapitabhattameva passati, tasmā ``pātiyaṃyevetaṃ uppajjatī''ti  saññamakāsi, tasmā evamāha. evaṃ bhattuṭṭhānaṭṭhānampi ajānanto  mahāpuñño kulaputto kammante kiṃ jānissati.</p>
              <p>[03] so ``ehi kho te, anuruddha, gharāvāsatthaṃ anusāsissāmi,  paṭhamaṃ khettaṃ kasāpetabba''ntiādinā nayena bhātarā vuttānaṃ kammantānaṃ  apariyantabhāvaṃ sutvā ``na me gharāvāsena attho''ti mātaraṃ  āpucchitvā bhaddiyapamukhehi pañcahi sākiyakumārehi saddhiṃ  nikkhamitvā anupiyambavane satthāraṃ upasaṅkamitvā pabbaji.  pabbajitvā ca pana sammāpaṭipadaṃ paṭipanno anupubbena tisso vijjā  sacchikatvā dibbena cakkhunā ekāsane nisinnova hatthatale  ṭhapitāamalakāni viya sahassalokadhātuyo olokanasamattho hutvā -- </p>
              <p>[21] ``pubbenivāsaṃ jānāmi, dibbacakkhu visodhitaṃ. </p>
              <p>[22] tevijjo iddhipattomhi, kataṃ buddhassa sāsana''nti..  (theragā0 332, 562) -- </p>
              <p>[25] udānaṃ ^a^V2.0356^ea^ udānetvā ``kiṃ nu kho me katvā ayaṃ sampatti  laddhā''ti olokento ``padumuttarapādamūle patthanaṃ ṭhapesi''nti ñatvā  puna ``saṃsāre saṃsaranto asukasmiṃ nāma kāle bārāṇasiyaṃ  sumanaseṭṭhiṃ nissāya jīvanto annabhāro nāma ahosi''ntipi ñatvā  -- </p>
              <p>[21] ``annabhāro ^a^P4.0128^ea^ pure āsiṃ, daliddo  tiṇahārako. </p>
              <p>[22] piṇḍapāto mayā dinno, upariṭṭhassa tādino''ti.. -- </p>
              <p>[25] āha ^a^M2.0387^ea^. athassa etadahosi -- ``yo so tadā mayā  upariṭṭhassa dinnapiṇḍapātato kahāpaṇe datvā pattiṃ aggahesi, mama  sahāyako sumanaseṭṭhi kahaṃ nu kho so etarahi nibbatto''ti. atha  naṃ ``viñjhāṭaviyaṃ pabbatapāde muṇḍanigamo nāma atthi, tattha  mahāmuṇḍassa nāma upāsakassa mahāsumano cūḷasumanoti dve puttā, tesu  so cūḷasumano hutvā nibbatto''ti addasa. disvā ca pana cintesi  -- ``atthi nu kho tattha mayi gate upakāro, natthī''ti. so  upadhārento idaṃ addasa ``so tattha mayi gate sattavassikova  nikkhamitvā pabbajissati, khuraggeyeva ca arahattaṃ pāpuṇissatī''ti.  disvā ca pana upakaṭṭhe antovasse ākāsena gantvā gāmadvāre  otari. mahāmuṇḍo pana upāsako therassa pubbepi vissāsiko eva.  so theraṃ piṇḍapātakāle cīvaraṃ pārupantaṃ disvā puttaṃ mahāsumanaṃ  āha -- ``tāta, ayyo, me anuruddhatthero āgato, yāvassa añño  koci pattaṃ na gaṇhāti, tāvassa gantvā pattaṃ gaṇha, ahaṃ āsanaṃ  paññāpessāmī''ti. so tathā akāsi. upāsako theraṃ  antonivesane sakkaccaṃ parivisitvā temāsaṃ vasanatthāya paṭiññaṃ gaṇhi,  theropi adhivāsesi.</p>
              <p>[03] atha naṃ ekadivasaṃ paṭijagganto viya ^a^P4.0129^ea^  temāsaṃ paṭijaggitvā mahāpavāraṇāya ticīvarañceva guḷatelataṇḍulādīni  ca āharitvā therassa pādamūle ṭhapetvā ``gaṇhatha, bhante''ti āha.  ``alaṃ, upāsaka, na me iminā attho''ti. ``tena hi, bhante,  vassāvāsikalābho nāmesa, gaṇhatha na''nti? ``na gaṇhāmi,  upāsakā''ti. ``kimatthaṃ na gaṇhatha, bhante''ti? ``mayhaṃ santike  kappiyakārako sāmaṇeropi natthī''ti. ``tena hi, bhante, mama  putto mahāsumano sāmaṇero bhavissatī''ti. ``na me, upāsaka,  mahāsumanenattho''ti. ``tena hi, bhante, cūḷasumanaṃ pabbājethā''ti.  thero ``sādhū''ti sampaṭicchitvā cūḷasumanaṃ pabbājesi. so  khuraggeyeva arahattaṃ pāpuṇi. thero tena saddhiṃ aḍḍhamāsamattaṃ tattheva  vasitvā ``satthāraṃ passissāmī''ti tassa ñātake āpucchitvā  ākāseneva gantvā himavantapadese araññakuṭikāya otari.</p>
              <p>[03] thero ^a^V2.0357^ea^ pana pakatiyāpi āraddhavīriyo, tassa tattha  pubbarattāpararattaṃ caṅkamantassa udaravāto samuṭṭhahi. atha naṃ  kilantarūpaṃ disvā sāmaṇero pucchi -- ``bhante, kiṃ vo rujjatī''ti?  ``udaravāto me samuṭṭhito''ti ^a^M2.0388^ea^. ``aññadāpi samuṭṭhitapubbo,  bhante''ti? ``āmāvuso''ti. ``kena phāsukaṃ hoti, bhante''ti?  ``anotattato pānīye laddhe phāsukaṃ hoti, āvuso''ti. ``tena  hi, bhante, āharāmī''ti. ``sakkhissasi sāmaṇerā''ti?  ``āma, bhante''ti. tena hi anotatte pannago nāma nāgarājā maṃ  jānāti, tassa ācikkhitvā bhesajjatthāya ekaṃ pānīyavārakaṃ  āharāti. so sādhūti upajjhāyaṃ vanditvā vehāsaṃ abbhuggantvā  pañcayojanasataṃ ṭhānaṃ agamāsi ^a^P4.0130^ea^. taṃ divasaṃ pana  nāgarājā nāganāṭakaparivuto udakakīḷaṃ kīḷitukāmo hoti. so  sāmaṇeraṃ āgacchantaṃ disvāva kujjhi, ``ayaṃ muṇḍakasamaṇo attano  pādapaṃsuṃ mama matthake okiranto vicarati, anotatte pānīyatthāya  āgato bhavissati, na dānissa pānīyaṃ dassāmī''ti  paṇṇāsayojanikaṃ anotattadahaṃ mahāpātiyā ukkhaliṃ pidahanto viya  phaṇena pidahitvā nipajji. sāmaṇero nāgarājassa ākāraṃ  oloketvāva ``kuddho aya''nti ñatvā imaṃ gāthamāha -- </p>
              <p>[21] ``suṇohi me nāgarāja, uggateja mahabbala. </p>
              <p>[22] dehi me pānīyaghaṭaṃ, bhesajjatthamhi āgato''ti..</p>
              <p>[03] taṃ sutvā nāgarājā imaṃ gāthamāha -- </p>
              <p>[21] ``puratthimasmiṃ disābhāge, gaṅgā nāma mahānadī. </p>
              <p>[22] mahāsamuddamappeti, tato tvaṃ pānīyaṃ harā''ti..</p>
              <p>[03] taṃ sutvā sāmaṇero ``ayaṃ nāgarājā attano icchāya na  dassati, ahaṃ balakkāraṃ katvā ānubhāvaṃ jānāpetvā imaṃ abhibhavitvāva  pānīyaṃ gaṇhissāmī''ti cintetvā, ``mahārāja ^a^P4.0131^ea^,  upajjhāyo maṃ anotattatova pānīyaṃ āharāpeti, tenāhaṃ idameva  harissāmi, apehi, mā maṃ vārehī''ti vatvā imaṃ gāthamāha -- </p>
              <p>[21] ``itova pānīyaṃ hāssaṃ, imināvamhi atthiko. </p>
              <p>[22] yadi te thāmabalaṃ atthi, nāgarāja nivārayā''ti..</p>
              <p>[03] atha ^a^V2.0358^ea^ naṃ nāgarājā āha -- </p>
              <p>[21] ``sāmaṇera sace atthi, tava vikkama porisaṃ. </p>
              <p>[22] abhinandāmi te vācaṃ, harassu pānīyaṃ mamā''ti..</p>
              <p>[03] atha ^a^M2.0389^ea^ naṃ sāmaṇero ``evaṃ, mahārāja, harāmī''ti vatvā  ``yadi sakkonto harāhī''ti vutte -- ``tena hi suṭṭhu jānassū''ti  tikkhattuṃ paṭiññaṃ gahetvā ``buddhasāsanassa ānubhāvaṃ dassetvā mayā  pānīyaṃ harituṃ vaṭṭatī''ti cintetvā ākāsaṭṭhadevatānaṃ tāva santikaṃ  agamāsi. tā āgantvā vanditvā ``kiṃ, bhante''ti vatvā aṭṭhaṃsu.  ``etasmiṃ anotattadahapiṭṭhe pannaganāgarājena saddhiṃ mama saṅgāmo  bhavissati, tattha gantvā jayaparājayaṃ olokethā''ti āha. so  eteneva nīhārena cattāro lokapāle  sakkasuyāmasantusitaparanimmitavasavattī ca upasaṅkamitvā tamatthaṃ  ārocesi. tato paraṃ paṭipāṭiyā yāva brahmalokaṃ gantvā tattha tattha  brahmehi āgantvā ^a^P4.0132^ea^ vanditvā ṭhitehi ``kiṃ,  bhante''ti puṭṭho tamatthaṃ ārocesi. evaṃ so asaññe ca  arūpibrahmāno ca ṭhapetvā sabbattha muhutteneva āhiṇḍitvā ārocesi.  tassa vacanaṃ sutvā sabbāpi devatā anotattadahapiṭṭhe nāḷiyaṃ  pakkhittāni piṭṭhacuṇṇāni viya ākāsaṃ nirantaraṃ pūretvā sannipatiṃsu.  sannipatite devasaṅghe sāmaṇero ākāse ṭhatvā nāgarājaṃ āha -- </p>
              <p>[21] ``suṇohi me nāgarāja, uggateja mahabbala. </p>
              <p>[22] dehi me pānīyaghaṭaṃ, bhesajjatthamhi āgato''ti..</p>
              <p>[03] atha naṃ nāgo āha -- </p>
              <p>[21] ``sāmaṇera sace atthi, tava vikkama porisaṃ. </p>
              <p>[22] abhinandāmi te vācaṃ, harassu pānīyaṃ mamā''ti..</p>
              <p>[03] so tikkhattuṃ nāgarājassa paṭiññaṃ gahetvā ākāse ṭhitakova  dvādasayojanikaṃ brahmattabhāvaṃ māpetvā ākāsato oruyha nāgarājassa  phaṇe akkamitvā adhomukhaṃ nippīḷesi, tāvadeva balavatā purisena  akkantāllacammaṃ viya nāgarājassa phaṇe akkantamatte ogalitvā  dabbimattā phaṇapuṭakā ahesuṃ. nāgarājassa phaṇehi muttamuttaṭṭhānato  tālakkhandhapamāṇā ^a^V2.0359^ea^ udakavaṭṭiyo uggañchiṃsu. sāmaṇero ākāseyeva  pānīyavārakaṃ ^a^P4.0133^ea^ pūresi. devasaṅgho  sādhukāramadāsi. atha nāgarājā ^a^M2.0390^ea^ lajjitvā sāmaṇerassa kujjhi,  jayakusumavaṇṇānissa akkhīni ahesuṃ. so ``ayaṃ maṃ devasaṅghaṃ  sannipātetvā pānīyaṃ gahetvā lajjāpesi, etaṃ gahetvā mukhe hatthaṃ  pakkhipitvā hadayamaṃsaṃ vāssa maddāmi, pāde vā naṃ gahetvā pāragaṅgāyaṃ  khipāmī''ti vegena anubandhi. anubandhantopi naṃ pāpuṇituṃ  nāsakkhiyeva. sāmaṇero gantvā upajjhāyassa hatthe pānīyaṃ ṭhapetvā  ``pivatha, bhante''ti āha. nāgarājāpi pacchato āgantvā, ``bhante  anuruddha, sāmaṇero mayā adinnameva pānīyaṃ gahetvā āgato, mā  pivitthā''ti āha. evaṃ kira sāmaṇerāti. ``pivatha, bhante,  iminā me dinnaṃ pānīyaṃ āhaṭa''nti āha. thero  ``khīṇāsavasāmaṇerassa musākathanaṃ nāma natthī''ti ñatvā pānīyaṃ  pivi. taṅkhaṇaññevassa ābādho paṭipassambhi. puna nāgo theraṃ  āha -- ``bhante, sāmaṇerenamhi sabbaṃ devagaṇaṃ sannipātetvā  lajjāpito, ahamassa hadayaṃ vā phālessāmi, pāde vā naṃ gahetvā  pāragaṅgāya khipissāmī''ti. mahārāja, sāmaṇero mahānubhāvo, tumhe  sāmaṇerena saddhiṃ saṅgāmetuṃ na sakkhissatha ^a^P4.0134^ea^,  khamāpetvā naṃ gacchathāti. so sayampi sāmaṇerassa ānubhāvaṃ  jānātiyeva, lajjāya pana anubandhitvā āgato. atha naṃ therassa  vacanena khamāpetvā tena saddhiṃ mittasanthavaṃ katvā ``ito paṭṭhāya  anotattaudakena atthe sati tumhākaṃ āgamanakiccaṃ natthi, mayhaṃ  pahiṇeyyātha, ahameva āharitvā dassāmī''ti vatvā pakkāmi.</p>
              <p>[03] theropi sāmaṇeraṃ ādāya pāyāsi. satthā therassa  āgamanabhāvaṃ ñatvā migāramātupāsāde therassa āgamanaṃ olokento  nisīdi. bhikkhūpi theraṃ āgacchantaṃ disvā paccuggantvā pattacīvaraṃ  paṭiggahesuṃ. athekacce sāmaṇeraṃ sīsepi kaṇṇesupi bāhāyampi gahetvā  sañcāletvā ``kiṃ, sāmaṇera cūḷakaniṭṭha, na ukkaṇṭhitosī''ti āhaṃsu.  satthā tesaṃ kiriyaṃ disvā cintesi -- ``bhāriyaṃ vatimesaṃ  bhikkhūnaṃ kammaṃ āsīvisaṃ gīvāya gaṇhantā viya sāmaṇeraṃ gaṇhanti,  nāssa ānubhāvaṃ jānanti, ajja mayā sumanasāmaṇerassa guṇaṃ pākaṭaṃ  kātuṃ vaṭṭatī''ti. theropi āgantvā satthāraṃ vanditvā nisīdi.  satthā tena saddhiṃ paṭisanthāraṃ katvā ānandattheraṃ āmantesi --  ``ānanda, anotattaudakenamhi pāde dhovitukāmo ^a^M2.0391^ea^, sāmaṇerānaṃ ghaṭaṃ  datvā pānīyaṃ āharāpehī''ti. thero vihāre pañcamattāni ^a^P4.0135^ea^  sāmaṇerasatāni sannipātesi. tesu sumanasāmaṇero  sabbanavako ahosi. thero sabbamahallakaṃ sāmaṇeraṃ āha --  ``sāmaṇera, satthā anokattadahaudakena pāde dhovitukāmo, ghaṭaṃ  ādāya gantvā pānīyaṃ āharā''ti. so ``na sakkomi, bhante''ti  na icchi. thero sesepi paṭipāṭiyā pucchi, tepi tatheva vatvā  paṭikkhipiṃsu. ``kiṃ panettha khīṇāsavasāmaṇerā natthī''ti?  atthi, te pana ``nāyaṃ amhākaṃ baddho ^a^V2.0360^ea^ mālāpuṭo, sumanasāmaṇerasseva  baddho''ti na icchiṃsu, puthujjanā pana attano asamatthatāyeva na  icchiṃsu. pariyosāne pana sumanassa vāre sampatte, ``sāmaṇera,  satthā anotattadahaudakena pāde dhovitukāmo, kuṭaṃ ādāya kira udakaṃ  āharā''ti āha. so ``satthari āharāpente āharissāmī''ti  satthāraṃ vanditvā, ``bhante, anotattato kira maṃ udakaṃ  āhārāpethā''ti āha. ``āma, sumanā''ti. so visākhāya  kāritesu ghanasuvaṇṇakoṭṭimesu senāsanakuṭesu ekaṃ  saṭṭhikuṭaudakagaṇhanakaṃ mahāghaṭaṃ hatthena gahetvā ``iminā me  ukkhipitvā aṃsakūṭe ṭhapitena attho natthī''ti olambakaṃ katvā  vehāsaṃ abbhuggantvā himavantābhimukho pakkhandi.</p>
              <p>[03] nāgarājā sāmaṇeraṃ dūratova āgacchantaṃ disvā paccuggantvā kuṭaṃ  ^a^P4.0136^ea^ aṃsakūṭena ādāya, ``bhante, tumhe mādise dāse  vijjamāne kasmā sayaṃ āgatā, udakenatthe sati kasmā sāsanamattampi  na pahiṇathā''ti kuṭena udakaṃ ādāya sayaṃ ukkhipitvā ``purato  hotha, bhante, ahameva āharissāmī''ti āha. ``tiṭṭhatha tumhe,  mahārāja, ahameva sammāsambuddhena āṇatto''ti nāgarājānaṃ  nivattāpetvā kuṭaṃ mukhavaṭṭiyaṃ hatthena gahetvā ākāsenāgañchi. atha  naṃ satthā āgacchantaṃ oloketvā bhikkhū āmantesi -- ``passatha,  bhikkhave, sāmaṇerassa līlaṃ, ākāse haṃsarājā viya sobhatī''ti  āha. sopi pānīyaghaṭaṃ ṭhapetvā satthāraṃ vanditvā aṭṭhāsi. atha naṃ  satthā āha -- ``kativassosi tvaṃ, sumanā''ti?  ``sattavassomhi, bhanteti. ``tena hi, sumana, ajja paṭṭhāya bhikkhu  hohī''ti vatvā dāyajjaupasampadaṃ adāsi. dveyeva ^a^M2.0392^ea^ kira sāmaṇerā  sattavassikā upasampadaṃ labhiṃsu -- ayañca sumano sopāko cāti.</p>
              <p>[03] evaṃ tasmiṃ upasampanne dhammasabhāyaṃ kathaṃ samuṭṭhāpesuṃ,  ``acchariyaṃ āvuso, evarūpo hi nāma daharasāmaṇerassa ānubhāvo  hoti, na no ito pubbe evarūpo ānubhāvo diṭṭhapubbo''ti. satthā  āgantvā ``kāya nuttha, bhikkhave, etarahi kathāya sannisinnā''ti  pucchitvā ``imāya nāmā''ti vutte, ``bhikkhave, mama sāsane  daharopi sammā paṭipanno evarūpaṃ ^a^P4.0137^ea^ sampattiṃ  labhatiyevā''ti vatvā dhammaṃ desento imaṃ gāthamāha -- </p>
              <p>[03] 382^b^.^eb^ </p>
              <p>[21] ``yo have daharo bhikkhu, yuñjati buddhasāsane. </p>
              <p>[22] somaṃ lokaṃ pabhāseti, abbhā muttova candimā''ti..</p>
              <p>[03] tattha ^a^V2.0361^ea^ ^b^yuñjatī^eb^ti ghaṭati vāyamati. ^b^pabhāsetī^eb^ti so  bhikkhu attano arahattamaggañāṇena abbhādīhi mutto candimā viya  lokaṃ khandhādibhedaṃ lokaṃ obhāseti, ekālokaṃ karotīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] sumanasāmaṇeravatthu dvādasamaṃ. </p>
              <p>[06] bhikkhuvaggavaṇṇanā niṭṭhitā. </p>
              <p>[06] pañcavīsatimo vaggo. </p>
            </h4>
          </h3>
        </h2>
        <h2>
          <h2n> 26. brāhmaṇavaggo </h2n>
          <h3>
            <h3n> 1. pasādabahulabrāhmaṇavatthu</h3n>
            <h4>
              <h4n> </h4n>
              <p>[03] ^b^chinda^eb^ ^a^V2.0362^ea^ ^a^P4.0138^ea^ ^a^M2.0393^ea^ ^b^sota^eb^nti imaṃ dhammadesanaṃ  satthā jetavane viharanto pasādabahulaṃ brāhmaṇaṃ ārabbha kathesi.</p>
              <p>[03] so kira brāhmaṇo bhagavato dhammadesanaṃ sutvā pasannacitto  attano gehe soḷasamattānaṃ bhikkhūnaṃ niccabhattaṃ paṭṭhapetvā bhikkhūnaṃ  āgatavelāya pattaṃ gahetvā ``āgacchantu bhonto arahanto, nisīdantu  bhonto arahanto''ti yaṃkiñci vadanto arahantavādapaṭisaṃyuttameva  vadati. tesu puthujjanā ``ayaṃ amhesu arahantasaññī''ti  cintayiṃsu, khīṇāsavā ``ayaṃ no khīṇāsavabhāvaṃ jānātī''ti.  evaṃ te sabbepi kukkuccāyantā tassa gehaṃ nāgamiṃsu. so dukkhī  dummano ``kinnu kho, ayyā, nāgacchantī''ti vihāraṃ gantvā satthāraṃ  vanditvā tamatthaṃ ārocesi. satthā bhikkhū āmantetvā ``kiṃ etaṃ,  bhikkhave''ti pucchitvā tehi tasmiṃ atthe ārocite ``sādiyatha pana  tumhe, bhikkhave, arahantavāda''nti āha. ``na sādiyāma mayaṃ,  bhante''ti. ``evaṃ sante manussānaṃ etaṃ pasādabhaññaṃ, anāpatti  ^a^P4.0139^ea^, bhikkhave, pasādabhaññe, api ca kho pana  brāhmaṇassa arahantesu adhimattaṃ pemaṃ, tasmā tumhehipi taṇhāsotaṃ chetvā  arahattameva pattuṃ yutta''nti vatvā dhammaṃ desento imaṃ gāthamāha -- </p>
              <p>[03] 383^b^.^eb^ </p>
              <p>[21] ``chinda sotaṃ parakkamma, kāme panuda brāhmaṇa. </p>
              <p>[22] saṅkhārānaṃ khayaṃ ñatvā, akataññūsi brāhmaṇā''ti..</p>
              <p>[03] tattha ^b^parakkammā^eb^ti taṇhāsotaṃ nāma na appamattakena  vāyāmena chindituṃ sakkā, tasmā ñāṇasampayuttena mahantena parakkamena  parakkamitvā taṃ sotaṃ chinda. ubhopi ^b^kāme panuda^eb^ nīhara.  ^b^brāhmaṇā^eb^ti khīṇāsavānaṃ ālapanametaṃ. ^b^saṅkhārāna^eb^nti  pañcannaṃ khandhānaṃ khayaṃ jānitvā. ^b^akataññū^eb^ti evaṃ sante tvaṃ  suvaṇṇādīsu kenaci akatassa nibbānassa jānanato akataññū nāma  hosīti.</p>
              <p>[03] desanāvasāne ^a^V2.0363^ea^ bahū sotāpattiphalādīni pāpuṇiṃsūti. </p>
              <p>[06] pasādabahulabrāhmaṇavatthu paṭhamaṃ. </p>
            </h4>
          </h3>
          <h3>
            <h3n> 2. sambahulabhikkhuvatthu</h3n>
            <h4>
              <h4n> </h4n>
              <p>[03] ^b^yadā^eb^ ^a^M2.0394^ea^ ^b^dvayesū^eb^ti imaṃ dhammadesanaṃ satthā jetavane viharanto  sambahule bhikkhū ārabbha kathesi.</p>
              <p>[03] ekadivasañhi ^a^P4.0140^ea^ tiṃsamattā disāvāsikā  bhikkhū āgantvā satthāraṃ vanditvā nisīdiṃsu. sāriputtatthero tesaṃ  arahattassa upanissayaṃ disvā satthāraṃ upasaṅkamitvā ṭhitakova imaṃ  pañhaṃ pucchi -- ``bhante, dve dhammāti vuccanti, katame nu kho dve  dhammā''ti? atha naṃ satthā ``dve dhammāti kho, sāriputta,  samathavipassanā vuccantī''ti vatvā imaṃ gāthamāha -- </p>
              <p>[03] 384^b^.^eb^ </p>
              <p>[21] ``yadā dvayesu dhammesu, pāragū hoti brāhmaṇo. </p>
              <p>[22] athassa sabbe saṃyogā, atthaṃ gacchanti jānato''ti..</p>
              <p>[03] tattha ^b^yadā^eb^ti yasmiṃ kāle dvidhā ṭhitesu  samathavipassanādhammesu abhiññāpāragādivasena ayaṃ khīṇāsavo pāragū  hoti, athassa vaṭṭasmiṃ saṃyojanasamatthā sabbe kāmayogādayo saṃyogā  evaṃ jānantassa atthaṃ parikkhayaṃ gacchantīti attho.</p>
              <p>[03] desanāvasāne sabbepi te bhikkhū arahatte patiṭṭhahiṃsūti. </p>
              <p>[06] sambahulabhikkhuvatthu dutiyaṃ. </p>
            </h4>
          </h3>
          <h3>
            <h3n> 3. māravatthu</h3n>
            <h4>
              <h4n> </h4n>
              <p>[03] ^b^yassa pāra^eb^nti imaṃ dhammadesanaṃ satthā jetavane viharanto  māraṃ ārabbha kathesi.</p>
              <p>[03] so ^a^P4.0141^ea^ kirekasmiṃ divase aññataro puriso  viya hutvā satthāraṃ upasaṅkamitvā pucchi -- ``bhante ^a^V2.0364^ea^, pāraṃ pāranti  vuccati, kinnu kho etaṃ pāraṃ nāmā''ti. satthā ``māro aya''nti  viditvā, ``pāpima, kiṃ tava pārena, tañhi vītarāgehi pattabba''nti  vatvā imaṃ gāthamāha -- </p>
              <p>[03] 385^b^.^eb^ </p>
              <p>[21] ``yassa pāraṃ apāraṃ vā, pārāpāraṃ na vijjati. </p>
              <p>[22] vītaddaraṃ visaṃyuttaṃ, tamahaṃ brūmi brāhmaṇa''nti..</p>
              <p>[03] tattha ^a^M2.0395^ea^ ^b^pāra^eb^nti ajjhattikāni cha āyatanāni.  ^b^apāra^eb^nti bāhirāni cha āyatanāni. ^b^pārāpāra^eb^nti  tadubhayaṃ. ^b^na vijjatī^eb^ti yassa sabbampetaṃ ``aha''nti vā  ``mama''nti vā gahaṇābhāvena natthi, taṃ kilesadarathānaṃ vigamena  ^b^vītaddaraṃ^eb^ sabbakilesehi ^b^visaṃyuttaṃ ahaṃ brāhmaṇaṃ^eb^ vadāmīti  attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] māravatthu tatiyaṃ. </p>
            </h4>
          </h3>
          <h3>
            <h3n> 4. aññatarabrāhmaṇavatthu</h3n>
            <h4>
              <h4n> </h4n>
              <p>[03] ^b^jhāyi^eb^nti imaṃ dhammadesanaṃ satthā jetavane viharanto  aññataraṃ brāhmaṇaṃ ārabbha kathesi.</p>
              <p>[03] so kira cintesi -- ``satthā attano sāvake, `brāhmaṇā'ti  ^a^P4.0142^ea^ vadati, ahañcamhi jātigottena brāhmaṇo, mampi  nu kho evaṃ vattuṃ vaṭṭatī''ti. so satthāraṃ upasaṅkamitvā tamatthaṃ  pucchi. satthā ``nāhaṃ jātigottamattena brāhmaṇaṃ vadāmi, uttamatthaṃ  arahattaṃ anuppattameva panevaṃ vadāmī''ti vatvā imaṃ gāthamāha -- </p>
              <p>[03] 386^b^.^eb^ </p>
              <p>[21] ``jhāyiṃ virajamāsīnaṃ, katakiccamanāsavaṃ. </p>
              <p>[22] uttamatthamanuppattaṃ, tamahaṃ brūmi brāhmaṇa''nti..</p>
              <p>[03] tattha ^b^jhāyi^eb^nti duvidhena jhānena jhāyantaṃ kāmarajena  ^b^virajaṃ^eb^ vane ekaka^b^māsīnaṃ^eb^ catūhi maggehi soḷasannaṃ  kiccānaṃ katattā ^b^katakiccaṃ^eb^ āsavānaṃ abhāvena ^b^anāsavaṃ  uttamatthaṃ^eb^ arahattaṃ ^b^anuppattaṃ ahaṃ brāhmaṇaṃ^eb^ vadāmīti attho.</p>
              <p>[03] desanāvasāne ^a^V2.0365^ea^ so brāhmaṇo sotāpattiphale patiṭṭhahi,  sampattānampi sātthikā dhammadesanā ahosīti. </p>
              <p>[06] aññatarabrāhmaṇavatthu catutthaṃ. </p>
            </h4>
          </h3>
          <h3>
            <h3n> 5. ānandattheravatthu</h3n>
            <h4>
              <h4n> </h4n>
              <p>[03] ^b^divā^eb^ ^a^M2.0396^ea^ ^b^tapatī^eb^ti imaṃ dhammadesanaṃ satthā migāramātupāsāde  viharanto ānandattheraṃ ārabbha kathesi.</p>
              <p>[03] pasenadi kosalo kira mahāpavāraṇāya sabbābharaṇapaṭimaṇḍito  ^a^P4.0143^ea^ gandhamālādīni ādāya vihāraṃ agamāsi.  tasmiṃ khaṇe kāḷudāyitthero jhānaṃ samāpajjitvā parisapariyante  nisinno hoti, nāmameva panassetaṃ, sarīraṃ suvaṇṇavaṇṇaṃ. tasmiṃ pana  khaṇe cando uggacchati, sūriyo atthameti. ānandatthero  atthamentassa ca sūriyassa uggacchantassa ca candassa obhāsaṃ  olokento rañño sarīrobhāsaṃ therassa sarīrobhāsaṃ tathāgatassa ca  sarīrobhāsaṃ olokesi. tattha sabbobhāse atikkamitvā satthāva  virocati. thero satthāraṃ vanditvā, ``bhante, ajja mama ime  obhāse olokentassa tumhākameva obhāso ruccati. tumhākañhi  sarīraṃ sabbobhāse atikkamitvā virocatī''ti āha. atha naṃ satthā,  ``ānanda, sūriyo nāma divā virocati, cando rattiṃ, rājā  alaṅkatakāleyeva, khīṇāsave gaṇasaṅgaṇikaṃ pahāya antosamāpattiyaṃyeva  virocati, buddhā pana rattimpi divāpi pañcavidhena tejena  virocantī''ti vatvā imaṃ gāthamāha -- </p>
              <p>[03] 387^b^.^eb^ </p>
              <p>[21] ``divā tapati ādicco, rattimābhāti  candimā. </p>
              <p>[27] sannaddho khattiyo tapati, jhāyī tapati brāhmaṇo. </p>
              <p>[22] atha sabbamahorattiṃ, buddho tapati tejasā''ti..</p>
              <p>[03] tattha ^b^divā tapatī^eb^ti divā virocati, rattiṃ panassa  gatamaggopi na paññāyati. ^b^candimā^eb^ti candopi ^a^P4.0144^ea^  abbhādīhi vimutto rattimeva virocati, no divā.  ^b^sannaddho^eb^ti suvaṇṇamaṇivicittehi sabbābharaṇehi paṭimaṇḍito  caturaṅginiyā senāya parikkhittova rājā virocati, na  aññātakavesena ṭhito. ^b^jhāyī^eb^ti khīṇāsavo pana gaṇaṃ  vinodetvā jhāyantova virocati. ^b^tejasā^eb^ti sammāsambuddho pana  sīlatejena dussīlyatejaṃ, guṇatejena nigguṇatejaṃ, paññātejena ^a^V2.0366^ea^  duppaññatejaṃ, puññatejena ^a^M2.0397^ea^ apuññatejaṃ, dhammatejena adhammatejaṃ  pariyādiyitvā iminā pañcavidhena tejasā niccakālameva virocatīti  attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] ānandattheravatthu pañcamaṃ. </p>
            </h4>
          </h3>
          <h3>
            <h3n> 6. aññatarabrāhmaṇapabbajitavatthu</h3n>
            <h4>
              <h4n> </h4n>
              <p>[03] ^b^bāhitapāpo^eb^ti imaṃ dhammadesanaṃ satthā jetavane viharanto  aññataraṃ brāhmaṇapabbajitaṃ ārabbha kathesi.</p>
              <p>[03] eko kira brāhmaṇo bāhirakapabbajjāya pabbajitvā ``samaṇo  gotamo attano sāvake `pabbajitā'ti vadati, ahañcamhi ^a^P4.0145^ea^  pabbajito, mampi kho evaṃ vattuṃ vaṭṭatī''ti cintetvā  satthāraṃ upasaṅkamitvā etamatthaṃ pucchi. satthā ``nāhaṃ ettakena  `pabbajito'ti vadāmi, kilesamalānaṃ pana pabbājitattā pabbajito  nāma hotī''ti vatvā imaṃ gāthamāha -- </p>
              <p>[03] 388^b^.^eb^ </p>
              <p>[21] ``bāhitapāpoti brāhmaṇo, samacariyā  samaṇoti vuccati. </p>
              <p>[22] pabbājayamattano malaṃ, tasmā pabbajitoti vuccatī''ti..</p>
              <p>[03] tattha ^b^samacariyā^eb^ti sabbākusalāni sametvā caraṇena.  ^b^tasmā^eb^ti yasmā bāhitapāpatāya brāhmaṇo, akusalāni sametvā  caraṇena samaṇoti vuccati, tasmā yo attano rāgādimalaṃ  pabbājayanto vinodento carati, sopi tena pabbājanena pabbajitoti  vuccatīti attho.</p>
              <p>[03] desanāvasāne so brāhmaṇapabbajito sotāpattiphale patiṭṭhahi,  sampattānampi sātthikā dhammadesanā ahosīti. </p>
              <p>[06] aññatarabrāhmaṇapabbajitavatthu chaṭṭhaṃ. </p>
            </h4>
          </h3>
          <h3>
            <h3n> 7. sāriputtattheravatthu</h3n>
            <h4>
              <h4n> </h4n>
              <p>[03] ^b^na^eb^ ^a^V2.0367^ea^ ^a^M2.0398^ea^ ^b^brāhmaṇassā^eb^ti imaṃ dhammadesanaṃ satthā jetavane  viharanto sāriputtattheraṃ ārabbha kathesi.</p>
              <p>[03] ekasmiṃ kira ṭhāne sambahulā manussā ``aho amhākaṃ  ^a^P4.0146^ea^, ayyo, khantibalena samannāgato, aññesu  akkosantesu vā paharantesu vā kopamattampi natthī''ti therassa guṇe  kathayiṃsu. atheko micchādiṭṭhiko brāhmaṇo ``ko esa na  kujjhatī''ti pucchi. ``amhākaṃ thero''ti. ``naṃ kujjhāpento na  bhavissatī''ti? ``natthetaṃ, brāhmaṇā''ti. ``tena hi ahaṃ naṃ  kujjhāpessāmī''ti? ``sace sakkosi, kujjhāpehī''ti. so  ``hotu, jānissāmissa kattabba''nti theraṃ bhikkhāya paviṭṭhaṃ disvā  pacchābhāgena gantvā piṭṭhimajjhe mahantaṃ pāṇippahāramadāsi. thero  ``kiṃ nāmeta''nti anoloketvāva gato. brāhmaṇassa sakalasarīre  ḍāho uppajji. so ``aho guṇasampanno, ayyo''ti therassa  pādamūle nipajjitvā ``khamatha me, bhante''ti vatvā ``kiṃ eta''nti  ca vutte ``ahaṃ vīmaṃsanatthāya tumhe pahari''nti āha. ``hotu  khamāmi te''ti. ``sace me, bhante, khamatha, mama geheyeva  nisīditvā bhikkhaṃ gaṇhathā''ti therassa pattaṃ gaṇhi, theropi pattaṃ  adāsi. brāhmaṇo theraṃ gehaṃ netvā parivisi.</p>
              <p>[03] manussā kujjhitvā ``iminā amhākaṃ niraparādho ayyo  pahaṭo, daṇḍenapissa mokkho natthi, ettheva naṃ māressāmā''ti  leḍḍudaṇḍādihatthā brāhmaṇassa gehadvāre aṭṭhaṃsu. thero uṭṭhāya gacchanto  brāhmaṇassa hatthe pattaṃ adāsi. manussā taṃ therena saddhiṃ gacchantaṃ  disvā, ``bhante, tumhākaṃ pattaṃ gahetvā brāhmaṇaṃ nivattethā''ti āhaṃsu.  kiṃ etaṃ upāsakāti? brāhmaṇena ^a^P4.0147^ea^ tumhe pahaṭā,  mayamassa kattabbaṃ jānissāmāti. kiṃ pana tumhe iminā pahaṭā,  udāhu ahanti? tumhe, bhanteti. ``maṃ esa paharitvā khamāpesi,  gacchatha tumhe''ti manusse uyyojetvā brāhmaṇaṃ nivattāpetvā thero  vihārameva gato. bhikkhū ujjhāyiṃsu ``kiṃ nāmetaṃ sāriputtatthero  yena brāhmaṇena pahaṭo, tasseva gehe nisīditvā bhikkhaṃ gahetvā āgato.  therassa pahaṭakālato paṭṭhāya idāni so kassa lajjissati, avasese  pothento vicarissatī''ti. satthā āgantvā ^a^M2.0399^ea^ ``kāya nuttha,  bhikkhave, etarahi kathāya sannisinnā''ti pucchitvā ``imāya  nāmā''ti vutte, ``bhikkhave, brāhmaṇo brāhmaṇaṃ paharanto nāma natthi,  gihibrāhmaṇena pana samaṇabrāhmaṇo pahaṭo bhavissati, kodho nāmesa  anāgāmimaggena samugghātaṃ gacchatī''ti vatvā dhammaṃ desento imā  gāthā abhāsi -- </p>
              <p>[03] 389^b^.^eb^ </p>
              <p>[21] ``na ^a^V2.0368^ea^ brāhmaṇassa pahareyya, nāssa muñcetha  brāhmaṇo. </p>
              <p>[22] dhī brāhmaṇassa hantāraṃ, tato dhī yassa muñcati.. </p>
              <p>[03] 390^b^.^eb^ </p>
              <p>[21] ``na brāhmaṇassetadakiñci seyyo, yadā  nisedho manaso piyehi. </p>
              <p>[22] yato yato hiṃsamano nivattati, tato tato sammatimeva  dukkha''nti..</p>
              <p>[03] tattha ^b^pahareyyā^eb^ti ``khīṇāsavabrāhmaṇohamasmī''ti  jānanto khīṇāsavassa vā aññatarassa vā jātibrāhmaṇassa ^a^P4.0148^ea^  na pahareyya. ^b^nāssa muñcethā^eb^ti sopi pahaṭo  khīṇāsavabrāhmaṇo assa paharitvā ṭhitassa veraṃ na muñcetha, tasmiṃ  kopaṃ na kareyyāti attho. ^b^dhī brāhmaṇassā^eb^ti  khīṇāsavabrāhmaṇassa hantāraṃ garahāmi. ^b^tato dhī^eb^ti yo pana taṃ  paharantaṃ paṭipaharanto tassa upari veraṃ muñcati, taṃ tatopi  garahāmiyeva.</p>
              <p>[03] ^b^etadakiñci seyyo^eb^ti yaṃ khīṇāsavassa akkosantaṃ vā  apaccakkosanaṃ, paharantaṃ vā appaṭipaharaṇaṃ, etaṃ tassa  khīṇāsavabrāhmaṇassa na kiñci seyyo, appamattakaṃ seyyo na hoti,  adhimattameva seyyoti attho. ^b^yadā nisedho manaso piyehī^eb^ti  kodhanassa hi kodhuppādova manaso piyo nāma. kodho hi panesa  mātāpitūsupi buddhādīsupi aparajjhati. tasmā yo assa tehi  manaso nisedho kodhavasena uppajjamānassa cittassa niggaho, etaṃ na  kiñci seyyoti attho. ^b^hiṃsamano^eb^ti kodhamano. so tassa  yato yato vatthuto anāgāmimaggena samugghātaṃ gacchanto nivattati  ^a^M2.0400^ea^ ^a^P4.0149^ea^. ^b^tato tato^eb^ti tato tato vatthuto  sakalampi vaṭṭadukkhaṃ nivattatiyevāti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] sāriputtattheravatthu sattamaṃ. </p>
            </h4>
          </h3>
          <h3>
            <h3n> 8. mahāpajāpatigotamīvatthu</h3n>
            <h4>
              <h4n> </h4n>
              <p>[03] ^b^yassa kāyena vācāyā^eb^ti imaṃ dhammadesanaṃ satthā jetavane  viharanto mahāpajāpatiṃ gotamiṃ ārabbha kathesi.</p>
              <p>[03] bhagavatā ^a^V2.0369^ea^ hi anuppanne vatthusmiṃ paññatte aṭṭha garudhamme  maṇḍanakajātiyo puriso surabhipupphadāmaṃ viya sirasā sampaṭicchitvā  saparivārā mahāpajāpati gotamī upasampadaṃ labhi, añño tassā  upajjhāyo vā ācariyo vā natthi. evaṃ laddhūpasampadaṃ theriṃ ārabbha  aparena samayena kathaṃ samuṭṭhāpesuṃ ``mahāpajāpatiyā gotamiyā  ācariyupajjhāyā na paññāyanti, sahattheneva kāsāyāni gaṇhī''ti.  evañca pana vatvā bhikkhuniyo kukkuccāyantiyo tāya saddhiṃ neva  uposathaṃ na pavāraṇaṃ karonti, tā gantvā tathāgatassapi tamatthaṃ  ārocesuṃ. satthā tāsaṃ kathaṃ sutvā ``mayā mahāpajāpatiyā  gotamiyā aṭṭha garudhammā dinnā, ahamevassācariyo, ahameva upajjhāyo.  kāyaduccaritādivirahitesu khīṇāsavesu kukkuccaṃ nāma na  kātabba''nti vatvā dhammaṃ desento imaṃ gāthamāha -- </p>
              <p>[03] 391^b^.^eb^ </p>
              <p>[21] ``yassa ^a^P4.0150^ea^ kāyena vācāya,  manasā natthi dukkaṭaṃ. </p>
              <p>[22] saṃvutaṃ tīhi ṭhānehi, tamahaṃ brūmi brāhmaṇa''nti..</p>
              <p>[03] tattha ^b^dukkaṭa^eb^nti sāvajjaṃ dukkhudrayaṃ apāyasaṃvattanikaṃ kammaṃ.  ^b^tīhi ṭhānehī^eb^ti etehi kāyādīhi tīhi kāraṇehi  kāyaduccaritādipavesanivāraṇatthāya dvāraṃ pihitaṃ, taṃ ahaṃ brāhmaṇaṃ  vadāmīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] mahāpajāpatigotamīvatthu aṭṭhamaṃ. </p>
            </h4>
          </h3>
          <h3>
            <h3n> 9. sāriputtattheravatthu</h3n>
            <h4>
              <h4n> </h4n>
              <p>[03] ^b^yamhā^eb^ti ^a^M2.0401^ea^ imaṃ dhammadesanaṃ satthā jetavane viharanto  sāriputtattheraṃ ārabbha kathesi.</p>
              <p>[03] so kirāyasmā assajittherassa santike dhammaṃ sutvā  sotāpattiphalaṃ pattakālato paṭṭhāya ``yassaṃ disāyaṃ thero vasatī''ti  suṇāti, tato añjaliṃ paggayha tatova sīsaṃ katvā nipajjati.  bhikkhū ``micchādiṭṭhiko sāriputto, ajjāpi disā namassamāno  vicaratī''ti tamatthaṃ tathāgatassa ārocesuṃ. satthā theraṃ pakkosāpetvā  ``saccaṃ kira tvaṃ, sāriputta, disā namassanto vicarasī''ti  pucchitvā ^a^P4.0151^ea^, ``bhante, mama disā namassanabhāvaṃ vā  anamassanabhāvaṃ vā ^a^V2.0370^ea^ tumheva jānāthā''ti vutte ``na, bhikkhave,  sāriputto disā namassati, assajittherassa pana santikā dhammaṃ  sutvā sotāpattiphalaṃ pattatāya attano ācariyaṃ namassati. yañhi  ācariyaṃ nissāya bhikkhu dhammaṃ vijānāti, tena so brāhmaṇena  aggi viya sakkaccaṃ namassitabboyevā''ti vatvā dhammaṃ desento imaṃ  gāthamāha -- </p>
              <p>[03] 392^b^.^eb^ </p>
              <p>[21] ``yamhā dhammaṃ vijāneyya, sammāsambuddhadesitaṃ. </p>
              <p>[22] sakkaccaṃ taṃ namasseyya, aggihuttaṃva brāhmaṇo''ti..</p>
              <p>[03] tattha ^b^aggihuttaṃvā^eb^ti yathā brāhmaṇo aggihuttaṃ sammā  paricaraṇena ceva añjalikammādīhi ca sakkaccaṃ namassati, evaṃ yamhā  ācariyā tathāgatapaveditaṃ dhammaṃ vijāneyya, taṃ sakkaccaṃ namasseyyāti  attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] sāriputtattheravatthu navamaṃ. </p>
            </h4>
          </h3>
          <h3>
            <h3n> 10. jaṭilabrāhmaṇavatthu</h3n>
            <h4>
              <h4n> </h4n>
              <p>[03] ^b^na jaṭāhī^eb^ti imaṃ dhammadesanaṃ satthā jetavane viharanto  ekaṃ jaṭilabrāhmaṇaṃ ārabbha kathesi.</p>
              <p>[03] so ^a^M2.0402^ea^ ^a^P4.0152^ea^ kira ``ahaṃ mātito ca pitito ca  sujāto brāhmaṇakule nibbatto. sace samaṇo gotamo attano sāvake  brāhmaṇāti vadati, mampi nu kho tathā vattuṃ vaṭṭatī''ti satthu santikaṃ  gantvā tamatthaṃ pucchi. atha naṃ satthā ``nāhaṃ, brāhmaṇa, jaṭāmattena,  na jātigottamattena brāhmaṇaṃ vadāmi, paṭividdhasaccameva panāhaṃ  brāhmaṇoti vadāmī''ti vatvā dhammaṃ desento imaṃ gāthamāha -- </p>
              <p>[03] 393^b^.^eb^ </p>
              <p>[21] ``na jaṭāhi na gottena, na jaccā hoti  brāhmaṇo. </p>
              <p>[22] yamhi saccañca dhammo ca, so sucī so ca  brāhmaṇo''ti..</p>
              <p>[03] tattha ^a^V2.0371^ea^ ^b^sacca^eb^nti yasmiṃ puggale cattāri saccāni  soḷasahākārehi paṭivijjhitvā ṭhitaṃ saccañāṇañceva navavidho ca  lokuttaradhammo atthi, so suci, so brāhmaṇo cāti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] jaṭilabrāhmaṇavatthu dasamaṃ. </p>
            </h4>
          </h3>
          <h3>
            <h3n> 11. kuhakabrāhmaṇavatthu</h3n>
            <h4>
              <h4n> </h4n>
              <p>[03] ^b^kiṃ te^eb^ti imaṃ dhammadesanaṃ satthā kūṭāgārasālāyaṃ  viharanto ekaṃ vaggulivataṃ kuhakabrāhmaṇaṃ ārabbha kathesi.</p>
              <p>[03] so ^a^P4.0153^ea^ kira vesālinagaradvāre ekaṃ  kakudharukkhaṃ āruyha dvīhi pādehi rukkhasākhaṃ gaṇhitvā adhosiro  olambanto ``kapilānaṃ me sataṃ detha, kahāpaṇe detha, paricārikaṃ  detha, no ce dassatha, ito patitvā maranto nagaraṃ anagaraṃ  karissāmī''ti vadati. tathāgatassa bhikkhusaṅghaparivutassa nagaraṃ  pavisanakāle bhikkhū taṃ brāhmaṇaṃ disvā nikkhamanakālepi naṃ tatheva  olambantaṃ passiṃsu. nāgarāpi ``ayaṃ pātova paṭṭhāya evaṃ  olambanto patitvā maranto nagaraṃ anagaraṃ kareyyā''ti cintetvā  nagaravināsabhītā ``yaṃ so yācati, sabbaṃ demā''ti paṭissuṇitvā  adaṃsu. so otaritvā sabbaṃ gahetvā agamāsi. bhikkhū  vihārūpacāre taṃ gāviṃ viya viravitvā gacchantaṃ disvā sañjānitvā  ``laddhaṃ te ^a^M2.0403^ea^, brāhmaṇa, yathāpatthita''nti pucchitvā ``āma, laddhaṃ  me''ti sutvā antovihāraṃ gantvā tathāgatassa tamatthaṃ ārocesuṃ.  satthā ``na, bhikkhave, idāneva so kuhakacoro, pubbepi  kuhakacoroyeva ahosi. idāni panesa ^a^P4.0154^ea^ bālajanaṃ  vañceti, tadā pana paṇḍite vañcetuṃ nāsakkhī''ti vatvā tehi yācito  atītamāhari.</p>
              <p>[03] atīte ekaṃ kāsikagāmaṃ nissāya eko kuhakatāpaso vāsaṃ  kappesi. taṃ ekaṃ kulaṃ paṭijaggi. divā  uppannakhādanīyabhojanīyato attano puttānaṃ viya tassapi ekaṃ koṭṭhāsaṃ  deti, sāyaṃ uppannakoṭṭhāsaṃ ṭhapetvā dutiyadivase deti. athekadivasaṃ  sāyaṃ godhamaṃsaṃ labhitvā sādhukaṃ pacitvā tato koṭṭhāsaṃ ṭhapetvā  dutiyadivase tassa adaṃsu. tāpaso maṃsaṃ khāditvāva rasataṇhāya  baddho ``kiṃ maṃsaṃ nāmeta''nti pucchitvā ``godhamaṃsa''nti sutvā  bhikkhāya caritvā sappidadhikaṭukabhaṇḍādīni ^a^V2.0372^ea^ gahetvā paṇṇasālaṃ gantvā  ekamantaṃ ṭhapesi. paṇṇasālāya pana avidūre ekasmiṃ vammike  godharājā viharati. so kālena kālaṃ tāpasaṃ vandituṃ āgacchati.  taṃdivasaṃ panesa ``taṃ vadhissāmī''ti daṇḍaṃ paṭicchādetvā tassa  vammikassa avidūre ṭhāne niddāyanto viya nisīdi. godharājā  vammikato nikkhamitvā tassa santikaṃ āgacchantova ākāraṃ  sallakkhetvā ``na me ajja ācariyassa ākāro ruccatī''ti tatova  nivatti. tāpaso tassa nivattanabhāvaṃ ñatvā tassa ^a^P4.0155^ea^  māraṇatthāya daṇḍaṃ khipi, daṇḍo virajjhitvā gato.  godharājāpi dhammikaṃ pavisitvā tato sīsaṃ nīharitvā āgatamaggaṃ  olokento tāpasaṃ āha -- </p>
              <p>[21] ``samaṇaṃ taṃ maññamāno, upagacchimasaññataṃ. </p>
              <p>[22] so maṃ daṇḍena pāhāsi, yathā asamaṇo tathā.. </p>
              <p>[21] ``kiṃ te jaṭāhi dummedha, kiṃ te ajinasāṭiyā. </p>
              <p>[22] abbhantaraṃ te gahanaṃ, bāhiraṃ parimajjasī''ti.. (jā0  1.4.97-98).</p>
              <p>[03] atha naṃ tāpaso attano santakena palobhetuṃ evamāha -- </p>
              <p>[21] ``ehi godha nivattassu, bhuñja sālīnamodanaṃ. </p>
              <p>[22] telaṃ loṇañca me atthi, pahūtaṃ mayha pipphalī''ti..  (jā0 1.4.99).</p>
              <p>[03] taṃ ^a^M2.0404^ea^ sutvā godharājā ``yathā yathā tvaṃ kathesi, tathā tathā me  palāyitukāmatāva hotī''ti vatvā imaṃ gāthamāha -- </p>
              <p>[21] ``esa bhiyyo pavekkhāmi, vammikaṃ sataporisaṃ. </p>
              <p>[22] telaṃ loṇañca kittesi, ahitaṃ mayha pipphalī''ti..  (jā0 1.4.100).</p>
              <p>[03] evañca pana vatvā ``ahaṃ ettakaṃ kālaṃ tayi samaṇasaññaṃ  akāsiṃ, idāni pana te maṃ paharitukāmatāya daṇḍo khitto, tassa  khittakāleyeva asamaṇo ^a^P4.0156^ea^ jāto. kiṃ tādisassa  duppaññassa puggalassa jaṭāhi, kiṃ sakhurena ajinacammena.  abbhantarañhi te gahanaṃ, kevalaṃ bāhirameva parimajjasī''ti āha.  satthā imaṃ atītaṃ āharitvā ``tadā esa kuhako tāpaso  ^a^V2.0373^ea^ ahosi,  godharājā pana ahamevā''ti vatvā jātakaṃ samodhānetvā tadā  godhapaṇḍitena tassa niggahitakāraṇaṃ dassento imaṃ gāthamāha -- </p>
              <p>[03] 394^b^.^eb^ </p>
              <p>[21] ``kiṃ te jaṭāhi dummedha, kiṃ te  ajinasāṭiyā. </p>
              <p>[22] abbhantaraṃ te gahanaṃ, bāhiraṃ parimajjasī''ti.. (jā0  1.4.98).</p>
              <p>[03] tattha ^b^kiṃ te jaṭāhī^eb^ti ambho duppañña tava baddhāhipi  imāhi jaṭāhi sakhurāya nivatthāyapi imāya ajinacammasāṭikāya ca  kimatthoti. ^b^abbhantara^eb^nti abbhantarañhi te  rāgādikilesagahanaṃ, kevalaṃ hatthilaṇḍaṃ assalaṇḍaṃ viya maṭṭhaṃ bāhiraṃ  parimajjasīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] kuhakabrāhmaṇavatthu ekādasamaṃ. </p>
            </h4>
          </h3>
          <h3>
            <h3n> 12. kisāgotamīvatthu</h3n>
            <h4>
              <h4n> </h4n>
              <p>[03] ^b^paṃsukūladhara^eb^nti imaṃ dhammadesanaṃ satthā gijjhakūṭe pabbate  viharanto kisāgotamiṃ ārabbha kathesi.</p>
              <p>[03] tadā ^a^P4.0157^ea^ kira sakko paṭhamayāmāvasāne  devaparisāya saddhiṃ satthāraṃ upasaṅkamitvā vanditvā ekamante  sāraṇīyadhammakathaṃ suṇanto nisīdi. tasmiṃ khaṇe kisāgotamī  ``satthāraṃ passissāmī''ti ākāsenāgantvā sakkaṃ disvā nivatti.  so taṃ vanditvā nivattantiṃ disvā satthāraṃ pucchi -- ``kā nāmesā  ^a^M2.0405^ea^, bhante, āgacchamānāva tumhe disvā nivattatī''ti? satthā  ``kisāgotamī nāmesā, mahārāja, mama dhītā paṃsukūlikattherīnaṃ  aggā''ti vatvā imaṃ gāthamāha -- </p>
              <p>[03] 395^b^.^eb^ </p>
              <p>[21] ``paṃsukūladharaṃ jantuṃ, kisaṃ dhamanisanthataṃ. </p>
              <p>[22] ekaṃ vanasmiṃ jhāyantaṃ, tamahaṃ brūmi brāhmaṇa''nti..</p>
              <p>[03] tattha ^b^kisa^eb^nti paṃsukūlikā hi attano anurūpaṃ paṭipadaṃ  pūrentā appamaṃsalohitā ceva honti ^a^V2.0374^ea^ dhamanisanthatagattā ca, tasmā  evamāha. ^b^ekaṃ vanasmi^eb^nti vivittaṭṭhāne ekakaṃ vanasmiṃ jhāyantaṃ  tamahaṃ brāhmaṇaṃ vadāmīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] kisāgotamīvatthu dvādasamaṃ. </p>
            </h4>
          </h3>
          <h3>
            <h3n> 13. ekabrāhmaṇavatthu</h3n>
            <h4>
              <h4n> </h4n>
              <p>[03] ^b^na^eb^ ^a^P4.0158^ea^ ^b^cāha^eb^nti imaṃ dhammadesanaṃ  satthā jetavane viharanto ekaṃ brāhmaṇaṃ ārabbha kathesi.</p>
              <p>[03] so kira ``samaṇo gotamo attano sāvake brāhmaṇāti vadati  ahañcamhi brāhmaṇayoniyaṃ nibbatto, mampi nu kho evaṃ vattuṃ  vaṭṭatī''ti satthāraṃ upasaṅkamitvā tamatthaṃ pucchi. atha naṃ satthā  ``nāhaṃ, brāhmaṇa, brāhmaṇayoniyaṃ nibbattamattenevaṃ vadāmi, yo pana  akiñcano agahaṇo, tamahaṃ brāhmaṇaṃ vadāmī''ti vatvā imaṃ gāthamāha  -- </p>
              <p>[03] 396^b^.^eb^ </p>
              <p>[21] ``na cāhaṃ brāhmaṇaṃ brūmi, yonijaṃ mattisambhavaṃ. </p>
              <p>[27] bhovādi nāma so hoti, sace hoti sakiñcano. </p>
              <p>[22] akiñcanaṃ anādānaṃ, tamahaṃ brūmi brāhmaṇa''nti..</p>
              <p>[03] tattha ^b^yonija^eb^nti yoniyaṃ jātaṃ. ^b^mattisambhava^eb^nti  brāhmaṇiyā mātu santake udarasmiṃ sambhūtaṃ. ^b^bhovādī^eb^ti so  pana āmantanādīsu ``bho, bho''ti vatvā vicaranto bhovādi nāma  hoti, sace rāgādīhi ^a^M2.0406^ea^ kiñcanehi sakiñcano. ahaṃ pana rāgādīhi  ^b^akiñcanaṃ^eb^ catūhi upādānehi ^b^anādānaṃ brāhmaṇaṃ^eb^ vadāmīti  attho.</p>
              <p>[03] desanāvasāne so brāhmaṇo sotāpattiphale patiṭṭhahi,  sampattānampi sātthikā dhammadesanā ahosīti. </p>
              <p>[06] ekabrāhmaṇavatthu terasamaṃ. </p>
            </h4>
          </h3>
          <h3>
            <h3n> 14. uggasenaseṭṭhiputtavatthu</h3n>
            <h4>
              <h4n> </h4n>
              <p>[03] ^b^sabbasaṃyojana^eb^nti ^a^V2.0375^ea^ ^a^P4.0159^ea^ imaṃ dhammadesanaṃ  satthā veḷuvane viharanto uggasenaṃ nāma seṭṭhiputtaṃ ārabbha kathesi.  vatthu ``muñca pure muñca pacchato''ti (dha0 pa0 348)  gāthāvaṇṇanāya vitthāritameva.</p>
              <p>[03] tadā hi satthā, ``bhante, uggaseno `na bhāyāmī'ti vadati,  abhūtena maññe aññaṃ byākarotī''ti bhikkhūhi vutte, ``bhikkhave,  mama puttasadisā chinnasaṃyojanā na bhāyantiyevā''ti vatvā imaṃ  gāthamāha -- </p>
              <p>[03] 397^b^.^eb^ </p>
              <p>[21] ``sabbasaṃyojanaṃ chetvā, yo ve na paritassati. </p>
              <p>[22] saṅgātigaṃ visaṃyuttaṃ, tamahaṃ brūmi brāhmaṇa''nti..</p>
              <p>[03] tattha ^b^sabbasaṃyojana^eb^nti dasavidhasaṃyojanaṃ. ^b^na  paritassatī^eb^ti taṇhāya na bhāyati. ^b^tamaha^eb^nti taṃ ahaṃ  rāgādīnaṃ saṅgānaṃ atītattā ^b^saṅgātigaṃ,^eb^ catunnampi yogānaṃ  abhāvena ^b^visaṃyuttaṃ brāhmaṇaṃ^eb^ vadāmīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] uggasenaseṭṭhiputtavatthu cuddasamaṃ. </p>
            </h4>
          </h3>
          <h3>
            <h3n> 15. dvebrāhmaṇavatthu</h3n>
            <h4>
              <h4n> </h4n>
              <p>[03] ^b^chetvā^eb^ ^a^P4.0160^ea^ ^b^naddhi^eb^nti imaṃ dhammadesanaṃ  satthā jetavane viharanto dve brāhmaṇe ārabbha kathesi. </p>
              <p>[01] tesu ^a^M2.0407^ea^ kirekassa cūḷarohito nāma goṇo ahosi,  ekassa mahārohito nāma. te ekadivasaṃ ``tava goṇo balavā, mama  goṇo balavā''ti vivaditvā ``kiṃ no vivādena, pājetvā  jānissāmā''ti aciravatītīre sakaṭaṃ vālukāya pūretvā goṇe  yojayiṃsu. tasmiṃ khaṇe bhikkhūpi nhāyituṃ tattha gatā honti.  brāhmaṇā goṇe pājesuṃ. sakaṭaṃ niccalaṃ aṭṭhāsi, naddhivarattā pana  chijjiṃsu. bhikkhū disvā vihāraṃ gantvā tamatthaṃ satthu ārocayiṃsu.  satthā, ``bhikkhave ^a^V2.0376^ea^, bāhirā etā naddhivarattā, yo koci etā  chindateva, bhikkhunā pana ajjhattikaṃ kodhanaddhiñceva taṇhāvarattañca  chindituṃ vaṭṭatī''ti vatvā imaṃ gāthamāha -- </p>
              <p>[03] 398^b^.^eb^ </p>
              <p>[21] ``chetvā naddhiṃ varattañca, sandānaṃ sahanukkamaṃ. </p>
              <p>[22] ukkhittapalighaṃ buddhaṃ, tamahaṃ brūmi brāhmaṇa''nti..</p>
              <p>[03] tattha ^a^P4.0161^ea^ ^b^naddhi^eb^nti nayhanabhāvena pavattaṃ  kodhaṃ. ^b^varatta^eb^nti bandhanabhāvena pavattaṃ taṇhaṃ. ^b^sandānaṃ  sahanukkama^eb^nti anusayānukkamasahitaṃ dvāsaṭṭhidiṭṭhisandānaṃ, idaṃ sabbampi  chinditvā ṭhitaṃ avijjāpalighassa ukkhittattā ^b^ukkhittapalighaṃ,^eb^  catunnaṃ saccānaṃ buddhattā ^b^buddhaṃ^eb^ taṃ ahaṃ brāhmaṇaṃ vadāmīti attho.</p>
              <p>[03] desanāvasāne pañcasatā bhikkhū arahatte patiṭṭhahiṃsu,  sampattānampi sātthikā dhammadesanā ahosīti. </p>
              <p>[06] dvebrāhmaṇavatthu pannarasamaṃ. </p>
            </h4>
          </h3>
          <h3>
            <h3n> 16. akkosakabhāradvājavatthu</h3n>
            <h4>
              <h4n> </h4n>
              <p>[03] ^b^akkosa^eb^nti imaṃ dhammadesanaṃ satthā veḷuvane viharanto  akkosakabhāradvājaṃ ārabbha kathesi.</p>
              <p>[03] tassa hi bhātu bhāradvājassa dhanañjānī nāma brāhmaṇī sotāpannā  ahosi. sā khīpitvāpi kāsitvāpi pakkhalitvāpi ``namo tassa  bhagavato arahato sammāsambuddhassā''ti imaṃ udānaṃ udānesi. sā  ekadivasaṃ brāhmaṇaparivesanāya ^a^P4.0162^ea^ pavattamānāya  pakkhalitvā tatheva mahāsaddena udānaṃ udānesi. brāhmaṇo kujjhitvā  ``evamevāyaṃ vasalī yattha vā tattha vā pakkhalitvā tassa muṇḍakassa  samaṇakassa vaṇṇaṃ bhāsatī''ti ^a^M2.0408^ea^ vatvā ``idāni te, vasali, gantvā  tassa satthuno vādaṃ āropessāmī''ti āha. atha naṃ sā ``gaccha,  brāhmaṇa, nāhaṃ taṃ passāmi, yo tassa bhagavato vādaṃ āropeyya, api  ca gantvā taṃ bhagavantaṃ pañhaṃ pucchassū''ti āha. so satthu santikaṃ  gantvā avanditvāva ekamantaṃ ṭhito pañhaṃ pucchanto imaṃ gāthamāha -- </p>
              <p>[21] ``kiṃsu ^a^V2.0377^ea^ chetvā sukhaṃ seti, kiṃsu chetvā na socati. </p>
              <p>[22] kissassu ekadhammassa, vadhaṃ rocesi gotamā''ti..  (saṃ0 ni0  1.187).</p>
              <p>[03] athassa pañhaṃ byākaronto satthā imaṃ gāthamāha -- </p>
              <p>[21] ``kodhaṃ chetvā sukhaṃ seti, kodhaṃ chetvā na socati. </p>
              <p>[27] kodhassa visamūlassa, madhuraggassa brāhmaṇa. </p>
              <p>[22] vadhaṃ ariyā pasaṃsanti, tañhi chetvā na socatī''ti..  (saṃ0 ni0  1.187).</p>
              <p>[03] so ^a^P4.0163^ea^ satthari pasīditvā pabbajitvā arahattaṃ  pāpuṇi. athassa kaniṭṭho akkosakabhāradvājo ``bhātā kira me  pabbajito''ti sutvā kuddho āgantvā satthāraṃ asabbhāhi pharusāhi  vācāhi akkosi. sopi satthārā atithīnaṃ  khādanīyādidānaopammena saññatto satthari pasanno pabbajitvā arahattaṃ  pāpuṇi. aparepissa sundarikabhāradvājo biliṅgakabhāradvājoti dve  kaniṭṭhabhātaro satthāraṃ akkosantāva satthārā vinītā pabbajitvā  arahattaṃ pāpuṇiṃsu.</p>
              <p>[03] athekadivasaṃ dhammasabhāyaṃ kathaṃ samuṭṭhāpesuṃ, ``āvuso,  acchariyā vata buddhaguṇā, catūsu nāma bhātikesu akkosantesu satthā  kiñci avatvā tesaṃyeva patiṭṭhā jāto''ti. satthā āgantvā  ``kāya nuttha, bhikkhave, etarahi kathāya sannisinnā''ti pucchitvā  ``imāya nāmā''ti vutte, ``bhikkhave, ahaṃ mama khantibalena  samannāgatattā duṭṭhesu adussanto mahājanassa patiṭṭhā homiyevā''ti  vatvā imaṃ gāthamāha -- </p>
              <p>[03] 399^b^.^eb^ </p>
              <p>[21] ``akkosaṃ vadhabandhañca, aduṭṭho yo titikkhati. </p>
              <p>[22] khantībalaṃ balānīkaṃ, tamahaṃ brūmi brāhmaṇa''nti..</p>
              <p>[03] tattha ^a^P4.0164^ea^ ^b^aduṭṭho^eb^ti etaṃ dasahi  akkosavatthūhi akkosañca pāṇiādīhi pothanañca andubandhanādīhi  bandhanañca yo akuddhamānaso hutvā adhivāseti ^a^M2.0409^ea^, khantibalena  samannāgatattā ^b^khantibalaṃ,^eb^ punappunaṃ uppattiyā anīkabhūtena teneva  khantibalena samannāgatattā ^b^balānīkaṃ taṃ^eb^ evarūpaṃ ^b^ahaṃ  brāhmaṇaṃ^eb^ vadāmīti attho.</p>
              <p>[03] desanāvasāne ^a^V2.0378^ea^ bahū sotāpattiphalādīni pāpuṇiṃsūti. </p>
              <p>[06] akkosakabhāradvājavatthu soḷasamaṃ. </p>
            </h4>
          </h3>
          <h3>
            <h3n> 17. sāriputtattheravatthu</h3n>
            <h4>
              <h4n> </h4n>
              <p>[03] ^b^akkodhana^eb^nti imaṃ dhammadesanaṃ satthā veḷuvane viharanto  sāriputtattheraṃ ārabbha kathesi.</p>
              <p>[03] tadā kira thero pañcahi bhikkhusatehi saddhiṃ piṇḍāya caranto  nālakagāme mātu gharadvāraṃ agamāsi. atha naṃ sā nisīdāpetvā  parivisamānā akkosi -- ``ambho, ucchiṭṭhakhādaka ucchiṭṭhakañjiyaṃ  alabhitvā paragharesu uḷuṅkapiṭṭhena ghaṭṭitakañjiyaṃ paribhuñjituṃ  asītikoṭidhanaṃ pahāya pabbajitosi, nāsitamhā tayā, bhuñjāhi  dānī''ti. bhikkhūnampi bhattaṃ dadamānā ^a^P4.0165^ea^  ``tumhehi mama putto attano cūḷupaṭṭhāko kato, idāni bhuñjathā''ti  vadeti. thero bhikkhaṃ gahetvā vihārameva agamāsi. athāyasmā  rāhulo satthāraṃ piṇḍapātena āpucchi. atha naṃ satthā āha --  ``rāhula, kahaṃ gamitthā''ti? ``ayyikāya gāmaṃ, bhante''ti.  ``kiṃ pana te ayyikāya upajjhāyo vutto''ti? ``ayyikāya me,  bhante, upajjhāyo akkuṭṭho''ti. ``kinti vatvā''ti? ``idaṃ  nāma, bhante''ti. ``upajjhāyena pana te kiṃ vutta''nti? ``na  kiñci, bhante''ti. taṃ sutvā bhikkhū dhammasabhāyaṃ kathaṃ samuṭṭhāpesuṃ,  ``āvuso, acchariyā vata sāriputtattherassa guṇā, evaṃnāmassa  mātari akkosantiyā kodhamattampi nāhosī''ti. satthā āgantvā  ``kāya nuttha, bhikkhave, etarahi kathāya sannisinnā''ti pucchitvā  ``imāya nāmā''ti vutte, ``bhikkhave, khīṇāsavā nāma akkodhanāva  hontī''ti vatvā imaṃ gāthamāha -- </p>
              <p>[03] 400^b^.^eb^ </p>
              <p>[21] ``akkodhanaṃ vatavantaṃ, sīlavantaṃ anussadaṃ. </p>
              <p>[22] dantaṃ antimasārīraṃ, tamahaṃ brūmi brāhmaṇa''nti..</p>
              <p>[03] tattha ^a^M2.0410^ea^ ^b^vatavanta^eb^nti dhutavatena, samannāgataṃ  catupārisuddhisīlena ^b^sīlavantaṃ,^eb^ taṇhāussadābhāvena  ^b^anussadaṃ^eb^ ^a^P4.0166^ea^^b^,^eb^ chaḷindriyadamanena  ^b^dantaṃ,^eb^ koṭiyaṃ ṭhitena attabhāvena ^b^antimasarīraṃ tamahaṃ  brāhmaṇaṃ^eb^ vadāmīti attho.</p>
              <p>[03] desanāvasāne ^a^V2.0379^ea^ bahū sotāpattiphalādīni pāpuṇiṃsūti. </p>
              <p>[06] sāriputtattheravatthu sattarasamaṃ. </p>
            </h4>
          </h3>
          <h3>
            <h3n> 18. uppalavaṇṇātherīvatthu</h3n>
            <h4>
              <h4n> </h4n>
              <p>[03] ^b^vāri pokkharapattevā^eb^ti imaṃ dhammadesanaṃ satthā jetavane  viharanto uppalavaṇṇatheriṃ ārabbha kathesi. vatthu ``madhuvā maññati  bālo''ti gāthāvaṇṇanāya (dha0 pa0 69) vitthāritameva. vuttañhi  tattha (dha0 pa0 aṭṭha0 1.69) --</p>
              <p>[03] aparena samayena mahājano dhammasabhāyaṃ kathaṃ samuṭṭhāpesi  ``khīṇāsavāpi maññe kāmasukhaṃ sādiyanti, kāmaṃ sevanti, kiṃ na  sevissanti. na hete koḷāparukkhā, na ca vammikā,  allamaṃsasarīrāva, tasmā etepi kāmasukhaṃ sādiyantī''ti. satthā  āgantvā ``kāya nuttha, bhikkhave, etarahi kathāya sannisinnā''ti  pucchitvā ``imāya nāmā''ti vutte ``na, bhikkhave, khīṇāsavā  kāmasukhaṃ sādiyanti, na kāmaṃ sevanti. yathā hi padumapatte patitaṃ  udakabindu na limpati na saṇṭhāti, vinivattitvā pana patateva.  yathā ca āragge sāsapo na upalimpati na saṇṭhāti, vinivattitvā  patateva, evaṃ khīṇāsavassa ^a^P4.0167^ea^ citte duvidhopi  kāmo na limpati na saṇṭhātī''ti anusandhiṃ ghaṭetvā dhammaṃ desento  imaṃ gāthamāha -- </p>
              <p>[03] 401^b^.^eb^ </p>
              <p>[21] ``vāri pokkharapatteva, āraggeriva sāsapo. </p>
              <p>[22] yo na limpati kāmesu, tamahaṃ brūmi brāhmaṇa''nti..</p>
              <p>[03] tattha ^b^yo na limpatī^eb^ti evamevaṃ yo abbhantare duvidhepi  kāme na upalimpati, tasmiṃ kāme na saṇṭhāti, ^b^tamahaṃ brāhmaṇaṃ^eb^  vadāmīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] uppalavaṇṇātherīvatthu aṭṭhārasamaṃ. </p>
            </h4>
          </h3>
          <h3>
            <h3n> 19. aññatarabrāhmaṇavatthu</h3n>
            <h4>
              <h4n> </h4n>
              <p>[03] ^b^yo^eb^ ^a^V2.0380^ea^ ^a^M2.0411^ea^ ^b^dukkhassā^eb^ti imaṃ dhammadesanaṃ satthā jetavane  viharanto aññataraṃ brāhmaṇaṃ ārabbha kathesi.</p>
              <p>[03] tassa kireko dāso apaññatte sikkhāpade palāyitvā  pabbajitvā arahattaṃ pāpuṇi. brāhmaṇo taṃ olokento adisvā  ekadivasaṃ satthārā saddhiṃ piṇḍāya pavisantaṃ dvārantare disvā cīvaraṃ  daḷhaṃ aggahesi. satthā nivattitvā ``kiṃ idaṃ, brāhmaṇā''ti pucchi.  dāso me, bho gotamāti ^a^P4.0168^ea^. pannabhāro esa,  brāhmaṇāti. ``pannabhāro''ti ca vutte brāhmaṇo ``arahā''ti  sallakkhesi. tasmā punapi tena ``evaṃ, bho gotamā''ti vutte satthā  ``āma, brāhmaṇa, pannabhāro''ti vatvā imaṃ gāthamāha -- </p>
              <p>[03] 402^b^.^eb^ </p>
              <p>[21] ``yo dukkhassa pajānāti, idheva khayamattano. </p>
              <p>[22] pannabhāraṃ visaṃyuttaṃ, tamahaṃ brūmi brāhmaṇa''nti..</p>
              <p>[03] tattha ^b^dukkhassā^eb^ti khandhadukkhassa. ^b^pannabhāra^eb^nti  ohitakhandhabhāraṃ catūhi yogehi sabbakilesehi vā ^b^visaṃyuttaṃ tamahaṃ  brāhmaṇaṃ^eb^ vadāmīti attho. desanāvasāne so brāhmaṇo sotāpattiphale  patiṭṭhahi, sampattānampi sātthikā dhammadesanā ahosīti. </p>
              <p>[06] aññatarabrāhmaṇavatthu ekūnavīsatimaṃ. </p>
            </h4>
          </h3>
          <h3>
            <h3n> 20. khemābhikkhunīvatthu</h3n>
            <h4>
              <h4n> </h4n>
              <p>[03] ^b^gambhīrapañña^eb^nti imaṃ dhammadesanaṃ satthā gijjhakūṭe  viharanto khemaṃ nāma bhikkhuniṃ ārabbha kathesi.</p>
              <p>[03] ekadivasañhi paṭhamayāmasamanantare sakko devarājā parisāya  saddhiṃ āgantvā satthu santike sāraṇīyadhammakathaṃ suṇanto nisīdi.  tasmiṃ khaṇe khemā bhikkhunī ``satthāraṃ passissāmī''ti āgantvā  sakkaṃ disvā ^a^P4.0169^ea^ ākāse ṭhitāva satthāraṃ vanditvā  nivatti. sakko taṃ disvā ``ko ^a^M2.0412^ea^ esā, bhante, āgacchamānā  ākāse ṭhitāva satthāraṃ vanditvā nivattī''ti ^a^V2.0381^ea^ pucchi. satthā  ``esā, mahārāja, mama dhītā khemā nāma mahāpaññā  maggāmaggakovidā''ti vatvā imaṃ gāthamāha -- </p>
              <p>[03] 403^b^.^eb^ </p>
              <p>[21] ``gambhīrapaññaṃ medhāviṃ, maggāmaggassa kovidaṃ. </p>
              <p>[22] uttamatthamanuppattaṃ, tamahaṃ brūmi brāhmaṇa''nti..</p>
              <p>[03] tattha ^b^gabbhīrapañña^eb^nti gambhīresu khandhādīsu pavattāya  paññāya samannāgataṃ dhammojapaññāya samannāgataṃ ^b^medhāviṃ^eb^ ``ayaṃ  duggatiyā maggo, ayaṃ sugatiyā maggo, ayaṃ nibbānassa maggo, ayaṃ  amaggo''ti evaṃ magge ca amagge ca chekatāya ^b^maggāmaggassa  kovidaṃ^eb^ arahattasaṅkhātaṃ ^b^uttamatthaṃ anuppattaṃ tamahaṃ brāhmaṇaṃ^eb^  vadāmīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] khemābhikkhunivatthu vīsatimaṃ. </p>
            </h4>
          </h3>
          <h3>
            <h3n> 21. pabbhāravāsītissattheravatthu</h3n>
            <h4>
              <h4n> </h4n>
              <p>[03] ^b^asaṃsaṭṭha^eb^nti imaṃ dhammadesanaṃ satthā jetavane viharanto  pabbhāravāsītissattheraṃ ārabbha kathesi.</p>
              <p>[03] so kira satthu santike kammaṭṭhānaṃ gahetvā araññaṃ ^a^P4.0170^ea^  pavisitvā sappāyaṃ senāsanaṃ olokento ekaṃ leṇapabbhāraṃ  pāpuṇi, sampattakkhaṇeyevassa cittaṃ ekaggataṃ labhi. so ``ahaṃ idha  vasanto pabbajitakiccaṃ nipphādetuṃ sakkhissāmī''ti cintesi.  leṇepi adhivatthā devatā ``sīlavā bhikkhu āgato, iminā saddhiṃ  ekaṭṭhāne vasituṃ dukkhaṃ. ayaṃ pana idha ekarattimeva vasitvā  pakkamissatī''ti cintetvā putte ādāya nikkhami. thero punadivase  pātova gocaragāmaṃ piṇḍāya pāvisi. atha naṃ ekā upāsikā  disvāva puttasinehaṃ paṭilabhitvā gehe nisīdāpetvā bhojetvā attānaṃ  nissāya temāsaṃ vasanatthāya yāci. sopi ``sakkā mayā imaṃ  nissāya ^a^M2.0413^ea^ bhavanissaraṇaṃ kātu''nti adhivāsetvā tameva leṇaṃ agamāsi.  devatā taṃ āgacchantaṃ disvā ``addhā kenaci nimantito  bhavissati, sve vā parasuve vā gamissatī''ti cintesi.</p>
              <p>[03] evaṃ ^a^V2.0382^ea^ aḍḍhamāsamatte atikkante ``ayaṃ idheva maññe antovassaṃ  vasissati, sīlavatā pana saddhiṃ ekaṭṭhāne puttakehi saddhiṃ vasituṃ  dukkaraṃ, imañca `nikkhamā'ti vattuṃ na sakkā, atthi nu kho imassa  sīle khalita''nti dibbena cakkhunā olokentī upasampadamāḷakato  paṭṭhāya tassa sīle khalitaṃ adisvā ``parisuddhamassa sīlaṃ,  kiñcidevassa katvā ayasaṃ uppādessāmī''ti tassa upaṭṭhākakule  upāsikāya jeṭṭhaputtassa sarīre adhimuccitvā gīvaṃ parivattesi. tassa  akkhīni nikkhamiṃsu, mukhato kheḷo pagghari. upāsikā taṃ disvā  ``kiṃ ida''nti viravi. atha naṃ devatā adissamānarūpā ^a^P4.0171^ea^  evamāha -- ``mayā esa gahito, balikammenapi me attho  natthi, tumhākaṃ pana kulūpakaṃ theraṃ laṭṭhimadhukaṃ yācitvā tena telaṃ  pacitvā imassa natthukammaṃ detha, evāhaṃ imaṃ muñcissāmī''ti.  nassatu vā esa maratu vā, na sakkhissāmahaṃ ayyaṃ laṭṭhimadhukaṃ  yācitunti. sace laṭṭhimadhukaṃ yācituṃ na sakkotha, nāsikāyassa  hiṅgucuṇṇaṃ pakkhipituṃ vadethāti. idampi vattuṃ na sakkomāti. tena  hissa pādadhovanaudakaṃ ādāya sīse āsiñcathāti. upāsikā  ``sakkā idaṃ kātu''nti velāya āgataṃ theraṃ nisīdāpetvā yāgukhajjakaṃ  datvā antarabhatte nisinnassa pāde dhovitvā udakaṃ gahetvā, ``bhante,  idaṃ udakaṃ dārakassa sīse āsiñcāmā''ti āpucchitvā ``tena hi  āsiñcathā''ti vutte tathā akāsi. sā devatā tāvadeva taṃ  muñcitvā gantvā leṇadvāre aṭṭhāsi.</p>
              <p>[03] theropi bhattakiccāvasāne uṭṭhāyāsanā avissaṭṭhakammaṭṭhānatāya  dvattiṃsākāraṃ sajjhāyantova pakkāmi. atha naṃ leṇadvāraṃ pattakāle sā  devatā ``mahāvejja mā idha pavisā''ti āha. so tattheva ṭhatvā  ``kāsi tva''nti āha. ahaṃ idha ^a^P4.0172^ea^ adhivatthā  devatāti. thero ``atthi nu kho mayā vejjakammassa kataṭṭhāna''nti  upasampadamāḷakato paṭṭhāya olokento attano sīle tilakaṃ vā  kāḷakaṃ vā adisvā ^a^M2.0414^ea^ ``ahaṃ mayā vejjakammassa kataṭṭhānaṃ na passāmi,  kasmā evaṃ vadesī''ti āha. na passasīti. āma, na passāmīti?  ācikkhāmi teti. āma, ācikkhāhīti. tiṭṭhatu tāva dūre  kataṃ, ajjeva tayā amanussagahitassa upaṭṭhākaputtassa pādadhovanaudakaṃ  sīse āsittaṃ, nāsittanti? āma, āsittanti. kiṃ etaṃ na  passasīti? etaṃ sandhāya tvaṃ vadesīti? āma, etaṃ sandhāya  vadāmīti. thero cintesi -- ``aho vata me sammā paṇihito  attā, sāsanassa anurūpaṃ vata me caritaṃ, devatāpi mama  catupārisuddhisīle tilakaṃ vā kāḷakaṃ vā adisvā dārakassa sīse  āsittapādadhovanamattaṃ addasā''ti tassa sīlaṃ ārabbha balavapīti  uppajji. so taṃ vikkhambhetvā pāduddhārampi akatvā ^a^V2.0383^ea^ tattheva arahattaṃ  patvā ``mādisaṃ parisuddhaṃ samaṇaṃ dūsetvā mā idha vanasaṇḍe vasi,  tvameva nikkhamāhī''ti devataṃ ovadanto imaṃ udānaṃ udānesi -- </p>
              <p>[21] ``visuddho ^a^P4.0173^ea^ vata me vāso,  nimmalaṃ maṃ tapassinaṃ. </p>
              <p>[22] mā tvaṃ visuddhaṃ dūsesi, nikkhama pavanā tuva''nti..</p>
              <p>[03] so tattheva temāsaṃ vasitvā vutthavasso satthu santikaṃ gantvā  bhikkhūhi ``kiṃ, āvuso, pabbajitakiccaṃ te matthakaṃ pāpita''nti  puṭṭho tasmiṃ leṇe vassūpagamanato paṭṭhāya sabbaṃ taṃ pavattiṃ bhikkhūnaṃ  ārocetvā, ``āvuso, tvaṃ devatāya evaṃ vuccamāno na kujjhī''ti  vutte ``na kujjhi''nti āha. bhikkhū tathāgatassa ārocesuṃ,  ``bhante, ayaṃ bhikkhu aññaṃ byākaroti, devatāya idaṃ nāma  vuccamānopi na kujjhinti vadatī''ti. satthā tesaṃ kathaṃ sutvā  ``neva, bhikkhave, mama putto kujjhati, etassa gihīhi vā  pabbajitehi vā saṃsaggo nāma natthi, asaṃsaṭṭho esa appiccho  santuṭṭho''ti vatvā dhammaṃ desento imaṃ gāthamāha -- </p>
              <p>[03] 404^b^.^eb^ </p>
              <p>[21] ``asaṃsaṭṭhaṃ gahaṭṭhehi, anāgārehi cūbhayaṃ. </p>
              <p>[22] anokasārimappicchaṃ, tamahaṃ brūmi brāhmaṇa''nti..</p>
              <p>[03] tattha ^b^asaṃsaṭṭha^eb^nti  dassanasavanasamullapanaparibhogakāyasaṃsaggānaṃ abhāvena asaṃsaṭṭhaṃ.  ^b^ubhaya^eb^nti ^a^P4.0174^ea^ gihīhi ca anāgārehi cāti  ubhayehipi asaṃsaṭṭhaṃ ^a^M2.0415^ea^. ^b^anokasāri^eb^nti anālayacāriṃ taṃ evarūpaṃ  ahaṃ brāhmaṇaṃ vadāmīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] pabbhāravāsītissattheravatthu ekavīsatimaṃ. </p>
            </h4>
          </h3>
          <h3>
            <h3n> 22. aññatarabhikkhuvatthu</h3n>
            <h4>
              <h4n> </h4n>
              <p>[03] ^b^nidhāya daṇḍa^eb^nti imaṃ dhammadesanaṃ satthā jetavane  viharanto aññataraṃ bhikkhuṃ ārabbha kathesi.</p>
              <p>[03] so ^a^V2.0384^ea^ kira satthu santike kammaṭṭhānaṃ gahetvā araññe vāyamanto  arahattaṃ patvā ``paṭiladdhaguṇaṃ satthu ārocessāmī''ti tato nikkhami.  atha naṃ ekasmiṃ gāme ekā itthī sāmikena saddhiṃ kalahaṃ katvā  tasmiṃ bahi nikkhante ``kulagharaṃ gamissāmī''ti maggaṃ paṭipannā  antarāmagge disvā ``imaṃ theraṃ nissāya gamissāmī''ti piṭṭhito  piṭṭhito anubandhi. thero pana taṃ na passati. athassā sāmiko  gehaṃ āgato taṃ adisvā ``kulagāmaṃ gatā bhavissatī''ti anubandhanto  taṃ disvā ``na sakkā imāya ekikāya imaṃ aṭaviṃ paṭipajjituṃ, kaṃ  nu kho nissāya gacchatī''ti olokento theraṃ disvā ``ayaṃ imaṃ  ^a^P4.0175^ea^ gaṇhitvā nikkhanto bhavissatī''ti cintetvā  theraṃ santajjesi. atha naṃ sā itthī ``neva maṃ esa bhadanto  passati, na ālapati, mā naṃ kiñci avacā''ti āha. so ``kiṃ  pana tvaṃ attānaṃ gahetvā gacchantaṃ mama ācikkhissasi, tuyhameva  anucchavikaṃ imassa karissāmī''ti uppannakodho itthiyā āghātena  theraṃ pothetvā taṃ ādāya nivatti. therassa sakalasarīraṃ sañjātagaṇḍaṃ  ahosi. athassa vihāraṃ gatakāle bhikkhū sarīraṃ sambāhantā gaṇḍe  disvā ``kiṃ ida''nti pucchiṃsu. so tesaṃ tamatthaṃ ārocesi.  atha naṃ bhikkhū, ``āvuso, tasmiṃ purise evaṃ paharante tvaṃ kiṃ  avaca, kiṃ vā te kodho uppanno''ti. ``na me, āvuso, kodho  uppajjī''ti vutte satthu santikaṃ gantvā tamatthaṃ ārocetvā, ``bhante,  esa bhikkhu `kodho te ^a^M2.0416^ea^ uppajjatī'ti vuccamāno `na me, āvuso,  kodho uppajjatī'ti abhūtaṃ vatvā aññaṃ byākarotī''ti ārocesuṃ.  satthā tesaṃ kathaṃ sutvā, ``bhikkhave, khīṇāsavā nāma nihitadaṇḍā,  te paharantesupi kodhaṃ na karontiyevā''ti vatvā imaṃ gāthamāha -- </p>
              <p>[03] 405^b^.^eb^ </p>
              <p>[21] ``nidhāya daṇḍaṃ bhūtesu, tasesu thāvaresu ca. </p>
              <p>[22] yo na hanti na ghāteti, tamahaṃ brūmi brāhmaṇa''nti..</p>
              <p>[03] tattha ^b^nidhāyā^eb^ti nikkhipitvā oropetvā. ^b^tasesu  thāvaresu cā^eb^ti taṇhātāsena tasesu, taṇhāabhāvena thiratāya ^a^P4.0176^ea^  thāvaresu ca. ^b^yo na hantī^eb^ti yo evaṃ sabbasattesu  vigatapaṭighatāya nikkhittadaṇḍo neva kañci sayaṃ hanati, na aññe  ghāteti, tamahaṃ brāhmaṇaṃ vadāmīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] aññatarabhikkhuvatthu bāvīsatimaṃ. </p>
            </h4>
          </h3>
          <h3>
            <h3n> 23. sāmaṇerānaṃ vatthu</h3n>
            <h4>
              <h4n> </h4n>
              <p>[03] ^b^aviruddha^eb^nti ^a^V2.0385^ea^ imaṃ dhammadesanaṃ satthā jetavane viharanto  cattāro sāmaṇere ārabbha kathesi.</p>
              <p>[03] ekā kira brāhmaṇī catunnaṃ bhikkhūnaṃ uddesabhattaṃ sajjetvā brāhmaṇaṃ  āha -- ``vihāraṃ gantvā cattāro mahallakabrāhmaṇe uddisāpetvā  ānehī''ti. so vihāraṃ gantvā ``cattāro me brāhmaṇe uddisitvā  dethā''ti āha. tassa saṃkicco paṇḍito sopāko revatoti  sattavassikā cattāro khīṇāsavasāmaṇerā pāpuṇiṃsu. brāhmaṇī  mahārahāni āsanāni paññāpetvā ṭhitā sāmaṇere disvāva kupitā  uddhane pakkhittaloṇaṃ viya taṭataṭāyamānā ``tvaṃ vihāraṃ gantvā  attano nattumattepi appahonte ^a^P4.0177^ea^ cattāro kumārake  gahetvā āgatosī''ti vatvā tesaṃ tesu āsanesu nisīdituṃ adatvā  nīcapīṭhakāni attharitvā ``etesu nisīdathā''ti vatvā ``gaccha,  brāhmaṇa, mahallake oloketvā ānehī''ti ^a^M2.0417^ea^ āha. brāhmaṇo vihāraṃ  gantvā sāriputtattheraṃ disvā ``etha, amhākaṃ gehaṃ gamissāmā''ti  ānesi. thero āgantvā sāmaṇere disvā ``imehi brāhmaṇehi bhattaṃ  laddha''nti pucchitvā ``na laddha''nti vutte catunnameva bhattassa  paṭiyattabhāvaṃ ñatvā ``āhara me patta''nti pattaṃ gahetvā pakkāmi.  brāhmaṇīpi ``kiṃ iminā vutta''nti pucchitvā ``etesaṃ nisinnānaṃ  brāhmaṇānaṃ laddhuṃ vaṭṭati, āhara me patta''nti attano pattaṃ gahetvā gato,  na bhuñjitukāmo bhavissati, sīghaṃ gantvā aññaṃ oloketvā ānehīti.  brāhmaṇo gantvā mahāmoggallānattheraṃ disvā tatheva vatvā ānesi.  sopi sāmaṇere disvā tatheva vatvā pattaṃ gahetvā pakkāmi. atha naṃ  brāhmaṇī āha -- ``ete na bhuñjitukāmā, brāhmaṇavādakaṃ gantvā ekaṃ  mahallakabrāhmaṇaṃ ānehī''ti.</p>
              <p>[03] sāmaṇerāpi pātova paṭṭhāya kiñci alabhamānā jighacchāya  pīḷitā nisīdiṃsu. atha nesaṃ guṇatejena sakkassa āsanaṃ uṇhākāraṃ  dassesi. so āvajjento tesaṃ pātova paṭṭhāya nisinnānaṃ  kilantabhāvaṃ ñatvā ``mayā tattha gantuṃ vaṭṭatī''ti jarājiṇṇo  mahallakabrāhmaṇo hutvā tasmiṃ brāhmaṇavādake brāhmaṇānaṃ aggāsane  nisīdi. brāhmaṇo taṃ disvā ^a^P4.0178^ea^ ``idāni me  brāhmaṇī attamanā bhavissatī''ti ehi gehaṃ gamissāmā''ti taṃ ādāya  gehaṃ agamāsi. brāhmaṇī taṃ disvāva tuṭṭhacittā dvīsu āsanesu  attharaṇaṃ ekasmiṃyeva attharitvā, ``ayya, idha nisīdāhī''ti āha.  sakko gehaṃ pavisitvā cattāro sāmaṇere pañcapatiṭṭhitena vanditvā  tesaṃ āsanapariyante bhūmiyaṃ pallaṅkena nisīdi. atha naṃ disvā  brāhmaṇī brāhmaṇaṃ āha -- ``aho te ānīto brāhmaṇo, etampi  ummattakaṃ gahetvā āgatosi, attano nattumatte vandanto ^a^V2.0386^ea^ vicarati, kiṃ  iminā, nīharāhi na''nti. so khandhepi hatthepi kacchāyapi gahetvā  nikkaḍḍhiyamāno uṭṭhātumpi na icchati. atha naṃ brāhmaṇī ``ehi,  brāhmaṇa, tvaṃ ekasmiṃ hatthe gaṇha, ahaṃ ekasmiṃ hatthe gaṇhissāmī''ti  ubhopi dvīsu hatthesu gahetvā piṭṭhiyaṃ pothentā gehadvārato bahi akaṃsu.  sakkopi nisinnaṭṭhāneyeva nisinno hatthaṃ parivattesi. te  nivattitvā taṃ nisinnameva disvā bhītaravaṃ ravantā vissajjesuṃ.  tasmiṃ khaṇe sakko attano sakkabhāvaṃ jānāpesi. atha nesaṃ āhāraṃ  adaṃsu. pañcapi janā ^a^M2.0418^ea^ āhāraṃ gahetvā eko kaṇṇikāmaṇḍalaṃ  vinivijjhitvā, eko chadanassa purimabhāgaṃ, eko pacchimabhāgaṃ, eko  pathaviyaṃ nimujjitvā, sakkopi ekena ṭhānena nikkhamīti evaṃ pañcadhā  agamaṃsu ^a^P4.0179^ea^. tato paṭṭhāya ca pana taṃ gehaṃ  pañcachiddagehaṃ kira nāma jātaṃ.</p>
              <p>[03] sāmaṇerepi vihāraṃ gatakāle bhikkhū, ``āvuso, kīdisa''nti  pucchiṃsu. mā no pucchittha, amhākaṃ diṭṭhakālato paṭṭhāya brāhmaṇī  kodhābhibhūtā paññattāsanesu no nisīditumpi adatvā ``sīghaṃ sīghaṃ  mahallakabrāhmaṇaṃ ānehī''ti āha. amhākaṃ upajjhāyo āgantvā amhe  disvā ``imesaṃ nisinnabrāhmaṇānaṃ laddhuṃ vaṭṭatī''ti pattaṃ āharāpetvā  nikkhami. ``aññaṃ mahallakaṃ brāhmaṇaṃ ānesī''ti vutte brāhmaṇo  mahāmoggallānattheraṃ ānesi, sopi amhe disvā tatheva vatvā pakkāmi.  atha brāhmaṇī ``na ete bhuñjitukāmā, gaccha brāhmaṇavādakato ekaṃ  mahallakabrāhmaṇaṃ ānehī''ti brāhmaṇaṃ pahiṇi. so tattha gantvā  brāhmaṇavesena āgataṃ sakkaṃ ānesi, tassa āgatakāle amhākaṃ āhāraṃ  adaṃsūti. evaṃ karontānaṃ pana tesaṃ tumhe na kujjhitthāti? na  kujjhimhāti. bhikkhū taṃ sutvā satthu ārocesuṃ -- ``bhante, ime  `na kujjhimhā'ti abhūtaṃ vatvā aññaṃ byākarontī''ti. satthā,  ``bhikkhave, khīṇāsavā nāma viruddhesupi na virujjhantiyevā''ti  vatvā imaṃ gāthamāha -- </p>
              <p>[03] 406^b^.^eb^ </p>
              <p>[21] ``aviruddhaṃ ^a^P4.0180^ea^ viruddhesu,  attadaṇḍesu nibbutaṃ. </p>
              <p>[22] sādānesu anādānaṃ, tamahaṃ brūmi brāhmaṇa''nti..</p>
              <p>[03] tattha ^b^aviruddha^eb^nti āghātavasena viruddhesupi  lokiyamahājanesu āghātābhāvena aviruddhaṃ. hatthagate daṇḍe vā satthe  vā avijjamānepi paresaṃ pahāradānato aviratattā attadaṇḍesu janesu  nibbutaṃ nikkhittadaṇḍaṃ, pañcannaṃ khandhānaṃ ahaṃ mamanti gahitattā  sādānesu tassa gahaṇassa abhāvena anādānaṃ taṃ evarūpaṃ ahaṃ brāhmaṇaṃ  vadāmīti attho.</p>
              <p>[03] desanāvasāne ^a^V2.0387^ea^ bahū sotāpattiphalādīni pāpuṇiṃsūti. </p>
              <p>[06] sāmaṇerānaṃ vatthu tevīsatimaṃ. </p>
            </h4>
          </h3>
          <h3>
            <h3n> 24. mahāpanthakattheravatthu</h3n>
            <h4>
              <h4n> </h4n>
              <p>[03] ^b^yassa^eb^ ^a^M2.0419^ea^ ^b^rāgo cā^eb^ti imaṃ dhammadesanaṃ satthā veḷuvane  viharanto mahāpanthakaṃ ārabbha kathesi.</p>
              <p>[03] so hāyasmā cūḷapanthakaṃ catūhi māsehi ekaṃ gāthaṃ paguṇaṃ kātuṃ  asakkontaṃ ``tvaṃ sāsane abhabbo, gihibhogāpi parihīno, kiṃ te  idha vāsena, ito nikkhamā''ti vihārā nikkaḍḍhitvā dvāraṃ thakesi.  bhikkhū kathaṃ samuṭṭhāpesuṃ, ``āvuso, mahāpanthakattherena idaṃ nāma kataṃ  ^a^P4.0181^ea^, khīṇāsavānampi maññe kodho uppajjatī''ti.  satthā āgantvā ``kāya nuttha, bhikkhave, etarahi kathāya  sannisinnā''ti pucchitvā ``imāya nāmā''ti vutte ``na, bhikkhave,  khīṇāsavānaṃ rāgādayo kilesā atthi, mama puttena atthapurekkhāratāya  ceva dhammapurekkhāratāya ca kata''nti vatvā imaṃ gāthamāha -- </p>
              <p>[03] 407^b^.^eb^ </p>
              <p>[21] ``yassa rāgo ca doso ca, māno makkho ca  pātito. </p>
              <p>[22] sāsaporiva āraggā, tamahaṃ brūmi brāhmaṇa''nti..</p>
              <p>[03] tattha ^b^āraggā^eb^ti yassete rāgādayo kilesā, ayañca  paraguṇamakkhanalakkhaṇo makkho āraggā sāsapo viya pātito, yathā  sāsapo āragge na santiṭṭhati, evaṃ citte na santiṭṭhati, tamahaṃ brāhmaṇaṃ  vadāmīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] mahāpanthakattheravatthu catuvīsatimaṃ. </p>
            </h4>
          </h3>
          <h3>
            <h3n> 25. pilindavacchattheravatthu </h3n>
            <h4>
              <h4n> </h4n>
              <p>[01] ^b^akakkasa^eb^nti imaṃ dhammadesanaṃ satthā veḷuvane  viharanto pilindavacchattheraṃ ārabbha kathesi.</p>
              <p>[03] so ^a^V2.0388^ea^ kirāyasmā ``ehi, vasali, yāhi, vasalī''tiādīni  vadanto ^a^P4.0182^ea^ gihīpi pabbajitepi vasalivādeneva  samudācarati. athekadivasaṃ sambahulā bhikkhū satthu ārocesuṃ --  ``āyasmā, bhante, pilindavaccho bhikkhū vasalivādena  samudācaratī''ti. satthā taṃ pakkosāpetvā ``saccaṃ kira tvaṃ  ^a^M2.0420^ea^ pilindavaccha bhikkhū vasalivādena samudācarasī''ti pucchitvā  ``evaṃ, bhante''ti vutte tassāyasmato pubbenivāsaṃ manasikaritvā  ``mā kho tumhe, bhikkhave, vacchassa bhikkhuno ujjhāyittha, na,  bhikkhave, vaccho dosantaro bhikkhū vasalivādena samudācarati,  vacchassa, bhikkhave, bhikkhuno pañca jātisatāni abbokiṇṇāni  sabbāni tāni brāhmaṇakule paccājātāni, so tassa dīgharattaṃ  vasalivādo samudāciṇṇo, khīṇāsavassa nāma kakkasaṃ pharusaṃ paresaṃ  mammaghaṭṭanavacanameva natthi. āciṇṇavasena hi mama putto evaṃ  kathetī''ti vatvā imaṃ gāthamāha -- </p>
              <p>[03] 408^b^.^eb^ </p>
              <p>[21] ``akakkasaṃ viññāpaniṃ, giraṃ saccamudīraye. </p>
              <p>[22] yāya nābhisaje kañci, tamahaṃ brūmi brāhmaṇa''nti..</p>
              <p>[03] tattha ^b^akakkasa^eb^nti apharusaṃ. ^b^viññāpani^eb^nti  atthaviññāpaniṃ. ^b^sacca^eb^nti bhūtatthaṃ. ^b^nābhisaje^eb^ti yāya  girāya aññaṃ kujjhāpanavasena na laggāpeyya, khīṇāsavo nāma  evarūpameva giraṃ bhāseyya, tasmā tamahaṃ brāhmaṇaṃ vadāmīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] pilindavacchattheravatthu pañcavīsatimaṃ. </p>
            </h4>
          </h3>
          <h3>
            <h3n> 26. aññatarattheravatthu</h3n>
            <h4>
              <h4n> </h4n>
              <p>[03] ^b^yodha^eb^ ^a^P4.0183^ea^ ^b^dīgha^eb^nti imaṃ dhammadesanaṃ  satthā jetavane viharanto aññatarattheraṃ ārabbha kathesi.</p>
              <p>[03] sāvatthiyaṃ kireko micchādiṭṭhiko brāhmaṇo  sarīragandhagahaṇabhayena uttarasāṭakaṃ apanetvā ekamante ṭhapetvā  gehadvārābhimukho nisīdi. atheko khīṇāsavo bhattakiccaṃ katvā  vihāraṃ gacchanto taṃ sāṭakaṃ disvā ito cito ca oloketvā kañci  apassanto ``nissāmiko aya''nti paṃsukūlaṃ adhiṭṭhahitvā gaṇhi.  atha naṃ brāhmaṇo disvā akkosanto upasaṅkamitvā ``muṇḍaka  ^a^V2.0389^ea^, samaṇa,  mama sāṭakaṃ gaṇhasī''ti āha. taveso, brāhmaṇāti. āma,  samaṇāti. ``mayā ^a^M2.0421^ea^ kañci apassantena paṃsukūlasaññāya gahito,  gaṇha na''nti tassa datvā vihāraṃ gantvā bhikkhūnaṃ tamatthaṃ ārocesi.  athassa vacanaṃ sutvā bhikkhū tena saddhiṃ keḷiṃ karontā ``kiṃ nu  kho, āvuso, sāṭako dīgho rasso thūlo saṇho''ti. āvuso,  dīgho vā hotu rasso vā thūlo vā saṇho vā, natthi mayhaṃ tasmiṃ  ālayo, paṃsukūlasaññāya naṃ gaṇhinti. taṃ sutvā bhikkhū  tathāgatassa ārocesuṃ -- ``esa, bhante, bhikkhu abhūtaṃ vatvā aññaṃ  byākarotī''ti. satthā ``bhūtaṃ, bhikkhave, esa katheti, khīṇāsavā  nāma paresaṃ santakaṃ na gaṇhantī''ti vatvā imaṃ gāthamāha -- </p>
              <p>[03] 409^b^.^eb^ </p>
              <p>[21] ``yodha ^a^P4.0184^ea^ dīghaṃ va rassaṃ  vā, aṇuṃ thūlaṃ subhāsubhaṃ. </p>
              <p>[22] loke adinnaṃ nādiyati, tamahaṃ brūmi brāhmaṇa''nti..</p>
              <p>[03] tassattho -- sāṭakābharaṇādīsu dīghaṃ vā rassaṃ vā  maṇimuttādīsu aṇuṃ vā thūlaṃ vā mahagghāppagghavasena subhaṃ vā asubhaṃ  vā yo puggalo imasmiṃ loke parapariggahitaṃ nādiyati, tamahaṃ brāhmaṇaṃ  vadāmīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] aññatarattheravatthu chabbīsatimaṃ. </p>
            </h4>
          </h3>
          <h3>
            <h3n> 27. sāriputtattheravatthu</h3n>
            <h4>
              <h4n> </h4n>
              <p>[03] ^b^āsā yassā^eb^ti imaṃ dhammadesanaṃ satthā jetavane viharanto  sāriputtattheraṃ ārabbha kathesi. </p>
              <p>[01] thero kira pañcabhikkhusataparivāro janapade ekaṃ vihāraṃ  gantvā vassaṃ upagañchi. manussā theraṃ disvā bahuṃ vassāvāsikaṃ  paṭissuṇiṃsu. thero pavāretvā sabbasmiṃ vassāvāsike asampatteyeva  satthu santikaṃ gacchanto bhikkhū āha -- ``daharānañceva  sāmaṇerānañca manussehi vassāvāsike āhaṭe gahetvā peseyyātha,  ṭhapetvā vā sāsanaṃ pahiṇeyyāthā''ti. evaṃ vatvā ca pana satthu  ^a^P4.0185^ea^ santikaṃ agamāsi. bhikkhū kathaṃ samuṭṭhāpesuṃ  ``ajjāpi maññe sāriputtattherassa taṇhā atthiyeva. tathā ^a^M2.0422^ea^ hi  manussehi vassāvāsike dinne attano saddhivihārikānaṃ `vassāvāsikaṃ  peseyyātha ^a^V2.0390^ea^, ṭhapetvā vā sāsanaṃ pahiṇeyyāthā'ti bhikkhūnaṃ vatvā  āgato''ti. satthā āgantvā ``kāya nuttha, bhikkhave, etarahi  kathāya sannisinnā''ti pucchitvā ``imāya nāmā''ti vutte ``na,  bhikkhave, mama puttassa taṇhā atthi, manussānaṃ pana puññato  daharasāmaṇerānañca dhammikalābhato parihāni mā ahosīti tenevaṃ  kathita''nti vatvā imaṃ gāthamāha -- </p>
              <p>[03] 410^b^.^eb^ </p>
              <p>[21] ``āsā yassa na vijjanti, asmiṃ loke  paramhi ca. </p>
              <p>[22] nirāsāsaṃ visaṃyuttaṃ, tamahaṃ brūmi brāhmaṇa''nti..</p>
              <p>[03] tattha ^b^āsā^eb^ti taṇhā. ^b^nirāsāsa^eb^nti nittaṇhaṃ.  ^b^visaṃyutta^eb^nti sabbakilesehi visaṃyuttaṃ tamahaṃ brāhmaṇaṃ vadāmīti  attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] sāriputtattheravatthu sattavīsatimaṃ. </p>
            </h4>
          </h3>
          <h3>
            <h3n> 28. mahāmoggallānattheravatthu </h3n>
            <h4>
              <h4n> </h4n>
              <p>[01] ^b^yassālayā^eb^ti imaṃ dhammadesanaṃ satthā jetavane  viharanto mahāmoggallānattheraṃ ārabbha kathesi. vatthu purimasadisameva.  idha pana satthā moggallānattherassa ^a^P4.0186^ea^ nittaṇhabhāvaṃ  vatvā imaṃ gāthamāha -- </p>
              <p>[03] 411^b^.^eb^ </p>
              <p>[21] ``yassālayā na vijjanti, aññāya  akathaṃkathī. </p>
              <p>[22] amatogadhamanuppattaṃ, tamahaṃ brūmi brāhmaṇa''nti..</p>
              <p>[03] tattha ^b^ālayā^eb^ti taṇhā. ^b^aññāya akathaṃkathī^eb^ti  aṭṭha vatthūni yathābhūtaṃ jānitvā aṭṭhavatthukāya vicikicchāya  nibbicikiccho. ^b^amatogadhamanuppatta^eb^nti amataṃ nibbānaṃ  ogāhetvā anuppattaṃ tamahaṃ brāhmaṇaṃ vadāmīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] mahāmoggallānattheravatthu aṭṭhavīsatimaṃ. </p>
            </h4>
          </h3>
          <h3>
            <h3n> 29. revatattheravatthu</h3n>
            <h4>
              <h4n> </h4n>
              <p>[03] ^b^yodha^eb^ ^a^V2.0391^ea^ ^a^M2.0423^ea^ ^b^puññañcā^eb^ti imaṃ dhammadesanaṃ satthā pubbārāme  viharanto revatattheraṃ ārabbha kathesi. vatthu ``gāme vā yadi  vāraññe''ti (dha0 pa0 98) gāthāvaṇṇanāya vitthāritameva. vuttañhi  tattha (dha0 pa0 aṭṭha0 1.98) --</p>
              <p>[03] puna ekadivasaṃ bhikkhū kathaṃ samuṭṭhāpesuṃ ``aho sāmaṇerassa  lābho, aho puññaṃ, yena ekakena pañcannaṃ bhikkhusatānaṃ  pañcakūṭāgārasatāni katānī''ti. satthā āgantvā ``kāya nuttha,  bhikkhave, etarahi kathāya sannisinnā''ti pucchitvā ``imāya  nāmā''ti vutte, ``bhikkhave, mayhaṃ puttassa ^a^P4.0187^ea^ neva  puññaṃ atthi, na pāpaṃ, ubhayamassa pahīna''nti vatvā imaṃ gāthamāha -- </p>
              <p>[03] 412^b^.^eb^ </p>
              <p>[21] ``yodha puññañca pāpañca, ubho saṅgamupaccagā. </p>
              <p>[22] asokaṃ virajaṃ suddhaṃ, tamahaṃ brūmi brāhmaṇa''nti..</p>
              <p>[03] tattha ^b^ubho^eb^ti dvepi puññāni ca pāpāni ca chaḍḍetvāti  attho. ^b^saṅga^eb^nti rāgādibhedaṃ saṅgaṃ. ^b^upaccagā^eb^ti  atikkanto. vaṭṭamūlakasokābhāvena asokaṃ abbhantare rāgarajādīnaṃ  abhāvena virajaṃ nirupakkilesatāya suddhaṃ tamahaṃ brāhmaṇaṃ vadāmīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] revatattheravatthu ekūnatiṃsatimaṃ. </p>
            </h4>
          </h3>
          <h3>
            <h3n> 30. candābhattheravatthu</h3n>
            <h4>
              <h4n> </h4n>
              <p>[03] ^b^candaṃ vā^eb^ti imaṃ dhammadesanaṃ satthā jetavane viharanto  candābhattheraṃ ārabbha kathesi.</p>
              <p>[03] tatrāyaṃ anupubbī kathā -- atīte eko bārāṇasivāsī  vāṇijo ``paccantaṃ gantvā candanaṃ āharissāmī''ti bahūni  vatthābharaṇādīni gahetvā pañcahi sakaṭasatehi paccantaṃ gantvā gāmadvāre  nivāsaṃ gahetvā aṭaviyaṃ gopāladārake pucchi -- ``imasmiṃ gāme  pabbatapādakammiko ^a^V2.0392^ea^ ^a^P4.0188^ea^ koci ^a^M2.0424^ea^ manusso atthī''ti?  ``āma, atthī''ti. ``ko nāmeso''ti? ``asuko nāmā''ti.  ``bhariyāya panassa puttānaṃ vā kiṃnāma''nti?  ``idañcidañcā''ti. ``kahaṃ panassa ṭhāne geha''nti?  ``asukaṭṭhāne nāmā''ti. so tehi dinnasaññāya sukhayānake  nisīditvā tassa gehadvāraṃ gantvā yānā oruyha gehaṃ pavisitvā  ``asukanāme''ti taṃ itthiṃ pakkosi. sā ``eko no ñātako  bhavissatī''ti vegenāgantvā āsanaṃ paññāpesi. so tattha  nisīditvā nāmaṃ vatvā ``mama sahāyo kaha''nti pucchi.  ``araññaṃ gato, sāmī''ti. ``mama putto asuko nāma, mama dhītā  asukā nāma kaha''nti sabbesaṃ nāmaṃ kittentova pucchitvā ``imāni  nesaṃ vatthābharaṇāni dadeyyāsi, sahāyassāpi me aṭavito āgatakāle  idaṃ vatthābharaṇaṃ dadeyyāsī''ti adāsi. sā tassa uḷāraṃ sakkāraṃ  katvā sāmikassa āgatakāle ``sāmi, iminā āgatakālato paṭṭhāya  sabbesaṃ nāmaṃ vatvā idañcidañca dinna''nti āha. sopissa  kattabbayuttakaṃ kari.</p>
              <p>[03] atha naṃ sāyaṃ sayane nisinno pucchi -- ``samma, pabbatapāde  carantena te kiṃ bahuṃ diṭṭhapubba''nti? ``aññaṃ na passāmi,  rattasākhā ^a^P4.0189^ea^ pana me bahū rukkhā diṭṭhā''ti.  ``bahū rukkhā''ti? ``āma, bahū''ti. tena hi te amhākaṃ  dassehīti tena saddhiṃ gantvā rattacandanarukkhe chinditvā pañca  sakaṭasatāni pūretvā āgacchanto taṃ āha -- ``samma, bārāṇasiyaṃ  asukaṭṭhāne nāma mama gehaṃ, kālena kālaṃ mama santikaṃ āgaccheyyāsi,  aññena ca me paṇṇākārena attho natthi, rattasākharukkhe eva  āhareyyāsī''ti. so ``sādhū''ti vatvā kālena kālaṃ tassa  santikaṃ āgacchanto rattacandanameva āharati, sopissa bahudhanaṃ deti.</p>
              <p>[03] tato aparena samayena parinibbute kassapadasabale patiṭṭhite  kañcanathūpe so puriso bahuṃ candanaṃ ādāya bārāṇasiṃ agamāsi.  athassa so sahāyako vāṇijo bahuṃ candanaṃ pisāpetvā pātiṃ pūretvā  ``ehi, samma, yāva bhattaṃ pacati, tāva cetiyakaraṇaṭṭhānaṃ gantvā  āgamissāmā''ti taṃ ādāya tattha gantvā candanapūjaṃ akāsi.  sopissa paccantavāsī sahāyako cetiyakucchiyaṃ candanena candamaṇḍalaṃ  akāsi. ettakamevassa pubbakammaṃ.</p>
              <p>[03] so ^a^M2.0425^ea^ tato cuto devaloke nibbattitvā ekaṃ buddhantaraṃ tattha  khepetvā imasmiṃ buddhuppāde rājagahanagare brāhmaṇamahāsālakule nibbatti.  tassa nābhimaṇḍalato candamaṇḍalasadisā pabhā uṭṭhahi, tenassa  ^b^candābho^eb^tveva nāmaṃ kariṃsu. cetiye kirassa  candamaṇḍalakaraṇanissando ^a^P4.0190^ea^ esa. brāhmaṇā  ^a^V2.0393^ea^ cintayiṃsu -- ``sakkā amhehi imaṃ gahetvā lokaṃ khāditu''nti. taṃ  yāne nisīdāpetvā ``yo imassa sarīraṃ hatthena parāmasati, so  evarūpaṃ nāma issariyasampattiṃ labhatī''ti vatvā vicariṃsu. sataṃ vā  sahassaṃ vā dadamānā eva tassa sarīraṃ hatthena phusituṃ labhanti. te  evaṃ anuvicarantā sāvatthiṃ anuppattā nagarassa ca vihārassa ca  antarā nivāsaṃ gaṇhiṃsu. sāvatthiyampi pañcakoṭimattā  ariyasāvakā purebhattaṃ dānaṃ datvā pacchābhattaṃ  gandhamālavatthabhesajjādihatthā dhammassavanāya gacchanti. brāhmaṇā te  disvā ``kahaṃ gacchathā''ti pucchiṃsu. satthu santikaṃ  dhammassavanāyāti. etha tattha gantvā kiṃ karissatha, amhākaṃ  candābhassa brāhmaṇassa ānubhāvasadiso ānubhāvo natthi. etassa  hi sarīraṃ phusantā idaṃ nāma labhanti, etha passatha nanti. tumhākaṃ  candābhassa brāhmaṇassa ko ānubhāvo nāma, amhākaṃ satthāyeva  mahānubhāvoti. te aññamaññaṃ saññāpetuṃ asakkontā ``vihāraṃ gantvā  candābhassa vā amhākaṃ vā satthu ānubhāvaṃ ^a^P4.0191^ea^  jānissāmā''ti taṃ gahetvā vihāraṃ agamaṃsu.</p>
              <p>[03] satthā tasmiṃ attano santikaṃ upasaṅkamanteyeva candābhāya  antaradhānaṃ akāsi. so satthu santike aṅgārapacchiyaṃ kāko viya  ahosi. atha naṃ ekamantaṃ nayiṃsu, ābhā paṭipākatikā ahosi.  puna satthu santikaṃ ānayiṃsu, ābhā tatheva antaradhāyi. evaṃ  tikkhattuṃ gantvā antaradhāyamānaṃ ābhaṃ disvā candābho cintesi --  ``ayaṃ ābhāya antaradhānamantaṃ jānāti maññe''ti. so satthāraṃ  pucchi -- ``kiṃ nu kho ābhāya antaradhānamantaṃ jānāthā''ti?  āma, jānāmīti. tena hi me dethāti. na sakkā apabbajitassa  dātunti. so brāhmaṇe āha -- ``etasmiṃ mante gahite ahaṃ  sakalajambudīpe jeṭṭhako bhavissāmi, tumhe ettheva hotha, ahaṃ  pabbajitvā katipāheneva mantaṃ gaṇhissāmī''ti. so satthāraṃ pabbajjaṃ  yācitvā upasampajji. athassa dvattiṃsākāraṃ ^a^M2.0426^ea^ ācikkhi. so  ``kiṃ ida''nti pucchi. idaṃ mantassa parikammaṃ sajjhāyituṃ  vaṭṭatīti. brāhmaṇāpi antarantarā āgantvā ``gahito te manto''ti  pucchanti. na tāva gaṇhāmīti. so katipāheneva arahattaṃ patvā  brāhmaṇehi āgantvā pucchitakāle ``yātha tumhe, idānāhaṃ  anāgamanadhammo jāto''ti āha. bhikkhū tathāgatassa ārocesuṃ --  ``ayaṃ, bhante, abhūtaṃ vatvā aññaṃ byākarotī''ti. satthā  ``khīṇāsavo idāni, bhikkhave, mama putto candābho, bhūtamevesa  kathetī''ti vatvā imaṃ gāthamāha -- </p>
              <p>[03] 413^b^.^eb^ </p>
              <p>[21] ``candaṃva ^a^P4.0192^ea^ vimalaṃ suddhaṃ,  vippasannamanāvilaṃ. </p>
              <p>[22] nandībhavaparikkhīṇaṃ, tamahaṃ brūmi brāhmaṇa''nti..</p>
              <p>[03] tattha ^a^V2.0394^ea^ ^b^vimala^eb^nti abbhādimalarahitaṃ. ^b^suddha^eb^nti  nirupakkilesaṃ. ^b^vippasanna^eb^nti pasannacittaṃ. ^b^anāvila^eb^nti  kilesāvilattarahitaṃ. ^b^nandībhavaparikkhīṇa^eb^nti tīsu bhavesu  parikkhīṇataṇhaṃ tamahaṃ brāhmaṇaṃ vadāmīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] candābhattheravatthu tiṃsatimaṃ. </p>
            </h4>
          </h3>
          <h3>
            <h3n> 31. sīvalittheravatthu</h3n>
            <h4>
              <h4n> </h4n>
              <p>[03] ^b^yo ima^eb^nti imaṃ dhammadesanaṃ satthā kuṇḍakoliyaṃ nissāya  kuṇḍadhānavane viharanto sīvalittheraṃ ārabbha kathesi.</p>
              <p>[03] ekasmiñhi samaye suppavāsā nāma koliyadhītā sattavassāni  gabbhaṃ dhāretvā sattāhaṃ mūḷhagabbhā dukkhāhi tibbāhi kaṭukāhi  vedanāhi phuṭṭhā ``sammāsambuddho vata so bhagavā, yo imassa  evarūpassa dukkhassa ^a^P4.0193^ea^ pahānāya dhammaṃ deseti.  suppaṭipanno vata tassa bhagavato sāvakasaṅgho, yo imassa evarūpassa  dukkhassa pahānāya paṭipanno. susukhaṃ vata taṃ nibbānaṃ, yathidaṃ  evarūpaṃ dukkhaṃ na saṃvijjatī''ti (udā0 18) imehi tīhi vitakkehi  taṃ ^a^M2.0427^ea^ dukkhaṃ adhivāsentī sāmikaṃ satthu santikaṃ pesetvā tena tassā  vacanena satthu vandanāya ārocitāya ``sukhinī hotu suppavāsā  koliyadhītā, arogā arogaṃ puttaṃ vijāyatū''ti satthārā  vuttakkhaṇeyeva sukhinī arogā arogaṃ puttaṃ vijāyitvā buddhappamukhaṃ  bhikkhusaṅghaṃ nimantetvā sattāhaṃ mahādānaṃ adāsi. puttopissā  jātadivasato paṭṭhāya dhammakaraṇaṃ ādāya saṅghassa udakaṃ parissāvesi.  so aparabhāge nikkhamitvā pabbajito arahattaṃ pāpuṇi.</p>
              <p>[03] athekadivasaṃ bhikkhū dhammasabhāyaṃ kathaṃ samuṭṭhāpesuṃ  ``passathāvuso, evarūpo nāma arahattassa upanissayasampanno bhikkhu  ettakaṃ kālaṃ mātukucchismiṃ dukkhaṃ anubhosi, kimaṅgaṃ pana aññe,  bahuṃ vata iminā dukkhaṃ nitthiṇṇa''nti. satthā āgantvā ``kāya  nuttha, bhikkhave, etarahi kathāya sannisinnā''ti pucchitvā ``imāya  nāmā''ti vutte ``āma, bhikkhave, mama putto ettakā dukkhā  muccitvā idāni nibbānaṃ sacchikatvā viharatī''ti vatvā imaṃ  gāthamāha -- </p>
              <p>[03] 414^b^.^eb^ </p>
              <p>[21] ``yomaṃ ^a^V2.0395^ea^ ^a^P4.0194^ea^ palipathaṃ duggaṃ,  saṃsāraṃ mohamaccagā. </p>
              <p>[27] tiṇṇo pāraṅgato jhāyī, anejo akathaṃkathī. </p>
              <p>[22] anupādāya nibbuto, tamahaṃ brūmi brāhmaṇa''nti..</p>
              <p>[03] tassattho -- yo bhikkhu imaṃ rāgapalipathañceva kilesaduggañca  saṃsāravaṭṭañca catunnaṃ ariyasaccānaṃ appaṭivijjhanakamohañca atīto,  cattāro oghe tiṇṇo hutvā pāraṃ anuppatto, duvidhena jhānena jhāyī,  taṇhāya abhāvena anejo, kathaṃkathāya abhāvena akathaṃkathī, upādānānaṃ  abhāvena anupādiyitvā kilesanibbānena nibbuto, tamahaṃ brāhmaṇaṃ  vadāmīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] sīvalittheravatthu ekatiṃsatimaṃ. </p>
            </h4>
          </h3>
          <h3>
            <h3n> 32. sundarasamuddattheravatthu</h3n>
            <h4>
              <h4n> </h4n>
              <p>[03] ^b^yodha^eb^ ^a^M2.0428^ea^ ^b^kāme^eb^ti imaṃ dhammadesanaṃ satthā jetavane viharanto  sundarasamuddattheraṃ ārabbha kathesi.</p>
              <p>[03] sāvatthiyaṃ kireko kulaputto sundarasamuddakumāro nāma  cattālīsakoṭivibhave mahākule nibbatto. so ekadivasaṃ ^a^P4.0195^ea^  pacchābhattaṃ gandhamālādihatthaṃ mahājanaṃ dhammassavanatthāya  jetavanaṃ gacchantaṃ disvā ``kahaṃ gacchathā''ti pucchitvā ``satthu  santikaṃ dhammassavanatthāyā''ti vutte ``ahampi gamissāmī''ti vatvā  tena saddhiṃ gantvā parisapariyante nisīdi. satthā tassa āsayaṃ  viditvā anupubbiṃ kathaṃ kathesi. so ``na sakkā agāraṃ  ajjhāvasantena saṅkhalikhitaṃ brahmacariyaṃ caritu''nti satthu dhammakathaṃ  nissāya pabbajjāya jātussāho parisāya pakkantāya satthāraṃ pabbajjaṃ  yācitvā ``mātāpitūhi ananuññātaṃ tathāgatā na pabbājentī''ti  sutvā gehaṃ gantvā raṭṭhapālakulaputtādayo viya mahantena vāyāmena  mātāpitaro anujānāpetvā satthu santike pabbajitvā laddhūpasampado  ``kiṃ me idha vāsenā''ti tato nikkhamitvā rājagahaṃ gantvā  piṇḍāya caranto vītināmesi.</p>
              <p>[03] athekadivasaṃ sāvatthiyaṃ tassa ^a^V2.0396^ea^ mātāpitaro ekasmiṃ chaṇadivase  mahantena sirisobhaggena tassa sahāyakakumārake kīḷamāne disvā  ``amhākaṃ puttassa idaṃ dullabhaṃ jāta''nti parideviṃsu. tasmiṃ khaṇe  ekā gaṇikā taṃ kulaṃ gantvā tassa mātaraṃ rodamānaṃ nisinnaṃ disvā  ``amma, kiṃ kāraṇā rodasī''ti pucchi. ``puttaṃ anussaritvā  rodāmī''ti. ``kahaṃ pana so, ammā''ti? ``bhikkhūsu  pabbajito''ti. ``kiṃ uppabbājetuṃ na vaṭṭatī''ti? ``vaṭṭati, na  pana icchati, ito nikkhamitvā rājagahaṃ gato''ti. ``sacāhaṃ taṃ  uppabbājeyyaṃ, kiṃ me kareyyāthā''ti? ``imassa te kulassa  kuṭumbasāminiṃ ^a^P4.0196^ea^ kareyyāmā''ti. tena hi me  paribbayaṃ dethāti paribbayaṃ gahetvā mahantena parivārena rājagahaṃ gantvā  tassa piṇḍāya caraṇavīthiṃ sallakkhetvā tatthekaṃ nivāsagehaṃ gahetvā  pātova paṇītaṃ āhāraṃ paṭiyādetvā therassa piṇḍāya paviṭṭhakāle bhikkhaṃ  datvā katipāhaccayena, ``bhante, idheva nisīditvā bhattakiccaṃ  karothā''ti pattaṃ gaṇhi. so pattamadāsi.</p>
              <p>[03] atha ^a^M2.0429^ea^ naṃ paṇītena āhārena parivisitvā, ``bhante, idheva  piṇḍāya carituṃ phāsuka''nti vatvā katipāhaṃ ālinde nisīdāpetvā  bhojetvā dārake pūvehi saṅgaṇhitvā ``etha tumhe therassa āgatakāle  mayi vārentiyāpi idhāgantvā rajaṃ uṭṭhāpeyyāthā''ti āha. te  punadivase therassa bhojanavelāya tāya vāriyamānāpi rajaṃ uṭṭhāpesuṃ.  sā punadivase, ``bhante, dārakā vāriyamānāpi mama vacanaṃ asuṇitvā  idha rajaṃ uṭṭhāpenti, antogehe nisīdathā''ti anto nisīdāpetvā  katipāhaṃ bhojesi. puna dārake saṅgaṇhitvā ``tumhe mayā  vāriyamānāpi therassa bhojanakāle mahāsaddaṃ kareyyāthā''ti āha. te  tathā kariṃsu. sā punadivase, ``bhante, imasmiṃ ṭhāne ativiya  mahāsaddo hoti, dārakā mayā vāriyamānāpi vacanaṃ na gaṇhanti,  uparipāsādeyeva nisīdathā''ti vatvā therena adhivāsite theraṃ purato  katvā pāsādaṃ abhiruhantī dvārāni pidahamānāva pāsādaṃ abhiruhi.  thero ukkaṭṭhasapadānacāriko samānopi rasataṇhāya baddho tassā vacanena  sattabhūmikaṃ pāsādaṃ abhiruhi.</p>
              <p>[03] sā theraṃ nisīdāpetvā ``cattālīsāya khalu, samma, puṇṇamukha  ṭhānehi itthī purisaṃ accāvadati ^a^P4.0197^ea^ vijambhati  vinamati gilasati vilajjati nakhena nakhaṃ ghaṭṭeti, pādena pādaṃ  akkamati, kaṭṭhena pathaviṃ vilikhati, dārakaṃ ullaṅgheti olaṅgheti,  kīḷati kīḷāpeti, cumbati cumbāpeti, bhuñjati bhuñjāpeti, dadāti  āyācati, katamanukaroti, uccaṃ bhāsati, nīcaṃ bhāsati, aviccaṃ  bhāsati, viviccaṃ bhāsati, naccena gītena vāditena roditena  vilasitena vibhūsitena jagghati, pekkhati, kaṭiṃ cāleti, guyhabhaṇḍakaṃ  cāleti, ūruṃ vivarati, ūruṃ pidahati, thanaṃ dasseti, kacchaṃ dasseti,  nābhiṃ dasseti, akkhiṃ nikhaṇati, bhamukaṃ ^a^V2.0397^ea^ ukkhipati, oṭṭhaṃ  palikhati, jivhaṃ nillāleti, dussaṃ muñcati, dussaṃ bandhati, sirasaṃ  muñcati, sirasaṃ bandhatī''ti (jā0 2.21.300) evaṃ āgataṃ  itthikuttaṃ itthilīlaṃ dassetvā tassa purato ṭhitā imaṃ gāthamāha -- </p>
              <p>[21] ``alattakakatā pādā, pādukāruyha vesiyā. </p>
              <p>[27] tuvampi daharo mama, ahampi daharā tava. </p>
              <p>[22] ubhopi pabbajissāma, jiṇṇā daṇḍaparāyaṇā''ti..  (theragā0 459, 462).</p>
              <p>[03] therassa ^a^M2.0430^ea^ ``aho vata me bhāriyaṃ anupadhāretvā katakamma''nti  mahāsaṃvego udapādi. tasmiṃ khaṇe satthā pañcacattālīsayojanamatthake  jetavane nisinnova taṃ ^a^P4.0198^ea^ kāraṇaṃ disvā sitaṃ  pātvākāsi. atha naṃ ānandatthero pucchi -- ``bhante, ko nu kho  hetu, ko paccayo sitassa pātukammāyā''ti. ānanda, rājagahanagare  sattabhūmikapāsādatale sundarasamuddassa ca bhikkhuno gaṇikāya ca  saṅgāmo vattatīti. kassa nu kho, bhante, jayo bhavissati, kassa  parājayoti? satthā, ``ānanda, sundarasamuddassa jayo bhavissati,  gaṇikāya parājayo''ti therassa jayaṃ pakāsetvā tattha nisinnakova  obhāsaṃ pharitvā ``bhikkhu ubhopi kāme nirapekkho pajahā''ti  vatvā imaṃ gāthamāha -- </p>
              <p>[03] 415^b^.^eb^ </p>
              <p>[21] ``yodha kāme pahantvāna, anāgāro paribbaje. </p>
              <p>[22] kāmabhavaparikkhīṇaṃ, tamahaṃ brūmi brāhmaṇa''nti..</p>
              <p>[03] tassattho -- yo puggalo idha loke ubhopi kāme hitvā  anāgāro hutvā paribbajati, taṃ parikkhīṇakāmañceva  parikkhīṇabhavañca ahaṃ brāhmaṇaṃ vadāmīti attho.</p>
              <p>[03] desanāvasāne so thero arahattaṃ patvā iddhibalena vehāsaṃ  abbhuggantvā kaṇṇikāmaṇḍalaṃ vinivijjhitvā satthu sarīraṃ  thomentoyeva āgantvā satthāraṃ vandi. dhammasabhāyampi kathaṃ  samuṭṭhāpesuṃ, ``āvuso, jivhāviññeyyaṃ rasaṃ nissāya manaṃ naṭṭho  sundarasamuddatthero, satthā panassa avassayo jāto''ti. satthā taṃ  kathaṃ sutvā ``na, bhikkhave, idāneva, pubbepāhaṃ etassa rasataṇhāya  baddhamanassa avassayo jātoyevā''ti vatvā tehi yācito tassatthassa  pakāsanatthaṃ atītaṃ āharitvā -- </p>
              <p>[21] ``na ^a^V2.0398^ea^ ^a^P4.0199^ea^ kiratthi rasehi pāpiyo, </p>
              <p>[27] āvāsehi vā santhavehi vā. </p>
              <p>[26] vātamigaṃ gahananissitaṃ, </p>
              <p>[22] vasamānesi rasehi sañjayo''ti.. (jā0 1.1.14)  -- </p>
              <p>[25] ekakanipāte ^a^M2.0431^ea^ imaṃ ^b^vātamigajātakaṃ^eb^ vitthāretvā  ``tadā sundarasamuddo vātamigo ahosi, imaṃ pana gāthaṃ vatvā tassa  vissajjāpetā rañño mahāmacco ahamevā''ti jātakaṃ samodhānesīti. </p>
              <p>[06] sundarasamuddattheravatthu battiṃsatimaṃ. </p>
            </h4>
          </h3>
          <h3>
            <h3n> 33. jaṭilattheravatthu</h3n>
            <h4>
              <h4n> </h4n>
              <p>[03] ^b^yodha taṇha^eb^nti imaṃ dhammadesanaṃ satthā veḷuvane viharanto  jaṭilattheraṃ ārabbha kathesi.</p>
              <p>[03] tatrāyaṃ anupubbī kathā -- atīte kira bārāṇasiyaṃ dve bhātaro  kuṭumbikā mahantaṃ ucchukhettaṃ kāresuṃ. athekadivasaṃ kaniṭṭhabhātā  ucchukhettaṃ gantvā ``ekaṃ jeṭṭhabhātikassa dassāmi, ekaṃ mayhaṃ  bhavissatī''ti dve ucchuyaṭṭhiyo rasassa anikkhamanatthāya chinnaṭṭhāne  bandhitvā gaṇhi. tadā kira ucchūnaṃ yantena pīḷanakiccaṃ natthi,  agge vā mūle vā chinditvā ukkhittakāle dhammakaraṇato udakaṃ viya  sayameva raso nikkhamati. tassa pana khettato ucchuyaṭṭhiyo gahetvā  āgamanakāle ^a^P4.0200^ea^ gandhamādane paccekabuddho samāpattito  vuṭṭhāya ``kassa nu kho ajja anuggahaṃ karissāmī''ti upadhārento taṃ  attano ñāṇajāle paviṭṭhaṃ disvā saṅgahaṃ kātuṃ samatthabhāvañca ñatvā  pattacīvaraṃ ādāya iddhiyā āgantvā tassa purato aṭṭhāsi. so taṃ  disvāva pasannacitto uttarasāṭakaṃ uccatare bhūmipadese attharitvā,  ``bhante, idha nisīdathā''ti paccekabuddhaṃ nisīdāpetvā ``pattaṃ  upanāmethā''ti ucchuyaṭṭhiyā bandhanaṭṭhānaṃ mocetvā pattassa upari  akāsi, raso otaritvā pattaṃ pūresi. paccekabuddhena tasmiṃ rase pīte  ``sādhukaṃ vata me ayyena raso pīto. sace me jeṭṭhabhātiko mūlaṃ  āharāpessati, mūlaṃ dassāmi. sace pattiṃ āharāpessati, pattiṃ  dassāmī''ti cintetvā, ``bhante, pattaṃ me upanāmethā''ti dutiyampi  ucchuyaṭṭhiṃ mocetvā rasaṃ adāsi. ``bhātā me ucchukhettato aññaṃ  ucchuṃ āharitvā khādissatī''ti ettakampi kirassa vañcanacittaṃ  nāhosi. paccekabuddho pana paṭhamaṃ ucchurasassa pītattā taṃ ucchurasaṃ  ^a^M2.0432^ea^ aññehipi saddhiṃ saṃvibhajitukāmo hutvā gahetvāva nisīdi  ^a^V2.0399^ea^. so  tassa ākāraṃ ñatvā pañcapatiṭṭhitena vanditvā, ``bhante, yo ayaṃ  mayā dinno aggaraso, imassa nissandena devamanussesu sampattiṃ  anubhavitvā pariyosāne tumhehi pattadhammameva pāpuṇeyya''nti patthanaṃ  paṭṭhapesi. paccekabuddhopissa ``evaṃ hotū''ti vatvā ``icchitaṃ  patthitaṃ tuyha''nti dvīhi gāthāhi anumodanaṃ katvā yathā so passati,  evaṃ adhiṭṭhahitvā ākāsena ^a^P4.0201^ea^ gandhamādanaṃ gantvā  pañcannaṃ paccekabuddhasatānaṃ taṃ rasaṃ adāsi. </p>
              <p>[01] so taṃ pāṭihāriyaṃ disvā bhātu santikaṃ gantvā ``kahaṃ  gatosī''ti vutte ``ucchukhettaṃ oloketuṃ gatomhī''ti. ``kiṃ  tādisena ucchukhettaṃ gatena, nanu nāma ekaṃ vā dve vā ucchuyaṭṭhiyo  ādāya āgantabbaṃ bhaveyyā''ti bhātarā vutto -- ``āma, bhātika, dve  me ucchuyaṭṭhiyo gahitā, ekaṃ pana paccekabuddhaṃ disvā mama ucchuyaṭṭhito  rasaṃ datvā `mūlaṃ vā pattiṃ vā dassāmī'ti tumhākampi me  ucchuyaṭṭhito raso dinno, kiṃ nu kho tassa mūlaṃ gaṇhissatha, udāhu  patti''nti āha. ``kiṃ pana paccekabuddhena kata''nti? ``mama  ucchuyaṭṭhito rasaṃ pivitvā tumhākaṃ ucchuyaṭṭhito rasaṃ ādāya ākāsena  gandhamādanaṃ gantvā pañcasatānaṃ paccekabuddhānaṃ adāsī''ti. so tasmiṃ  kathenteyeva nirantaraṃ pītiyā phuṭṭhasarīro hutvā ``tena me paccekabuddhena  diṭṭhadhammasseva adhigamo bhaveyyā''ti patthanaṃ akāsi. evaṃ kaniṭṭhena  tisso sampattiyo patthitā, jeṭṭhena pana ekapadeneva arahattaṃ patthitanti  idaṃ tesaṃ pubbakammaṃ.</p>
              <p>[03] te yāvatāyukaṃ ṭhatvā tato cutā devaloke nibbattitvā ekaṃ  buddhantaraṃ khepayiṃsu. tesaṃ devaloke ṭhitakāleyeva vipassī  sammāsambuddho loke uppajji. tepi devalokato cavitvā bandhumatiyā  ekasmiṃ kulagehe jeṭṭho jeṭṭhova, kaniṭṭho kaniṭṭhova hutvā paṭisandhiṃ  gaṇhiṃsu. tesu jeṭṭhassa ^b^seno^eb^ti nāmaṃ akaṃsu, kaniṭṭhassa  ^b^aparājito^eb^ti ^a^P4.0202^ea^. tesu vayappattakāle kuṭumbaṃ  saṇṭhāpetvā viharantesu ``buddharatanaṃ loke uppannaṃ, dhammaratanaṃ,  saṅgharatanaṃ, dānāni detha, puññāni karotha, ajja aṭṭhamī, ajja  cātuddasī, ajja pannarasī, uposathaṃ karotha, dhammaṃ ^a^M2.0433^ea^ suṇāthā''ti  dhammaghosakassa bandhumatīnagare ghosanaṃ sutvā mahājanaṃ purebhattaṃ dānaṃ  datvā pacchābhattaṃ dhammassavanāya gacchantaṃ disvā senakuṭumbiko ``kahaṃ  gacchathā''ti pucchitvā ``satthu santikaṃ dhammassavanāyā''ti vutte  ``ahampi gamissāmī''ti tehi saddhiṃyeva gantvā parisapariyante  nisīdi.</p>
              <p>[03] satthā tassa ajjhāsayaṃ viditvā anupubbiṃ kathaṃ kathesi. so  satthu dhammaṃ sutvā pabbajjāya ussāhajāto satthāraṃ pabbajjaṃ yāci.  atha naṃ satthā ``atthi pana te apaloketabbā ^a^V2.0400^ea^ ñātakā''ti pucchi.  atthi, bhanteti. tena hi apaloketvā ehīti. so kaniṭṭhassa  santikaṃ gantvā ``yaṃ imasmiṃ kule sāpateyyaṃ, taṃ sabbaṃ tava hotū''ti  āha. tumhe pana, sāmīti. ahaṃ satthu santike pabbajissāmīti.  sāmi kiṃ vadetha, ahaṃ mātari matāya mātaraṃ viya, pitari mate  pitaraṃ viya tumhe alatthaṃ, idaṃ kulaṃ mahābhogaṃ, gehe ṭhiteneva sakkā  puññāni kātuṃ, mā evaṃ karitthāti. mayā satthu santike dhammo  suto, na sakkā taṃ agāramajjhe ṭhitena pūretuṃ, pabbajissāmevāhaṃ, tvaṃ  nivattāhīti. evaṃ so kaniṭṭhaṃ nivattāpetvā satthu santike  pabbajitvā laddhūpasampado na cirasseva arahattaṃ pāpuṇi. kaniṭṭhopi  ``bhātu pabbajitasakkāraṃ karissāmī''ti sattāhaṃ buddhappamukhassa  bhikkhusaṅghassa dānaṃ datvā bhātaraṃ ^a^P4.0203^ea^ vanditvā āha  -- ``bhante, tumhehi attano bhavanissaraṇaṃ kataṃ, ahaṃ pana pañcahi  kāmaguṇehi baddho nikkhamitvā pabbajituṃ na sakkomi, mayhaṃ gehe  ṭhitasseva anucchavikaṃ mahantaṃ puññakammaṃ ācikkhathā''ti. atha naṃ  thero ``sādhu sādhu, paṇḍita, satthu gandhakuṭiṃ karohī''ti āha.  so ``sādhū''ti sampaṭicchitvā nānādārūni āharāpetvā thambhādīnaṃ  atthāya tacchāpetvā ekaṃ suvaṇṇakhacitaṃ, ekaṃ rajatakhacitaṃ, ekaṃ  maṇikhacitanti sabbāni sattaratanakhacitāni kāretvā tehi gandhakuṭiṃ  kāretvā sattaratanakhacitāheva chadaniṭṭhakāhi chādāpesi. gandhakuṭiyā  karaṇakāleyeva pana taṃ attanā samānanāmako aparājitoyeva nāma  bhāgineyyo upasaṅkamitvā ``ahampi karissāmi, mayhampi pattiṃ detha  mātulā''ti āha. na demi, tāta, aññehi asādhāraṇaṃ  karissāmīti. so bahumpi yācitvā pattiṃ alabhamāno  ``gandhakuṭiyā purato kuñjarasālaṃ laddhuṃ vaṭṭatī''ti sattaratanamayaṃ  kuñjarasālaṃ kāresi. so imasmiṃ buddhuppāde ^b^meṇḍakaseṭṭhi^eb^ hutvā  nibbatti.</p>
              <p>[03] gandhakuṭiyaṃ ^a^M2.0434^ea^ pana sattaratanamayāni tīṇi mahāvātapānāni ahesuṃ.  tesaṃ abhimukhe heṭṭhā sudhāparikammakatā tisso pokkharaṇiyo  kāretvā catujjātikagandhodakassa pūretvā aparājito, gahapati,  pañcavaṇṇāni kusumāni ropāpesi tathāgatassa anto nisinnakāle  vātavegena samuṭṭhitāhi reṇuvaṭṭīhi sarīrassa okiraṇatthaṃ.  gandhakuṭithūpikāya kapallaṃ rattasuvaṇṇamayaṃ ahosi, pavāḷamayā sikharā,  heṭṭhā maṇimayā chadaniṭṭhakā. iti sā naccanto viya moro  sobhamānā aṭṭhāsi. sattasu pana ratanesu koṭṭetabbayuttakaṃ koṭṭetvā  itaraṃ sakalameva ^a^P4.0204^ea^ gahetvā jaṇṇumattena odhinā  gandhakuṭiṃ parikkhipitvā pariveṇaṃ pūresi.</p>
              <p>[03] evaṃ gandhakuṭiṃ niṭṭhāpetvā aparājito, gahapati, bhātikattheraṃ  upasaṅkamitvā āha -- ``bhante, niṭṭhitā gandhakuṭi, paribhogamassā  paccāsīsāmi, paribhogena kira mahantaṃ puññaṃ hotī''ti ^a^V2.0401^ea^. so satthāraṃ  upasaṅkamitvā, ``bhante, iminā kira vo kuṭumbikena gandhakuṭi  kāritā, idāni pana paribhogaṃ paccāsīsatī''ti āha. satthā  uṭṭhāyāsanā gandhakuṭiabhimukhaṃ gantvā gandhakuṭiṃ parikkhipitvā  parikkhittaratanarāsiṃ olokento dvārakoṭṭhake aṭṭhāsi. atha naṃ  kuṭumbiko ``pavisatha, bhante''ti āha. satthā tattheva ṭhatvā  tatiyavāre tassa bhātikattheraṃ olokesi. so olokitākāreneva  ñatvā kaniṭṭhabhātaraṃ āha -- ``ehi, tāta, `mameva rakkhā  bhavissati, tumhe yathāsukhaṃ vasathā'ti satthāraṃ vadehī''ti. so  tassa vacanaṃ sutvā satthāraṃ pañcapatiṭṭhitena vanditvā, ``bhante, yathā  manussā rukkhamūle pavisitvā anapekkhā pakkamanti, yathā vā nadiṃ  taritvā uḷumpaṃ anapekkhā pariccajanti, evaṃ anapekkhā hutvā tumhe  vasathā''ti āha. kimatthaṃ pana satthā aṭṭhāsi? evaṃ kirassa  ahosi -- ``buddhānaṃ santikaṃ purebhattampi pacchābhattampi bahū  āgacchanti, tesu ratanāni ādāya pakkamantesu na sakkā amhehi  vāretuṃ, pariveṇamhi ettake ratane vokiṇṇe attano upaṭṭhāke harantepi  na vāretīti kuṭumbiko mayi āghātaṃ katvā apāyūpago bhaveyyā''ti  iminā kāraṇena aṭṭhāsi. tena pana ^a^P4.0205^ea^, ``bhante,  mameva rakkhā bhavissati, tumhe vasathā''ti vutte pāvisi.</p>
              <p>[03] kuṭumbiko ^a^M2.0435^ea^ samantā rakkhaṃ ṭhapetvā manusse āha -- ``tātā,  ucchaṅgena vā pacchipasibbakehi vā ādāya gacchante vāreyyātha, hatthena  gahetvā gacchante pana mā vārayitthā''ti. antonagarepi ārocāpesi  ``mayā gandhakuṭipariveṇe satta ratanāni okiṇṇāni, satthu santike  dhammaṃ sutvā gacchantā duggatamanussā ubho hatthe pūretvā gaṇhantu,  sukhitāpi ekena gaṇhantū''ti. evaṃ kirassa ahosi ``saddhā tāva  dhammaṃ sotukāmā gamissantiyeva, assaddhāpi pana dhanalobhena gantvā  dhammaṃ sutvā dukkhato muccissantī''ti. tasmā janasaṅgahatthāya evaṃ  ārocāpesi. mahājano tena vuttaniyāmeneva ratanāni gaṇhi. sakiṃ  okiṇṇaratanesu khīṇesu yāvatatiyaṃ jaṇṇumattena odhinā  okirāpesiyeva. satthu pana pādamūle tipusamattaṃ anagghaṃ maṇiratanaṃ  ṭhapesi. evaṃ kirassa ahosi -- ``satthu sarīrato suvaṇṇavaṇṇāya  pabhāya saddhiṃ maṇipabhaṃ olokentānaṃ titti nāma na bhavissatī''ti.  tasmā evamakāsi. mahājanopi atittova olokesi.</p>
              <p>[03] athekadivasaṃ eko micchādiṭṭhikabrāhmaṇo ``satthu kira  pādamūle mahagghaṃ maṇiratanaṃ nikkhittaṃ, harissāmi na''nti vihāraṃ  gantvā satthāraṃ vandituṃ āgatassa mahājanassa antarena pāvisi.  kuṭumbiko tassa pavisanākāreneva ^a^P4.0206^ea^ ``maṇiṃ  gaṇhitukāmo''ti sallakkhetvā ``aho vata na gaṇheyyā''ti cintesi.  sopi satthāraṃ vandanto viya pādamūle hatthaṃ upanāmetvā maṇiṃ  gahetvā ^a^V2.0402^ea^ ovaṭṭikāya katvā pakkāmi. kuṭumbiko tasmiṃ cittaṃ pasādetuṃ  nāsakkhi. so dhammakathāvasāne satthāraṃ upasaṅkamitvā āha --  ``bhante, mayā tikkhattuṃ gandhakuṭiṃ parikkhipitvā jaṇṇumattena  odhinā satta ratanāni okiṇṇāni, tāni me gaṇhantesu āghāto  nāma nāhosi, cittaṃ bhiyyo bhiyyo pasīdiyeva. ajja pana `aho  vatāyaṃ brāhmaṇo maṇiṃ na gaṇheyyā'ti cintetvā tasmiṃ maṇiṃ ādāya  gate cittaṃ pasādetuṃ nāsakkhi''nti. satthā tassa vacanaṃ sutvā  ``nanu, upāsaka, attano santakaṃ parehi anāharaṇīyaṃ kātuṃ  sakkosī''ti nayaṃ adāsi. so satthārā dinnanaye ṭhatvā satthāraṃ  vanditvā ``ajja ādiṃ katvā mama santakaṃ dasikasuttamattampi maṃ  abhibhavitvā anekasatāpi rājāno vā corā vā gaṇhituṃ samatthā  nāma mā hontu, aggināpi mama santakaṃ mā ḍayhatu, udakenapi mā  vuyhatū''ti patthanaṃ akāsi ^a^M2.0436^ea^. satthāpissa ``evaṃ hotū''ti anumodanaṃ  akāsi. so gandhakuṭimahaṃ karonto aṭṭhasaṭṭhiyā bhikkhusatasahassānaṃ  antovihāreyeva nava māse mahādānaṃ datvā dānapariyosāne sabbesaṃ  ticīvaraṃ adāsi. saṅghanavakassa cīvarasāṭakā sahassagghanakā  ahesuṃ.</p>
              <p>[03] so evaṃ yāvatāyukaṃ puññāni karitvā tato cuto devaloke  nibbattitvā ettakaṃ kālaṃ devamanussesu saṃsaritvā imasmiṃ ^a^P4.0207^ea^  buddhuppāde rājagahe ekasmiṃ seṭṭhikule paṭisandhiṃ gahetvā  aḍḍhamāsādhike nava māse mātukucchiyaṃ vasi. jātadivase panassa  sakalanagare sabbāvudhāni pajjaliṃsu, sabbesaṃ kāyarūḷhāni  ābharaṇānipi pajjalitāni viya obhāsaṃ muñciṃsu, nagaraṃ ekapajjotaṃ  ahosi. seṭṭhipi pātova rājūpaṭṭhānaṃ agamāsi. atha naṃ rājā  pucchi -- ``ajja sabbāvudhāni pajjaliṃsu, nagaraṃ ekapajjotaṃ jātaṃ,  jānāsi nu kho ettha kāraṇa''nti? ``jānāmi, devā''ti.  ``kiṃ, seṭṭhī''ti? ``mama gehe tumhākaṃ dāso jāto, tassa  puññatejenevaṃ ahosī''ti. ``kiṃ nu kho coro bhavissatī''ti?  ``natthetaṃ, deva, puññavā satto katābhinīhāro''ti. ``tena hi naṃ  sammā posetuṃ vaṭṭati, idamassa khīramūlaṃ hotū''ti devasikaṃ sahassaṃ  paṭṭhapesi. athassa nāmagahaṇadivase sakalanagarassa ekapajjotabhūtattā  ^b^jotiko^eb^tveva nāmaṃ kariṃsu.</p>
              <p>[03] athassa vayappattakāle gehakaraṇatthāya bhūmitale sodhiyamāne  sakkassa bhavanaṃ uṇhākāraṃ dassesi. sakko ``kiṃ nu kho ida''nti  upadhārayamāno ``jotikassa gehaṭṭhānaṃ gaṇhantī''ti ñatvā ``nāyaṃ  etehi katagehe vasissati, mayāpettha gantuṃ vaṭṭatī''ti vaḍḍhakīvesena  tattha gantvā ``kiṃ karothā''ti āha. ``jotikassa gehaṭṭhānaṃ  gaṇhāmā''ti. ``apetha, nāyaṃ tumhehi katagehe vasissatī''ti vatvā  soḷasakarīsamattaṃ ^a^P4.0208^ea^ bhūmipadesaṃ olokesi, so  tāvadeva kasiṇamaṇḍalaṃ ^a^V2.0403^ea^ viya samo ahosi. puna ``imasmiṃ ṭhāne  pathaviṃ bhinditvā sattaratanamayo sattabhūmikapāsādo uṭṭhahatū''ti  cintetvā olokesi, tāvadeva tathārūpo pāsādo uṭṭhahi. puna  ``imaṃ parikkhipitvā sattaratanamayā satta pākārā uṭṭhahantū''ti  cintetvā olokesi, tathārūpā pākārā uṭṭhahiṃsu. atha ``nesaṃ  pariyante kapparukkhā uṭṭhahantū''ti cintetvā ^a^M2.0437^ea^ olokesi, tathārūpā  kapparukkhā uṭṭhahiṃsu. ``pāsādassa catūsu kaṇṇesu catasso  nidhikumbhiyo uṭṭhahantū''ti cintetvā olokesi, sabbaṃ tatheva ahosi.  nidhikumbhīsu pana ekā yojanikā ahosi, ekā tigāvutikā,  ekā aḍḍhayojanikā, ekā gāvutappamāṇā. bodhisattassa  nibbattanidhikumbhīnaṃ pana ekamukhappamāṇaṃ ahosi, heṭṭhā  pathavīpariyantāva ahesuṃ. jotikassa nibbattanidhikumbhīnaṃ  mukhaparimāṇaṃ na kathitaṃ, sabbā mukhachinnatālaphalaṃ viya paripuṇṇāva  uṭṭhahiṃsu. pāsādassa catūsu kaṇṇesu taruṇatālakkhandhappamāṇā  catasso suvaṇṇamayā ucchuyaṭṭhiyo nibbattiṃsu. tāsaṃ maṇimayāni  pattāni, sovaṇṇamayāni khandhāni ahesuṃ. pubbakammassa dassanatthaṃ  kiretāni, nibbattiṃsu.</p>
              <p>[03] sattasu dvārakoṭṭhakesu satta yakkhā ārakkhaṃ gaṇhiṃsu. paṭhame  dvārakoṭṭhake yamakoḷī nāma yakkho attano parivārena yakkhasahassena  saddhiṃ ārakkhaṃ gaṇhi, dutiye ^a^P4.0209^ea^ uppalo nāma  attano parivārayakkhānaṃ dvīhi sahassehi saddhiṃ, tatiye vajiro nāma  tīhi sahassehi saddhiṃ, catutthe vajirabāhu nāma catūhi sahassehi  saddhiṃ, pañcame kasakando nāma pañcahi sahassehi saddhiṃ, chaṭṭhe kaṭattho  nāma chahi sahassehi saddhiṃ, sattame disāmukho nāma sattahi  sahassehi saddhiṃ ārakkhaṃ gaṇhi. evaṃ pāsādassa anto ca bahi ca  gāḷharakkhā ahosi. ``jotikassa kira sattaratanamayo  sattabhūmikapāsādo uṭṭhito, satta pākārā sattadvārakoṭṭhakā catasso  nidhikumbhiyo uṭṭhitā''ti sutvā bimbisāro rājā seṭṭhicchattaṃ pahiṇi.  so jotikaseṭṭhi nāma ahosi.</p>
              <p>[03] tena pana saddhiṃ katapuññakammā itthī uttarakurūsu nibbatti.  atha naṃ devatā tato ānetvā sirigabbhe nisīdāpesuṃ. sā  āgacchamānā ekaṃ taṇḍulanāḷiṃ tayo ca jotipāsāṇe gaṇhi. tesaṃ  yāvajīvaṃ tāyeva taṇḍulanāḷiyā bhattaṃ ahosi. sace kira te  sakaṭasatampi taṇḍulānaṃ pūretukāmā honti, sā taṇḍulanāḷi nāḷiyeva  hutvā tiṭṭhati. bhattapacanakāle taṇḍule ukkhaliyaṃ pakkhipitvā tesaṃ  pāsāṇānaṃ ^a^M2.0438^ea^ upari ṭhapeti, pāsāṇā tāvadeva pajjalitvā bhatte pakkamatte  nibbāyanti. teneva saññāṇena bhattassa pakkabhāvaṃ jānanti.  sūpeyyādipacanakālepi eseva nayo. evaṃ tesaṃ jotipāsāṇehi  āhāro paccati. maṇiālokena ^a^V2.0404^ea^ ca vasanti, aggissa vā dīpassa  ^a^P4.0210^ea^ vā obhāsaṃ neva jāniṃsu. ``jotikassa kira  evarūpā sampattī''ti sakalajambudīpe pākaṭo ahosi. mahājano  yānādīni yojetvā dassanatthāya āgacchati. jotikaseṭṭhi  āgatāgatānaṃ uttarakurutaṇḍulānaṃ bhattaṃ pacāpetvā dāpesi.  ``kapparukkhehi vatthāni gaṇhantu, ābharaṇāni gaṇhantū''ti āṇāpesi.  ``gāvutikanidhikumbhiyā mukhaṃ vivarāpetvā yāpanamattaṃ dhanaṃ  gaṇhantū''ti āṇāpesi. sakalajambudīpavāsikesu dhanaṃ gahetvā  gacchantesu nidhikumbhiyā aṅgulimattampi ūnaṃ nāhosi.  gandhakuṭipariveṇe vālukaṃ katvā okiṇṇaratanānaṃ kirassa eso  nissando.</p>
              <p>[03] evaṃ mahājane vatthābharaṇāni ceva dhanañca yadicchakaṃ ādāya  gacchante bimbisāro tassa pāsādaṃ daṭṭhukāmopi mahājane āgacchante  okāsaṃ nālattha. aparabhāge yadicchakaṃ ādāya gatattā manussesu  mandībhūtesu rājā jotikassa pitaraṃ āha -- ``tava puttassa pāsādaṃ  daṭṭhukāmamhā''ti. so ``sādhu, devā''ti vatvā gantvā puttassa  kathesi -- ``tāta, rājā te pāsādaṃ daṭṭhukāmo''ti. ``sādhu,  tāta, āgacchatū''ti. rājā mahantena parivārena tattha agamāsi.  paṭhamadvārakoṭṭhake sammajjitvā kacavarachaḍḍikā dāsī rañño hatthaṃ  adāsi, rājā ``seṭṭhijāyā''ti saññāya lajjamāno tassā bāhāya  hatthaṃ na ṭhapesi. evaṃ sesadvārakoṭṭhakesupi ^a^P4.0211^ea^  dāsiyo ``seṭṭhibhariyāyo''ti maññamāno tāsaṃ bāhāya hatthaṃ na  ṭhapesi. jotiko āgantvā rājānaṃ paccuggantvā vanditvā pacchato  hutvā ``purato yātha, devā''ti āha. rañño maṇipathavī  sataporisapapāto viya hutvā upaṭṭhahi. so ``iminā mama  gahaṇatthāya opāto khaṇito''ti maññamāno pādaṃ nikkhipituṃ na  visahi. jotiko ``nāyaṃ, deva, opāto, mama pacchato  āgacchathā''ti purato ahosi. rājā tena akkantakāle bhūmiṃ  akkamitvā heṭṭhimatalato ^a^M2.0439^ea^ paṭṭhāya pāsādaṃ olokento vicari. tadā  ajātasattukumāropi pitu aṅguliṃ gahetvā vicaranto cintesi --  ``aho andhabālo mama pitā, gahapatike nāma sattaratanamaye pāsāde  vasante esa rājā hutvā dārumaye gehe vasati, ahaṃ dāni rājā hutvā  imassa imasmiṃ pāsāde vasituṃ na dassāmī''ti.</p>
              <p>[03] raññopi uparimatalāni abhiruhantasseva pātarāsavelā jātā.  so seṭṭhiṃ āmantetvā, ``mahāseṭṭhi, idheva pātarāsaṃ bhuñjissāmā''ti.  jānāmi, deva, sajjito devassāhāroti. so soḷasahi  gandhodakaghaṭehi nhatvā ratanamaye seṭṭhissa nisīdanamaṇḍape paññatte  tasseva nisīdanapallaṅke nisīdi. athassa hatthadhovanūdakaṃ datvā  satasahassagghanikāya suvaṇṇapātiyā kilinnapāyāsaṃ vaḍḍhetvā purato  ṭhapayiṃsu. rājā ``bhojana''nti saññāya bhuñjituṃ ārabhi. seṭṭhi  ^a^V2.0405^ea^ ``nayidaṃ, deva, bhojanaṃ, kilinnapāyāso ^a^P4.0212^ea^  eso''ti aññissā suvaṇṇapātiyā bhojanaṃ vaḍḍhetvā purimapātiyaṃ  ṭhapayiṃsu. tato uṭṭhitautunā kira taṃ bhuñjituṃ sukhaṃ hoti. rājā  madhurabhojanaṃ bhuñjanto pamāṇaṃ na aññāsi. atha naṃ seṭṭhi vanditvā  añjaliṃ paggayha ``alaṃ, deva, ettakameva hotu, ito uttariṃ jirāpetuṃ  na sakkā''ti āha. atha naṃ rājā āha -- ``kiṃ, gahapati, garukaṃ  katvā kathesi attano bhatta''nti? deva, natthetaṃ, tumhākaṃ sabbassāpi  hi balakāyassa idameva bhattaṃ idaṃ supeyyaṃ. api ca kho ahaṃ  ayasassa bhāyāmīti. kiṃ kāraṇāti? sace devassa  kāyālasiyamattaṃ bhaveyya, ``hiyyo raññā seṭṭhissa gehe bhattaṃ bhuttaṃ,  seṭṭhinā kiñci kataṃ bhavissatī''ti vacanassa bhāyāmi, devāti.  tena hi bhattaṃ hara, udakaṃ āharāti. rañño bhattakiccāvasāne sabbo  rājaparivāro tadeva bhattaṃ paribhuñji.</p>
              <p>[03] rājā sukhakathāya nisinno seṭṭhiṃ āmantetvā, ``kiṃ imasmiṃ  gehe seṭṭhibhariyā natthī''ti āha? ``āma atthi, devā''ti.  ``kahaṃ sā''ti? ``sirigabbhe nisinnā, devassa āgatabhāvaṃ na  jānātī''ti. kiñcāpi hi pātova rājā saparivāro āgato, sā  panassa āgatabhāvaṃ na jānāteva. tato seṭṭhi ``rājā me bhariyaṃ  daṭṭhukāmo''ti tassā santikaṃ gantvā ``rājā āgato, kiṃ tava  rājānaṃ daṭṭhuṃ na vaṭṭatī''ti āha. sā ^a^P4.0213^ea^  nipannakāva ^a^M2.0440^ea^ ``ko esa, sāmi, rājā nāmā''ti vatvā ``rājā nāma  amhākaṃ issaro''ti vutte anattamanataṃ pavedentī ``dukkaṭāni vata no  puññakammāni, yesaṃ no issaropi atthi. assaddhāya nāma  puññakammāni katvā mayaṃ sampattiṃ pāpuṇitvā aññassa issariyaṭṭhāne  nibbattamhā. addhā amhehi asaddahitvā dānaṃ dinnaṃ bhavissati,  tassetaṃ phala''nti vatvā ``kiṃ dāni karomi, sāmī''ti āha.  tālavaṇṭaṃ ādāya āgantvā rājānaṃ bījāhīti. tassā tālavaṇṭaṃ  ādāya āgantvā rājānaṃ bījentiyā rañño veṭhanassa gandhavāto  akkhīni pahari, athassā akkhīhi assudhārā pavattiṃsu. taṃ disvā  rājā seṭṭhiṃ āha -- ``mahāseṭṭhi, mātugāmo nāma appabuddhiko,  `rājā me sāmikassa sampattiṃ gaṇheyyā'ti bhayena rodati maññe,  assāsehi naṃ `na me tava sampattiyā attho'''ti. na esā, deva,  rodatīti. atha kiṃ etanti? tumhākaṃ veṭhanagandhenassā assūni  pavattiṃsu. ayañhi dīpobhāsaṃ vā aggiobhāsaṃ vā adisvā  maṇiālokeneva bhuñjati ca nisīdati ca nipajjati ca, devo pana  dīpālokena nisinno bhavissatīti? āma, seṭṭhīti. tena hi,  deva, ajja paṭṭhāya maṇiālokena nisīdathāti mahantaṃ tipusamattaṃ  anagghaṃ maṇiratanaṃ adāsi. rājā gehaṃ oloketvā ``mahatī vata  jotikassa sampattī''ti vatvā agamāsi. ayaṃ tāva ^b^jotikassa  uppatti^eb^.</p>
              <p>[03] idāni ^a^V2.0406^ea^ ^a^P4.0214^ea^ jaṭilassa uppatti veditabbā --  bārāṇasiyañhi ekā seṭṭhidhītā abhirūpā ahosi, taṃ  pannarasasoḷasavassuddesikakāle rakkhaṇatthāya ekaṃ dāsiṃ datvā  sattabhūmikassa pāsādassa uparimatale sirigabbhe vāsayiṃsu. taṃ  ekadivasaṃ vātapānaṃ vivaritvā bahi olokayamānaṃ ākāsena  gacchanto eko vijjādharo disvā uppannasineho vātapānena pavisitvā  tāya saddhiṃ santhavamakāsi. sā tena saddhiṃ saṃvāsamanvāya na  cirasseva gabbhaṃ paṭilabhi. atha naṃ sā dāsī disvā, ``amma, kiṃ  ida''nti vatvā ``hotu mā kassaci ācikkhī''ti tāya vuttā  bhayena tuṇhī ahosi. sāpi dasamāsaccayena puttaṃ vijāyitvā  navabhājanaṃ āharāpetvā tattha taṃ dārakaṃ nipajjāpetvā taṃ bhājanaṃ  pidahitvā upari pupphadāmāni ṭhapetvā ``imaṃ sīsena ukkhipitvā  gaṅgāya ^a^M2.0441^ea^ vissajjehi, `kiṃ ida'nti ca puṭṭhā `ayyāya me  balikamma'nti vadeyyāsī''ti dāsiṃ āṇāpesi. sā tathā akāsi.</p>
              <p>[03] heṭṭhāgaṅgāyampi dve itthiyo nhāyamānā taṃ bhājanaṃ  udakenāhariyamānaṃ disvā ekā ``mayhetaṃ bhājana''nti āha. ekā  ``yaṃ etassa anto, taṃ mayha''nti vatvā bhājane sampatte taṃ ādāya  thale ṭhapetvā vivaritvā dārakaṃ disvā ekā ``mama bhājananti  vuttatāya dārako mameva hotī''ti āha. ekā ``yaṃ bhājanassa  anto, taṃ mameva hotūti vuttatāya mama dārako''ti āha. tā  ^a^P4.0215^ea^ vivadamānā vinicchayaṭṭhānaṃ gantvā tamatthaṃ  ārocetvā amaccesu vinicchituṃ asakkontesu rañño santikaṃ agamaṃsu.  rājā tāsaṃ vacanaṃ sutvā ``tvaṃ dārakaṃ gaṇha, tvaṃ bhājanaṃ  gaṇhā''ti āha. yāya pana dārako laddho, sā mahākaccānattherassa  upaṭṭhāyikā ahosi. tasmā sā dārakaṃ ``imaṃ therassa santike  pabbājessāmī''ti posesi. tassa jātadivase gabbhamalassa dhovitvā  anapanītatāya kesā jaṭitā hutvā aṭṭhaṃsu, tenassa ^b^jaṭilo^eb^tveva  nāmaṃ kariṃsu. tassa padasā vicaraṇakāle thero taṃ gehaṃ piṇḍāya  pāvisi. upāsikā theraṃ nisīdāpetvā āhāramadāsi. thero dārakaṃ  disvā ``kiṃ upāsike dārako laddho''ti pucchi. ``āma, bhante,  imāhaṃ dārakaṃ tumhākaṃ santike pabbājessāmīti posesiṃ, pabbājetha  na''nti adāsi. thero ``sādhū''ti ādāya taṃ gacchanto ``atthi  nu kho imassa gihisampattiṃ anubhavituṃ puññakamma''nti olokento  ``mahāpuñño satto mahāsampattiṃ anubhavissati, daharo esa tāva,  ñāṇampissa paripākaṃ na gacchatī''ti cintetvā taṃ ādāya takkasilāyaṃ  ekassa upaṭṭhākassa gehaṃ agamāsi.</p>
              <p>[03] so theraṃ vanditvā ṭhito taṃ dārakaṃ disvā ``dārako vo,  bhante, laddho''ti pucchi. āma, upāsaka, pabbajissati, daharo  tāva, taveva santike hotūti. so ``sādhu, bhante''ti taṃ  ^a^V2.0407^ea^ puttaṭṭhāne  ṭhapetvā paṭijaggi. tassa pana gehe dvādasa vassāni bhaṇḍakaṃ ussannaṃ  hoti. so gāmantaraṃ gacchanto sabbampi taṃ bhaṇḍaṃ ^a^P4.0216^ea^  āpaṇaṃ haritvā dārakaṃ āpaṇe nisīdāpetvā tassa tassa  bhaṇḍakassa mūlaṃ ācikkhitvā ``idañca idañca ettakaṃ nāma  ^a^M2.0442^ea^ dhanaṃ  gahetvā dadeyyāsī''ti vatvā pakkāmi. taṃdivasaṃ nagarapariggāhikā  devatā antamaso maricajīrakamattenāpi atthike tasseva āpaṇābhimukhe  kariṃsu. so dvādasa vassāni ussannaṃ bhaṇḍakaṃ ekadivaseneva  vikkiṇi. kuṭumbiko āgantvā āpaṇe kiñci adisvā ``sabbaṃ  te, tāta, bhaṇḍakaṃ nāsita''nti āha. na nāsemi, sabbaṃ tumhehi  vuttanayeneva vikkiṇiṃ, idaṃ asukassa mūlaṃ, idaṃ asukassāti.  kuṭumbiko pasīditvā ``anaggho puriso, yattha katthaci jīvituṃ  samattho''ti attano gehe vayappattaṃ dhītaraṃ tassa datvā ``gehamassa  karothā''ti purise āṇāpetvā niṭṭhite gehe ``gacchatha, tumhe attano  gehe vasathā''ti āha.</p>
              <p>[03] athassa gehapavisanakāle ekena pādena ummāre akkantamatte  gehassa pacchimabhāge bhūmiṃ bhinditvā asītihattho suvaṇṇapabbato  uṭṭhahi. rājā ``jaṭilakumārassa kira gehe bhūmiṃ bhinditvā  suvaṇṇapabbato uṭṭhito''ti sutvāva tassa seṭṭhicchattaṃ pesesi. so  ^b^jaṭilaseṭṭhi^eb^ nāma ahosi. tassa tayo puttā ahesuṃ. so tesaṃ  vayappattakāle pabbajjāya cittaṃ uppādetvā ``sace amhehi samānabhogaṃ  seṭṭhikulaṃ bhavissati, pabbajituṃ dassanti. no ce, na dassanti.  atthi nu kho jambudīpe amhehi samānabhogaṃ kula''nti vīmaṃsanatthāya  suvaṇṇamayaṃ iṭṭhakaṃ suvaṇṇamayaṃ patodalaṭṭhiṃ suvaṇṇamayaṃ pādukañca  kārāpetvā purisānaṃ hatthe datvā ``gacchatha, imāni ādāya  kiñcideva olokayamānā viya jambudīpatale vicaritvā ^a^P4.0217^ea^  amhehi samānabhogassa seṭṭhikulassa atthibhāvaṃ vā  natthibhāvaṃ vā ñatvā āgacchathā''ti pahiṇi.</p>
              <p>[03] te cārikaṃ carantā bhaddiyanagaraṃ pāpuṇiṃsu. atha ne  meṇḍakaseṭṭhi disvā, ``tātā, kiṃ karontā vicarathā''ti pucchitvā  ``ekaṃ olokentā vicarāmā''ti vutte ``imesaṃ imāni gahetvā  kiñcideva oloketuṃ vicaraṇakiccaṃ natthi, raṭṭhaṃ pariggaṇhamānā  vicarantī''ti ñatvā, ``tātā, amhākaṃ pacchimagehaṃ pavisitvā  olokethā''ti āha. te tattha aṭṭhakarīsamatte ṭhāne  hatthiassausabhappamāṇe piṭṭhiyā piṭṭhiṃ āhacca pathaviṃ bhinditvā uṭṭhite  heṭṭhā vuttappakāre suvaṇṇameṇḍake disvā tesaṃ antarantarā ^a^M2.0443^ea^ vicaritvā  nikkhamiṃsu. atha ne seṭṭhi, ``tātā, yaṃ olokentā vicaratha,  diṭṭho vo so''ti pucchitvā ``passāma, sāmī''ti vutte ``tena hi  gacchathā''ti uyyojesi. te tatova gantvā attano seṭṭhinā ``kiṃ,  tātā, diṭṭhaṃ vo amhākaṃ samānabhogaṃ seṭṭhikula''nti vutte, ``sāmi,  tumhākaṃ kiṃ atthi, bhaddiyanagare meṇḍakaseṭṭhino evarūpo  ^a^V2.0408^ea^ nāma  vibhavo''ti sabbaṃ taṃ pavattiṃ ācikkhiṃsu. taṃ sutvā seṭṭhi attamano  hutvā ``ekaṃ tāva seṭṭhikulaṃ laddhaṃ, aparampi nu kho atthī''ti  satasahassagghanikaṃ kambalaṃ datvā ``gacchatha, tātā, aññampi.  seṭṭhikulaṃ vicinathā''ti pahiṇi.</p>
              <p>[03] te rājagahaṃ gantvā jotikaseṭṭhissa gehato avidūre dārurāsiṃ  katvā aggiṃ datvā aṭṭhaṃsu. ``kiṃ ida''nti puṭṭhakāle ca ``ekaṃ no  mahagghakambalaṃ vikkiṇantānaṃ kayiko natthi, gahetvā vicarantāpi  corānaṃ bhāyāma, tena taṃ jhāpetvā gamissāmā''ti vadiṃsu. atha ne  jotikaseṭṭhi disvā ``ime kiṃ karontī''ti pucchitvā tamatthaṃ sutvā  pakkosāpetvā ``kiṃ agghanako kambalo''ti pucchi.  ``satasahassagghanako''ti vutte satasahassaṃ dāpetvā ^a^P4.0218^ea^  ``dvārakoṭṭhakaṃ sammajjitvā kacavarachaḍḍikāya dāsiyā dethā''ti  tesaṃyeva hatthe pahiṇi. sā kambalaṃ gahetvā rodamānā sāmikassa  santikaṃ āgantvā ``kiṃ maṃ, sāmi, aparādhe sati paharituṃ na  vaṭṭati, kasmā me evarūpaṃ thūlakambalaṃ pahiṇittha, kathāhaṃ imaṃ  nivāsessāmi vā pārupissāmi vā''ti. nāhaṃ tava etadatthāya  pahiṇiṃ, etaṃ pana paliveṭhetvā tava sayanapādamūle ṭhapetvā nipajjanakāle  gandhodakena dhotānaṃ pādānaṃ puñchanatthāya te pahiṇiṃ, kiṃ etampi kātuṃ  na sakkosīti. sā ``etaṃ pana kātuṃ sakkhissāmī''ti gahetvā  agamāsi. te ca purisā taṃ kāraṇaṃ disvā attano seṭṭhissa santikaṃ  gantvā ``kiṃ, tātā, diṭṭhaṃ vo seṭṭhikula''nti vutte, ``sāmi, kiṃ  tumhākaṃ atthi, rājagahanagare jotikaseṭṭhissa evarūpā nāma  sampattī''ti sabbaṃ gehasampattiṃ ārocetvā taṃ pavattiṃ ācikkhiṃsu.  seṭṭhi tesaṃ vacanaṃ sutvā tuṭṭhamānaso ``idāni pabbajituṃ  labhissāmī''ti rañño santikaṃ gantvā ``pabbajitukāmomhi,  devā''ti āha. sādhu, mahāseṭṭhi, pabbajāhīti ^a^M2.0444^ea^. so gehaṃ gantvā  putte pakkosāpetvā suvaṇṇadaṇḍaṃ vajirakuddālaṃ jeṭṭhaputtassa hatthe ṭhapetvā,  ``tāta, pacchimagehe suvaṇṇapabbatato suvaṇṇapiṇḍaṃ uddharāhī''ti āha.  so kuddālaṃ ādāya gantvā suvaṇṇapabbataṃ pahari, piṭṭhipāsāṇe  pahaṭakālo viya ahosi. tassa hatthato kuddālaṃ gahetvā  majjhimaputtassa hatthe datvā pahiṇi, tassapi suvaṇṇapabbataṃ paharantassa  piṭṭhipāsāṇe pahaṭakālo viya ahosi. atha ^a^P4.0219^ea^ naṃ  kaniṭṭhaputtassa hatthe datvā pahiṇi, tassa taṃ gahetvā paharantassa  koṭṭetvā rāsikatāya mattikāya pahaṭakālo viya ahosi. atha naṃ  seṭṭhi ``ehi, tāta, alaṃ ettakenā''ti vatvā itare dve jeṭṭhabhātike  pakkosāpetvā ``ayaṃ suvaṇṇapabbato na tumhākaṃ nibbatto, mayhañca  kaniṭṭhassa ca nibbatto, iminā saddhiṃ ekato hutvā paribhuñjathā''ti  āha. kasmā pana so tesameva nibbattati, kasmā ca jaṭilo  jātakāle udake pātitoti? attano katakammeneva.</p>
              <p>[03] kassapasammāsambuddhassa ^a^V2.0409^ea^ hi cetiye kariyamāne eko khīṇāsavo  cetiyaṭṭhānaṃ gantvā oloketvā, ``tātā, kasmā cetiyassa uttarena  mukhaṃ na uṭṭhahatī''ti pucchi. ``suvaṇṇaṃ nappahotī''ti āhaṃsu.  ahaṃ antogāmaṃ pavisitvā samādapessāmi, tumhe ādarena kammaṃ  karothāti. so evaṃ vatvā nagaraṃ pavisitvā, ``ammā, tātā,  tumhākaṃ cetiyassa ekasmiṃ mukhe suvaṇṇaṃ nappahoti, suvaṇṇaṃ  jānāthā''ti mahājanaṃ samādapento suvaṇṇakārakulaṃ agamāsi.  suvaṇṇakāropi taṅkhaṇeyeva bhariyāya saddhiṃ kalahaṃ karonto nisinno  hoti. atha naṃ thero ``cetiye tumhehi gahitamukhassa suvaṇṇaṃ  nappahoti, taṃ jānituṃ vaṭṭatī''ti āha. so bhariyāya kopena  ``tava satthāraṃ udake khipitvā gacchā''ti āha. atha naṃ sā  ``atisāhasikakammaṃ te kataṃ, mama kuddhena te ahameva akkositabbā  vā paharitabbā vā, kasmā atītānāgatapaccuppannesu buddhesu  veramakāsī''ti āha. suvaṇṇakāro tāvadeva ^a^P4.0220^ea^  saṃvegappatto hutvā ``khamatha me, bhante''ti vatvā therassa pādamūle  nipajji. tāta, ahaṃ tayā na kiñci vutto, satthāraṃ khamāpehīti.  kinti katvā khamāpemi, bhanteti. suvaṇṇapupphānaṃ tayo ^a^M2.0445^ea^ kumbhe katvā  antodhātunidhāne pakkhipitvā allavattho allakeso hutvā khamāpehi,  tātāti.</p>
              <p>[03] so ``sādhu, bhante''ti vatvā suvaṇṇapupphāni karonto tīsu  puttesu jeṭṭhaputtaṃ pakkosāpetvā ``ehi, tāta, ahaṃ satthāraṃ veravacanena  avacaṃ, tasmā imāni pupphāni katvā dhātunidhāne pakkhipitvā  khamāpessāmi, tvampi kho me sahāyo hohī''ti āha. so ``na  tvaṃ mayā veravacanaṃ vadāpito, tvaṃyeva karohī''ti kātuṃ na icchi.  majjhimaputtaṃ pakkositvā tathevāha, sopi tatheva vatvā kātuṃ na icchi.  kaniṭṭhaṃ pakkositvā tathevāha, so ``pitu uppannakiccaṃ nāma puttassa  bhāro''ti vatvā pitusahāyo hutvā pupphāni akāsi. suvaṇṇakāro  vidatthippamāṇānaṃ pupphānaṃ tayo kumbhe niṭṭhāpetvā dhātunidhāne  pakkhipitvā allavattho allakeso satthāraṃ khamāpesi. iti so  sattakkhattuṃ jātakāle udake pātanaṃ labhi. ayaṃ panassa koṭiyaṃ  ṭhito attabhāvo. idhāpi tasseva nissandena udake pātito. ye  panassa dve jeṭṭhabhātikā puttā suvaṇṇapupphānaṃ karaṇakāle sahāyā bhavituṃ  na icchiṃsu, tesaṃ tena kāraṇena suvaṇṇapabbato na nibbatti,  jaṭilassa ceva kaniṭṭhaputtassa ca ekato katabhāvena nibbatti. iti  ^a^P4.0221^ea^ so putte anusāsitvā satthu santike pabbajitvā  katipāheneva arahattaṃ pāpuṇi. satthā aparena samayena pañcahi  bhikkhusatehi saddhiṃ piṇḍāya caranto tassa puttānaṃ gehadvāraṃ agamāsi,  te buddhappamukhassa bhikkhusaṅghassa aḍḍhamāsaṃ bhikkhādānaṃ adaṃsu.</p>
              <p>[03] bhikkhū ^a^V2.0410^ea^ dhammasabhāyaṃ kathaṃ samuṭṭhāpesuṃ ``ajjāpi te, āvuso  jaṭila, asītihatthe suvaṇṇapabbate ca puttesu ca taṇhā atthī''ti.  ``na me, āvuso, etesu taṇhā vā māno vā atthī''ti. te  ``ayaṃ jaṭilatthero abhūtaṃ vatvā aññaṃ byākarotī''ti vadiṃsu.  satthā tesaṃ kathaṃ sutvā ``na, bhikkhave, mama puttassa tesu taṇhā vā  māno vā atthī''ti vatvā dhammaṃ desento imaṃ gāthamāha -- </p>
              <p>[03] 416^b^.^eb^ </p>
              <p>[21] ``yodha taṇhaṃ pahantvāna, anāgāro paribbaje. </p>
              <p>[22] taṇhābhavaparikkhīṇaṃ, tamahaṃ brūmi brāhmaṇa''nti..</p>
              <p>[03] tassattho ^a^M2.0446^ea^ -- yo idha loke chadvārikaṃ taṇhaṃ vā mānaṃ vā  jahitvā gharāvāsena anatthiko anāgāro hutvā paribbajati, taṇhāya  ceva bhavassa ca parikkhīṇattā taṇhābhavaparikkhīṇaṃ tamahaṃ brāhmaṇaṃ  vadāmīti.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] jaṭilattheravatthu tettiṃsatimaṃ. </p>
            </h4>
          </h3>
          <h3>
            <h3n> 34. jotikattheravatthu </h3n>
            <h4>
              <h4n> </h4n>
              <p>[01] ^b^yodha taṇha^eb^nti puna imaṃ dhammadesanaṃ satthā veḷuvane  viharanto jotikattheraṃ ārabbha kathesi.</p>
              <p>[03] ajātasattukumāro hi devadattena saddhiṃ ekato hutvā pitaraṃ  ghātetvā rajje patiṭṭhito ``jotikaseṭṭhissa mahāpāsādaṃ  gaṇhissāmī''ti ^a^P4.0222^ea^ yuddhasajjo nikkhamitvā  maṇipākāre saparivārassa attano chāyaṃ disvā ``gahapatiko  yuddhasajjo hutvā balaṃ ādāya nikkhanto''ti sallakkhetvā upagantuṃ na  visahi. seṭṭhipi taṃ divasaṃ uposathiko hutvā pātova bhuttapātarāso  vihāraṃ gantvā satthu santike dhammaṃ suṇanto nisinno hoti. paṭhame  dvārakoṭṭhake ārakkhaṃ gahetvā ṭhito pana yamakoḷi nāma yakkho taṃ  disvā ``kahaṃ gacchasī''ti saparivāraṃ viddhaṃsetvā disāvidisāsu  anubandhi. rājā vihārameva agamāsi.</p>
              <p>[03] atha naṃ seṭṭhi disvāva ``kiṃ, devā''ti vatvā uṭṭhāyāsanā  aṭṭhāsi. gahapati, kiṃ tvaṃ ^a^V2.0411^ea^ tava purise ``mayā saddhiṃ yujjhathā''ti  āṇāpetvā idhāgamma dhammaṃ suṇanto viya nisinnoti. kiṃ pana  devo mama gehaṃ gaṇhituṃ gatoti? āma, gatomhīti. mama  anicchāya mama gehaṃ gaṇhituṃ rājasahassampi na sakkoti, devāti.  so ``kiṃ pana tvaṃ rājā bhavissasī''ti kujjhi. nāhaṃ rājā, mama  santakaṃ pana dasikasuttampi mama anicchāya rājūhi vā corehi vā  gahetuṃ na sakkāti. kiṃ panāhaṃ tava ruciyā gaṇhissāmīti? tena  hi, deva, imā me dasasu aṅgulīsu vīsati muddikā, imāhaṃ tumhākaṃ  na demi. sace sakkotha, gaṇhathāti ^a^P4.0223^ea^. so pana  rājā bhūmiyaṃ ukkuṭikaṃ nisīditvā ullaṅghanto aṭṭhārasahatthaṃ ṭhānaṃ  abhiruhati, ṭhatvā ullaṅghanto asītihatthaṃ ^a^M2.0447^ea^ ṭhānaṃ abhiruhati.  evaṃmahābalo samānopi ito cito ca parivattento ekaṃ muddikampi  kaḍḍhituṃ nāsakkhi. atha naṃ seṭṭhi ``sāṭakaṃ patthara, devā''ti vatvā  aṅguliyo ujukā akāsi, vīsatipi muddikā nikkhamiṃsu. atha naṃ  seṭṭhi ``evaṃ, deva, mama santakaṃ mama anicchāya na sakkā  gaṇhitu''nti vatvā rañño kiriyāya uppannasaṃvego ``pabbajituṃ me  anujāna, devā''ti āha. so ``imasmiṃ pabbajite sukhaṃ pāsādaṃ  gaṇhissāmī''ti cintetvā ekavacaneneva ``tvaṃ pabbajāhī''ti āha.  so satthu santike pabbajitvā na cirasseva arahattaṃ patvā  jotikatthero nāma ahosi. tassa arahattaṃ pattakkhaṇeyeva sabbāpi  sā sampatti antaradhāyi, tampissa satulakāyiṃ nāma bhariyaṃ devatā  uttarakurumeva nayiṃsu.</p>
              <p>[03] athekadivasaṃ bhikkhū taṃ āmantetvā, ``āvuso jotika,  tasmiṃ pana te pāsāde vā itthiyā vā taṇhā atthī''ti pucchitvā  ``natthāvuso''ti vutte satthu ārocesuṃ -- ``ayaṃ, bhante, abhūtaṃ  vatvā aññaṃ byākarotī''ti. satthā ``nattheva, bhikkhave, mama  puttassa tasmiṃ taṇhā''ti vatvā imaṃ gāthamāha -- </p>
              <p>[40] 416^b^.^eb^ </p>
              <p>[21] ``yodha ^a^P4.0224^ea^ taṇhaṃ pahantvāna,  anāgāro paribbaje. </p>
              <p>[22] taṇhābhavaparikkhīṇaṃ, tamahaṃ brūmi brāhmaṇa''nti..</p>
              <p>[03] imissā gāthāyattho heṭṭhā jaṭilattheravatthumhi vuttanayeneva  veditabbo.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] jotikattheravatthu catutiṃsatimaṃ. </p>
            </h4>
          </h3>
          <h3>
            <h3n> 35. naṭaputtakattheravatthu</h3n>
            <h4>
              <h4n> </h4n>
              <p>[03] ^b^hitvā^eb^ti ^a^V2.0412^ea^ imaṃ dhammadesanaṃ satthā veḷuvane viharanto ekaṃ  naṭaputtakaṃ ārabbha kathesi.</p>
              <p>[03] so kira ekaṃ naṭakīḷaṃ kīḷayamāno vicaranto satthu dhammakathaṃ  sutvā pabbajitvā arahattaṃ pāpuṇi. tasmiṃ buddhappamukhena  bhikkhusaṅghena saddhiṃ ^a^M2.0448^ea^ piṇḍāya pavisante bhikkhū ekaṃ naṭaputtaṃ kīḷantaṃ  disvā, ``āvuso, esa tayā kīḷitakīḷitaṃ kīḷati, atthi nu  kho te ettha sineho''ti pucchitvā ``natthī''ti vutte ``ayaṃ,  bhante, abhūtaṃ vatvā aññaṃ byākarotī''ti āhaṃsu. satthā tesaṃ kathaṃ  sutvā, ``bhikkhave, mama putto sabbayoge atikkanto''ti vatvā imaṃ  gāthamāha -- </p>
              <p>[03] 417^b^.^eb^ </p>
              <p>[21] ``hitvā mānusakaṃ yogaṃ, dibbaṃ yogaṃ upaccagā. </p>
              <p>[22] sabbayogavisaṃyuttaṃ, tamahaṃ brūmi brāhmaṇa''nti..</p>
              <p>[03] tattha ^a^P4.0225^ea^ ^b^mānusakaṃ yoga^eb^nti mānusakaṃ  āyuñceva pañca kāmaguṇe ca. dibbayogepi eseva nayo.  ^b^upaccagā^eb^ti yo mānusakaṃ yogaṃ hitvā dibbaṃ yogaṃ atikkanto, taṃ  sabbehi catūhipi yogehi visaṃyuttaṃ ahaṃ brāhmaṇaṃ vadāmīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] naṭaputtakattheravatthu pañcatiṃsatimaṃ. </p>
            </h4>
          </h3>
          <h3>
            <h3n> 36. naṭaputtakattheravatthu</h3n>
            <h4>
              <h4n> </h4n>
              <p>[03] ^b^hitvā ratiñcā^eb^ti imaṃ dhammadesanaṃ satthā veḷuvane  viharanto ekaṃ naṭaputtakaṃyeva ārabbha kathesi. vatthu purimasadisameva.  idha pana satthā, ``bhikkhave, mama putto ratiñca aratiñca pahāya  ṭhito''ti vatvā imaṃ gāthamāha -- </p>
              <p>[03] 418^b^.^eb^ </p>
              <p>[21] ``hitvā ratiñca aratiñca, sītibhūtaṃ  nirūpadhiṃ. </p>
              <p>[22] sabbalokābhibhuṃ vīraṃ, tamahaṃ brūmi brāhmaṇa''nti..</p>
              <p>[03] tattha ^a^V2.0413^ea^ ^b^rati^eb^nti pañcakāmaguṇaratiṃ. ^b^arati^eb^nti  araññavāse ukkaṇṭhitattaṃ. ^b^sītibhūta^eb^nti nibbutaṃ.  ^b^nirūpadhi^eb^nti nirupakkilesaṃ. ^b^vīra^eb^nti taṃ evarūpaṃ sabbaṃ  khandhalokaṃ abhibhavitvā ṭhitaṃ vīriyavantaṃ ahaṃ brāhmaṇaṃ vadāmīti  attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] naṭaputtakattheravatthu chattiṃsatimaṃ. </p>
            </h4>
          </h3>
          <h3>
            <h3n> 37. vaṅgīsattheravatthu</h3n>
            <h4>
              <h4n> </h4n>
              <p>[03] ^b^cutiṃ^eb^ ^a^M2.0449^ea^ ^a^P4.0226^ea^ ^b^yo vedī^eb^ti imaṃ  dhammadesanaṃ satthā jetavane viharanto vaṅgīsattheraṃ ārabbha kathesi.</p>
              <p>[03] rājagahe kireko brāhmaṇo vaṅgīso nāma matamanussānaṃ sīsaṃ  ākoṭetvā ``idaṃ niraye nibbattassa sīsaṃ, idaṃ tiracchānayoniyaṃ,  idaṃ pettivisaye, idaṃ manussaloke, idaṃ devaloke nibbattassa  sīsa''nti jānāti. brāhmaṇā ``sakkā imaṃ nissāya lokaṃ  khāditu''nti cintetvā taṃ dve rattavatthāni paridahāpetvā ādāya  janapadaṃ carantā manusse vadanti ``eso vaṅgīso nāma brāhmaṇo  matamanussānaṃ sīsaṃ ākoṭetvā nibbattaṭṭhānaṃ jānāti, attano  ñātakānaṃ nibbattaṭṭhānaṃ pucchathā''ti. manussā yathābalaṃ dasapi  kahāpaṇe vīsatipi satampi datvā ñātakānaṃ nibbattaṭṭhānaṃ pucchanti.  te anupubbena sāvatthiṃ patvā jetavanassa avidūre nivāsaṃ gaṇhiṃsu.  te bhuttapātarāsā mahājanaṃ gandhamālādihatthaṃ dhammassavanāya gacchantaṃ  disvā ``kahaṃ gacchathā''ti pucchitvā ``vihāraṃ dhammassavanāyā''ti  vutte ``tattha gantvā kiṃ karissatha, amhākaṃ vaṅgīsabrāhmaṇena sadiso  nāma natthi, matamanussānaṃ sīsaṃ ākoṭetvā nibbattaṭṭhānaṃ jānāti,  ñātakānaṃ nibbattaṭṭhānaṃ pucchathā''ti āhaṃsu. te ``vaṅgīso kiṃ  jānāti ^a^P4.0227^ea^, amhākaṃ satthārā sadiso nāma  natthī''ti vatvā itarehipi ``vaṅgīsasadiso natthī''ti vutte kathaṃ  vaḍḍhetvā ``etha, dāni vo vaṅgīsassa vā amhākaṃ vā satthu  jānanabhāvaṃ jānissāmā''ti te ādāya vihāraṃ agamaṃsu. satthā tesaṃ  āgamanabhāvaṃ ñatvā niraye tiracchānayoniyaṃ manussaloke devaloketi  catūsu ṭhānesu nibbattānaṃ cattāri sīsāni, khīṇāsavasīsañcāti  pañca sīsāni āharāpetvā paṭipāṭiyā ṭhapetvā āgatakāle vaṅgīsaṃ  pucchi -- ``tvaṃ kira sīsaṃ ākoṭetvā matakānaṃ nibbattaṭṭhānaṃ  jānāsī''ti? ``āma, jānāmī''ti. ``idaṃ kassa sīsa''nti?  so taṃ ākoṭetvā ``niraye nibbattassā''ti āha. athassa  satthā ``sādhu sādhū''ti sādhukāraṃ datvā ^a^V2.0414^ea^ itarānipi tīṇi sīsāni  pucchitvā tena avirajjhitvā vuttavuttakkhaṇe tatheva tassa sādhukāraṃ  datvā pañcamaṃ sīsaṃ dassetvā ``idaṃ kassa sīsa''nti pucchi, so  tampi ākoṭetvā nibbattaṭṭhānaṃ na jānāti.</p>
              <p>[03] atha ^a^M2.0450^ea^ naṃ satthā ``kiṃ, vaṅgīsa, na jānāsī''ti vatvā,  ``āma, na jānāmī''ti vutte ``ahaṃ jānāmī''ti āha. atha naṃ  vaṅgīso yāci ``detha me imaṃ manta''nti. na sakkā apabbajitassa  dātunti. so ``imasmiṃ mante gahite sakalajambudīpe ahaṃ jeṭṭhako  bhavissāmī''ti cintetvā te brāhmaṇe ``tumhe tattheva katipāhaṃ vasatha,  ahaṃ pabbajissāmī''ti uyyojetvā satthu santike pabbajitvā  laddhūpasampado vaṅgīsatthero nāma ahosi. athassa satthā  dvattiṃsākārakammaṭṭhānaṃ datvā ``mantassa parikammaṃ sajjhāyāhī''ti  ^a^P4.0228^ea^ āha. so taṃ sajjhāyanto antarantarā brāhmaṇehi  ``gahito te manto''ti pucchiyamāno ``āgametha tāva, gaṇhāmī''ti  vatvā katipāheneva arahattaṃ patvā puna brāhmaṇehi puṭṭho ``abhabbo  dānāhaṃ, āvuso, gantu''nti āha. taṃ sutvā bhikkhū ``ayaṃ, bhante,  abhūtena aññaṃ byākarotī''ti satthu ārocesuṃ. satthā ``mā,  bhikkhave, evaṃ avacuttha, idāni, bhikkhave, mama putto  cutipaṭisandhikusalo jāto''ti vatvā imā gāthā abhāsi -- </p>
              <p>[03] 419^b^.^eb^ </p>
              <p>[21] ``cutiṃ yo vedi sattānaṃ, upapattiñca sabbaso. </p>
              <p>[22] asattaṃ sugataṃ buddhaṃ, tamahaṃ brūmi brāhmaṇaṃ.. </p>
              <p>[03] 420^b^.^eb^ </p>
              <p>[21] ``yassa gatiṃ na jānanti, devā  gandhabbamānusā. </p>
              <p>[22] khīṇāsavaṃ arahantaṃ, tamahaṃ brūmi brāhmaṇa''nti..</p>
              <p>[03] tattha ^b^yo vedī^eb^ti yo sattānaṃ sabbākārena cutiñca  paṭisandhiñca pākaṭaṃ katvā jānāti, tamahaṃ alaggatāya ^b^asattaṃ,^eb^  paṭipattiyā suṭṭhu gatattā ^b^sugataṃ,^eb^ catunnaṃ saccānaṃ buddhatāya  ^b^buddhaṃ^eb^ brāhmaṇaṃ vadāmīti attho. ^b^yassā^eb^ti yassete  devādayo gatiṃ na jānanti, tamahaṃ āsavānaṃ khīṇatāya  ^b^khīṇāsavaṃ,^eb^ kilesehi ārakattā ^b^arahantaṃ^eb^ brāhmaṇaṃ vadāmīti  attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] vaṅgīsattheravatthu sattatiṃsatimaṃ. </p>
            </h4>
          </h3>
          <h3>
            <h3n> 38. dhammadinnattherīvatthu</h3n>
            <h4>
              <h4n> </h4n>
              <p>[03] ^b^yassā^eb^ti ^a^V2.0415^ea^ ^a^P4.0229^ea^ ^a^M2.0451^ea^ imaṃ dhammadesanaṃ satthā  veḷuvane viharanto dhammadinnaṃ nāma bhikkhuniṃ ārabbha kathesi.</p>
              <p>[03] ekadivasañhi tassā gihikāle sāmiko visākho upāsako  satthu santike dhammaṃ sutvā anāgāmiphalaṃ patvā cintesi -- ``mayā  sabbaṃ sāpateyyaṃ dhammadinnaṃ paṭicchāpetuṃ vaṭṭatī''ti. so tato pubbe  āgacchanto dhammadinnaṃ vātapānena olokentiṃ disvā sitaṃ karoti.  taṃ divasaṃ pana vātapānena ṭhitaṃ anolokentova agamāsi. sā  ``kiṃ nu kho ida''nti cintetvā ``hotu, bhojanakāle  jānissāmī''ti bhojanavelāya bhattaṃ upanāmesi. so aññesu  divasesu ``ehi, ekato bhuñjāmā''ti vadati, taṃ divasaṃ pana  tuṇhībhūtova bhuñji. sā ``kenacideva kāraṇena kupito  bhavissatī''ti cintesi. atha naṃ visākho sukhanisinnavelāya taṃ  pakkositvā ``dhammadinne imasmiṃ gehe sabbaṃ sāpateyyaṃ paṭicchāhī''ti  āha. sā ``kuddhā nāma sāpateyyaṃ na paṭicchāpenti, kiṃ nu kho  eta''nti cintetvā ``tumhe pana, sāmī''ti āha. ahaṃ ito paṭṭhāya  na kiñci vicāremīti. tumhehi chaḍḍitaṃ kheḷaṃ ko paṭicchissati,  evaṃ sante mama pabbajjaṃ anujānāthāti. so ``sādhu, bhadde''ti  sampaṭicchitvā mahantena sakkārena taṃ bhikkhunīupassayaṃ netvā  pabbājesi. sā laddhūpasampadā dhammadinnattherī nāma ahosi.</p>
              <p>[03] sā pavivekakāmatāya bhikkhunīhi saddhiṃ janapadaṃ gantvā tattha  viharantī na cirasseva saha paṭisambhidāhi arahattaṃ patvā ``idāni  maṃ nissāya ñātijanā ^a^P4.0230^ea^ puññāni karissantī''ti  punadeva rājagahaṃ paccāgañchi. upāsako tassā āgatabhāvaṃ sutvā  ``kena nu kho kāraṇena āgatā''ti bhikkhunīupassayaṃ gantvā theriṃ  vanditvā ekamantaṃ nisinno ``ukkaṇṭhitā nu khosi, ayyeti vattuṃ  appatirūpaṃ, pañhamekaṃ naṃ pucchissāmī''ti cintetvā sotāpattimagge  pañhaṃ pucchi, sā taṃ vissajjesi. upāsako teneva upāyena  sesamaggesupi pañhaṃ pucchitvā atikkamma pañhassa puṭṭhakāle tāya  ``accayāsi, āvuso, visākhā''ti vatvā ``ākaṅkhamāno satthāraṃ  upasaṅkamitvā imaṃ pañhaṃ puccheyyāsī''ti vutte theriṃ vanditvā  uṭṭhāyāsanā satthu santikaṃ ^a^M2.0452^ea^ gantvā taṃ kathāsallāpaṃ sabbaṃ bhagavato  ārocesi. satthā ``sukathitaṃ mama dhītāya dhammadinnāya, ahampetaṃ  pañhaṃ vissajjento evameva vissajjeyya''nti vatvā dhammaṃ desento imaṃ  gāthamāha -- </p>
              <p>[03] 421^b^.^eb^ </p>
              <p>[21] ``yassa ^a^V2.0416^ea^ pure ca pacchā ca, majjhe ca natthi  kiñcanaṃ. </p>
              <p>[22] akiñcanaṃ anādānaṃ, tamahaṃ brūmi brāhmaṇa''nti..</p>
              <p>[03] tattha ^b^pure^eb^ti atītesu khandhesu. ^b^pacchā^eb^ti  anāgatesu khandhesu. ^b^majjhe^eb^ti paccuppannesu khandhesu. ^b^natthi  kiñcana^eb^nti yassetesu ṭhānesu taṇhāgāhasaṅkhātaṃ ^a^P4.0231^ea^  kiñcanaṃ natthi, tamahaṃ rāgakiñcanādīhi ^b^akiñcanaṃ^eb^ kassaci  gahaṇassa abhāvena ^b^anādānaṃ^eb^ brāhmaṇaṃ vadāmīti attho.</p>
              <p>[03] desanāvasāne bahū sotāpattiphalādīni pāpuṇiṃsūti. </p>
              <p>[06] dhammadinnattherīvatthu aṭṭhatiṃsatimaṃ. </p>
            </h4>
          </h3>
          <h3>
            <h3n> 39. aṅgulimālattheravatthu</h3n>
            <h4>
              <h4n> </h4n>
              <p>[03] ^b^usabha^eb^nti imaṃ dhammadesanaṃ satthā jetavane viharanto  aṅgulimālattheraṃ ārabbha kathesi. vatthu ``na ve kadariyā devalokaṃ  vajantī''ti (dha0 pa0 177) gāthāvaṇṇanāya vuttameva. vuttañhi  tattha --</p>
              <p>[03] bhikkhū aṅgulimālaṃ pucchiṃsu -- ``kiṃ nu kho, āvuso  aṅgulimāla, duṭṭhahatthiṃ chattaṃ dhāretvā ṭhitaṃ disvā bhāyī''ti? ``na  bhāyiṃ, āvuso''ti. te satthāraṃ upasaṅkamitvā āhaṃsu --  ``aṅgulimālo, bhante, aññaṃ byākarotī''ti. satthā ``na,  bhikkhave, mama putto aṅgulimālo bhāyati. khīṇāsavausabhānañhi  antare jeṭṭhakausabhā mama puttasadisā bhikkhū na bhāyantī''ti vatvā  imaṃ gāthamāha -- </p>
              <p>[03] 422^b^.^eb^ </p>
              <p>[21] ``usabhaṃ pavaraṃ vīraṃ, mahesiṃ vijitāvinaṃ. </p>
              <p>[22] anejaṃ nhātakaṃ buddhaṃ, tamahaṃ brūmi brāhmaṇa''nti..</p>
              <p>[03] tassattho ^a^M2.0453^ea^ -- acchambhitaṭṭhena usabhasadisatāya ^b^usabhaṃ^eb^  uttamaṭṭhena ^b^pavaraṃ^eb^ vīriyasampattiyā ^b^vīraṃ^eb^ ^a^P4.0232^ea^  mahantānaṃ sīlakkhandhādīnaṃ esitattā ^b^mahesiṃ^eb^ tiṇṇaṃ mārānaṃ  vijitattā ^b^vijitāvinaṃ^eb^ nhātakilesatāya ^b^nhātakaṃ^eb^  catusaccabuddhatāya ^b^buddhaṃ^eb^ taṃ evarūpaṃ ahaṃ brāhmaṇaṃ vadāmīti attho.</p>
              <p>[03] desanāvasāne ^a^V2.0417^ea^ bahū sotāpattiphalādīni pāpuṇiṃsūti. </p>
              <p>[06] aṅgulimālattheravatthu ekūnacattālīsaṃ. </p>
            </h4>
          </h3>
          <h3>
            <h3n> 40. devahitabrāhmaṇavatthu</h3n>
            <h4>
              <h4n> </h4n>
              <p>[03] ^b^pubbenivāsa^eb^nti imaṃ dhammadesanaṃ satthā jetavane viharanto  devahitabrāhmaṇassa pañhaṃ ārabbha kathesi.</p>
              <p>[03] ekasmiñhi samaye bhagavā vātarogena ābādhiko hutvā  upavāṇattheraṃ uṇhodakatthāya devahitabrāhmaṇassa santikaṃ pahiṇi. so  gantvā satthu ābādhikabhāvaṃ ācikkhitvā uṇhodakaṃ yāci, taṃ sutvā  brāhmaṇo tuṭṭhamānaso hutvā ``lābhā vata me, yaṃ mama santikaṃ  sammāsambuddho uṇhodakassatthāya sāvakaṃ pahiṇī''ti uṇhodakassa  kājaṃ purisena gāhāpetvā phāṇitassa ca puṭaṃ upavāṇattherassa pādāsi.  thero taṃ gāhāpetvā vihāraṃ gantvā satthāraṃ uṇhodakena nhāpetvā  uṇhodakena phāṇitaṃ āloḷetvā bhagavato pādāsi, tassa taṅkhaṇeyeva  so ābādho paṭipassambhi. brāhmaṇo cintesi ^a^P4.0233^ea^  -- ``kassa nu kho deyyadhammo dinno mahapphalo hoti, satthāraṃ  pucchissāmī''ti so satthu santikaṃ gantvā tamatthaṃ pucchanto imaṃ  gāthamāha -- </p>
              <p>[21] ``kattha dajjā deyyadhammaṃ, kattha dinnaṃ mahapphalaṃ. </p>
              <p>[22] kathañhi yajamānassa, kathaṃ ijjhati dakkhiṇā''ti..  (saṃ0 ni0  1.199).</p>
              <p>[03] athassa satthā ``evarūpassa brāhmaṇassa dinnaṃ mahapphalaṃ  hotī''ti vatvā brāhmaṇaṃ pakāsento imaṃ gāthamāha -- </p>
              <p>[03] 423^b^.^eb^ </p>
              <p>[21] ``pubbenivāsaṃ ^a^M2.0454^ea^ yo vedi, saggāpāyañca passati. </p>
              <p>[27] atho jātikkhayaṃ patto, abhiññāvosito muni.  (saṃ0 ni0  1.199). </p>
              <p>[22] sabbavositavosānaṃ, tamahaṃ brūmi brāhmaṇa''nti..</p>
              <p>[03] tassattho -- yo pubbenivāsaṃ pākaṭaṃ katvā jānāti,  chabbīsatidevalokabhedaṃ saggañca catubbidhaṃ apāyañca dibbacakkhunā  passati, atho jātikkhayasaṅkhātaṃ arahattaṃ patto, abhiññeyyaṃ  ^a^V2.0418^ea^ dhammaṃ  abhijānitvā pariññeyyaṃ parijānitvā pahātabbaṃ pahāya sacchikātabbaṃ  sacchikatvā vosiko niṭṭhānaṃ patto, vusitavosānaṃ vā patto,  āsavakkhayapaññāya monabhāvaṃ pattattā muni, tamahaṃ sabbesaṃ kilesānaṃ  vosānaṃ arahattamaggañāṇaṃ brahmacariyavāsaṃ vutthabhāvena  sabbavositavosānaṃ brāhmaṇaṃ vadāmīti.</p>
              <p>[03] desanāvasāne ^a^P4.0234^ea^ bahū sotāpattiphalādīni  pāpuṇiṃsu. brāhmaṇopi pasannamānaso saraṇesu patiṭṭhāya upāsakattaṃ  pavedesīti. </p>
              <p>[06] devahitabrāhmaṇavatthu cattālīsaṃ. </p>
              <p>[06] brāhmaṇavaggavaṇṇanā niṭṭhitā. </p>
              <p>[06] chabbīsatimo vaggo. </p>
            </h4>
          </h3>
        </h2>
        <h2>
          <h2n> nigamanakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03] ettāvatā ^a^V2.0419^ea^ ^a^M2.0455^ea^ sabbapaṭhame yamakavagge cuddasa vatthūni, appamādavagge  nava, cittavagge nava, pupphavagge dvādasa, bālavagge pannarasa, paṇḍitavagge  ekādasa, arahantavagge dasa, sahassavagge cuddasa, pāpavagge dvādasa,  daṇḍavagge ekādasa, jarāvagge nava, attavagge dasa, lokavagge  ekādasa, buddhavagge nava, sukhavagge aṭṭha, piyavagge nava, kodhavagge  aṭṭha, malavagge dvādasa, dhammaṭṭhavagge dasa, maggavagge dvādasa,  pakiṇṇakavagge nava, nirayavagge nava, nāgavagge aṭṭha, taṇhāvagge  dvādasa, bhikkhuvagge dvādasa, brāhmaṇavagge cattālīsāti pañcādhikāni  tīṇi vatthusatāni pakāsetvā nātisaṅkhepanātivitthāravasena  uparacitā dvāsattatibhāṇavārapamāṇā ^b^dhammapadassa atthavaṇṇanā^eb^  niṭṭhitāti. </p>
              <p>[21] pattaṃ ^a^P4.0235^ea^ dhammapadaṃ yena,  dhammarājenanuttaraṃ. </p>
              <p>[22] gāthā dhammapade tena, bhāsitā yā mahesinā.. </p>
              <p>[21] satevīsā catussatā, catusaccavibhāvinā. </p>
              <p>[22] satattayañhi vatthūnaṃ, pañcādhikā samuṭṭhitā.. </p>
              <p>[21] vihāre adhirājena, kāritamhi kataññunā. </p>
              <p>[22] pāsāde sirikūṭassa, rañño viharatā mayā.. </p>
              <p>[21] atthabyañjanasampannaṃ, atthāya ca hitāya ca. </p>
              <p>[22] lokassa lokanāthassa, saddhammaṭṭhitikamyatā.. </p>
              <p>[21] tāsaṃ aṭṭhakathaṃ etaṃ, karontena sunimmalaṃ. </p>
              <p>[22] dvāsattatipamāṇāya, bhāṇavārehi pāḷiyā.. </p>
              <p>[21] yaṃ ^a^V2.0420^ea^ pattaṃ kusalaṃ tena, kusalā sabbapāṇinaṃ. </p>
              <p>[22] sabbe ijjhantu saṅkappā, labhantu madhuraṃ phalanti..</p>
              <p>[03] paramavisuddhasaddhābuddhivīriyapaṭimaṇḍitena  sīlācārajjavamaddavādiguṇasamudayasamuditena  sakasamayasamayantaragahanajjhogāhaṇasamatthena paññāveyyattiyasamannāgatena  tipiṭakapariyattippabhede sāṭṭhakathe satthusāsane appaṭihatañāṇappabhāvena  mahāveyyākaraṇena  karaṇasampattijanitasukhaviniggatamadhurodāravacanalāvaṇṇayuttena  yuttamuttavādinā vādīvarena ^a^P4.0236^ea^ mahākavinā  ^a^M2.0456^ea^ pabhinnapaṭisambhidāparivāre  chaḷabhiññāpaṭisambhidādippabhedaguṇapaṭimaṇḍite uttarimanussadhamme  suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ  vaṃsālaṅkārabhūtena vipulavisuddhabuddhinā ^b^buddhaghoso^eb^ti garūhi  gahitanāmadheyyena therena katāyaṃ ^b^dhammapadaṭṭhakathā^eb^ -- </p>
              <p>[21] tāva tiṭṭhatu lokasmiṃ, lokanittharaṇesinaṃ. </p>
              <p>[22] dassentī kulaputtānaṃ, nayaṃ saddhādibuddhiyā.. </p>
              <p>[21] yāva buddhoti nāmampi, suddhacittassa tādino. </p>
              <p>[22] lokamhi lokajeṭṭhassa, pavattati mahesinoti.. </p>
              <p>[06] iti tevīsādhikacatusatagāthāpañcādhikatisatavatthupaṭimaṇḍitā </p>
              <p>[06] chabbīsativaggasamannāgatā dhammapadavaṇṇanā samattā. </p>
              <p>[06] dhammapada-aṭṭhakathā sabbākārena niṭṭhitā.</p>
            </h4>
          </h3>
        </h2>
      </h1>
    </h0>
  </ha>
</body>
