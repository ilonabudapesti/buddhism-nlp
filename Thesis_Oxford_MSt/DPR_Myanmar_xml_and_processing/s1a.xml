<?xml version="1.0"?>
<body>
  <p>[06].. namo tassa bhagavato arahato sammāsambuddhassa.. </p>
  <h>[12] saṃyuttanikāye </h>
  <ha>
    <han> sagāthāvagga-aṭṭhakathā </han>
    <h0>
      <h0n> </h0n>
      <h1>
        <h1n> </h1n>
        <h2>
          <h2n>ganthārambhakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[21] karuṇāsītalahadayaṃ ^a^V1.0001^ea^ ^a^P1.0001^ea^  ^a^M1.0001^ea^,  paññāpajjotavihatamohatamaṃ. </p>
              <p>[22] sanarāmaralokagaruṃ, vande ^b^sugataṃ^eb^ gativimuttaṃ.. </p>
              <p>[21] buddhopi buddhabhāvaṃ, bhāvetvā ceva sacchikatvā ca. </p>
              <p>[22] yaṃ upagato gatamalaṃ, vande tamanuttaraṃ ^b^dhammaṃ^eb^.. </p>
              <p>[21] sugatassa orasānaṃ, puttānaṃ mārasenamathanānaṃ. </p>
              <p>[22] aṭṭhannampi samūhaṃ, sirasā vande ^b^ariyasaṅghaṃ^eb^.. </p>
              <p>[21] iti ^a^V1.0002^ea^ me pasannamatino, ratanattayavandanāmayaṃ puññaṃ. </p>
              <p>[22] yaṃ suvihatantarāyo, hutvā tassānubhāvena.. </p>
              <p>[21] saṃyuttavaggapaṭimaṇḍitassa, ^b^saṃyuttāagamavarassa^eb^. </p>
              <p>[22] buddhānubuddhasaṃvaṇṇitassa, ñāṇappabhedajananassa.. </p>
              <p>[21] atthappakāsanatthaṃ, ^b^aṭṭhakathā^eb^ ādito vasisatehi. </p>
              <p>[22] pañcahi yā saṅgītā, anusaṅgītā ca pacchāpi.. </p>
              <p>[21] sīhaḷadīpaṃ pana ābhatātha, vasinā mahāmahindena. </p>
              <p>[22] ṭhapitā sīhaḷabhāsāya, dīpavāsīnamatthāya.. </p>
              <p>[21] apanetvāna ^a^M1.0002^ea^ tatohaṃ, sīhaḷabhāsaṃ manoramaṃ bhāsaṃ. </p>
              <p>[22] tantinayānucchavikaṃ, āropento vigatadosaṃ.. </p>
              <p>[21] samayaṃ avilomento, therānaṃ theravaṃsadīpānaṃ. </p>
              <p>[22] sunipuṇavinicchayānaṃ, mahāvihāre nivāsīnaṃ.. </p>
              <p>[21] hitvā ^a^P1.0002^ea^ punappunāgata-matthaṃ, atthaṃ  pakāsayissāmi. </p>
              <p>[22] sujanassa ca tuṭṭhatthaṃ, ciraṭṭhitatthañca dhammassa.. </p>
              <p>[21] sāvatthipabhūtīnaṃ, nagarānaṃ vaṇṇanā katā heṭṭhā. </p>
              <p>[22] saṅgītīnaṃ dvinnaṃ, yā me atthaṃ vadantena.. </p>
              <p>[21] vitthāravasena sudaṃ, vatthūni ca yāni tattha vuttāni. </p>
              <p>[22] tesampi na idha bhiyyo, vitthārakathaṃ karissāmi.. </p>
              <p>[21] suttānaṃ ^a^V1.0003^ea^ pana atthā, na vinā vatthūhi ye pakāsanti. </p>
              <p>[22] tesaṃ pakāsanatthaṃ, vatthūnipi dassayissāmi.. </p>
              <p>[21] sīlakathā dhutadhammā, kammaṭṭhānāni ceva sabbāni. </p>
              <p>[22] cariyāvidhānasahito, jhānasamāpattivitthāro.. </p>
              <p>[21] sabbā ca abhiññāyo, paññāsaṅkalananicchayo ceva. </p>
              <p>[22] khandhādhātāyatanindriyāni, ariyāni ceva cattāri.. </p>
              <p>[21] saccāni paccayākāradesanā, suparisuddhanipuṇanayā. </p>
              <p>[22] avimuttatantimaggā, vipassanābhāvanā ceva.. </p>
              <p>[21] iti pana sabbaṃ yasmā, ^b^visuddhimagge^eb^ mayā  suparisuddhaṃ. </p>
              <p>[22] vuttaṃ tasmā bhiyyo, na taṃ idha vicārayissāmi.. </p>
              <p>[21] ``majjhe ^b^visuddhimaggo,^eb^ esa catunnampi  āgamānañhi. </p>
              <p>[22] ṭhatvā pakāsayissati, tattha yathābhāsitamatthaṃ''.. </p>
              <p>[21] icceva kato tasmā, tampi gahetvāna saddhimetāya. </p>
              <p>[22] aṭṭhakathāya vijānatha, saṃyuttavinissitaṃ atthanti.. </p>
            </h4>
          </h3>
        </h2>
        <h2>
          <h2n> 1. devatāsaṃyuttaṃ </h2n>
          <h3>
            <h3n> 1. naḷavaggo </h3n>
            <h4>
              <h4n> 1. oghataraṇasuttavaṇṇanā</h4n>
              <p>[03] tattha ^a^V1.0004^ea^ ^a^M1.0003^ea^ ^b^saṃyuttāgamo^eb^ nāma sagāthāvaggo, nidānavaggo,  khandhakavaggo, saḷāyatanavaggo, mahāvaggoti pañcavaggo hoti.  suttato -- </p>
              <p>[21] ``satta suttasahassāni, satta suttasatāni ca. </p>
              <p>[22] dvāsaṭṭhi ceva suttāni, eso saṃyuttasaṅgaho''..</p>
              <p>[03] bhāṇavārato ^a^P1.0003^ea^ bhāṇavārasataṃ hoti. tassa  vaggesu ^b^sagāthāvaggo^eb^ ādi, suttesu ^b^oghataraṇasuttaṃ^eb^.  tassāpi ``evaṃ me suta''ntiādikaṃ āyasmatā ānandena  paṭhamamahāsaṅgītikāle vuttaṃ nidānamādi. sā panesā  paṭhamamahāsaṅgīti sumaṅgalavilāsiniyā dīghanikāyaṭṭhakathāya ādimhi  vitthāritā, tasmā sā tattha vitthāritanayeneva veditabbā. </p>
              <p>[03] 1^b^.^eb^ yaṃ ^a^P1.0004^ea^ panetaṃ ``evaṃ me  suta''ntiādikaṃ nidānaṃ, tattha ^b^eva^eb^nti nipātapadaṃ.  ^b^me^eb^tiādīni nāmapadāni. ^b^sāvatthiyaṃ viharatī^eb^ti ettha  ^b^vī^eb^ti upasaggapadaṃ, ^b^haratī^eb^ti ākhyātapadanti iminā tāva  nayena padavibhāgo veditabbo.</p>
              <p>[03] atthato pana ^b^evaṃ^eb^saddo tāva  upamūpadesa-sampahaṃsana-garahaṇa-vacanasampaṭiggahākāranidassanāvadhāraṇādi-anekatthappabhedo.  tathā hesa -- ``evaṃ jātena maccena, kattabbaṃ kusalaṃ bahu''nti  (dha0 pa0 53) evamādīsu upamāyaṃ āgato. ``evaṃ te  abhikkamitabbaṃ ^a^V1.0005^ea^, evaṃ te paṭikkamitabba''ntiādīsu (a0 ni0   4.122) upadese. ``evametaṃ bhagavā, evametaṃ sugatā''tiādīsu  (a0 ni0  3.66) sampahaṃsane. ``evamevaṃ panāyaṃ vasalī yasmiṃ  vā tasmiṃ vā tassa muṇḍakassa samaṇakassa vaṇṇaṃ bhāsatī''tiādīsu  (saṃ0 ni0  1.187) garahaṇe. ``evaṃ, bhanteti kho te bhikkhū  bhagavato paccassosu''ntiādīsu (ma0 ni0 1.1) vacanasampaṭiggahe.  ``evaṃ byā kho ahaṃ, bhante, bhagavatā dhammaṃ desitaṃ  ājānāmī''tiādīsu (ma0 ni0 1.398) ākāre ^a^M1.0004^ea^. ``ehi tvaṃ  māṇavaka, yena samaṇo ānando tenupasaṅkama; upasaṅkamitvā mama  vacanena samaṇaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ  puccha -- `subho māṇavo todeyyaputto bhavantaṃ ānandaṃ appābādhaṃ  appātaṅkaṃ lahuṭṭhānaṃ balaṃ phāsuvihāraṃ pucchatī'ti. evañca vadehi --  `sādhu kira bhavaṃ ānando yena subhassa māṇavassa ^a^P1.0005^ea^  todeyyaputtassa nivesanaṃ, tenupasaṅkamatu anukampaṃ upādāyā'ti''ādīsu  (dī0 ni0 1.445) nidassane. ``taṃ kiṃ maññatha kālāmā, ime  dhammā kusalā vā akusalā vāti? akusalā, bhante. sāvajjā vā  anavajjā vāti? sāvajjā, bhante. viññugarahitā vā viññuppasatthā  vāti? viññugarahitā, bhante. samattā samādinnā ahitāya  dukkhāya saṃvattanti vā no vā, kathaṃ vo ettha hotīti? samattā,  bhante, samādinnā ahitāya dukkhāya saṃvattanti, evaṃ no ettha  hotī''tiādīsu (a0 ni0  3.66) avadhāraṇe. svāyamidha  ākāranidassanāvadhāraṇesu daṭṭhabbo.</p>
              <p>[03] tattha ākāratthena ^b^evaṃ^eb^saddena etamatthaṃ dīpeti --  nānānayanipuṇaṃ anekajjhāsayasamuṭṭhānaṃ atthabyañjanasampannaṃ  vividhapāṭihāriyaṃ dhammatthadesanā paṭivedhagambhīraṃ sabbasattānaṃ  sakasakabhāsānurūpato sotapathamāgacchantaṃ tassa bhagavato vacanaṃ  sabbappakārena ko samattho viññātuṃ? sabbathāmena pana sotukāmataṃ  janetvāpi evaṃ me sutaṃ, mayāpi ekenākārena sutanti.</p>
              <p>[03] nidassanatthena -- ``nāhaṃ sayambhū, na mayā idaṃ  sacchikata''nti attānaṃ parimocento -- ``evaṃ me sutaṃ, mayāpi evaṃ  suta''nti idāni vattabbaṃ sakalasuttaṃ nidasseti.</p>
              <p>[03] avadhāraṇatthena -- ``etadaggaṃ, bhikkhave, mama sāvakānaṃ  bhikkhūnaṃ bahussutānaṃ yadidaṃ ānando, gatimantānaṃ, satimantānaṃ,  dhitimantānaṃ, upaṭṭhākānaṃ yadidaṃ ānando''ti (a0 ni0   1.220-223) evaṃ ^a^V1.0006^ea^ bhagavatā -- ``āyasmā ānando atthakusalo  dhammakusalo byañjanakusalo niruttikusalo pubbāparakusalo''ti (a0  ni0  5.169) evaṃ dhammasenāpatinā ca pasatthabhāvānurūpaṃ attano  dhāraṇabalaṃ dassento sattānaṃ sotukāmataṃ janeti -- ``evaṃ me sutaṃ,  tañca kho atthato vā byañjanato vā anūnamanadhikaṃ, evameva na  aññathā daṭṭhabba''nti.</p>
              <p>[03] ^b^me^eb^saddo ^a^M1.0005^ea^ tīsu atthesu dissati. tathā hissa --  ``gāthābhigītaṃ me abhojaneyya''ntiādīsu (su0 ni0 81) mayāti  attho. ``sādhu me, bhante, bhagavā saṃkhittena dhammaṃ desetū ^a^P1.0006^ea^'' tiādīsu (saṃ0 ni0  4.88) mayhanti attho.  ``dhammadāyādā me, bhikkhave, bhavathā''tiādīsu (ma0 ni0 1.29)  mamāti attho. idha pana ``mayā suta''nti ca ``mama suta''nti  ca atthadvaye yujjati. </p>
              <p>[01] ^b^suta^eb^nti ayaṃ ^b^suta^eb^saddo saupasaggo  anupasaggo ca  gamana-vissuta-kilinnaupacitānuyoga-sotaviññeyya-sotadvārānusāraviññātādianekatthappabhedo.  tathā hissa -- ``senāya pasuto''tiādīsu gacchantoti attho.  ``sutadhammassa passato''tiādīsu (udā0 11) vissutadhammassāti  attho. ``avassutā avassutassā''tiādīsu (pāci0 657)  kilinnākilinnassāti attho. ``tumhehi puññaṃ pasutaṃ  anappaka''ntiādīsu (khu0 pā0 7.12) upacitanti attho. ``ye  jhānapasutā dhīrā''tiādīsu (dha0 pa0 181) jhānānuyuttāti attho.  ``diṭṭhaṃ sutaṃ muta''ntiādīsu (ma0 ni0 1.241)  sotaviññeyyanti attho. ``sutadharo sutasannicayo''tiādīsu (ma0  ni0 1.339) sotadvārānusāraviññātadharoti attho. idha panassa  sotadvārānusārena upadhāritanti vā upadhāraṇanti vā attho.  me-saddassa hi mayāti atthe sati -- ``evaṃ mayā sutaṃ,  sotadvārānusārena upadhārita''nti yujjati. mamāti atthe sati --  ``evaṃ mama sutaṃ, sotadvārānusārena upadhāraṇa''nti yujjati. </p>
              <p>[01] evametesu tīsu padesu ^b^eva^eb^nti  sotaviññāṇādiviññāṇakiccanidassanaṃ. ^b^me^eb^ti  vuttaviññāṇasamaṅgipuggalanidassanaṃ. ^b^suta^eb^nti  assavanabhāvapaṭikkhepato anūnānadhikāviparītaggahaṇanidassanaṃ. tathā  ^b^eva^eb^nti tassa sotadvārānusārena pavattāya viññāṇavīthiyā  nānappakārena ārammaṇe ^a^V1.0007^ea^ pavattibhāvappakāsanaṃ. ^b^me^eb^ti  attappakāsanaṃ. ^b^suta^eb^nti dhammappakāsanaṃ. ayañhettha saṅkhepo  -- ``nānappakārena ārammaṇe pavattāya viññāṇavīthiyā mayā na  aññaṃ kataṃ, idaṃ pana kataṃ, ayaṃ dhammo suto''ti.</p>
              <p>[03] tathā ^a^M1.0006^ea^ ^b^eva^eb^nti niddisitabbappakāsanaṃ. ^b^me^eb^ti  puggalappakāsanaṃ. ^b^suta^eb^nti puggalakiccappakāsanaṃ. idaṃ vuttaṃ  hoti -- ``yaṃ suttaṃ niddisissāmi, taṃ mayā evaṃ suta''nti.</p>
              <p>[03] tathā ^b^eva^eb^nti yassa cittasantānassa nānākārappavattiyā  nānatthabyañjanagahaṇaṃ hoti, tassa nānākāraniddeso ^a^P1.0007^ea^.  ^b^eva^eb^nti hi ayaṃ ākārapaññatti. ^b^me^eb^ti kattuniddeso.  ^b^suta^eb^nti visayaniddeso. ettāvatā nānākārappavattena  cittasantānena taṃsamaṅgino kattuvisaye gahaṇasanniṭṭhānaṃ kataṃ hoti.</p>
              <p>[03] atha vā ^b^eva^eb^nti puggalakiccaniddeso. ^b^suta^eb^nti  viññāṇakiccaniddeso. ^b^me^eb^ti ubhayakiccayuttapuggalaniddeso.  ayaṃ panettha saṅkhepo -- ``mayā savanakiccaviññāṇasamaṅginā  puggalena viññāṇavasena laddhasavanakiccavohārena suta''nti.</p>
              <p>[03] tattha ^b^eva^eb^nti ca ^b^me^eb^ti ca saccikaṭṭhaparamatthavasena  avijjamānapaññatti. kiñhettha taṃ paramatthato atthi, yaṃ evanti vā  meti vā niddesaṃ labhetha. ^b^suta^eb^nti vijjamānapaññatti. yañhi  taṃ ettha sotena upaladdhaṃ, taṃ paramatthato vijjamānanti. tathā  ^b^eva^eb^nti ca ^b^me^eb^ti ca taṃ taṃ upādāya vattabbato  upādāpaññatti. ^b^suta^eb^nti diṭṭhādīni upanidhāya vattabbato  upanidhāpaññatti.</p>
              <p>[03] ettha ca ^b^eva^eb^nti vacanena asammohaṃ dīpeti. na hi  sammūḷho nānappakārapaṭivedhasamattho hoti. ^b^suta^eb^nti vacanena  sutassa asammosaṃ dīpeti. yassa hi sutaṃ sammuṭṭhaṃ hoti, na so  kālantarena mayā sutanti paṭijānāti. iccassa asammohena  paññāsiddhi, asammosena pana satisiddhi. tattha paññāpubbaṅgamāya  satiyā byañjanāvadhāraṇasamatthatā, satipubbaṅgamāya paññāya  atthapaṭivedhasamatthatā ^a^V1.0008^ea^. tadubhayasamatthatāyogena atthabyañjanasampannassa  dhammakosassa anupālanasamatthato dhammabhaṇḍāgārikattasiddhi.</p>
              <p>[03] aparo nayo -- ^b^eva^eb^nti vacanena yoniso manasikāraṃ  dīpeti, ayoniso manasikaroto hi nānappakārapaṭivedhābhāvato.  ^b^suta^eb^nti vacanena avikkhepaṃ dīpeti vikkhittacittassa  savanābhāvato. tathā hi vikkhittacitto puggalo sabbasampattiyā  vuccamānopi ``na mayā sutaṃ, puna ^a^M1.0007^ea^ bhaṇathā''ti bhaṇati. yoniso  manasikārena cettha attasammāpaṇidhiṃ pubbe ca katapuññataṃ sādheti,  sammā appaṇihitattassa pubbe akatapuññassa vā tadabhāvato.  avikkhepena ^a^P1.0008^ea^ saddhammassavanaṃ sappurisūpanissayañca  sādheti. na hi vikkhittacitto sotuṃ sakkoti, na ca sappurise  anupanissayamānassa savanaṃ atthīti.</p>
              <p>[03] aparo nayo -- yasmā ^b^``eva^eb^nti yassa cittasantānassa  nānākārappavattiyā nānatthabyañjanaggahaṇaṃ hoti, tassa  nānākāraniddeso''ti vuttaṃ, so ca evaṃ bhaddako ākāro na sammā  appaṇihitattano pubbe akatapuññassa vā hoti, tasmā ^b^eva^eb^nti  iminā bhaddakena ākārena pacchimacakkadvayasampattimattano dīpeti.  ^b^suta^eb^nti savanayogena purimacakkadvayasampattiṃ. na hi  appatirūpadese vasato sappurisūpanissayavirahitassa vā savanaṃ atthi.  iccassa pacchimacakkadvayasiddhiyā āsayasuddhi siddhā hoti,  purimacakkadvayasiddhiyā payogasuddhi, tāya ca āsayasuddhiyā  adhigamabyattisiddhi, payogasuddhiyā āgamabyattisiddhi. iti  payogāsayasuddhassa āgamādhigamasampannassa vacanaṃ aruṇuggaṃ viya  sūriyassa udayato, yoniso manasikāro viya ca kusalakammassa,  arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento  ^b^evaṃ me suta^eb^ntiādimāha.</p>
              <p>[03] aparo nayo -- ^b^eva^eb^nti iminā  nānappakārapaṭivedhadīpakena vacanena attano  atthapaṭibhānapaṭisambhidāsampattisabbhāvaṃ dīpeti. ^b^suta^eb^nti  iminā sotabbabhedapaṭivedhadīpakena  dhammaniruttipaṭisambhidāsampattisabbhāvaṃ. ^b^eva^eb^nti ca idaṃ  yoniso manasikāradīpakavacanaṃ bhāsamāno -- ``ete mayā dhammā  manasānupekkhitā diṭṭhiyā suppaṭividdhā''ti dīpeti. ^b^suta^eb^nti  idaṃ savanayogadīpakavacanaṃ bhāsamāno -- ``bahū mayā dhammā sutā  dhātā vacasā paricitā''ti dīpeti. tadubhayenapi  atthabyañjanapāripūriṃ dīpento savane ādaraṃ janeti.  atthabyañjanaparipuṇṇañhi ^a^V1.0009^ea^ dhammaṃ ādarena assuṇanto mahatā ^a^P1.0009^ea^  hitā paribāhiro hotīti ādaraṃ janetvā sakkaccaṃ dhammo  sotabboti.</p>
              <p>[03] ^b^evaṃ^eb^ ^a^M1.0008^ea^ ^b^me suta^eb^nti iminā pana sakalena vacanena āyasmā  ānando tathāgatappaveditaṃ dhammaṃ attano adahanto asappurisabhūmiṃ  atikkamati, sāvakattaṃ paṭijānanto sappurisabhūmiṃ okkamati. tathā  asaddhammā cittaṃ vuṭṭhāpeti, saddhamme cittaṃ patiṭṭhāpeti. ``kevalaṃ  sutamevetaṃ mayā, tasseva pana bhagavato vacana''nti dīpento attānaṃ  parimoceti, satthāraṃ apadisati, jinavacanaṃ appeti, dhammanettiṃ  patiṭṭhāpeti.</p>
              <p>[03] apica ``evaṃ me suta''nti attanā uppāditabhāvaṃ  appaṭijānanto purimavacanaṃ vivaranto -- ``sammukhā paṭiggahitamidaṃ  mayā tassa bhagavato catuvesārajjavisāradassa dasabaladharassa  āsabhaṭṭhānaṭṭhāyino sīhanādanādino sabbasattuttamassa dhammissarassa  dhammarājassa dhammādhipatino dhammadīpassa dhammasaraṇassa  saddhammavaracakkavattino sammāsambuddhassa vacanaṃ, na ettha atthe vā dhamme  vā pade vā byañjane vā kaṅkhā vā vimati vā kattabbā''ti  sabbadevamanussānaṃ imasmiṃ dhamme assaddhiyaṃ vināseti, saddhāsampadaṃ  uppādetīti. tenetaṃ vuccati -- </p>
              <p>[21] ``vināsayati assaddhaṃ, saddhaṃ vaḍḍheti sāsane. </p>
              <p>[22] evaṃ me sutamiccevaṃ, vadaṃ gotamasāvako''ti..</p>
              <p>[03] ^b^eka^eb^nti gaṇanaparicchedaniddeso. ^b^samaya^eb^nti  paricchinnaniddeso. ^b^ekaṃ samaya^eb^nti aniyamitaparidīpanaṃ.  tattha ^b^samaya^eb^saddo -- </p>
              <p>[21] ``samavāye khaṇe kāle, samūhe hetudiṭṭhisu. </p>
              <p>[22] paṭilābhe pahāne ca, paṭivedhe ca dissati''..</p>
              <p>[03] tathā hissa ``appeva nāma svepi upasaṅkameyyāma kālañca  samayañca upādāyā''ti evamādīsu (dī0 ni0 1.447) samavāyo  attho. ``ekova kho, bhikkhave, khaṇo ca samayo  ^a^V1.0010^ea^ ca  brahmacariyavāsāyā''tiādīsu (a0 ni0  8.29) khaṇo.  ``uṇhasamayo pariḷāhasamayo''tiādīsu (pāci0 358) kālo.  ``mahāsamayo ^a^P1.0010^ea^ pavanasmi''ntiādīsu (dī0 ni0  2.332) samūho. ``samayopi kho te, bhaddāli, appaṭividdho  ahosi, bhagavā kho sāvatthiyaṃ viharati, bhagavāpi maṃ jānissati --  `bhaddāli, nāma bhikkhu satthusāsane sikkhāya aparipūrakārī'ti.  ayampi kho te ^a^M1.0009^ea^, bhaddāli, samayo appaṭividdho ahosī''tiādīsu  (ma0 ni0 2.135) hetu. ``tena kho pana samayena uggāhamāno  paribbājako samaṇamuṇḍikāputto samayappavādake tindukācīre  ekasālake mallikāya ārāme paṭivasatī''tiādīsu (ma0 ni0  2.260) diṭṭhi. </p>
              <p>[21] ``diṭṭhe dhamme ca yo attho, yo cattho samparāyiko. </p>
              <p>[22] atthābhisamayā dhīro, paṇḍitoti pavuccatī''ti.. -- </p>
              <p>[25] ādīsu (saṃ0 ni0  1.129) paṭilābho.  ``sammā mānābhisamayā antamakāsi dukkhassā''tiādīsu (ma0  ni0 1.28) pahānaṃ. ``dukkhassa pīḷanaṭṭho saṅkhataṭṭho santāpaṭṭho  vipariṇāmaṭṭho abhisamayaṭṭho''tiādīsu (paṭi0 ma0 2.8) paṭivedho.  idha panassa kālo attho. tena  saṃvacchara-utu-māsaḍḍhamāsa-ratti-diva-pubbaṇha-majjhanhika-sāyanha-paṭhamamajjhimapacchimayāma-muhuttādīsu  kālappabhedabhūtesu samayesu ekaṃ samayanti dīpeti.</p>
              <p>[03] tattha kiñcāpi etesu saṃvaccharādīsu samayesu yaṃ yaṃ suttaṃ  yasmiṃ yasmiṃ saṃvacchare utumhi māse pakkhe rattibhāge divasabhāge vā  vuttaṃ, sabbaṃ taṃ therassa suviditaṃ suvavatthāpitaṃ paññāya. yasmā pana  ``evaṃ me sutaṃ asukasaṃvacchare asukautumhi asukamāse asukapakkhe  asukarattibhāge asukadivasabhāge vā''ti evaṃ vutte na sakkā sukhena  dhāretuṃ vā uddisituṃ vā uddisāpetuṃ vā, bahu ca vattabbaṃ hoti, tasmā  ekeneva padena tamatthaṃ samodhānetvā ``ekaṃ samaya''nti āha.</p>
              <p>[03] ye vā ime gabbhokkantisamayo jātisamayo saṃvegasamayo  abhinikkhamanasamayo dukkarakārikasamayo māravijayasamayo  abhisambodhisamayo diṭṭhadhammasukhavihārasamayo desanāsamayo  parinibbānasamayoti evamādayo bhagavato devamanussesu ativiya  suppakāsā ^a^P1.0011^ea^ anekakālappabhedā ^a^V1.0011^ea^ eva samayā. tesu  samayesu desanāsamayasaṅkhātaṃ ekaṃ samayanti dīpeti. yo cāyaṃ  ñāṇakaruṇākiccasamayesu karuṇākiccasamayo,  attahitaparahitapaṭipattisamayesu parahitapaṭipattisamayo ^a^M1.0010^ea^, sannipatitānaṃ  karaṇīyadvayasamayesu dhammikathāsamayo, desanāpaṭipattisamayesu  desanāsamayo, tesupi samayesu aññataraṃ sandhāya ``ekaṃ samaya''nti  āha.</p>
              <p>[03] kasmā panettha yathā abhidhamme ``yasmiṃ samaye  kāmāvacara''nti ca ito aññesu suttapadesu ``yasmiṃ samaye,  bhikkhave, bhikkhu vivicceva kāmehī''ti ca bhummavacanena niddeso  kato, vinaye ca ``tena samayena buddho bhagavā''ti karaṇavacanena,  tathā akatvā ``ekaṃ samaya''nti upayogavacanena niddeso katoti.  tattha tathā, idha ca aññathā atthasambhavato. tattha hi abhidhamme  ito aññesu suttapadesu ca adhikaraṇattho bhāvenabhāvalakkhaṇattho ca  sambhavati. adhikaraṇañhi kālattho samūhattho ca samayo, tattha  vuttānaṃ phassādidhammānaṃ khaṇasamavāyahetusaṅkhātassa ca samayassa  bhāvena tesaṃ bhāvo lakkhīyati. tasmā tadatthajotanatthaṃ tattha  bhummavacananiddeso kato.</p>
              <p>[03] vinaye ca hetuattho karaṇattho ca sambhavati. yo hi so  sikkhāpadapaññattisamayo sāriputtādīhipi dubbiññeyyo, tena samayena  hetubhūtena karaṇabhūtena ca sikkhāpadāni paññāpayanto  sikkhāpadapaññattihetuñca apekkhamāno bhagavā tattha tattha vihāsi.  tasmā tadatthajotanatthaṃ tattha karaṇavacanena niddeso kato.</p>
              <p>[03] idha pana aññasmiṃ ca evaṃjātike accantasaṃyogattho sambhavati.  yañhi samayaṃ bhagavā imaṃ aññaṃ vā suttantaṃ desesi, accantameva taṃ  samayaṃ karuṇāvihārena vihāsi. tasmā tadatthajotanatthaṃ idha  upayogavacananiddeso katoti.</p>
              <p>[03] tenetaṃ vuccati -- </p>
              <p>[21] ``taṃ taṃ atthamapekkhitvā, bhummena karaṇena ca. </p>
              <p>[22] aññatra samayo vutto, upayogena so idhā''ti..</p>
              <p>[03] porāṇā ^a^V1.0012^ea^ ^a^P1.0012^ea^ pana vaṇṇayanti -- ``tasmiṃ  samaye''ti vā ``tena samayenā''ti vā ``ekaṃ samaya''nti vā  abhilāpamattabhedo esa, sabbattha bhummameva ^a^M1.0011^ea^ atthoti. tasmā ``ekaṃ  samaya''nti vuttepi ``ekasmiṃ samaye''ti attho veditabbo.</p>
              <p>[03] ^b^bhagavā^eb^ti garu. garuṃ hi loke ``bhagavā''ti vadanti.  ayañca sabbaguṇavisiṭṭhatāya sabbasattānaṃ garu, tasmā ``bhagavā''ti  veditabbo. porāṇehipi vuttaṃ -- </p>
              <p>[21] ``bhagavāti vacanaṃ seṭṭhaṃ, bhagavāti vacanamuttamaṃ. </p>
              <p>[22] garu gāravayutto so, bhagavā tena vuccatī''ti..  (visuddhi0 1.142).</p>
              <p>[03] apica -- </p>
              <p>[21] ``bhagyavā bhaggavā yutto, bhagehi ca vibhattavā. </p>
              <p>[22] bhattavā vantagamano, bhavesu bhagavā tato''ti.. -- </p>
              <p>[25] imissā gāthāya vasenassa padassa vitthārato attho  veditabbo. so ca ^b^visuddhimagge^eb^ (visuddhi0 1.144)  buddhānussatiniddese vuttoyeva.</p>
              <p>[03] ettāvatā cettha ^b^evaṃ me suta^eb^nti vacanena yathāsutaṃ dhammaṃ  dassento bhagavato dhammasarīraṃ paccakkhaṃ karoti. tena ``nayidaṃ  atikkantasatthukaṃ pāvacanaṃ, ayaṃ vo satthā''ti satthu adassanena  ukkaṇṭhitaṃ janaṃ samassāseti. ^b^ekaṃ samayaṃ bhagavā^eb^ti vacanena  tasmiṃ samaye bhagavato avijjamānabhāvaṃ dassento rūpakāyaparinibbānaṃ  sādheti. tena ``evaṃvidhassa nāma ariyadhammassa desako  dasabaladharo vajirasaṅghātasamānakāyo sopi bhagavā parinibbuto,  kena aññena jīvite āsā janetabbā''ti jīvitamadamattaṃ janaṃ  saṃvejeti, saddhamme cassa ussāhaṃ janeti. ^b^eva^eb^nti ca bhaṇanto  desanāsampattiṃ niddisati. ^b^me suta^eb^nti sāvakasampattiṃ.  ^b^ekaṃ samaya^eb^nti kālasampattiṃ. ^b^bhagavā^eb^ti desakasampattiṃ.</p>
              <p>[03] ^b^sāvatthiya^eb^nti evaṃnāmake nagare. samīpatthe cetaṃ  bhummavacanaṃ. ^b^viharatī^eb^ti ^a^P1.0013^ea^ avisesena  iriyāpathadibbabrahmāriyavihāresu ^a^V1.0013^ea^ aññataravihārasamaṅgīparidīpanametaṃ.  idha pana ṭhānagamananisajjāsayanappabhedesu iriyāpathesu  aññatarairiyāpathasamāyogaparidīpanaṃ ^a^M1.0012^ea^, tena ṭhitopi gacchantopi  nisinnopi sayānopi bhagavā viharaticceva veditabbo. so hi ekaṃ  iriyāpathabādhanaṃ aññena iriyāpathena vicchinditvā aparipatantaṃ  attabhāvaṃ harati pavatteti, tasmā ``viharatī''ti vuccati. </p>
              <p>[01] ^b^jetavane^eb^ti jetassa rājakumārassa vane. tañhi  tena ropitaṃ saṃvaḍḍhitaṃ paripālitaṃ ahosi, tasmā ``jetavana''nti  saṅkhaṃ gataṃ. tasmiṃ jetavane. ^b^anāthapiṇḍikassa ārāme^eb^ti  anāthapiṇḍikena gahapatinā catupaññāsahiraññakoṭipariccāgena  buddhappamukhassa bhikkhusaṅghassa niyyātitattā ``anāthapiṇḍikassa  ārāmo''ti saṅkhaṃ gate ārāme. ayamettha saṅkhepo, vitthāro pana  papañcasūdaniyā majjhimaṭṭhakathāya sabbāsavasuttavaṇṇanāyaṃ (ma0 ni0  aṭṭha0 1.14) vutto.</p>
              <p>[03] tattha siyā -- yadi tāva bhagavā sāvatthiyaṃ viharati,  ``jetavane''ti na vattabbaṃ. atha tattha viharati, ``sāvatthiya''nti  na vattabbaṃ. na hi sakkā ubhayattha ekaṃ samayaṃ viharitunti. na  kho panetaṃ evaṃ daṭṭhabbaṃ.</p>
              <p>[03] nanu avocumha ``samīpatthe bhummavacana''nti. tasmā yathā  gaṅgāyamunādīnaṃ samīpe goyūthāni carantāni ``gaṅgāyaṃ caranti,  yamunāyaṃ carantī''ti vuccati, evamidhāpi yadidaṃ sāvatthiyā samīpe  jetavanaṃ, tattha viharanto vuccati ``sāvatthiyaṃ viharati jetavane''ti.  gocaragāmanidassanatthaṃ hissa sāvatthivacanaṃ,  pabbajitānurūpanivāsaṭṭhānanidassanatthaṃ sesavacanaṃ. </p>
              <p>[01] ^b^aññatarā devatā^eb^ti nāmagottavasena apākaṭā ekā  devatāti attho. ``abhijānāti no, bhante, bhagavā ahu  ñātaññatarassa mahesakkhassa yakkhassa saṃkhittena taṇhāsaṅkhayavimuttiṃ  bhāsitā''ti ettha pana abhiññāto sakkopi devarājā ``aññataro''ti  vutto. ``devatā''ti ^a^P1.0014^ea^ ca idaṃ devānampi  devadhītānampi sādhāraṇavacanaṃ. imasmiṃ panatthe devo adhippeto, so  ca kho rūpāvacarānaṃ devānaṃ aññataro.</p>
              <p>[03] ^b^abhikkantāya rattiyā^eb^ti ettha abhikkanta-saddo  khayasundarābhirūpābbhānumodanādīsu dissati ^a^V1.0014^ea^. tattha ``abhikkantā,  bhante, ratti, nikkhanto paṭhamo yāmo ^a^M1.0013^ea^, ciranisinno bhikkhusaṅgho,  uddisatu, bhante, bhagavā bhikkhūnaṃ pātimokkha''nti evamādīsu (a0  ni0  8.20; cūḷava0 383) khaye dissati. ``ayaṃ imesaṃ  catunnaṃ puggalānaṃ abhikkantataro ca paṇītataro cā''ti evamādīsu  (a0 ni0  4.100) sundare. </p>
              <p>[21] ``ko me vandati pādāni, iddhiyā yasasā jalaṃ. </p>
              <p>[22] abhikkantena vaṇṇena, sabbā obhāsayaṃ disā''ti..  -- </p>
              <p>[25] evamādīsu (vi0 va0 857) abhirūpe.  ``abhikkantaṃ bho gotama, abhikkantaṃ bho gotamā''ti evamādīsu  (pārā0 15) abbhānumodane. idha pana khaye. tena abhikkantāya  rattiyā, parikkhīṇāya rattiyāti vuttaṃ hoti. tatthāyaṃ devaputto  majjhimayāmasamanantare āgatoti veditabbo. niyāmo hi kiresa  devatānaṃ yadidaṃ buddhānaṃ vā buddhasāvakānaṃ vā upaṭṭhānaṃ āgacchantā  majjhimayāmasamanantareyeva āgacchanti.</p>
              <p>[03] ^b^abhikkantavaṇṇā^eb^ti idha ^b^abhikkanta^eb^-saddo abhirūpe,  ^b^vaṇṇa^eb^-saddo pana  chavithuti-kulavagga-kāraṇa-saṇṭhānappamāṇa-rūpāyatanādīsu dissati.  tattha ``suvaṇṇavaṇṇosi bhagavā''ti evamādīsu (su0 ni0 553)  chaviyā. ``kadā saññūḷhā pana te, gahapati, ime samaṇassa  vaṇṇā''ti evamādīsu (ma0 ni0 2.77) thutiyaṃ. ``cattārome,  bho gotama, vaṇṇā''ti evamādīsu (dī0 ni0 3.115) kulavagge.  ``atha kena nu vaṇṇena, gandhathenoti vuccatī''ti evamādīsu (saṃ0  ni0  1.234) kāraṇe. ``mahantaṃ hatthirājavaṇṇaṃ  abhinimminitvā''ti evamādīsu (saṃ0 ni0  1.138) saṇṭhāne.  ``tayo pattassa vaṇṇā''ti evamādīsu (pārā0 602) pamāṇe.  ``vaṇṇo gandho raso ojā''ti evamādīsu rūpāyatane. so idha  chaviyā daṭṭhabbo. tena abhikkantavaṇṇā abhirūpacchavi, iṭṭhavaṇṇā  manāpavaṇṇāti vuttaṃ hoti. devatā hi manussalokaṃ āgacchamānā  pakativaṇṇaṃ pakatīddhiṃ jahitvā oḷārikaṃ attabhāvaṃ katvā ^a^P1.0015^ea^  atirekavaṇṇaṃ atirekaiddhiṃ māpetvā naṭasamajjādīni gacchantā  manussā viya abhisaṅkhatena kāyena āgacchanti. tattha kāmāvacarā  anabhisaṅkhatenapi āgantuṃ sakkonti, rūpāvacarā pana na ^a^M1.0014^ea^ sakkonti.  tesañhi atisukhumo attabhāvo, na tena ^a^V1.0015^ea^ iriyāpathakappanaṃ hoti.  tasmā ayaṃ devaputto abhisaṅkhateneva āgato. tena vuttaṃ  ``abhikkantavaṇṇā''ti.</p>
              <p>[03] ^b^kevalakappa^eb^nti ettha ^b^kevala^eb^-saddo  anavasesa-yebhuyyābyāmissānatirekadaḷhatthavisaṃyogādianekattho.  tathā hissa ``kevalaparipuṇṇaṃ parisuddhaṃ brahmacariya''nti evamādīsu  (pārā0 1) anavasesatthamattho. ``kevalakappā ca aṅgamagadhā pahūtaṃ  khādanīyabhojanīyaṃ ādāya upasaṅkamissantī''ti evamādīsu (mahāva0  43) yebhuyyatā. ``kevalassa dukkhakkhandhassa samudayo hotī''ti  evamādīsu (vibha0 225) abyāmissatā. ``kevalaṃ saddhāmattakaṃ  nūna ayamāyasmā''ti evamādīsu (mahāva0 244) anatirekatā.  ``āyasmato, bhante, anuruddhassa bāhiyo nāma saddhivihāriko  kevalakappaṃ saṅghabhedāya ṭhito''ti evamādīsu (a0 ni0   4.243) daḷhatthatā. ``kevalī vusitavā uttamapurisoti  vuccatī''ti evamādīsu (saṃ0 ni0  3.57) visaṃyogo attho.  idha panassa anavasesattho adhippeto.</p>
              <p>[03] ^b^kappa^eb^-saddo panāyaṃ  abhisaddahana-vohāra-kāla-paññatti-chedana-vikappa-lesasamantabhāvādianekattho.  tathā hissa ``okappaniyametaṃ bhoto gotamassa, yathā taṃ arahato  sammāsambuddhassā''ti evamādīsu (ma0 ni0 1.387)  abhisaddahanamattho. ``anujānāmi, bhikkhave, pañcahi samaṇakappehi  phalaṃ paribhuñjitu''nti evamādīsu (cūḷava0 250) vohāro. ``yena  sudaṃ niccakappaṃ viharāmī''ti evamādīsu (ma0 ni0 1.387)  kālo. ``iccāyasmā kappo''ti evamādīsu paññatti.  ``alaṅkato kappitakesamassū''ti evamādīsu (vi0 va0 1094,  1101) chedanaṃ. ``kappati dvaṅgulakappo''ti evamādīsu (cūḷava0  446) vikappo. ``ātthi kappo nipajjitu''nti ^a^P1.0016^ea^  evamādīsu (a0 ni0  8.80) leso. ``kevalakappaṃ  veḷuvanaṃ obhāsetvā''ti evamādīsu (saṃ0 ni0  1.94)  samantabhāvo. idha panassa samantabhāvattho adhippeto. tasmā  ^b^kevalakappaṃ jetavana^eb^nti ettha ``anavasesaṃ samantato  jetavana''nti evamattho daṭṭhabbo.</p>
              <p>[03] ^b^obhāsetvā^eb^ti ^a^M1.0015^ea^ vatthālaṅkārasarīrasamuṭṭhitāya ābhāya  pharitvā, candimā viya sūriyo viya ca ekobhāsaṃ ekapajjotaṃ  karitvāti attho.</p>
              <p>[03] ^b^yenā^eb^ti ^a^V1.0016^ea^ bhummatthe karaṇavacanaṃ. ^b^yena bhagavā  tenupasaṅkamī^eb^ti tasmā ``yattha bhagavā, tattha upasaṅkamī''ti  evamettha attho daṭṭhabbo. yena vā kāraṇena bhagavā devamanussehi  upasaṅkamitabbo, tena kāraṇena upasaṅkamīti evamettha attho daṭṭhabbo.  kena ca kāraṇena bhagavā upasaṅkamitabbo?  nānappakāraguṇavisesādhigamādhippāyena, sāduphalūpabhogādhippāyena  dijagaṇehi niccaphalitamahārukkho viya. ^b^upasaṅkamī^eb^ti ca  gatāti vuttaṃ hoti. ^b^upasaṅkamitvā^eb^ti  upasaṅkamanapariyosānadīpanaṃ. atha vā evaṃ gatā tato āsannataraṃ  ṭhānaṃ bhagavato samīpasaṅkhātaṃ gantvātipi vuttaṃ hoti.</p>
              <p>[03] idāni yenatthena loke aggapuggalassa upaṭṭhānaṃ āgatā, taṃ  pucchitukāmā dasanakhasamodhānasamujjalaṃ añjuliṃ sirasi patiṭṭhapetvā  ekamantaṃ aṭṭhāsi. ^b^ekamanta^eb^nti bhāvanapuṃsakaniddeso --  ``visamaṃ candimasūriyā parivattantī''tiādīsu (a0 ni0   4.70) viya. tasmā yathā ṭhitā ekamantaṃ ṭhitā hoti, tathā  aṭṭhāsīti evamettha attho daṭṭhabbo. bhummatthe vā etaṃ upayogavacanaṃ.  ^b^aṭṭhāsī^eb^ti ṭhānaṃ kappesi. paṇḍitā hi devamanussā garuṭṭhāniyaṃ  upasaṅkamitvā āsanakusalatāya ekamantaṃ tiṭṭhanti, ayañca devo tesaṃ  aññataro, tasmā ekamantaṃ aṭṭhāsi.</p>
              <p>[03] kathaṃ ṭhito pana ekamantaṃ ṭhito hotīti? cha ṭhānadose  vajjetvā. seyyathidaṃ -- atidūraṃ, accāsannaṃ, uparivātaṃ ^a^P1.0017^ea^,  unnatappadesaṃ, atisammukhaṃ, atipacchāti. atidūre ṭhito  hi sace kathetukāmo hoti, uccāsaddena kathetabbaṃ hoti. accāsanne  ṭhito saṅghaṭṭanaṃ karoti. uparivāte ṭhito sarīragandhena bādhati.  unnatappadese ṭhito agāravaṃ pakāseti. atisammukhā ṭhito sace  daṭṭhukāmo hoti, cakkhunā cakkhuṃ āhacca daṭṭhabbaṃ hoti. atipacchā  ṭhito sace daṭṭhukāmo hoti, gīvaṃ pasāretvā daṭṭhabbaṃ hoti. tasmā  ayampi ete cha ṭhānadose vajjetvā aṭṭhāsi. tena vuttaṃ ``ekamantaṃ  aṭṭhāsī''ti.</p>
              <p>[03] ^b^etadavocā^eb^ti ^a^M1.0016^ea^ etaṃ avoca. ^b^kathaṃ nū^eb^ti kāraṇapucchā.  bhagavato hi tiṇṇoghabhāvo dasasahassilokadhātuyā pākaṭo,  tenimissā devatāya tattha kaṅkhā natthi, iminā pana kāraṇena  ``tiṇṇo''ti na jānāti, tena sā taṃ kāraṇaṃ pucchamānā evamāha.</p>
              <p>[03] ^b^mārisā^eb^ti ^a^V1.0017^ea^ devatānaṃ piyasamudācāravacanametaṃ.  niddukkhāti vuttaṃ hoti. yadi evaṃ ``yadā kho te, mārisa,  saṅkunā saṅku hadaye samāgaccheyya, atha naṃ tvaṃ jāneyyāsi  `vassasahassaṃ me niraye paccamānassā'''ti (ma0 ni0 1.512) idaṃ  virujjhati. na hi nerayikasatto niddukkho nāma hoti. kiñcāpi  na niddukkho, ruḷhīsaddena pana evaṃ vuccati. pubbe kira  paṭhamakappikānaṃ niddukkhānaṃ sukhasamappitānaṃ esa vohāro, aparabhāge  dukkhaṃ hotu vā mā vā, ruḷhīsaddena ayaṃ vohāro vuccateva  nippadumāpi nirudakāpi vā pokkharaṇī pokkharaṇī viya.</p>
              <p>[03] ^b^oghamatarī^eb^ti ettha cattāro oghā, kāmogho bhavogho  diṭṭhogho avijjoghoti. tattha pañcasu kāmaguṇesu chandarāgo kāmogho  nāma. rūpārūpabhavesu chandarāgo jhānanikanti ca bhavogho nāma.  dvāsaṭṭhi diṭṭhiyo diṭṭhogho nāma. catūsu saccesu aññāṇaṃ avijjogho  nāma. tattha kāmogho aṭṭhasu lobhasahagatesu cittuppādesu uppajjati,  bhavogho catūsu diṭṭhigatavippayuttalobhasahagatesu cittuppādesu uppajjati,  diṭṭhogho catūsu diṭṭhigatasampayuttesu cittuppādesu uppajjati, avijjogho  sabbākusalesu uppajjati. </p>
              <p>[01] sabbopi cesa avahananaṭṭhena rāsaṭṭhena ca oghoti  veditabbo. ^b^avahananaṭṭhenā^eb^ti ^a^P1.0018^ea^ adhogamanaṭṭhena.  ayañhi attano vasaṃ gate satte adho gameti, nirayādibhedāya  duggatiyaṃyeva nibbatteti, uparibhāvaṃ vā nibbānaṃ gantuṃ adento adho  tīsu bhavesu catūsu yonīsu pañcasu gatīsu sattasu viññāṇaṭṭhitīsu  navasu sattāvāsesu ca gametītipi attho. ^b^rāsaṭṭhenā^eb^ti  mahantaṭṭhena. mahā heso kilesarāsi avīcito paṭṭhāya yāva bhavaggā  patthaṭo, yadidaṃ pañcasu kāmaguṇesu chandarāgo nāma. sesesupi eseva  nayo. evamayaṃ rāsaṭṭhenāpi oghoti ^a^M1.0017^ea^ veditabbo. ^b^atarī^eb^ti  imaṃ catubbidhampi oghaṃ kena nu tvaṃ, mārisa, kāraṇena tiṇṇoti  pucchati.</p>
              <p>[03] athassā bhagavā pañhaṃ vissajjento ^b^appatiṭṭhaṃ  khvāha^eb^ntiādimāha. tattha ^b^appatiṭṭha^eb^nti appatiṭṭhahanto.  ^b^anāyūha^eb^nti anāyūhanto, avāyamantoti attho. iti bhagavā  gūḷhaṃ paṭicchannaṃ katvā pañhaṃ kathesi. devatāpi naṃ sutvā  ``bāhirakaṃ tāva oghaṃ tarantā nāma ṭhātabbaṭṭhāne tiṭṭhantā  taritabbaṭṭhāne āyūhantā taranti, ayaṃ pana avīcito yāva bhavaggā  patthaṭaṃ ^a^V1.0018^ea^ kilesoghaṃ kilesarāsiṃ appatiṭṭhahanto anāyūhanto atarinti  āha. kiṃ nu kho etaṃ? kathaṃ nu kho eta''nti? vimatiṃ  pakkhantā pañhassa atthaṃ na aññāsi. </p>
              <p>[01] kiṃ pana bhagavatā yathā sattā na jānanti, evaṃ  kathanatthāya pāramiyo pūretvā sabbaññutā paṭividdhāti? na  etadatthāya paṭividdhā. dve pana bhagavato desanā niggahamukhena ca  anuggahamukhena ca. tattha ye paṇḍitamānino honti aññātepi  ñātasaññino pañcasatā brāhmaṇapabbajitā viya, tesaṃ mānaniggahatthaṃ  yathā na jānanti, evaṃ mūlapariyāyādisadisaṃ dhammaṃ deseti. ayaṃ  niggahamukhena desanā. vuttampi cetaṃ ``niggayha niggayhāhaṃ,  ānanda, vakkhāmi, pavayha pavayha, ānanda, vakkhāmi, yo sāro,  so ṭhassatī''ti (ma0 ni0 3.196). ye ^a^P1.0019^ea^ pana  ujukā sikkhākāmā, tesaṃ suviññeyyaṃ katvā  ākaṅkheyyasuttādisadisaṃ dhammaṃ deseti, ``abhirama, tissa,  abhirama, tissa, ahamovādena ahamanuggahena ahamanusāsaniyā''ti  (saṃ0 ni0  3.84) ca ne samassāseti. ayaṃ anuggahamukhena  desanā.</p>
              <p>[03] ayaṃ pana devaputto mānatthaddho paṇḍitamānī, evaṃ kirassa  ahosi -- ahaṃ oghaṃ jānāmi, tathāgatassa oghatiṇṇabhāvaṃ jānāmi,  ``iminā pana kāraṇena tiṇṇo''ti ettakamattaṃ na jānāmi. iti  mayhaṃ ñātameva bahu, appaṃ aññātaṃ, tamahaṃ kathitamattameva jānissāmi.  kiñhi nāma taṃ bhagavā vadeyya, yassāhaṃ atthaṃ na jāneyyanti.  atha satthā ``ayaṃ kiliṭṭhavatthaṃ viya ^a^M1.0018^ea^ raṅgajātaṃ abhabbo imaṃ mānaṃ  appahāya desanaṃ sampaṭicchituṃ, mānaniggahaṃ tāvassa katvā puna  nīcacittena pucchantassa pakāsessāmī''ti paṭicchannaṃ katvā pañhaṃ  kathesi. sopi nihatamāno ahosi, sā cassa nihatamānatā  uttaripañhapucchaneneva veditabbā. tassa pana pañhapucchanassa ayamattho  -- kathaṃ pana tvaṃ, mārisa, appatiṭṭhaṃ anāyūhaṃ oghamatari, yathāhaṃ  jānāmi, evaṃ me kathehīti.</p>
              <p>[03] athassa bhagavā kathento ^b^yadāsvāha^eb^ntiādimāha. tattha  ^b^yadā svāha^eb^nti yasmiṃ kāle ahaṃ. sukāro nipātamattaṃ. yathā  ca ettha, evaṃ sabbapadesu. ^b^saṃsīdāmī^eb^ti paṭicchannaṃ katvā  ataranto tattheva osīdāmi. ^b^nibbuyhāmī^eb^ti ṭhātuṃ asakkonto  ativattāmi. iti ṭhāne ca vāyāme ca dosaṃ disvā atiṭṭhanto  avāyamanto oghamatarinti evaṃ bhagavatā pañho kathito. devatāyapi  paṭividdho, na pana pākaṭo, tassa pākaṭīkaraṇatthaṃ satta dukā dassitā.  kilesavasena ^a^V1.0019^ea^ hi santiṭṭhanto saṃsīdati nāma, abhisaṅkhāravasena  āyūhanto nibbuyhati nāma. taṇhādiṭṭhīhi vā santiṭṭhanto saṃsīdati  nāma, avasesakilesānañceva abhisaṅkhārānañca vasena āyūhanto  nibbuyhati nāma. taṇhāvasena vā santiṭṭhanto saṃsīdati nāma,  diṭṭhivasena āyūhanto nibbuyhati nāma. sassatadiṭṭhiyā vā  santiṭṭhanto saṃsīdati nāma, ucchedadiṭṭhiyā āyūhanto nibbuyhati  nāma. olīyanābhinivesā hi bhavadiṭṭhi, atidhāvanābhinivesā  vibhavadiṭṭhi ^a^P1.0020^ea^. līnavasena vā santiṭṭhanto saṃsīdati  nāma, uddhaccavasena āyūhanto nibbuyhati nāma. tathā  kāmasukhallikānuyogavasena santiṭṭhanto saṃsīdati nāma,  attakilamathānuyogavasena āyūhanto nibbuyhati nāma.  sabbākusalābhisaṅkhāravasena santiṭṭhanto saṃsīdati nāma,  sabbalokiyakusalābhisaṅkhāravasena āyūhanto nibbuyhati nāma.  vuttampi cetaṃ -- ``seyyathāpi, cunda, ye keci akusalā dhammā,  sabbe te adhobhāgaṅgamanīyā, ye keci kusalā dhammā, sabbe te  uparibhāgaṅgamanīyā''ti (ma0 ni0 1.86).</p>
              <p>[03] imaṃ pañhavissajjanaṃ sutvāva devatā sotāpattiphale patiṭṭhāya tuṭṭhā  pasannā attano tuṭṭhiñca pasādañca pakāsayantī ^b^cirassaṃ vatā^eb^ti  gāthamāha. tattha ^b^cirassa^eb^nti cirassa kālassa accayenāti  attho. ayaṃ ^a^M1.0019^ea^ kira devatā kassapasammāsambuddhaṃ disvā tassa  parinibbānato paṭṭhāya antarā aññaṃ buddhaṃ na diṭṭhapubbā, tasmā ajja  bhagavantaṃ disvā evamāha. kiṃ panimāya devatāya ito pubbe satthā  na diṭṭhapubboti. diṭṭhapubbo vā hotu adiṭṭhapubbo vā, dassanaṃ  upādāya evaṃ vattuṃ vaṭṭati. ^b^brāhmaṇa^eb^nti bāhitapāpaṃ  khīṇāsavabrāhmaṇaṃ. ^b^parinibbuta^eb^nti kilesanibbānena nibbutaṃ.  ^b^loke^eb^ti sattaloke. ^b^visattika^eb^nti rūpādīsu ārammaṇesu  āsattavisattatādīhi kāraṇehi visattikā vuccati taṇhā, taṃ visattikaṃ  appatiṭṭhamānaṃ anāyūhamānaṃ tiṇṇaṃ nittiṇṇaṃ uttiṇṇaṃ cirassaṃ vata  khīṇāsavabrāhmaṇaṃ passāmīti attho. </p>
              <p>[01] ^b^samanuñño satthā ahosī^eb^ti tassā devatāya vacanaṃ  citteneva samanumodi, ekajjhāsayo ahosi. ^b^antaradhāyī^eb^ti  abhisaṅkhatakāyaṃ jahitvā attano pakatiupādiṇṇakakāyasmiṃyeva ṭhatvā  laddhāsā laddhapatiṭṭhā hutvā dasabalaṃ gandhehi ca mālehi ca pūjetvā  attano bhavanaṃyeva agamāsīti. </p>
              <p>[06] oghataraṇasuttavaṇṇanā niṭṭhitā. </p>
            </h4>
            <h4>
              <h4n> 2. nimokkhasuttavaṇṇanā </h4n>
              <p>[03] 2^b^.^eb^ idāni ^a^V1.0020^ea^ dutiyasuttato paṭṭhāya paṭhamamāgatañca  uttānatthañca pahāya yaṃ yaṃ anuttānaṃ, taṃ tadeva vaṇṇayissāma.  ^b^jānāsi no^eb^ti jānāsi nu. ^b^nimokkha^eb^ntiādīni  maggādīnaṃ nāmāni ^a^P1.0021^ea^. maggena hi sattā  kilesabandhanato nimuccanti, tasmā maggo sattānaṃ ^b^nimokkho^eb^ti  vutto. phalakkhaṇe pana te kilesabandhanato pamuttā, tasmā phalaṃ  sattānaṃ ^b^pamokkho^eb^ti vuttaṃ. nibbānaṃ patvā sattānaṃ sabbadukkhaṃ  viviccati, tasmā nibbānaṃ ^b^viveko^eb^ti vuttaṃ. sabbāni vā  etāni nibbānasseva nāmāni. nibbānañhi patvā sattā  sabbadukkhato nimuccanti pamuccanti viviccanti, tasmā tadeva  ``nimokkho pamokkho viveko''ti vuttaṃ. ^b^jānāmi khvāha^eb^nti  jānāmi kho ahaṃ. avadhāraṇattho khokāro ^a^M1.0020^ea^. ahaṃ jānāmiyeva.  sattānaṃ nimokkhādijānanatthameva hi mayā samatiṃsa pāramiyo pūretvā  sabbaññutaññāṇaṃ paṭividdhanti sīhanādaṃ nadati. buddhasīhanādaṃ nāma  kira etaṃ suttaṃ. </p>
              <p>[01] ^b^nandībhavaparikkhayā^eb^ti nandīmūlakassa kammabhavassa  parikkhayena. nandiyā ca bhavassa cātipi vaṭṭati. tattha hi  purimanaye nandībhavena tividhakammābhisaṅkhāravasena saṅkhārakkhandho  gahito, saññāviññāṇehi taṃsampayuttā ca dve khandhā. tehi pana tīhi  khandhehi sampayuttā vedanā tesaṃ gahaṇena gahitāvāti anupādiṇṇakānaṃ  catunnaṃ arūpakkhandhānaṃ appavattivasena saupādisesaṃ nibbānaṃ kathitaṃ  hoti. ^b^vedanānaṃ nirodhā upasamā^eb^ti upādiṇṇakavedanānaṃ  nirodhena ca upasamena ca. tattha vedanāgahaṇena taṃsampayuttā tayo  khandhā gahitāva honti, tesaṃ vatthārammaṇavasena rūpakkhandhopi. evaṃ  imesaṃ upādiṇṇakānaṃ pañcannaṃ khandhānaṃ appavattivasena anupādisesaṃ  nibbānaṃ kathitaṃ hoti. dutiyanaye pana nandiggahaṇena  saṅkhārakkhandho gahito, bhavaggahaṇena upapattibhavasaṅkhāto  rūpakkhandho, saññādīhi sarūpeneva tayo khandhā. evaṃ imesaṃ pañcannaṃ  khandhānaṃ appavattivasena nibbānaṃ kathitaṃ hotīti veditabbaṃ. imameva  ca nayaṃ catunikāyikabhaṇḍikatthero roceti. iti nibbānavaseneva  bhagavā desanaṃ niṭṭhāpesīti. </p>
              <p>[06] nimokkhasuttavaṇṇanā niṭṭhitā. </p>
            </h4>
            <h4>
              <h4n> 3. upanīyasuttavaṇṇanā </h4n>
              <p>[03] 3^b^.^eb^ tatiye ^a^V1.0021^ea^ ^a^P1.0022^ea^ ^b^upanīyatī^eb^ti  parikkhīyati nirujjhati, upagacchati vā, anupubbena maraṇaṃ upetīti  attho. yathā vā gopālena gogaṇo nīyati, evaṃ jarāya  maraṇasantikaṃ upanīyatīti attho. ^b^jīvita^eb^nti jīvitindriyaṃ.  ^b^appa^eb^nti parittaṃ thokaṃ. tassa dvīhākārehi parittatā  veditabbā sarasaparittatāya ca khaṇaparittatāya ca. sarasaparittatāyapi  hi ``yo, bhikkhave, ciraṃ jīvati, so vassasataṃ appaṃ vā  bhiyyo''ti (dī0 ni0 2.7; saṃ0 ni0  2.143) vacanato  parittaṃ. khaṇaparittatāyapi. paramatthato hi atiparitto sattānaṃ  jīvitakkhaṇo ekacittappavattimattoyeva ^a^M1.0021^ea^. yathā nāma rathacakkaṃ  pavattamānampi ekeneva nemippadesena pavattati, tiṭṭhamānampi ekeneva  tiṭṭhati, evamevaṃ ekacittakkhaṇikaṃ sattānaṃ jīvitaṃ, tasmiṃ citte  niruddhamatte satto niruddhoti vuccati. yathāha -- atīte cittakkhaṇe  jīvittha na jīvati na jīvissati, anāgate cittakkhaṇe jīvissati  na jīvati na jīvittha, paccuppanne cittakkhaṇe jīvati na jīvittha na  jīvissati. </p>
              <p>[21] ``jīvitaṃ attabhāvo ca, sukhadukkhā ca kevalā. </p>
              <p>[22] ekacittasamāyuttā, lahuso vattate khaṇo.. </p>
              <p>[21] ``ye niruddhā marantassa, tiṭṭhamānassa vā idha. </p>
              <p>[22] sabbepi sadisā khandhā, gatā appaṭisandhikā.. </p>
              <p>[21] ``anibbattena na jāto, paccuppannena jīvati. </p>
              <p>[22] cittabhaṅgā mato loko, paññatti paramatthiyā''ti..  (mahāni0 10). </p>
              <p>[01] ^b^jarūpanītassā^eb^ti jaraṃ upagatassa, jarāya vā  maraṇasantikaṃ upanītassa. ^b^na santi tāṇā^eb^ti tāṇaṃ leṇaṃ  saraṇaṃ bhavituṃ samatthā nāma keci natthi. ^b^etaṃ bhaya^eb^nti etaṃ  jīvitindriyassa maraṇūpagamanaṃ, āyuparittatā, jarūpanītassa  tāṇābhāvoti tividhaṃ bhayaṃ bhayavatthu bhayakāraṇanti ^a^P1.0023^ea^  attho. ^b^puññāni kayirātha sukhāvahānī^eb^ti viññū puriso  sukhāvahāni sukhadāyakāni puññāni kareyya. iti devatā  rūpāvacarajjhānaṃ sandhāya pubbacetanaṃ aparacetanaṃ muñcacetanañca gahetvā  bahuvacanavasena ^a^V1.0022^ea^ ``puññānī''ti āha. jhānassādaṃ jhānanikantiṃ  jhānasukhañca gahetvā ``sukhāvahānī''ti āha. tassā kira devatāya  sayaṃ dīghāyukaṭṭhāne brahmaloke nibbattattā heṭṭhā kāmāvacaradevesu  parittāyukaṭṭhāne cavamāne upapajjamāne ca thullaphusitake vuṭṭhipātasadise  satte disvā etadahosi ``ahovatime sattā jhānaṃ bhāvetvā  aparihīnajjhānā kālaṃ katvā brahmaloke  ekakappa-dvekappa-catukappa-aṭṭhakappa-soḷasakappa-dvattiṃsakappa-catusaṭṭhikappappamāṇaṃ  addhānaṃ tiṭṭheyyu''nti. tasmā evamāha. </p>
              <p>[01] atha bhagavā -- ``ayaṃ devatā aniyyānikaṃ vaṭṭakathaṃ  kathetī''ti vivaṭṭamassā dassento dutiyaṃ gāthamāha. tattha  ^b^lokāmisa^eb^nti dve lokāmisā ^a^M1.0022^ea^ pariyāyena ca nippariyāyena ca.  pariyāyena tebhūmakavaṭṭaṃ lokāmisaṃ, nippariyāyena cattāro paccayā.  idha pariyāyalokāmisaṃ adhippetaṃ. nippariyāyalokāmisampi  vaṭṭatiyeva. ^b^santipekkho^eb^ti nibbānasaṅkhātaṃ accantasantiṃ  pekkhanto icchanto patthayantoti. </p>
              <p>[06] upanīyasuttavaṇṇanā niṭṭhitā. </p>
            </h4>
            <h4>
              <h4n> 4. accentisuttavaṇṇanā </h4n>
              <p>[03] 4^b^.^eb^ catutthe ^b^accentī^eb^ti atikkamanti.  ^b^kālā^eb^ti purebhattādayo kālā. ^b^tarayanti rattiyo^eb^ti  rattiyo atikkamamānā puggalaṃ maraṇūpagamanāya tarayanti sīghaṃ sīghaṃ  gamayanti. ^b^vayoguṇā^eb^ti paṭhamamajjhimapacchimavayānaṃ guṇā,  rāsayoti attho. ``anujānāmi, bhikkhave, ahatānaṃ vatthānaṃ  diguṇaṃ saṅghāṭi''nti (mahāva0 348) ettha hi paṭalaṭṭho guṇaṭṭho.  ``sataguṇā dakkhiṇā pāṭikaṅkhitabbā''ti (ma0 ni0 3.379)  ettha ānisaṃsaṭṭho. ``antaṃ antaguṇa''nti ettha koṭṭhāsaṭṭho.  ``kayirā mālāguṇe bahū''ti (dha0 pa0 53) ettha rāsaṭṭho.  ``pañca kāmaguṇā''ti ettha bandhanaṭṭho. idha pana rāsaṭṭho guṇaṭṭho.  tasmā ^b^vayoguṇā^eb^ti vayorāsayo veditabbā. ^b^anupubbaṃ^eb^  ^a^P1.0024^ea^ ^b^jahantī^eb^ti anupaṭipāṭiyā puggalaṃ jahanti.  majjhimavaye ṭhitaṃ hi paṭhamavayo jahati, pacchimavaye ṭhitaṃ dve  paṭhamamajjhimā jahanti, maraṇakkhaṇe pana tayopi vayā jahanteva.  ^b^etaṃ bhaya^eb^nti etaṃ kālānaṃ atikkamanaṃ, rattidivānaṃ taritabhāvo,  vayoguṇānaṃ jahanabhāvoti tividhaṃ bhayaṃ. sesaṃ purimasadisamevāti.</p>
              <p>[03] accentisuttavaṇṇanā niṭṭhitā. </p>
            </h4>
            <h4>
              <h4n> 5. katichindasuttavaṇṇanā </h4n>
              <p>[03] 5^b^.^eb^ pañcame ^a^V1.0023^ea^ ^a^M1.0023^ea^ ^b^kati chinde^eb^ti chindanto kati  chindeyya. sesapadesupi eseva nayo. ettha ca ``chinde jahe''ti  atthato ekaṃ. gāthābandhassa pana maṭṭhabhāvatthaṃ ayaṃ devatā saddapunaruttiṃ  vajjayantī evamāha. ^b^kati saṅgātigo^eb^ti kati saṅge atigato,  atikkantoti attho. saṅgātikotipi pāṭho, ayameva attho.  ^b^pañca chinde^eb^ti chindanto pañca orambhāgiyasaṃyojanāni  chindeyya. ^b^pañca jahe^eb^ti jahanto pañcuddhambhāgiyasaṃyojanāni  jaheyya. idhāpi chindanañca jahanañca atthato ekameva, bhagavā pana  devatāya āropitavacanānurūpeneva evamāha. atha vā pādesu  baddhapāsasakuṇo viya pañcorambhāgiyasaṃyojanāni heṭṭhā  ākaḍḍhamānākārāni honti, tāni anāgāmimaggena chindeyyāti  vadati. hatthehi gahitarukkhasākhā viya pañcuddhambhāgiyasaṃyojanāni  upari ākaḍḍhamānākārāni honti, tāni arahattamaggena jaheyyāti  vadati. ^b^pañca cuttari bhāvaye^eb^ti etesaṃ saṃyojanānaṃ  chindanatthāya ceva pahānatthāya ca uttari atirekaṃ visesaṃ bhāvento  saddhāpañcamāni indriyāni bhāveyyāti attho. ^b^pañca  saṅgātigo^eb^ti rāgasaṅgo dosasaṅgo mohasaṅgo mānasaṅgo  diṭṭhisaṅgoti ime pañca saṅge atikkanto. ^b^oghatiṇṇoti  vuccatī^eb^ti caturoghatiṇṇoti kathīyati. imāya pana gāthāya  pañcindriyāni lokiyalokuttarāni kathitānīti. </p>
              <p>[06] katichindasuttavaṇṇanā niṭṭhitā. </p>
            </h4>
            <h4>
              <h4n> 6. jāgarasuttavaṇṇanā </h4n>
              <p>[03] 6^b^.^eb^ chaṭṭhe ^a^P1.0025^ea^ ^b^jāgarata^eb^nti  jāgarantānaṃ. ^b^pañca jāgarata^eb^nti vissajjanagāthāyaṃ pana  saddhādīsu pañcasu indriyesu jāgarantesu pañca nīvaraṇā suttā nāma.  kasmā? yasmā taṃsamaṅgīpuggalo yattha katthaci nisinno vā ṭhito  vā aruṇaṃ uṭṭhapentopi pamādatāya akusalasamaṅgitāya sutto nāma hoti.  evaṃ suttesu pañcasu nīvaraṇesu pañcindriyāni jāgarāni nāma.  kasmā ^a^M1.0024^ea^? yasmā taṃsamaṅgīpuggalo yattha katthaci nipajjitvā  niddāyantopi appamādatāya kusalasamaṅgitāya jāgaro nāma hoti.  pañcahi pana nīvaraṇeheva kilesarajaṃ ādiyati gaṇhāti parāmasati.  purimā ^a^V1.0024^ea^ hi kāmacchandādayo pacchimānaṃ paccayā hontīti pañcahi  indriyehi parisujjhatīti ayamattho veditabbo. idhāpi  pañcindriyāni lokiyalokuttarāneva kathitānīti. </p>
              <p>[06] jāgarasuttavaṇṇanā niṭṭhitā. </p>
            </h4>
            <h4>
              <h4n> 7. appaṭividitasuttavaṇṇanā </h4n>
              <p>[03] 7^b^.^eb^ sattame ^b^dhammā^eb^ti catusaccadhammā.  ^b^appaṭividitā^eb^ti ñāṇena appaṭividdhā. ^b^paravādesū^eb^ti  dvāsaṭṭhidiṭṭhigatavādesu. te hi ito paresaṃ titthiyānaṃ vādattā  paravādā nāma. ^b^nīyare^eb^ti attano dhammatāyapi gacchanti,  parenapi nīyanti. tattha sayameva sassatādīni gaṇhantā gacchanti  nāma, parassa vacanena tāni gaṇhantā nīyanti nāma. ^b^kālo  tesaṃ pabujjhitu^eb^nti tesaṃ puggalānaṃ pabujjhituṃ ayaṃ kālo.  lokasmiñhi buddho uppanno, dhammo desiyati, saṅgho suppaṭipanno,  paṭipadā bhaddikā, ime ca pana mahājanā vaṭṭe suttā nappabujjhantīti  devatā āha. ^b^sambuddhā^eb^ti sammā hetunā kāraṇena buddhā.  cattāro hi buddhā -- sabbaññubuddho, paccekabuddho, catusaccabuddho,  sutabuddhoti. tattha samatiṃsapāramiyo pūretvā sammāsambodhiṃ patto  sabbaññubuddho nāma. kappasatasahassādhikāni dve asaṅkhyeyyāni  pāramiyo pūretvā sayambhutaṃ patto paccekabuddho nāma. avasesā  khīṇāsavā catusaccabuddhā nāma. bahussuto sutabuddho nāma. imasmiṃ  atthe tayopi purimā vaṭṭanti. ^b^sammadaññā^eb^ti sammā hetunā  ^a^P1.0026^ea^ kāraṇena jānitvā. ^b^caranti visame sama^eb^nti  visame vā lokasannivāse visame vā sattanikāye visame vā  kilesajāte samaṃ carantīti. </p>
              <p>[06] appaṭividitasuttavaṇṇanā niṭṭhitā. </p>
            </h4>
            <h4>
              <h4n> 8. susammuṭṭhasuttavaṇṇanā </h4n>
              <p>[03] 8^b^.^eb^ aṭṭhame ^a^M1.0025^ea^ ^b^susammuṭṭhā^eb^ti paññāya  appaṭividdhabhāveneva sunaṭṭhā. yathā hi dve khettāni kasitvā, ekaṃ  vapitvā, bahudhaññaṃ adhigatassa avāpitakhettato aladdhaṃ sandhāya ``bahuṃ  me dhaññaṃ naṭṭha''nti vadanto aladdhameva ``naṭṭha''nti vadati,  evamidhāpi appaṭividitāva susammuṭṭhā nāma. ^b^asammuṭṭhā^eb^ti  paññāya paṭividdhabhāveneva anaṭṭhā. sesaṃ purimasadisamevāti. </p>
              <p>[06] susammuṭṭhasuttavaṇṇanā niṭṭhitā. </p>
            </h4>
            <h4>
              <h4n> 9. mānakāmasuttavaṇṇanā </h4n>
              <p>[03] 9^b^.^eb^ navame ^a^V1.0025^ea^ ^b^mānakāmassā^eb^ti mānaṃ kāmentassa  icchantassa. ^b^damo^eb^ti evarūpassa puggalassa samādhipakkhiko  damo natthīti vadati. ``saccena danto damasā upeto, vedantagū  vusitabrahmacariyo''ti (saṃ0 ni0  1.195) ettha hi indriyasaṃvaro  damoti vutto. ``yadi saccā damā cāgā, khantyā bhiyyodha  vijjatī''ti (saṃ0 ni0  1.246; su0 ni0 191) ettha paññā.  ``dānena damena saṃyamena saccavajjena atthi puññaṃ, atthi puññassa  āgamo''ti (saṃ0 ni0  4.365) ettha uposathakammaṃ.  ``sakkhissasi kho tvaṃ, puṇṇa, iminā damūpasamena samannāgato  sunāparantasmiṃ janapade viharitu''nti (saṃ0 ni0  4.88; ma0  ni0 3.396) ettha adhivāsanakhanti. imasmiṃ pana sutte damoti  samādhipakkhikadhammānaṃ etaṃ nāmaṃ. tenevāha -- ``na monamatthi  asamāhitassā''ti. tattha ^b^mona^eb^nti catumaggañāṇaṃ, tañhi  munātīti monaṃ, catusaccadhamme jānātīti attho.  ^b^maccudheyyassā^eb^ti tebhūmakavaṭṭassa. tañhi maccuno patiṭṭhānaṭṭhena  maccudheyyanti vuccati. ^b^pāra^eb^nti ^a^P1.0027^ea^ tasseva pāraṃ  nibbānaṃ. ^b^tareyyā^eb^ti paṭivijjheyya pāpuṇeyya vā. idaṃ vuttaṃ  hoti -- eko araññe viharanto pamatto puggalo maccudheyyassa pāraṃ na  tareyya na paṭivijjheyya na pāpuṇeyyāti. </p>
              <p>[01] ^b^mānaṃ pahāyā^eb^ti arahattamaggena navavidhamānaṃ  pajahitvā. ^b^susamāhitatto^eb^ti upacārappanāsamādhīhi suṭṭhu  samāhitatto. ^b^sucetaso^eb^ti ñāṇasampayuttatāya ^a^M1.0026^ea^ sundaracitto.  ñāṇavippayuttacittena hi sucetasoti na vuccati, tasmā ñāṇasampayuttena  sucetaso hutvāti attho. ^b^sabbadhi vippamutto^eb^ti sabbesu  khandhāyatanādīsu vippamutto hutvā. ^b^tareyyā^eb^ti ettha tebhūmakavaṭṭaṃ  samatikkamanto nibbānaṃ paṭivijjhanto taratīti paṭivedhataraṇaṃ nāma  vuttaṃ. iti imāya gāthāya tisso sikkhā kathitā honti. kathaṃ  -- māno nāmāyaṃ sīlabhedano, tasmā ``mānaṃ pahāyā''ti iminā  adhisīlasikkhā kathitā hoti. ``susamāhitatto''ti iminā  adhicittasikkhā. ``sucetaso''ti ettha cittena paññā dassitā,  tasmā iminā adhipaññāsikkhā kathitā. adhisīlañca nāma sīle  sati hoti, adhicittaṃ citte sati, adhipaññā paññāya sati.  tasmā sīlaṃ nāma pañcapi dasapi sīlāni, pātimokkhasaṃvaro  adhisīlaṃ nāmāti veditabbaṃ. aṭṭha samāpattiyo cittaṃ,  vipassanāpādakajjhānaṃ adhicittaṃ. kammassakatañāṇaṃ paññā,  vipassanā adhipaññā. anuppannepi hi buddhuppāde pavattatīti  pañcasīlaṃ ^a^V1.0026^ea^ dasasīlaṃ sīlameva, pātimokkhasaṃvarasīlaṃ buddhuppādeyeva  pavattatīti adhisīlaṃ. cittapaññāsupi eseva nayo. apica  nibbānaṃ patthayantena samādinnaṃ pañcasīlampi dasasīlampi  adhisīlameva. samāpannā aṭṭha samāpattiyopi adhicittameva.  sabbampi vā lokiyasīlaṃ sīlameva, lokuttaraṃ adhisīlaṃ.  cittapaññāsupi eseva nayoti. iti imāya gāthāya samodhānetvā  tisso sikkhā sakalasāsanaṃ kathitaṃ hotīti. </p>
              <p>[06] mānakāmasuttavaṇṇanā niṭṭhitā. </p>
            </h4>
            <h4>
              <h4n> 10. araññasuttavaṇṇanā </h4n>
              <p>[03] 10^b^.^eb^ dasame ^b^santāna^eb^nti santakilesānaṃ,  paṇḍitānaṃ vā. ``santo have sabbhi pavedayanti (jā0  2.21.413), dūre santo pakāsantī''tiādīsu (dha0 pa0 304)  hi paṇḍitāpi ^a^P1.0028^ea^ santoti vuttā.  ^b^brahmacārina^eb^nti seṭṭhacārīnaṃ maggabrahmacariyavāsaṃ vasantānaṃ.  ^b^kena vaṇṇo pasīdatī^eb^ti kena kāraṇena chavivaṇṇo pasīdatīti  pucchati. kasmā panesā evaṃ pucchati? esā kira vanasaṇḍavāsikā  bhummadevatā āraññake bhikkhū pacchābhattaṃ piṇḍapātapaṭikkante araññaṃ  pavisitvā ^a^M1.0027^ea^ rattiṭṭhānadivāṭṭhānesu mūlakammaṭṭhānaṃ gahetvā nisinne passati.  tesañca evaṃ nisinnānaṃ balavacittekaggatā uppajjati. tato  visabhāgasantati vūpasammati, sabhāgasantati okkamati, cittaṃ pasīdati.  citte pasanne lohitaṃ pasīdati, cittasamuṭṭhānāni upādārūpāni  parisuddhāni honti, vaṇṭā pamuttatālaphalassa viya mukhassa vaṇṇo  hoti. taṃ disvā devatā cintesi -- ``sarīravaṇṇo nāmāyaṃ  paṇītāni rasasampannāni bhojanāni sukhasamphassāni  nivāsanapāpuraṇasayanāni utusukhe tebhūmikādibhede ca pāsāde  mālāgandhavilepanādīni ca labhantānaṃ pasīdati, ime pana bhikkhū  piṇḍāya caritvā missakabhattaṃ bhuñjanti, viraḷamañcake vā phalake vā  silāya vā sayanāni kappenti, rukkhamūlādīsu vā abbhokāse vā  vasanti, kena nu kho kāraṇena etesaṃ vaṇṇo pasīdatī''ti. tasmā  pucchi.</p>
              <p>[03] athassā bhagavā kāraṇaṃ kathento dutiyaṃ gāthaṃ āha. tattha  ^b^atīta^eb^nti atīte asuko nāma rājā dhammiko ahosi, so  amhākaṃ paṇīte paccaye adāsi. ācariyupajjhāyā lābhino ahesuṃ.  atha mayaṃ evarūpāni bhojanāni bhuñjimhā, cīvarāni pārupimhāti  evaṃ ekacce ^a^V1.0027^ea^ paccayabāhullikā viya ime bhikkhū atītaṃ nānusocanti.  ^b^nappajappanti nāgata^eb^nti anāgate dhammiko rājā bhavissati,  phītā janapadā bhavissanti, bahūni sappinavanītādīni  uppajjissanti, ``khādatha bhuñjathā''ti tattha tattha vattāro  bhavissanti, tadā mayaṃ evarūpāni bhojanāni bhuñjissāma, cīvarāni  pārupissāmāti evaṃ anāgataṃ na patthenti. ^b^paccuppannenā^eb^ti yena  kenaci taṅkhaṇe laddhena yāpenti. ^b^tenā^eb^ti tena tividhenāpi  kāraṇena. </p>
              <p>[01] evaṃ vaṇṇasampattiṃ dassetvā idāni tasseva vaṇṇassa  vināsaṃ dassento anantaraṃ gāthamāha. tattha ^a^P1.0029^ea^  ^b^anāgatappajappāyā^eb^ti anāgatassa patthanāya. ^b^etenā^eb^ti  etena kāraṇadvayena. ^b^naḷova harito luto^eb^ti yathā harito naḷo  lāyitvā uṇhapāsāṇe pakkhitto sussati, evaṃ sussantīti. </p>
              <p>[06] araññasuttavaṇṇanā niṭṭhitā. naḷavaggo paṭhamo. </p>
            </h4>
          </h3>
          <h3>
            <h3n> 2. nandanavaggo </h3n>
            <h4>
              <h4n> 1. nandanasuttavaṇṇanā </h4n>
              <p>[03] 11^b^.^eb^ nandanavaggassa ^a^M1.0028^ea^ paṭhame ^b^tatrā^eb^ti tasmiṃ  ārāme. ^b^kho^eb^ti byañjanasiliṭṭhatāvasena nipātamattaṃ.  ^b^bhikkhū āmantesī^eb^ti parisajeṭṭhake bhikkhū jānāpesi.  ^b^bhikkhavo^eb^ti tesaṃ āmantanākāradīpanaṃ. ^b^bhadante^eb^ti  pativacanadānaṃ. ^b^te bhikkhū^eb^ti ye tattha sammukhībhūtā  dhammapaṭiggāhakā bhikkhū. ^b^bhagavato paccassosu^eb^nti bhagavato  vacanaṃ patiassosuṃ, abhimukhā hutvā suṇiṃsu sampaṭicchiṃsūti attho.  ^b^etadavocā^eb^ti etaṃ idāni vattabbaṃ ``bhūtapubba''ntiādivacanaṃ  avoca. tattha ^b^tāvatiṃsakāyikā^eb^ti tāvatiṃsakāye nibbattā.  tāvatiṃsakāyo nāma dutiyadevaloko vuccati. maghena māṇavena saddhiṃ  macalagāme kālaṃ katvā tattha uppanne tettiṃsa devaputte upādāya kira  tassa devalokassa ayaṃ paṇṇatti jātāti vadanti. yasmā pana  sesacakkavāḷesupi cha kāmāvacaradevalokā atthi. vuttampi cetaṃ  ``sahassaṃ ^a^V1.0028^ea^ cātumahārājikānaṃ sahassaṃ tāvatiṃsāna''nti (a0 ni0   10.29), tasmā nāmapaṇṇattiyevesā tassa devalokassāti  veditabbā. evañhi niddosaṃ padaṃ hoti.</p>
              <p>[03] ^b^nandane vane^eb^ti ettha taṃ vanaṃ paviṭṭhe paviṭṭhe nandayati  tosetīti nandanaṃ. pañcasu hi maraṇanimittesu uppannesu ``sampattiṃ  pahāya cavissāmā''ti paridevamānā devatā sakko devānamindo ``mā  paridevittha, abhijjanadhammā nāma saṅkhārā natthī''ti ovaditvā  tattha pavesāpeti. tāsaṃ aññāhi devatāhi bāhāsu gahetvā  pavesitānampi ^a^P1.0030^ea^ tassa sampattiṃ disvāva maraṇasoko  vūpasammati, pītipāmojjameva uppajjati. atha tasmiṃ kīḷamānā eva  uṇhasantatto himapiṇḍo viya vilīyanti, vātāpahatadīpasikhā viya  vijjhāyantīti evaṃ yaṃkiñci anto paviṭṭhaṃ nandayati tosetiyevāti  nandanaṃ, tasmiṃ nandane. ^b^accharāsaṅghaparivutā^eb^ti  ^b^accharā^eb^ti devadhītānaṃ nāmaṃ, tāsaṃ samūhena parivutā.</p>
              <p>[03] ^b^dibbehī^eb^ti devaloke nibbattehi. ^b^pañcahi  kāmaguṇehī^eb^ti manāpiyarūpasaddagandharasaphoṭṭhabbasaṅkhātehi pañcahi  kāmabandhanehi kāmakoṭṭhāsehi vā ^a^M1.0029^ea^. ^b^samappitā^eb^ti upetā. itaraṃ  tasseva vevacanaṃ. ^b^paricārayamānā^eb^ti ramamānā, tesu tesu vā  rūpādīsu indriyāni sañcārayamānā. ^b^tāyaṃ velāya^eb^nti tasmiṃ  paricāraṇakāle. so panassa devaputtassa adhunā abhinibbattakālo  veditabbo. tassa hi paṭisandhikkhaṇeyeva rattasuvaṇṇakkhandho viya  virocayamāno tigāvutappamāṇo attabhāvo nibbatti. so  dibbavatthanivattho dibbālaṅkārapaṭimaṇḍito dibbamālāvilepanadharo  dibbehi candanacuṇṇehi samaṃ vikiriyamāno dibbehi pañcahi  kāmaguṇehi ovuto nivuto pariyonaddho lobhābhibhūto hutvā  lobhanissaraṇaṃ nibbānaṃ apassanto āsabhiṃ vācaṃ bhāsanto viya  mahāsaddena ``na te sukhaṃ pajānantī''ti imaṃ gāthaṃ gāyamāno  nandanavane vicari. tena vuttaṃ -- ``tāyaṃ velāyaṃ imaṃ gāthaṃ  abhāsī''ti.</p>
              <p>[03] ^b^ye na passanti nandana^eb^nti ye tatra  pañcakāmaguṇānubhavanavasena nandanavanaṃ na passanti.  ^b^naradevāna^eb^nti devanarānaṃ, devapurisānanti attho.  ^b^tidasāna^eb^nti tikkhattuṃ dasannaṃ. ^b^yasassina^eb^nti  parivārasaṅkhātena yasena sampannānaṃ. </p>
              <p>[01] ^b^aññatarā devatā^eb^ti ekā ariyasāvikā devatā.  ^b^paccabhāsī^eb^ti ``ayaṃ bāladevatā imaṃ sampattiṃ ^a^V1.0029^ea^ niccaṃ acalaṃ  maññati, nāssā chedanabhedanaviddhaṃsanadhammataṃ jānātī''ti adhippāyaṃ  vivaṭṭetvā dassentī ``na tvaṃ bāle''ti imāya gāthāya patiabhāsi.  ^b^yathā arahataṃ vaco^eb^ti yathā arahantānaṃ vacanaṃ, tathā tvaṃ na  jānāsīti. evaṃ tassā adhippāyaṃ paṭikkhipitvā ^a^P1.0031^ea^  idāni arahantānaṃ vacanaṃ dassentī ^b^aniccā^eb^tiādimāha. tattha  ^b^aniccā vata saṅkhārā^eb^ti sabbe tebhūmakasaṅkhārā hutvā  abhāvatthena aniccā. ^b^uppādavayadhammino^eb^ti uppādavayasabhāvā.  ^b^uppajjitvā nirujjhantī^eb^ti idaṃ purimasseva vevacanaṃ. yasmā vā  uppajjitvā nirujjhanti, tasmā uppādavayadhamminoti.  uppādavayaggahaṇena cettha tadanantarā vemajjhaṭṭhānaṃ gahitameva hoti.  ^b^tesaṃ vūpasamo sukho^eb^ti tesaṃ saṅkhārānaṃ vūpasamasaṅkhātaṃ  nibbānameva sukhaṃ. idaṃ arahataṃ vacoti. </p>
              <p>[06] nandanasuttavaṇṇanā niṭṭhitā. </p>
            </h4>
            <h4>
              <h4n> 2. nandatisuttavaṇṇanā </h4n>
              <p>[03] 12^b^.^eb^ dutiye ^a^M1.0030^ea^ ^b^nandatī^eb^ti tussati attamano hoti.  ^b^puttimā^eb^ti bahuputto. tassa hi ekacce puttā kasikammaṃ  katvā dhaññassa koṭṭhe pūrenti, ekacce vaṇijjaṃ katvā hiraññasuvaṇṇaṃ  āharanti, ekacce rājānaṃ upaṭṭhahitvā yānavāhanagāmanigamādīni  labhanti. atha tesaṃ ānubhāvasaṅkhātaṃ siriṃ anubhavamānā mātā vā  pitā vā nandati. chaṇadivasādīsu vā maṇḍitapasādhite putte  sampattiṃ anubhavamāne disvā nandatīti, ``nandati puttehi  puttimā''ti āha. ^b^gohi tathevā^eb^ti yathā puttimā puttehi, tathā  gosāmikopi sampannaṃ gomaṇḍalaṃ disvā gāvo nissāya gorasasampattiṃ  anubhavamāno gohi nandati. ^b^upadhī hi narassa nandanā^eb^ti,  ettha ^b^upadhī^eb^ti cattāro upadhī -- kāmūpadhi, khandhūpadhi,  kilesūpadhi, abhisaṅkhārūpadhīti. kāmāpi hi ``yaṃ pañca  kāmaguṇe paṭicca uppajjati sukhaṃ somanassaṃ, ayaṃ kāmānaṃ  assādo''ti (ma0 ni0 1.166) evaṃ vuttassa sukhassa  adhiṭṭhānabhāvato ``upadhiyati ettha sukha''nti iminā vacanatthena  upadhīti vuccati. khandhāpi khandhamūlakassa dukkhassa  adhiṭṭhānabhāvato, kilesāpi apāyadukkhassa adhiṭṭhānabhāvato,  abhisaṅkhārāpi bhavadukkhassa adhiṭṭhānabhāvatoti. idha pana  kāmūpadhi adhippeto. pañca hi kāmaguṇā  tebhūmikādipāsāda-uḷārasayana-vatthālaṅkāra-nāṭakaparivārādivasena  ^a^P1.0032^ea^ paccupaṭṭhitā pītisomanassaṃ upasaṃharamānā naraṃ  nandayanti. tasmā yathā puttā ca gāvo ca, evaṃ imepi upadhī hi  narassa nandanāti veditabbā. ^b^na hi so nandati yo  nirūpadhī^eb^ti yo kāmaguṇasampattirahito daliddo dullabhaghāsacchādano  ^a^V1.0030^ea^, na hi so nandati. evarūpo manussapeto ca manussanerayiko ca  kiṃ nandissati bhagavāti āha.</p>
              <p>[03] idaṃ sutvā satthā cintesi -- ``ayaṃ devatā sokavatthumeva  nandavatthuṃ karoti, sokavatthubhāvamassā dīpessāmī''ti phalena phalaṃ  pātento viya tāyeva upamāya tassā vādaṃ bhindanto tameva gāthaṃ  parivattetvā ^b^socatī^eb^ti āha. tattha ^b^socati puttehī^eb^ti  videsagamanādivasena puttesu naṭṭhesupi nassantesupi idāni  nassissantīti nāsasaṅkīpi ^a^M1.0031^ea^ socati, tathā matesupi marantesupi  corehi rājapurisehi gahitesu vā paccatthikānaṃ hatthaṃ upagatesu vā  maraṇasaṅkīpi hutvā socati. rukkhapabbatādīhi patitvā  hatthapādādīnaṃ bhedavasena bhinnesupi bhijjantesupi bhedasaṅkīpi hutvā  socati. yathā ca puttehi puttimā, gosāmikopi tatheva navahākārehi  gohi socati. ^b^upadhī hi narassa socanā^eb^ti yathā ca  puttagāvo, evaṃ pañca kāmaguṇopadhīpi -- </p>
              <p>[21] ``tassa ce kāmayānassa, chandajātassa jantuno. </p>
              <p>[22] te kāmā parihāyanti, sallaviddhova ruppatī''ti..  (su0 ni0 773) -- </p>
              <p>[25] vuttanayena naraṃ socanti. tasmā narassa socanā  sokavatthukamevāti veditabbā. ^b^na hi so socati, yo  nirūpadhī^eb^ti yassa pana catubbidhāpete upadhiyo natthi, so nirupadhi  mahākhīṇāsavo kiṃ socissati, na socati devateti. </p>
              <p>[06] nandatisuttavaṇṇanā niṭṭhitā. </p>
            </h4>
            <h4>
              <h4n> 3. natthiputtasamasuttavaṇṇanā </h4n>
              <p>[03] 13^b^.^eb^ tatiye ^b^natthi puttasamaṃ pema^eb^nti virūpepi  hi attano puttake suvaṇṇabimbakaṃ viya maññanti, mālāguḷe viya  sīsādīsu katvā pariharamānā tehi ohaditāpi omuttikāpi  gandhavilepanapatitā viya somanassaṃ āpajjanti. tenāha -- ``natthi  puttasamaṃ pema''nti ^a^P1.0033^ea^. puttapemasamaṃ pemaṃ nāma natthīti  vuttaṃ hoti. ^b^gosamitaṃ dhana^eb^nti gohi samaṃ godhanasamaṃ  godhanasadisaṃ ^a^V1.0031^ea^ aññaṃ dhanaṃ nāma natthi bhagavāti āha. ^b^sūriyasamā  ābhā^eb^ti sūriyābhāya samā aññā ābhā nāma natthīti dasseti.  ^b^samuddaparamā^eb^ti ye keci aññe sarā nāma, sabbe te samuddaparamā,  samuddo tesaṃ uttamo, samuddasadisaṃ aññaṃ udakanidhānaṃ nāma natthi,  bhagavāti. </p>
              <p>[01] yasmā pana attapemena samaṃ pemaṃ nāma natthi.  mātāpitādayo hi chaḍḍetvāpi puttadhītādayo ca aposetvāpi sattā  attānameva ^a^M1.0032^ea^ posenti. dhaññena ca samaṃ dhanaṃ nāma natthi. (yadā hi  sattā dubbhikkhā honti), tathārūpe hi kāle hiraññasuvaṇṇādīni  gomahiṃsādīnipi dhaññaggahaṇatthaṃ dhaññasāmikānameva santikaṃ gahetvā  gacchanti. paññāya ca samā ābhā nāma natthi. sūriyādayo hi  ekadesaṃyeva obhāsanti, paccuppannameva ca tamaṃ vinodenti. paññā  pana dasasahassimpi lokadhātuṃ ekappajjotaṃ kātuṃ sakkoti,  atītaṃsādipaṭicchādakañca tamaṃ vidhamati. meghavuṭṭhiyā ca samo saro  nāma natthi. nadīvāpi hotu talākādīni vā, vuṭṭhisamo saro nāma  natthi. meghavuṭṭhiyā hi pacchinnāya mahāsamuddo  aṅgulipabbatemanamattampi udakaṃ na hoti, vuṭṭhiyā pana pavattamānāya  yāva ābhassarabhavanāpi ekodakaṃ hoti. tasmā bhagavā devatāya  paṭigāthaṃ vadanto ^b^natthi attasamaṃ pema^eb^ntiādimāhāti. </p>
              <p>[06] natthiputtasamasuttavaṇṇanā niṭṭhitā. </p>
            </h4>
            <h4>
              <h4n> 4. khattiyasuttavaṇṇanā </h4n>
              <p>[03] 14^b^.^eb^ catutthe ^b^khattiyo dvipada^eb^nti dvipadānaṃ  rājā seṭṭho. ^b^komārī^eb^ti kumārikāle gahitā. ayaṃ  sesabhariyānaṃ seṭṭhāti vadati. ^b^pubbajo^eb^ti paṭhamaṃ jāto kāṇo  vāpi hotu kuṇiādīnaṃ vā aññataro, yo paṭhamaṃ jāto, ayameva putto  imissā devatāya vāde seṭṭho nāma hoti. yasmā pana dvipadādīnaṃ  buddhādayo seṭṭhā, tasmā bhagavā paṭigāthaṃ āha. tattha kiñcāpi bhagavā  sabbesaṃyeva apadādibhedānaṃ sattānaṃ seṭṭho, uppajjamāno panesa  sabbasattaseṭṭho dvipadesuyeva uppajjati, tasmā ^b^sambuddho dvipadaṃ  seṭṭho^eb^ti āha. dvipadesu uppannassa cassa sabbasattaseṭṭhabhāvo  ^a^P1.0034^ea^ appaṭihatova hoti. ^b^ājānīyo^eb^ti hatthī vā  hotu assādīsu aññataro vā, yo kāraṇaṃ jānāti, ayaṃ  ājānīyova catuppadānaṃ seṭṭhoti attho. kūṭakaṇṇarañño  guḷavaṇṇāsso viya. rājā kira pācīnadvārena nikkhamitvā  cetiyapabbataṃ gamissāmīti kalambanadītīraṃ sampatto, asso tīre  ṭhatvā udakaṃ otarituṃ na icchati ^a^V1.0032^ea^, rājā assācariyaṃ āmantetvā,  ``aho ^a^M1.0033^ea^ vata tayā asso sikkhāpito udakaṃ otarituṃ na  icchatī''ti āha. ācariyo ``susikkhāpito deva asso, etassa  hi cittaṃ -- `sacāhaṃ udakaṃ otarissāmi, vālaṃ temissati, vāle  tinte rañño aṅge udakaṃ pāteyyā'ti, evaṃ tumhākaṃ sarīre  udakapātanabhayena na otarati, vālaṃ gaṇhāpethā''ti āha. rājā tathā  kāresi. asso vegena otaritvā pāraṃ gato. ^b^sussūsā^eb^ti  sussūsamānā. kumārikāle vā gahitā hotu pacchā vā, surūpā vā  virūpā vā, yā sāmikaṃ sussūsati paricarati toseti, sā bhariyānaṃ  seṭṭhā. ^b^assavo^eb^ti āsuṇamāno. jeṭṭho vā hi hotu kaniṭṭho  vā, yo mātāpitūnaṃ vacanaṃ suṇāti, sampaṭicchati, ovādapaṭikaro  hoti, ayaṃ puttānaṃ seṭṭho, aññehi sandhicchedakādicorehi puttehi ko  attho devateti. </p>
              <p>[06] khattiyasuttavaṇṇanā niṭṭhitā. </p>
            </h4>
            <h4>
              <h4n> 5. saṇamānasuttavaṇṇanā </h4n>
              <p>[03] 15^b^.^eb^ pañcame ^b^ṭhite majjhanhike^eb^ti  ṭhitamajjhanhike. ^b^sannisīvesū^eb^ti yathā phāsukaṭṭhānaṃ upagantvā  sannisinnesu vissamamānesu. ṭhitamajjhanhikakālo nāmesa  sabbasattānaṃ iriyāpathadubbalyakālo. idha pana pakkhīnaṃyeva vasena  dassito. ^b^saṇatevā^eb^ti saṇati viya mahāviravaṃ viya muccati.  saṇamānameva cettha ``saṇatevā''ti vuttaṃ. tappaṭibhāgaṃ nāmetaṃ.  nidāghasamayasmiñhi ṭhitamajjhanhikakāle catuppadagaṇesu ceva  pakkhīgaṇesu ca sannisinnesu vātapūritānaṃ susirarukkhānañceva  chiddaveṇupabbānañca khandhena khandhaṃ sākhāya sākhaṃ saṅghaṭṭayantānaṃ  pādapānañca araññamajjhe mahāsaddo uppajjati ^a^P1.0035^ea^. taṃ  sandhāyetaṃ vuttaṃ. ^b^taṃ bhayaṃ paṭibhāti ma^eb^nti taṃ evarūpe kāle  mahāaraññassa saṇamānaṃ mayhaṃ bhayaṃ hutvā upaṭṭhāti. dandhapaññā  kiresā devatā tasmiṃ khaṇe attano nisajjaphāsukaṃ kathāphāsukaṃ  dutiyakaṃ alabhantī evamāha. yasmā pana tādise kāle  piṇḍapātapaṭikkantassa vivitte araññāyatane kammaṭṭhānaṃ gahetvā  nisinnassa bhikkhuno anappakaṃ sukhaṃ uppajjati, yaṃ sandhāya vuttaṃ -- </p>
              <p>[21] ``suññāgāraṃ ^a^M1.0034^ea^ paviṭṭhassa, santacittassa bhikkhuno. </p>
              <p>[22] amānusī ratī hoti, sammā dhammaṃ vipassato''ti..  (dha0 pa0 373) ca, </p>
              <p>[21] ``purato ^a^V1.0033^ea^ pacchato vāpi, aparo ce na vijjati. </p>
              <p>[22] atīva phāsu bhavati, ekassa vasato vane''ti..  (theragā0 537) ca. </p>
              <p>[01] tasmā bhagavā dutiyaṃ gāthamāha. tattha ^b^sā rati  paṭibhāti ma^eb^nti yā evarūpe kāle ekakassa nisajjā nāma, sā  rati mayhaṃ upaṭṭhātīti attho. sesaṃ tādisamevāti. </p>
              <p>[06] saṇamānasuttavaṇṇanā niṭṭhitā. </p>
            </h4>
            <h4>
              <h4n> 6. niddātandīsuttavaṇṇanā </h4n>
              <p>[03] 16^b^.^eb^ chaṭṭhe ^b^niddā^eb^ti, ``abhijānāmahaṃ,  aggivessana, gimhānaṃ pacchime māse niddaṃ okkamitā''ti (ma0 ni0  1.387) evarūpāya abyākataniddāya pubbabhāgāparabhāgesu  sekhaputhujjanānaṃ sasaṅkhārikākusale citte uppannaṃ thinamiddhaṃ.  ^b^tandī^eb^ti aticchātātisītādikālesu uppannaṃ āgantukaṃ ālasiyaṃ.  vuttampi cetaṃ -- ``tattha katamā tandī? yā tandī tandiyanā  tandimanatā ālasyaṃ ālasyāyanā ālasyāyitattaṃ, ayaṃ vuccati  tandī''ti (vibha0 857). ^b^vijambhitā^eb^ti kāyavijambhanā.  ^b^aratī^eb^ti akusalapakkhā ukkaṇṭhitatā. ^b^bhattasammado^eb^ti  bhattamucchā bhattakilamatho. vitthāro pana tesaṃ -- ``tattha katamā  ^a^P1.0036^ea^ vijambhitā? yā kāyassa jambhanā  vijambhanā''tiādinā nayena abhidhamme āgatova. ^b^etenā^eb^ti  etena niddādinā upakkilesena upakkiliṭṭho nivāritapātubhāvo.  ^b^nappakāsatī^eb^ti na jotati, na pātubhavatīti attho.  ^b^ariyamaggo^eb^ti lokuttaramaggo. ^b^idhā^eb^ti imasmiṃ loke.  ^b^pāṇina^eb^nti sattānaṃ. ^b^vīriyenā^eb^ti maggasahajātavīriyena.  ^b^naṃ paṇāmetvā^eb^ti etaṃ kilesajātaṃ nīharitvā.  ^b^ariyamaggo^eb^ti lokiyalokuttaramaggo. iti maggeneva  upakkilese nīharitvā maggassa visuddhi vuttāti. </p>
              <p>[06] niddātandīsuttavaṇṇanā niṭṭhitā. </p>
            </h4>
            <h4>
              <h4n> 7. dukkarasuttavaṇṇanā </h4n>
              <p>[03] 17^b^.^eb^ sattame ^a^M1.0035^ea^ ^b^duttitikkha^eb^nti dukkhamaṃ  duadhivāsiyaṃ. ^b^abyattenā^eb^ti bālena. ^b^sāmañña^eb^nti  samaṇadhammo. iminā devatā idaṃ dasseti -- yaṃ paṇḍitā kulaputtā  dasapi vassāni vīsatipi saṭṭhipi ^a^V1.0034^ea^ vassāni dante abhidantamādhāya  jivhāya tāluṃ āhaccapi cetasā cittaṃ abhiniggaṇhitvāpi ekāsanaṃ  ekabhattaṃ paṭisevamānā āpāṇakoṭikaṃ brahmacariyaṃ carantā sāmaññaṃ  karonti. taṃ bhagavā bālo abyatto kātuṃ na sakkotīti. ^b^bahū  hi tattha sambādhā^eb^ti tasmiṃ sāmaññasaṅkhāte ariyamagge bahū  sambādhā maggādhigamāya paṭipannassa pubbabhāge bahū parissayāti  dasseti.</p>
              <p>[03] ^b^cittañce na nivāraye^eb^ti yadi ayoniso uppannaṃ cittaṃ na  nivāreyya, kati ahāni sāmaññaṃ careyya? ekadivasampi na careyya.  cittavasiko hi samaṇadhammaṃ kātuṃ na sakkoti. ^b^pade pade^eb^ti  ārammaṇe ārammaṇe. ārammaṇañhi idha padanti adhippetaṃ. yasmiṃ  yasmiṃ hi ārammaṇe kileso uppajjati, tattha tattha bālo visīdati  nāma. iriyāpathapadampi vaṭṭati. gamanādīsu hi yattha yattha  kileso uppajjati, tattha tattheva visīdati nāma.  ^b^saṅkappāna^eb^nti kāmasaṅkappādīnaṃ. </p>
              <p>[01] ^b^kummo vā^eb^ti kacchapo viya. ^b^aṅgānī^eb^ti  gīvapañcamāni aṅgāni. ^b^samodaha^eb^nti samodahanto,  samodahitvā vā. ^b^manovitakke^eb^ti manamhi uppannavitakke.  ettāvatā idaṃ dasseti -- yathā kummo soṇḍipañcamāni aṅgāni sake  kapāle samodahanto siṅgālassa otāraṃ na deti, samodahitvā cassa  ^a^P1.0037^ea^ appasayhataṃ āpajjati, evamevaṃ bhikkhu manamhi  uppannavitakke sake ārammaṇakapāle samodahaṃ mārassa otāraṃ na deti,  samodahitvā cassa appasayhataṃ āpajjatīti. ^b^anissito^eb^ti  taṇhādiṭṭhinissayehi anissito hutvā. ^b^aheṭhayāno^eb^ti  avihiṃsamāno. ^b^parinibbuto^eb^ti kilesanibbānena parinibbuto.  ^b^nūpavadeyya kañcī^eb^ti yaṃkiñci puggalaṃ ācāravipattiādīsu  yāya kāyaci maṅkuṃ kātukāmo hutvā na vadeyya, ``kālena vakkhāmi  no akālenā''tiādayo pana pañca dhamme ajjhattaṃ upaṭṭhapetvā  ullumpanasabhāvasaṇṭhitena cittena kāruññataṃ paṭicca vadeyyāti. </p>
              <p>[06] dukkarasuttavaṇṇanā niṭṭhitā. </p>
            </h4>
            <h4>
              <h4n> 8. hirīsuttavaṇṇanā </h4n>
              <p>[03] 18^b^.^eb^ aṭṭhame ^a^M1.0036^ea^ ^b^hirīnisedho^eb^ti hiriyā akusale  dhamme nisedhetīti hirīnisedho. ^b^koci lokasmiṃ^eb^ ^a^V1.0035^ea^  ^b^vijjatī^eb^ti  koci evarūpo vijjatīti pucchati. ^b^yo nindaṃ apabodhatī^eb^ti  yo garahaṃ apaharanto bujjhati. ^b^asso bhadro kasāmivā^eb^ti yathā  bhadro assājānīyo kasaṃ apaharanto bujjhati, patodacchāyaṃ disvā  saṃvijjhanto viya kasāya attani nipātaṃ na deti, evameva yo  bhikkhu bhūtassa dasākkosavatthuno attani nipātaṃ adadanto nindaṃ  apabodhati apaharanto bujjhati, evarūpo koci khīṇāsavo  vijjatīti pucchati. abhūtakkosena pana parimutto nāma natthi.  ^b^tanuyā^eb^ti tanukā, hiriyā akusale dhamme nisedhetvā carantā  khīṇāsavā nāma appakāti attho. ^b^sadā satā^eb^ti niccakālaṃ  sativepullena samannāgatā. ^b^antaṃ dukkhassa pappuyyā^eb^ti  vaṭṭadukkhassa koṭiṃ antabhūtaṃ nibbānaṃ pāpuṇitvā. sesaṃ  vuttanayamevāti. </p>
              <p>[06] hirīsuttavaṇṇanā niṭṭhitā. </p>
            </h4>
            <h4>
              <h4n> 9. kuṭikāsuttavaṇṇanā </h4n>
              <p>[03] 19^b^.^eb^ navame ^b^kacci te kuṭikā^eb^ti ayaṃ devatā  dasa māse antovasanaṭṭhānaṭṭhena mātaraṃ kuṭikaṃ katvā, yathā sakuṇā  divasaṃ gocarapasutā rattiṃ kulāvakaṃ allīyanti, evamevaṃ sattā ^a^P1.0038^ea^  tattha tattha gantvāpi mātugāmassa santikaṃ āgacchanti,  ālayavasena bhariyaṃ kulāvakaṃ katvā. kulapaveṇiṃ santānakaṭṭhena putte  santānake katvā, taṇhaṃ bandhanaṃ katvā, gāthābandhanena ime pañhe  samodhānetvā bhagavantaṃ pucchi, bhagavāpissā vissajjento  ^b^tagghā^eb^tiādimāha. tattha ^b^tagghā^eb^ti ekaṃsavacane nipāto.  ^b^natthī^eb^ti pahāya pabbajitattā vaṭṭasmiṃ vā puna mātukucchivāsassa  dārabharaṇassa puttanibbattiyā vā abhāvato natthi. </p>
              <p>[01] devatā ``mayā sannāhaṃ bandhitvā guḷhā pañhā pucchitā,  ayañca samaṇo pucchitamatteyeva vissajjesi, jānaṃ nu kho me  ajjhāsayaṃ kathesi, udāhu ^a^M1.0037^ea^ ajānaṃ yaṃ vā taṃ vā mukhāruḷhaṃ  kathesī''ti cintetvā puna ^b^kintāha^eb^ntiādimāha. tattha  ^b^kintāha^eb^nti kiṃ te ahaṃ. athassā bhagavā ācikkhanto  ^b^mātara^eb^ntiādimāha. ^b^sāhu te^eb^ti gāthāya anumoditvā  sampahaṃsitvā bhagavantaṃ vanditvā gandhamālādīhi pūjetvā attano  devaṭṭhānameva gatāti. </p>
              <p>[06] kuṭikāsuttavaṇṇanā niṭṭhitā. </p>
            </h4>
            <h4>
              <h4n> 10. samiddhisuttavaṇṇanā </h4n>
              <p>[03] 20^b^.^eb^ dasame ^a^V1.0036^ea^ ^b^tapodārāme^eb^ti tapodassa  tattodakassa rahadassa vasena evaṃ laddhanāme ārāme. vebhārapabbatassa  kira heṭṭhā bhummaṭṭhakanāgānaṃ pañcayojanasatikaṃ nāgabhavanaṃ  devalokasadisaṃ maṇimayena talena ārāmuyyānehi ca samannāgataṃ.  tattha nāgānaṃ kīḷanaṭṭhāne mahāudakarahado, tato tapodā nāma nadī  sandati kuthitā uṇhodakā. kasmā panesā edisā? rājagahaṃ kira  parivāretvā mahāpetaloko tiṭṭhati, tattha dvinnaṃ mahālohakumbhinirayānaṃ  antarena ayaṃ tapodā āgacchati, tasmā kuthitā sandati. vuttampi  cetaṃ -- </p>
              <p>[02] ``yatāyaṃ, bhikkhave, tapodā sandati, so daho  acchodako sītodako sātodako setodako suppatittho ramaṇīyo  pahūtamacchakacchapo, cakkamattāni ca padumāni pupphanti. apicāyaṃ,  bhikkhave, tapodā dvinnaṃ mahānirayānaṃ antarikāya āgacchati, tenāyaṃ  tapodā kuthitā sandatī''ti (pārā0 231).</p>
              <p>[03] imassa pana ārāmassa ^a^P1.0039^ea^ abhimukhaṭṭhāne tato  mahāudakarahado jāto, tassa vasenāyaṃ vihāro ``tapodārāmo''ti  vuccati.</p>
              <p>[03] ^b^samiddhī^eb^ti tassa kira therassa attabhāvo samiddho  abhirūpo pāsādiko, tasmā ``samiddhī''tveva saṅkhaṃ gato.  ^b^gattāni parisiñcitu^eb^nti padhānikatthero esa, balavapaccūse  uṭṭhāyāsanā sarīraṃ utuṃ gāhāpetvā bahi ^a^M1.0038^ea^ saṭṭhihatthamatte mahācaṅkame  aparāparaṃ caṅkamitvā ``sedagahitehi gattehi paribhuñjamānaṃ senāsanaṃ  kilissatī''ti maññamāno gattāni parisiñcanatthaṃ sarīradhovanatthaṃ  upasaṅkami. ^b^ekacīvaro aṭṭhāsī^eb^ti nivāsanaṃ nivāsetvā  kāyabandhanaṃ bandhitvā cīvaraṃ hatthena gahetvā aṭṭhāsi.</p>
              <p>[03] ^b^gattāni pubbāpayamāno^eb^ti gattāni pubbasadisāni  vodakāni kurumāno. allasarīre pārutaṃ hi cīvaraṃ kilissati  duggandhaṃ hoti, na cetaṃ vattaṃ. thero pana vattasampanno, tasmā vatte  ṭhitova nhāyitvā paccuttaritvā aṭṭhāsi. tattha idaṃ nhānavattaṃ --  udakatitthaṃ gantvā yattha katthaci cīvarāni nikkhipitvā vegena  ṭhitakeneva na otaritabbaṃ, sabbadisā pana oloketvā ^a^V1.0037^ea^ vivittabhāvaṃ  ñatvā khāṇugumbalatādīni vavatthapetvā tikkhattuṃ ukkāsitvā avakujja  ṭhitena uttarāsaṅgacīvaraṃ apanetvā pasāretabbaṃ, kāyabandhanaṃ mocetvā  cīvarapiṭṭheyeva ṭhapetabbaṃ. sace udakasāṭikā natthi, udakante ukkuṭikaṃ  nisīditvā nivāsanaṃ mocetvā sace sinnaṭṭhānaṃ atthi, pasāretabbaṃ.  no ce atthi, saṃharitvā ṭhapetabbaṃ. udakaṃ otarantena saṇikaṃ  nābhippamāṇamattaṃ otaritvā vīciṃ anuṭṭhāpentena saddaṃ akarontena  nivattitvā āgatadisābhimukhena nimujjitabbaṃ, evaṃ cīvaraṃ rakkhitaṃ  hoti. ummujjantenapi saddaṃ akarontena saṇikaṃ ummujjitvā  nhānapariyosāne udakante ukkuṭikena nisīditvā nivāsanaṃ  parikkhipitvā uṭṭhāya suparimaṇḍalaṃ nivāsetvā kāyabandhanaṃ bandhitvā  cīvaraṃ apārupitvāva ṭhātabbanti.</p>
              <p>[03] theropi tathā nhāyitvā paccuttaritvā vigacchamānaudakaṃ kāyaṃ  olokayamāno aṭṭhāsi. tassa pakatiyāpi pāsādikassa ^a^P1.0040^ea^  paccūsasamaye sammā pariṇatāhārassa uṇhodakena nhātassa  ativiya mukhavaṇṇo viroci, bandhanā pavuttatālaphalaṃ viya  pabhāsampanno puṇṇacando viya taṅkhaṇavikasitapadumaṃ viya mukhaṃ  sassirikaṃ ahosi, sarīravaṇṇopi vippasīdi. tasmiṃ samaye  vanasaṇḍe adhivatthā bhummadevatā pāsādikaṃ bhikkhuṃ olokayamānā  samanaṃ niggahetuṃ asakkontī kāmapariḷāhābhibhūtā hutvā, ``theraṃ  palobhessāmī''ti attabhāvaṃ uḷārena ^a^M1.0039^ea^ alaṅkārena alaṅkaritvā  sahassavaṭṭipadīpaṃ pajjalamānā viya candaṃ uṭṭhāpayamānā viya  sakalārāmaṃ ekobhāsaṃ katvā theraṃ upasaṅkamitvā avanditvāva vehāse  ṭhitā gāthaṃ abhāsi. tena vuttaṃ -- ``atha kho aññatarā  devatā...pe0... ajjhabhāsī''ti.</p>
              <p>[03] ^b^abhutvā^eb^ti pañca kāmaguṇe aparibhuñjitvā.  ^b^bhikkhasī^eb^ti piṇḍāya carasi. ^b^mā taṃ kālo upaccagā^eb^ti  ettha kālo nāma pañcakāmaguṇapaṭisevanakkhamo daharayobbanakālo.  jarājiṇṇena hi obhaggena daṇḍaparāyaṇena pavedhamānena  kāsasāsābhibhūtena na sakkā kāme paribhuñjituṃ. iti imaṃ kālaṃ  sandhāya devatā ``mā taṃ kālo upaccagā''ti āha. tattha ^b^mā  upaccagā^eb^ti mā atikkami.</p>
              <p>[03] ^b^kālaṃ vohaṃ na jānāmī^eb^ti ettha ^b^vo^eb^ti nipātamattaṃ.  ^b^kālaṃ na jānāmī^eb^ti maraṇakālaṃ sandhāya vadati. sattānañhi  -- </p>
              <p>[21] ``jīvitaṃ ^a^V1.0038^ea^ byādhi kālo ca, dehanikkhepanaṃ gati. </p>
              <p>[22] pañcete jīvalokasmiṃ, animittā na nāyare''..</p>
              <p>[03] tattha ^b^jīvitaṃ^eb^ tāva ``ettakameva, na ito para''nti  vavatthānābhāvato animittaṃ. kalalakālepi hi sattā maranti,  abbuda-pesi-ghana-aḍḍhamāsa-ekamāsa-dvemāsa-temāsa-catumāsapañcamāsa...pe0...  dasamāsakālepi, kucchito nikkhantasamayepi, tato paraṃ vassasatassa  antopi bahipi marantiyeva. ^b^byādhi^eb^pi ``imināva byādhinā  sattā maranti, na aññenā''ti vavatthānābhāvato animitto.  cakkhurogenapi hi sattā maranti sotarogādīnaṃ aññatarenapi.  ^b^kālo^eb^pi, ``imasmiṃ yeva kāle maritabbaṃ, na aññasmi''nti  evaṃ ^a^P1.0041^ea^ vavatthānābhāvato animitto. pubbaṇhepi hi  sattā maranti majjhanhikādīnaṃ aññatarasmimpi.  ^b^dehanikkhepana^eb^mpi, ``idheva mīyamānānaṃ dehena patitabbaṃ, na  aññatthā''ti evaṃ vavatthānābhāvato animittaṃ. antogāme jātānañhi  bahigāmepi attabhāvo patati, bahigāmepi jātānaṃ antogāmepi. tathā  thalajānaṃ jale, jalajānaṃ thaleti anekappakārato vitthāretabbaṃ.  ^b^gati^eb^pi, ``ito cutena idha nibbattitabba''nti evaṃ  vavatthānābhāvato animittā. devalokato hi cutā manussesupi  nibbattanti ^a^M1.0040^ea^, manussalokato cutā devalokādīnaṃ yattha katthaci  nibbattantīti evaṃ yante yuttagoṇo viya gatipañcake loko  samparivattati. tassevaṃ samparivattato ``imasmiṃ nāma kāle maraṇaṃ  bhavissatī''ti imaṃ maraṇassa kālaṃ vohaṃ na jānāmi.</p>
              <p>[03] ^b^channo kālo na dissatī^eb^ti ayaṃ kālo mayhaṃ paṭicchanno  avibhūto na paññāyati. ^b^tasmā^eb^ti yasmā ayaṃ kālo  paṭicchanno na paññāyati, tasmā pañca kāmaguṇe abhutvāva bhikkhāmi.  ^b^mā maṃ kālo upaccagā^eb^ti ettha samaṇadhammakaraṇakālaṃ sandhāya  ``kālo''ti āha. ayañhi samaṇadhammo nāma pacchime kāle  tisso vayosīmā atikkantena obhaggena daṇḍaparāyaṇena pavedhamānena  kāsasāsābhibhūtena na sakkā kātuṃ. tadā hi na sakkā hoti  icchiticchitaṃ buddhavacanaṃ vā gaṇhituṃ, dhutaṅgaṃ vā paribhuñjituṃ,  araññavāsaṃ vā vasituṃ, icchiticchitakkhaṇe samāpattiṃ vā  samāpajjituṃ, padabhāṇa-sarabhaññadhammakathā-anumodanādīni vā kātuṃ,  taruṇayobbanakāle panetaṃ sabbaṃ sakkā kātunti ayaṃ samaṇadhammakaraṇassa  kālo mā maṃ upaccagā, yāva maṃ nātikkamati, tāva kāme abhutvāva  samaṇadhammaṃ karomīti āha.</p>
              <p>[03] ^b^pathaviyaṃ^eb^ ^a^V1.0039^ea^ ^b^patiṭṭhahitvā^eb^ti sā kira devatā -- ``ayaṃ  bhikkhu samaṇadhammakaraṇassa kālaṃ nāma katheti, akālaṃ nāma katheti,  sahetukaṃ katheti sānisaṃsa''nti ettāvatāva there lajjaṃ paccupaṭṭhāpetvā  mahābrahmaṃ viya aggikkhandhaṃ viya ^a^P1.0042^ea^ ca naṃ maññamānā  gāravajātā ākāsā oruyha pathaviyaṃ aṭṭhāsi, taṃ sandhāyetaṃ vuttaṃ.  kiñcāpi pathaviyaṃ ṭhitā, yena panatthena āgatā, punapi tameva gahetvā  ^b^daharo tva^eb^ntiādimāha. tattha ^b^susū^eb^ti taruṇo.  ^b^kāḷakeso^eb^ti suṭṭhu kāḷakeso. ^b^bhadrenā^eb^ti bhaddakena.  ekacco hi daharopi samāno kāṇo vā hoti kuṇiādīnaṃ vā  aññataro, so bhadrena yobbanena samannāgato nāma na hoti. yo pana  abhirūpo hoti dassanīyo pāsādiko sabbasampattisampanno, yaṃ yadeva  alaṅkāraparihāraṃ icchati, tena tena alaṅkato devaputto viya carati,  ayaṃ bhadrena yobbanena samannāgato nāma hoti. thero ca  uttamarūpasampanno, tena naṃ evamāha.</p>
              <p>[03] ^b^anikkīḷitāvī^eb^ ^a^M1.0041^ea^ ^b^kāmesū^eb^ti kāmesu akīḷitakīḷo  abhuttāvī, akatakāmakīḷoti attho. ^b^mā sandiṭṭhikaṃ hitvā^eb^ti  yebhuyyena hi tā adiṭṭhasaccā avītarāgā aparacittavidūniyo devatā  bhikkhū dasapi vassāni vīsatimpi...pe0... saṭṭhimpi vassāni  parisuddhaṃ akhaṇḍaṃ brahmacariyaṃ caramāne disvā -- ``ime bhikkhū  mānusake pañca kāmaguṇe pahāya dibbe kāme patthayantā samaṇadhammaṃ  karontī''ti saññaṃ uppādenti, ayampi tattheva uppādesi. tasmā  mānusake kāme sandiṭṭhike, dibbe ca kālike katvā evamāha.</p>
              <p>[03] ^b^na kho ahaṃ, āvuso^eb^ti, āvuso, ahaṃ sandiṭṭhike kāme  hitvā kālike kāme na anudhāvāmi na patthemi na pihemi.  ^b^kalikañca kho ahaṃ, āvuso^eb^ti ahaṃ kho, āvuso, kālikaṃ  kāmaṃ hitvā sandiṭṭhikaṃ lokuttaradhammaṃ anudhāvāmi. iti thero  cittānantaraṃ aladdhabbatāya dibbepi mānusakepi pañca kāmaguṇe  ^b^kālikā^eb^ti akāsi, cittānantaraṃ laddhabbatāya lokuttaradhammaṃ  ^b^sandiṭṭhika^eb^nti. pañcakāmaguṇesu samohitesupi  sampannakāmassāpi kāmino cittānantaraṃ icchiticchitārammaṇānubhavanaṃ  na sampajjati. cakkhudvāre iṭṭhārammaṇaṃ anubhavitukāmena hi  cittakārapotthakārarūpakārādayo pakkosāpetvā, ``idaṃ nāma sajjethā''ti  vattabbaṃ hoti. etthantare anekakoṭisatasahassāni cittāni  uppajjitvā nirujjhanti. atha pacchā taṃ ārammaṇaṃ sampāpuṇāti  ^a^P1.0043^ea^. sesadvāresupi eseva nayo.  sotāpattimaggānantaraṃ pana sotāpattiphalameva ^a^V1.0040^ea^ uppajjati, antarā  aññassa cittassa vāro natthi. sesaphalesupi eseva nayoti.</p>
              <p>[03] so tamevatthaṃ gahetvā ^b^kālikā hi, āvuso^eb^tiādimāha.  tattha ^b^kālikā^eb^ti vuttanayena samohitasampattināpi kālantare  pattabbā. ^b^bahudukkhā^eb^ti pañca kāmaguṇe nissāya pattabbadukkhassa  bahutāya bahudukkhā. taṃvatthukasseva upāyāsassa bahutāya  ^b^bahupāyāsā. ādīnavo ettha bhiyyo^eb^ti pañca kāmaguṇe  nissāya laddhabbasukhato ādīnavo bhiyyo, dukkhameva bahutaranti  attho. ^b^sandiṭṭhiko ayaṃ dhammo^eb^ti ayaṃ lokuttaradhammo yena  yena adhigato hoti, tena tena parasaddhāya gantabbataṃ hitvā  paccavekkhaṇañāṇena sayaṃ daṭṭhabboti ^a^M1.0042^ea^ ^b^sandiṭṭhiko^eb^. attano  phaladānaṃ sandhāya nāssa kāloti akālo, akāloyeva  ^b^akāliko^eb^. yo ettha ariyamaggadhammo, so attano  pavattisamanantarameva phalaṃ detīti attho. ``ehi passa imaṃ  dhamma''nti evaṃ pavattaṃ ehipassavidhiṃ arahatīti ^b^ehipassiko^eb^.  ādittaṃ celaṃ vā sīsaṃ vā ajjhupekkhitvāpi bhāvanāvasena attano  citte upanayaṃ arahatīti ^b^opaneyyiko^eb^. sabbehi  ugghaṭitaññūādīhi viññūhi ``bhāvito me maggo, adhigataṃ phalaṃ,  sacchikato nirodho''ti attani attani veditabboti ^b^paccattaṃ  veditabbo viññūhī^eb^ti. ayamettha saṅkhepo, vitthāro pana  ^b^visuddhimagge^eb^ (visuddhi0 1.146 ādayo)  dhammānussativaṇṇanāyaṃ vutto.</p>
              <p>[03] idāni sā devatā andho viya rūpavisesaṃ therena kathitassa  atthe ajānantī ^b^kathañca bhikkhū^eb^tiādimāha. tattha  ^b^kathañcā^eb^tipadassa ``kathañca bhikkhu kālikā kāmā vuttā  bhagavatā, kathaṃ bahudukkhā, kathaṃ bahupāyāsā''ti? evaṃ sabbapadehi  sambandho veditabbo.</p>
              <p>[03] ^b^navo^eb^ti aparipuṇṇapañcavasso hi bhikkhu navo nāma  hoti, pañcavassato paṭṭhāya majjhimo, dasavassato paṭṭhāya thero.  aparo nayo -- aparipuṇṇadasavasso navo, dasavassato paṭṭhāya  majjhimo, vīsativassato paṭṭhāya thero. tesaṃ ahaṃ navoti vadati.</p>
              <p>[03] navopi ekacco sattaṭṭhavassakāle pabbajitvā dvādasaterasavassāni  ^a^P1.0044^ea^ sāmaṇerabhāveneva atikkanto cirapabbajito hoti,  ahaṃ pana acirapabbajitoti vadati. ^b^imaṃ dhammavinaya^eb^nti imaṃ  dhammañca vinayañca. ubhayampetaṃ sāsanasseva nāmaṃ. dhammena hettha dve  piṭakāni vuttāni, vinayena ^a^V1.0041^ea^ vinayapiṭakaṃ, iti tīhi piṭakehi  pakāsitaṃ paṭipattiṃ adhunā āgatomhīti vadati.</p>
              <p>[03] ^b^mahesakkhāhī^eb^ti mahāparivārāhi. ekekassa hi devarañño  koṭisatampi koṭisahassampi parivāro hoti, te attānaṃ mahante ṭhāne  ṭhapetvā tathāgataṃ passanti. tattha amhādisānaṃ appesakkhānaṃ  mātugāmajātikānaṃ kuto okāsoti dasseti.</p>
              <p>[03] ^b^mayampi^eb^ ^a^M1.0043^ea^ ^b^āgaccheyyāmā^eb^ti idaṃ sā devatā ``sacepi  cakkavāḷaṃ pūretvā parisā nisinnā hoti, mahatiyā buddhavīthiyā satthu  santikaṃ gantuṃ labhatī''ti ñatvā āha. ^b^puccha bhikkhu, puccha  bhikkhū^eb^ti thirakaraṇavasena āmeḍitaṃ kataṃ.</p>
              <p>[03] ^b^akkheyyasaññino^eb^ti ettha ``devo, manusso, gahaṭṭho,  pabbajito, satto, puggalo, tisso, phusso''tiādinā nayena  akkheyyato sabbesaṃ akkhānānaṃ sabbāsaṃ kathānaṃ vatthubhūtato  pañcakkhandhā ``akkheyyā''ti vuccanti. ``satto naro poso  puggalo itthī puriso''ti evaṃ saññā etesaṃ atthīti saññino,  akkheyyesveva saññinoti ^b^akkheyyasaññino,^eb^ pañcasu khandhesu  sattapuggalādisaññinoti attho. ^b^akkheyyasmiṃ patiṭṭhitā^eb^ti  pañcasu khandhesu aṭṭhahākārehi patiṭṭhitā. ratto hi rāgavasena  patiṭṭhito hoti, duṭṭho dosavasena, mūḷho mohavasena, parāmaṭṭho  diṭṭhivasena, thāmagato anusayavasena, vinibaddho mānavasena,  aniṭṭhaṅgato vicikicchāvasena, vikkhepagato uddhaccavasena patiṭṭhito  hoti. ^b^akkheyyaṃ apariññāyā^eb^ti pañcakkhandhe tīhi pariññāhi  aparijānitvā. ^b^yogamāyanti maccuno^eb^ti maccuno yogaṃ payogaṃ  pakkhepaṃ upakkhepaṃ upakkamaṃ abbhantaraṃ āgacchanti, maraṇavasaṃ gacchantīti  attho. evamimāya gāthāya kālikā kāmā kathitā.</p>
              <p>[03] ^b^pariññāyā^eb^ti ñātapariññā, tīraṇapariññā,  pahānapariññāti imāhi tīhi pariññāhi parijānitvā. tattha  katamā ^b^ñātapariññā?^eb^ pañcakkhandhe ^a^P1.0045^ea^  parijānāti -- ``ayaṃ rūpakkhandho, ayaṃ vedanākkhandho, ayaṃ  saññākkhandho, ayaṃ saṅkhārakkhandho, ayaṃ viññāṇakkhandho, imāni  tesaṃ lakkhaṇarasapaccupaṭṭhānapadaṭṭhānānī''ti, ayaṃ ñātapariññā. katamā  ^b^tīraṇapariññā?^eb^ evaṃ ñātaṃ katvā pañcakkhandhe tīreti  aniccato dukkhato rogatoti dvācattālīsāya ākārehi. ayaṃ  ^a^V1.0042^ea^ tīraṇapariññā. katamā ^b^pahānapariññā?^eb^ evaṃ tīrayitvā  aggamaggena pañcasu khandhesu chandarāgaṃ pajahati. ayaṃ pahānapariññā.</p>
              <p>[03] ^b^akkhātāraṃ na maññatī^eb^ti evaṃ tīhi pariññāhi  pañcakkhandhe parijānitvā khīṇāsavo bhikkhu akkhātāraṃ puggalaṃ na  maññati. ^b^akkhātāra^eb^nti kammavasena kāraṇaṃ veditabbaṃ,  akkhātabbaṃ kathetabbaṃ puggalaṃ na maññati, na passatīti attho  ^a^M1.0044^ea^. kinti akkhātabbanti? ``tisso''ti vā ``phusso''ti vā evaṃ  yena kenaci nāmena vā gottena vā pakāsetabbaṃ. ^b^tañhi tassa na  hotī^eb^ti taṃ tassa khīṇāsavassa na hoti. ^b^yena naṃ vajjā^eb^ti  yena naṃ ``rāgena ratto''ti vā ``dosena duṭṭho''ti vā ``mohena  mūḷho''ti vāti koci vadeyya, taṃ kāraṇaṃ tassa khīṇāsavassa natthi.</p>
              <p>[03] ^b^sace vijānāsi vadehī^eb^ti sace evarūpaṃ khīṇāsavaṃ  jānāsi, ``jānāmī''ti vadehi. no ce jānāsi, atha ``na  jānāmī''ti vadehi. ^b^yakkhā^eb^ti devataṃ ālapanto āha. iti  imāya gāthāya sandiṭṭhiko navavidho lokuttaradhammo kathito.  ^b^sādhū^eb^ti āyācanatthe nipāto.</p>
              <p>[03] ^b^yo maññatī^eb^ti yo attānaṃ ``ahaṃ samo''ti vā  ``visesī''ti vā ``nihīno''ti vā maññati. etena  ``seyyohamasmī''tiādayo tayo mānā gahitāva. tesu gahitesu nava  mānā gahitāva honti. ^b^so vivadetha tenā^eb^ti so puggalo  teneva mānena yena kenaci puggalena saddhiṃ -- ``kena maṃ tvaṃ  pāpuṇāsi, kiṃ jātiyā pāpuṇāsi, udāhu gottena, kulapadesena,  vaṇṇapokkharatāya, bāhusaccena, dhutaguṇenā''ti evaṃ vivadeyya. iti  imāyapi upaḍḍhagāthāya kālikā kāmā kathitā.</p>
              <p>[03] ^b^tīsu vidhāsū^eb^ti tīsu mānesu. ``ekavidhena  rūpasaṅgaho''tiādīsu (dha0 sa0 584) hi koṭṭhāso ``vidho''ti  vutto. ``kathaṃvidhaṃ sīlavantaṃ vadanti, kathaṃvidhaṃ paññavantaṃ  vadantī''tiādīsu (saṃ0 ni0  1.95) ākāro. ``tisso  imā, bhikkhave, vidhā. katamā tisso ^a^P1.0046^ea^?  seyyohamasmīti vidhā, sadisohamasmīti vidhā, hīnohamasmīti  vidhā''tiādīsu (saṃ0 ni0  5.162) māno ``vidhā''ti vutto.  idhāpi mānova. tena vuttaṃ ``tīsu vidhāsūti tīsu mānesū''ti.  ^b^avikampamāno^eb^ti so puggalo etesu saṅkhepato tīsu  ^a^V1.0043^ea^, vitthārato navasu mānesu na kampati, na calati. ^b^samo  visesīti na tassa hotī^eb^ti tassa pahīnamānassa khīṇāsavassa  ``ahaṃ sadiso''ti vā ``seyyo''ti vā ``hīno''ti vā na  hotīti dasseti. pacchimapadaṃ vuttanayameva. iti imāyapi  upaḍḍhagāthāya navavidho sandiṭṭhiko lokuttaradhammo kathito.</p>
              <p>[03] ^b^pahāsi^eb^ ^a^M1.0045^ea^ ^b^saṅkha^eb^nti, ``paṭisaṅkhā yoniso āhāraṃ  āhāretī''tiādīsu (saṃ0 ni0  4.120, 239) paññā  ``saṅkhā''ti āgatā. ``atthi te koci gaṇako vā muddiko vā  saṅkhāyako vā, yo pahoti gaṅgāya vālukaṃ gaṇetu''nti (saṃ0 ni0   4.410) ettha gaṇanā. ``saññānidānā hi  papañcasaṅkhā''tiādīsu (su0 ni0 880) koṭṭhāso. ``yā tesaṃ  tesaṃ dhammānaṃ saṅkhā samaññā''ti (dha0 sa0 1313-1315) ettha  paṇṇatti ``saṅkhā''ti āgatā. idhāpi ayameva adhippetā.  ^b^pahāsi saṅkha^eb^nti padassa hi ayamevattho -- ratto duṭṭho mūḷho  iti imaṃ paṇṇattiṃ khīṇāsavo pahāsi jahi pajahīti.</p>
              <p>[03] ^b^na vimānamajjhagā^eb^ti navabhedaṃ tividhamānaṃ na upagato.  nivāsaṭṭhena vā mātukucchi ``vimāna''nti vuccati, taṃ āyatiṃ  paṭisandhivasena na upagacchītipi attho. anāgatatthe atītavacanaṃ.  ^b^acchecchī^eb^ti chindi. ^b^chinnagantha^eb^nti cattāro ganthe  chinditvā ṭhitaṃ. ^b^anīgha^eb^nti niddukkhaṃ. ^b^nirāsa^eb^nti  nittaṇhaṃ. ^b^pariyesamānā^eb^ti olokayamānā.  ^b^nājjhagamu^eb^nti na adhigacchanti na vindanti na passanti.  vattamānatthe atītavacanaṃ. ^b^idha vā huraṃ vā^eb^ti idhaloke vā  paraloke vā. ^b^sabbanivesanesū^eb^ti tayo bhavā, catasso yoniyo,  pañca gatiyo, satta viññāṇaṭṭhitiyo, nava sattāvāsā, iti imesupi  sabbesu sattanivesanesu evarūpaṃ khīṇāsavaṃ kāyassa bhedā uppajjamānaṃ  vā uppannaṃ ^a^P1.0047^ea^ vā na passantīti attho. imāya  gāthāya sandiṭṭhikaṃ lokuttaradhammameva kathesi.</p>
              <p>[03] imañca gāthaṃ sutvā sāpi devatā atthaṃ sallakkhesi, teneva  kāraṇena ^b^imassa khvāhaṃ, bhante^eb^tiādimāha. tattha ^b^pāpaṃ na  kayirā^eb^ti gāthāya dasakusalakammapathavasenapi kathetuṃ vaṭṭati  aṭṭhaṅgikamaggavasenapi. dasakusalakammapathavasena tāva ^b^vacasā^eb^ti  catubbidhaṃ vacīsucaritaṃ gahitaṃ. ^b^manasā^eb^ti tividhaṃ manosucaritaṃ  gahitaṃ. ^b^kāyena vā kiñcana sabbaloke^eb^ti tividhaṃ kāyasucaritaṃ  gahitaṃ. ime tāva dasakusalakammapathadhammā honti. ^b^kāme  pahāyā^eb^ti iminā pana kāmasukhallikānuyogo ^a^V1.0044^ea^ paṭikkhitto.  ^b^satimā sampajāno^eb^ti iminā dasakusalakammapathakāraṇaṃ  satisampajaññaṃ gahitaṃ. ^b^dukkhaṃ na sevetha anatthasaṃhita^eb^nti  iminā attakilamathānuyogo paṭisiddho. iti devatā ``ubho ante  vivajjetvā ^a^M1.0046^ea^ kāraṇehi satisampajaññehi saddhiṃ dasakusalakammapathadhamme  tumhehi kathite ājānāmi bhagavā''ti vadati.</p>
              <p>[03] aṭṭhaṅgikamaggavasena pana ayaṃ nayo -- tasmiṃ kira ṭhāne mahatī  dhammadesanā ahosi. desanāpariyosāne devatā yathāṭhāne ṭhitāva  desanānusārena ñāṇaṃ pesetvā sotāpattiphale patiṭṭhāya attanā adhigataṃ  aṭṭhaṅgikaṃ maggaṃ dassentī evamāha. tattha ^b^vacasā^eb^ti sammāvācā  gahitā, mano pana aṅgaṃ na hotīti ^b^manasā^eb^ti maggasampayuttakaṃ  cittaṃ gahitaṃ. ^b^kāyena vā kiñcana sabbaloke^eb^ti sammākammanto  gahito, ājīvo pana vācākammantapakkhikattā gahitova hoti.  ^b^satimā^eb^ti iminā vāyāmasatisamādhayo gahitā.  ^b^sampajāno^eb^tipadena sammādiṭṭhisammāsaṅkappā. ^b^kāme pahāya,  dukkhaṃ na sevethā^eb^tipadadvayena antadvayavajjanaṃ. iti ime dve ante  anupagamma majjhimaṃ paṭipadaṃ tumhehi kathitaṃ, ājānāmi bhagavāti  vatvā tathāgataṃ gandhamālādīhi pūjetvā padakkhiṇaṃ katvā pakkāmīti. </p>
              <p>[06] samiddhisuttavaṇṇanā niṭṭhitā. </p>
              <p>[06] nandanavaggo dutiyo. </p>
            </h4>
          </h3>
          <h3>
            <h3n> 3. sattivaggo </h3n>
            <h4>
              <h4n> 1. sattisuttavaṇṇanā </h4n>
              <p>[03] 21^b^.^eb^ sattivaggassa paṭhame ^a^P1.0048^ea^  ^b^sattiyā^eb^ti desanāsīsametaṃ. ekatokhārādinā satthenāti attho.  ^b^omaṭṭho^eb^ti pahato. cattāro hi pahārā omaṭṭho ummaṭṭho maṭṭho  vimaṭṭhoti. tattha upari ṭhatvā adhomukhaṃ dinnapahāro omaṭṭho nāma;  heṭṭhā ṭhatvā uddhaṃmukhaṃ dinno ummaṭṭho nāma; aggaḷasūci viya  vinivijjhitvā gato maṭṭho nāma; seso sabbopi vimaṭṭho nāma.  imasmiṃ pana ṭhāne omaṭṭho gahito. so hi sabbadāruṇo  duruddharasallo duttikiccho antodoso antopubbalohitova hoti  ^a^V1.0045^ea^, pubbalohitaṃ anikkhamitvā vaṇamukhaṃ pariyonandhitvā tiṭṭhati.  pubbalohitaṃ ^a^M1.0047^ea^ niharitukāmehi mañcena saddhiṃ bandhitvā adhosiro  kātabbo hoti, maraṇaṃ vā maraṇamattaṃ vā dukkhaṃ pāpuṇāti.  ^b^paribbaje^eb^ti vihareyya. </p>
              <p>[01] imāya gāthāya kiṃ katheti? yathā sattiyā omaṭṭho  puriso sallubbahana-vaṇatikicchanānaṃ atthāya vīriyaṃ ārabhati, payogaṃ  karoti parakkamati. yathā ca ḍayhamāno matthake ādittasīso tassa  nibbāpanatthāya vīriyaṃ ārabhati, payogaṃ karoti parakkamati, evameva  bhikkhu kāmarāgaṃ pahānāya sato appamatto hutvā vihareyya bhagavāti  kathesi.</p>
              <p>[03] atha bhagavā cintesi -- imāya devatāya upamā tāva daḷhaṃ  katvā ānītā, atthaṃ pana parittakaṃ gahetvā ṭhitā, punappunaṃ kathentīpi  hesā kāmarāgassa vikkhambhanapahānameva katheyya. yāva ca kāmarāgo  maggena na samugghāṭiyati, tāva anubaddhova hoti. iti tameva  opammaṃ gahetvā paṭhamamaggavasena desanaṃ vinivaṭṭetvā desento dutiyaṃ  gāthamāha. tassattho purimānusāreneva veditabboti. paṭhamaṃ. </p>
            </h4>
            <h4>
              <h4n> 2. phusatisuttavaṇṇanā </h4n>
              <p>[03] 22^b^.^eb^ dutiye ^b^nāphusantaṃ phusatī^eb^ti kammaṃ  aphusantaṃ vipāko na phusati, kammameva vā aphusantaṃ kammaṃ na phusati.  kammañhi nākaroto kariyati. ^b^phusantañca tato^eb^ ^a^P1.0049^ea^  ^b^phuse^eb^ti kammaṃ phusantaṃ vipāko phusati, kammameva vā  phusati. kammañhi karoto kariyati. ^b^tasmā phusantaṃ phusati,  appaduṭṭhapadosina^eb^nti yasmā na aphusantaṃ phusati, phusantañca phusati,  ayaṃ kammavipākānaṃ dhammatā, tasmā yo ``appaduṭṭhassa narassa  dussati, suddhassa posassa anaṅgaṇassā''ti evaṃ vutto appaduṭṭhapadosī  puggalo, taṃ puggalaṃ kammaṃ phusantameva kammaṃ phusati, vipāko vā  phusati. so hi parassa upaghātaṃ kātuṃ sakkoti vā mā vā, attā  panānena catūsu apāyesu ṭhapito nāma hoti. tenāha bhagavā --  ``tameva bālaṃ pacceti pāpaṃ, sukhumo rajo paṭivātaṃva khitto''ti.  dutiyaṃ. </p>
            </h4>
            <h4>
              <h4n> 3. jaṭāsuttavaṇṇanā </h4n>
              <p>[03] 23^b^.^eb^ tatiye ^a^V1.0046^ea^ ^a^M1.0048^ea^ ^b^antojaṭā^eb^ti gāthāyaṃ ^b^jaṭā^eb^ti  taṇhāya jāliniyā adhivacanaṃ. sā hi rūpādīsu ārammaṇesu  heṭṭhupariyavasena punappunaṃ uppajjanato saṃsibbanaṭṭhena veḷugumbādīnaṃ  sākhājālasaṅkhātā jaṭā viyāti jaṭā. sā panesā  sakaparikkhāraparaparikkhāresu sakāttabhāva-parāttabhāvesu  ajjhattikāyatana-bāhirāyatanesu ca uppajjanato ^b^antojaṭā  bahijaṭā^eb^ti vuccati. tāya evaṃ uppajjamānāya ^b^jaṭāya jaṭitā  pajā^eb^. yathā nāma veḷujaṭādīhi veḷuādayo, evaṃ tāya taṇhājaṭāya  sabbāpi ayaṃ sattanikāyasaṅkhātā pajā jaṭitā vinaddhā,  saṃsibbitāti attho. yasmā ca evaṃ jaṭitā, ^b^taṃ taṃ gotama  pucchāmī^eb^ti tasmā taṃ pucchāmi. ^b^gotamā^eb^ti bhagavantaṃ gottena  ālapati. ^b^ko imaṃ vijaṭaye jaṭa^eb^nti imaṃ evaṃ tedhātukaṃ  jaṭetvā ṭhitaṃ jaṭaṃ ko vijaṭeyya, vijaṭetuṃ ko samatthoti pucchati. </p>
              <p>[01] athassa bhagavā tamatthaṃ vissajjento ^b^sīle  patiṭṭhāyā^eb^tiādimāha. tattha ^b^sīle patiṭṭhāyā^eb^ti  catupārisuddhisīle ṭhatvā. ettha ca bhagavā jaṭāvijaṭanaṃ pucchito  sīlaṃ ārabhanto na ``aññaṃ puṭṭho aññaṃ kathetī''ti veditabbo.  jaṭāvijaṭakassa hi patiṭṭhādassanatthamettha sīlaṃ kathitaṃ.</p>
              <p>[03] ^b^naro^eb^ti ^a^P1.0050^ea^ satto. ^b^sapañño^eb^ti  kammajatihetukapaṭisandhipaññāya paññavā. ^b^cittaṃ paññañca  bhāvaya^eb^nti samādhiñceva vipassanañca bhāvayamāno. cittasīsena  hettha aṭṭha samāpattiyo kathitā, paññānāmena vipassanā.  ^b^ātāpī^eb^ti vīriyavā. vīriyañhi kilesānaṃ  ātāpanaparitāpanaṭṭhena ``ātāpo''ti vuccati, tadassa atthīti  ātāpī. ^b^nipako^eb^ti nepakkaṃ vuccati paññā, tāya samannāgatoti  attho. iminā padena pārihāriyapaññaṃ dasseti.  ^b^pārihāriyapaññā^eb^ nāma ``ayaṃ kālo uddesassa, ayaṃ kālo  paripucchāyā''tiādinā nayena sabbattha kārāpitā pariharitabbapaññā.  imasmiñhi pañhābyākaraṇe tikkhattuṃ paññā āgatā. tattha paṭhamā  jātipaññā, dutiyā vipassanāpaññā, tatiyā sabbakiccapariṇāyikā  pārihāriyapaññā.</p>
              <p>[03] ^b^so^eb^ ^a^M1.0049^ea^ ^b^imaṃ vijaṭaye jaṭa^eb^nti so imehi sīlādīhi  samannāgato bhikkhu. yathā nāma puriso pathaviyaṃ patiṭṭhāya sunisitaṃ  satthaṃ ukkhipitvā mahantaṃ veḷugumbaṃ vijaṭeyya, evamevaṃ sīle ^a^V1.0047^ea^ patiṭṭhāya  samādhisilāyaṃ sunisitaṃ vipassanāpaññāsatthaṃ vīriyabalapaggahitena  pārihāriyapaññāhatthena ukkhipitvā sabbampi taṃ attano santāne  patitaṃ taṇhājaṭaṃ vijaṭeyya sañchindeyya sampadāleyyāti.</p>
              <p>[03] ettāvatā sekhabhūmiṃ kathetvā idāni jaṭaṃ vijaṭetvā ṭhitaṃ  mahākhīṇāsavaṃ dassento ^b^yesa^eb^ntiādimāha. evaṃ jaṭaṃ vijaṭetvā  ṭhitaṃ khīṇāsavaṃ dassetvā puna jaṭāya vijaṭanokāsaṃ dassento  ^b^yattha nāmañcā^eb^tiādimāha. tattha ^b^nāma^eb^nti cattāro  arūpino khandhā. ^b^paṭighaṃ rūpasaññā cā^eb^ti ettha  paṭighasaññāvasena kāmabhavo gahito, rūpasaññāvasena rūpabhavo. tesu  dvīsu gahitesu arūpabhavo gahitova hoti bhavasaṅkhepenāti.  ^b^etthesā chijjate jaṭā^eb^ti ettha tebhūmakavaṭṭassa pariyādiyanaṭṭhāne  esā jaṭā chijjati, nibbānaṃ āgamma chijjati nirujjhatīti ayaṃ  attho dassito hoti. tatiyaṃ. </p>
            </h4>
            <h4>
              <h4n> 4. manonivāraṇasuttavaṇṇanā </h4n>
              <p>[03] 24^b^.^eb^ catutthe ^b^yato yato^eb^ti pāpato vā  kalyāṇato vā. ayaṃ kira devatā ``yaṃkiñci kusalādibhedaṃ  lokiyaṃ vā lokuttaraṃ vā mano, taṃ nivāretabbameva, na  uppādetabba''nti evaṃladdhikā ^a^P1.0051^ea^. ^b^sa sabbato^eb^ti  so sabbato. atha bhagavā -- ``ayaṃ devatā aniyyānikakathaṃ  katheti, mano nāma nivāretabbampi atthi bhāvetabbampi, vibhajitvā  namassā dassessāmī''ti cintetvā dutiyagāthaṃ āha. tattha ^b^na  mano saṃyatattamāgata^eb^nti, yaṃ vuttaṃ ``na sabbato mano nivāraye''ti,  kataraṃ taṃ mano, yaṃ taṃ sabbato na nivāretabbanti ce. mano saṃyatattaṃ  āgataṃ, yaṃ mano yattha saṃyatabhāvaṃ āgataṃ, ``dānaṃ dassāmi, sīlaṃ  rakkhissāmī''tiādinā nayena uppannaṃ, etaṃ mano na nivāretabbaṃ,  aññadatthu brūhetabbaṃ vaḍḍhetabbaṃ. ^b^yato yato ca pāpaka^eb^nti yato  yato akusalaṃ uppajjati, tato tato ca taṃ nivāretabbanti. catutthaṃ. </p>
            </h4>
            <h4>
              <h4n> 5. arahantasuttavaṇṇanā </h4n>
              <p>[03] 25^b^.^eb^ pañcame ^a^M1.0050^ea^ ^b^katāvī^eb^ti catūhi maggehi  katakicco. ^b^ahaṃ vadāmī^eb^ti ayaṃ devatā vanasaṇḍavāsinī, sā  āraññakānaṃ bhikkhūnaṃ ``ahaṃ bhuñjāmi, ahaṃ nisīdāmi, mama patto,  mama ^a^V1.0048^ea^ cīvara''ntiādikathāvohāraṃ sutvā cintesi -- ``ahaṃ ime  bhikkhū `khīṇāsavā'ti maññāmi, khīṇāsavānañca nāma evarūpā  attupaladdhinissitakathā hoti, na hoti nu kho''ti jānanatthaṃ evaṃ  pucchati.</p>
              <p>[03] ^b^sāmañña^eb^nti lokaniruttiṃ lokavohāraṃ. ^b^kusalo^eb^ti  khandhādīsu kusalo. ^b^vohāramattenā^eb^ti upaladdhinissitakathaṃ  hitvā vohārabhedaṃ akaronto ``ahaṃ, mamā''ti vadeyya. ``khandhā  bhuñjanti, khandhā nisīdanti, khandhānaṃ patto, khandhānaṃ cīvara''nti  hi vutte vohārabhedo hoti, na koci jānāti. tasmā evaṃ avatvā  lokavohārena voharatīti.</p>
              <p>[03] atha devatā -- ``yadi diṭṭhiyā vasena na vadati, mānavasena  nu kho vadatī''ti cintetvā puna ^b^yo hotī^eb^ti pucchi. tattha  ^b^mānaṃ nu kho^eb^ti so bhikkhu mānaṃ upagantvā mānavasena vadeyya  nu khoti. atha bhagavā -- ``ayaṃ devatā khīṇāsavaṃ samānaṃ viya  karotī''ti cintetvā, ``khīṇāsavassa navavidhopi māno pahīno''ti  dassento paṭigāthaṃ āha. tattha ^b^vidhūpitā^eb^ti vidhamitā.  ^b^mānaganthassā^eb^ti mānā ca ^a^P1.0052^ea^ ganthā ca assa.  ^b^maññata^eb^nti maññanaṃ. tividhampi taṇhā-diṭṭhi-māna-maññanaṃ so  vītivatto, atikkantoti attho. sesaṃ uttānatthamevāti. pañcamaṃ. </p>
            </h4>
            <h4>
              <h4n> 6. pajjotasuttavaṇṇanā </h4n>
              <p>[03] 26^b^.^eb^ chaṭṭhe ^b^puṭṭhu^eb^nti pucchituṃ. ^b^kathaṃ  jānemū^eb^ti kathaṃ jāneyyāma. ^b^divāratti^eb^nti divā ca rattiñca.  ^b^tattha tatthā^eb^ti yattha yattheva pajjalito hoti, tattha tattha.  ^b^esā ābhā^eb^ti esā buddhābhā. katamā pana sāti?  ñāṇāloko vā hotu pītiāloko vā pasādāloko vā  dhammakathāāloko vā, sabbopi buddhānaṃ pātubhāvā uppanno āloko  ^b^buddhābhā^eb^ nāma. ayaṃ anuttarā sabbaseṭṭhā asadisāti. chaṭṭhaṃ. </p>
            </h4>
            <h4>
              <h4n> 7. sarasuttavaṇṇanā </h4n>
              <p>[03] 27^b^.^eb^ sattame ^a^M1.0051^ea^ ^b^kuto sarā nivattantī^eb^ti ime  saṃsārasarā kuto nivattanti, kiṃ āgamma nappavattantīti ^a^V1.0049^ea^ attho.  ^b^na gādhatī^eb^ti na patiṭṭhāti. ^b^ato^eb^ti ato nibbānato.  sesaṃ uttānatthamevāti. sattamaṃ. </p>
            </h4>
            <h4>
              <h4n> 8. mahaddhanasuttavaṇṇanā </h4n>
              <p>[03] 28^b^.^eb^ aṭṭhame nidhānagataṃ muttasārādi mahantaṃ  dhanametesanti ^b^mahaddhanā^eb^. suvaṇṇarajatabhājanādi mahābhogo  etesanti ^b^mahābhogā. aññamaññābhigijjhantī^eb^ti aññamaññaṃ  abhigijjhanti patthenti pihenti. ^b^analaṅkatā^eb^ti atittā  apariyattajātā. ^b^ussukkajātesū^eb^ti nānākiccajātesu anuppannānaṃ  rūpādīnaṃ uppādanatthāya uppannānaṃ anubhavanatthāya ussukkesu.  ^b^bhavasotānusārīsū^eb^ti vaṭṭasotaṃ anusarantesu. ^b^anussukā^eb^ti  avāvaṭā. ^b^agāra^eb^nti mātugāmena saddhiṃ gehaṃ.  ^b^virājiyā^eb^ti virājetvā. sesaṃ uttānamevāti. aṭṭhamaṃ. </p>
            </h4>
            <h4>
              <h4n> 9. catucakkasuttavaṇṇanā </h4n>
              <p>[03] 29^b^.^eb^ navame ^a^P1.0053^ea^ ^b^catucakka^eb^nti  catuiriyāpathaṃ. iriyāpatho hi idha cakkanti adhippeto.  ^b^navadvāra^eb^nti navahi vaṇamukhehi navadvāraṃ. ^b^puṇṇa^eb^nti  asucipūraṃ. ^b^lobhena saṃyuta^eb^nti taṇhāya saṃyuttaṃ. ^b^kathaṃ yātrā  bhavissatī^eb^ti etassa evarūpassa sarīrassa kathaṃ niggamanaṃ  bhavissati, kathaṃ mutti parimutti samatikkamo bhavissatīti pucchati.  ^b^naddhi^eb^nti upanāhaṃ, pubbakāle kodho, aparakāle upanāhoti evaṃ  pavattaṃ balavakodhanti attho. ^b^varatta^eb^nti ``chetvā naddhi  varattañca, sandānaṃ sahanukkama''nti gāthāya (dha0 pa0 398; su0 ni0  627) taṇhā ^b^varattā,^eb^ diṭṭhi ^b^sandānaṃ^eb^ nāma jātaṃ. idha  pana pāḷiniddiṭṭhe kilese ṭhapetvā avasesā ``varattā''ti veditabbā,  iti kilesavarattañca chetvāti attho. ^b^icchā lobha^eb^nti  ekoyeva dhammo icchanaṭṭhena icchā, lubbhanaṭṭhena lobhoti vutto.  paṭhamuppattikā vā dubbalā icchā, aparāparuppattiko balavā lobho.  aladdhapatthanā vā icchā, paṭiladdhavatthumhi lobho. ^b^samūlaṃ  taṇha^eb^nti avijjāmūlena samūlakaṃ taṇhaṃ. ^b^abbuyhā^eb^ti  aggamaggena uppāṭetvā. sesaṃ uttānamevāti. navamaṃ. </p>
            </h4>
            <h4>
              <h4n> 10. eṇijaṅghasuttavaṇṇanā </h4n>
              <p>[03] 30^b^.^eb^ dasame ^a^V1.0050^ea^ ^a^M1.0052^ea^ ^b^eṇijaṅgha^eb^nti eṇimigassa viya  suvaṭṭitajaṅghaṃ. ^b^kisa^eb^nti athūlaṃ samasarīraṃ. atha vā ātapena  milātaṃ mālāgandhavilepanehi anupabrūhitasarīrantipi attho.  ^b^vīra^eb^nti vīriyavantaṃ. ^b^appāhāra^eb^nti bhojane mattaññutāya  mitāhāraṃ, vikālabhojanapaṭikkhepavasena vā parittāhāraṃ.  ^b^alolupa^eb^nti ^a^P1.0054^ea^ catūsu paccayesu loluppavirahitaṃ.  rasataṇhāpaṭikkhepo vā esa. ^b^sīhaṃvekacaraṃ nāga^eb^nti ekacaraṃ  sīhaṃ viya, ekacaraṃ nāgaṃ viya. gaṇavāsino hi pamattā honti,  ekacarā appamattā, tasmā ekacarāva gahitāti. ^b^paveditā^eb^ti  pakāsitā kathitā. ^b^etthā^eb^ti etasmiṃ nāmarūpe.  pañcakāmaguṇavasena hi rūpaṃ gahitaṃ, manena nāmaṃ, ubhayehi pana  avinibhuttadhamme gahetvā pañcakkhandhādivasenapettha bhummaṃ yojetabbanti.  dasamaṃ. </p>
              <p>[06] sattivaggo tatiyo. </p>
            </h4>
          </h3>
          <h3>
            <h3n> 4. satullapakāyikavaggo </h3n>
            <h4>
              <h4n> 1. sabbhisuttavaṇṇanā </h4n>
              <p>[03] 31^b^.^eb^ satullapakāyikavaggassa paṭhame  ^b^satullapakāyikā^eb^ti sataṃ dhammaṃ samādānavasena ullapetvā sagge  nibbattāti satullapakāyikā. tatridaṃ vatthu -- sambahulā kira  samuddavāṇijā nāvāya samuddaṃ pakkhandiṃsu. tesaṃ khittasaravegena  gacchantiyā nāvāya sattame divase samuddamajjhe mahantaṃ uppātikaṃ  pātubhūtaṃ, mahāūmiyo uṭṭhahitvā nāvaṃ udakassa pūrenti. nāvāya  nimujjamānāya mahājano attano attano devatānaṃ nāmāni gahetvā  āyācanādīni karonto paridevi. tesaṃ majjhe eko puriso --  ``atthi nu kho me evarūpe bhaye patiṭṭhā''ti āvajjento attano  parisuddhāni saraṇāni ceva sīlāni ca disvā yogī viya pallaṅkaṃ  ābhujitvā nisīdi. tamenaṃ itare sabhayakāraṇaṃ pucchiṃsu. so tesaṃ  ^a^M1.0053^ea^ kathesi -- ``ambho ahaṃ nāvaṃ abhirūhanadivase bhikkhusaṅghassa  dānaṃ datvā saraṇāni ceva sīlāni ca aggahesiṃ, tena me bhayaṃ  natthī''ti. kiṃ pana sāmi etāni aññesampi vattantīti? āma  vattantīti ^a^P1.0055^ea^ tena hi ^a^V1.0051^ea^ amhākampi dethāti. so te  manusse sataṃ sataṃ katvā satta koṭṭhāse akāsi, tato pañcasīlāni  adāsi. tesu paṭhamaṃ jaṅghasataṃ gopphakamatte udake ṭhitaṃ aggahesi,  dutiyaṃ jāṇumatte, tatiyaṃ kaṭimatte, catutthaṃ nābhimatte, pañcamaṃ  thanamatte, chaṭṭhaṃ galappamāṇe, sattamaṃ mukhena loṇodake pavisante  aggahesi. so tesaṃ sīlāni datvā -- ``aññaṃ tumhākaṃ paṭisaraṇaṃ  natthi, sīlameva āvajjethā''ti ugghosesi. tāni sattapi  jaṅghasatāni tattha kālaṃ katvā āsannakāle gahitasīlaṃ nissāya  tāvatiṃsabhavane nibbattiṃsu, tesaṃ ghaṭāvaseneva vimānāni nibbattiṃsu.  sabbesaṃ majjhe ācariyassa yojanasatikaṃ suvaṇṇavimānaṃ nibbatti,  avasenāni tassa parivārāni hutvā sabbaheṭṭhimaṃ dvādasayojanikaṃ  ahosi. te nibbattakkhaṇeyeva kammaṃ āvajjentā ācariyaṃ nissāya  sampattilābhaṃ ñatvā, ``gacchāma tāva, dasabalassa santike amhākaṃ  ācariyassa vaṇṇaṃ katheyyāmā''ti majjhimayāmasamanantare bhagavantaṃ  upasaṅkamiṃsu, tā devatā ācariyassa vaṇṇabhaṇanatthaṃ ekekaṃ gāthaṃ  abhāsiṃsu.</p>
              <p>[03] tattha ^b^sabbhirevā^eb^ti paṇḍitehi, sappurisehi eva.  ra-kāro padasandhikaro. ^b^samāsethā^eb^ti saha nisīdeyya.  desanāsīsameva cetaṃ, sabbairiyāpathe sabbhireva saha kubbeyyāti attho.  ^b^kubbethā^eb^ti kareyya. ^b^santhava^eb^nti mittasanthavaṃ.  taṇhāsanthavo pana na kenaci saddhiṃ kātabbo, mittasanthavo  buddha-paccekabuddha-buddhasāvakehi saha kātabbo. idaṃ sandhāyetaṃ vuttaṃ.  ^b^sata^eb^nti buddhādīnaṃ sappurisānaṃ. ^b^saddhamma^eb^nti  pañcasīladasasīlacatusatipaṭṭhānādibhedaṃ saddhammaṃ, idha pana pañcasīlaṃ  adhippetaṃ. ^b^seyyo hotī^eb^ti vaḍḍhi hoti. ^b^na pāpiyo^eb^ti  lāmakaṃ kiñci na hoti. ^b^nāññato^eb^ti vālikādīhi telādīni  viya aññato andhabālato paññā nāma na labbhati, tilādīhi pana  telādīni viya sataṃ dhammaṃ ñatvā paṇḍitameva sevanto bhajanto  labhatīti. ^b^sokamajjhe^eb^ti ^a^P1.0056^ea^ sokavatthūnaṃ  sokānugatānaṃ vā sattānaṃ majjhagato na socati  bandhulamallasenāpatissa ^a^M1.0054^ea^ upāsikā viya, pañcannaṃ corasatānaṃ majjhe  dhammasenāpatissa saddhivihāriko saṃkiccasāmaṇero viya ca.</p>
              <p>[03] ^b^ñātimajjhe virocatī^eb^ti ñātigaṇamajjhe saṃkiccatherassa  saddhivihāriko adhimuttakasāmaṇero viya sobhati. so kira therassa  bhāgineyyo hoti, atha naṃ thero āha -- ``sāmaṇera, mahallakosi  jāto, gaccha, vassāni pucchitvā ehi, upasampādessāmi ta''nti.  so ``sādhū''ti theraṃ vanditvā pattacīvaramādāya corāṭaviyā  orabhāge bhaginigāmaṃ gantvā piṇḍāya ^a^V1.0052^ea^ cari, taṃ bhaginī disvā  vanditvā gehe nisīdāpetvā bhojesi. so katabhattakicco vassāni  pucchi. sā ``ahaṃ na jānāmi, mātā me jānātī''ti āha.  atha so ``tiṭṭhatha tumhe, ahaṃ mātusantikaṃ gamissāmī''ti aṭaviṃ  otiṇṇo. tamenaṃ dūratova corapuriso disvā corānaṃ ārocesi.  corā ``sāmaṇero kireko aṭaviṃ otiṇṇo, gacchatha naṃ ānethā''ti  āṇāpetvā ekacce ``mārema na''nti āhaṃsu, ekacce vissajjemāti.  sāmaṇero cintesi -- ``ahaṃ sekho sakaraṇīyo, imehi saddhiṃ  mantetvā sotthimattānaṃ karissāmī''ti corajeṭṭhakaṃ āmantetvā,  ``upamaṃ te, āvuso, karissāmī''ti imā gāthā abhāsi -- </p>
              <p>[21] ``ahu atītamaddhānaṃ, araññasmiṃ brahāvane. </p>
              <p>[22] ceto kūṭāni oḍḍetvā, sasakaṃ avadhī tadā.. </p>
              <p>[21] ``sasakañca mataṃ disvā, ubbiggā migapakkhino. </p>
              <p>[22] ekarattiṃ apakkāmuṃ, `akiccaṃ vattate idha'.. </p>
              <p>[21] ``tatheva samaṇaṃ hantvā, adhimuttaṃ akiñcanaṃ. </p>
              <p>[22] addhikā nāgamissanti, dhanajāni bhavissatī''ti.. </p>
              <p>[21] ``saccaṃ kho samaṇo āha, adhimutto akiñcano. </p>
              <p>[22] addhikā nāgamissanti, dhanajāni bhavissati.. </p>
              <p>[21] ``sace paṭipathe disvā, nārocessasi kassaci. </p>
              <p>[22] tava saccamanurakkhanto, gaccha bhante yathāsukha''nti..</p>
              <p>[03] so ^a^V1.0053^ea^ ^a^P1.0057^ea^ ^a^M1.0055^ea^ tehi corehi vissajjito gacchanto  ñātayopi disvā tesampi na ārocesi. atha te anuppatte corā  gahetvā viheṭhayiṃsu, uraṃ paharitvā paridevamānañcassa mātaraṃ corā  etadavocuṃ -- </p>
              <p>[21] ``kiṃ te hoti adhimutto, udare vasiko asi. </p>
              <p>[22] puṭṭhā me amma akkhāhi, kathaṃ jānemu taṃ maya''nti.. </p>
              <p>[21] ``adhimuttassa ahaṃ mātā, ayañca janako pitā. </p>
              <p>[22] bhaginī bhātaro cāpi, sabbeva idha ñātayo.. </p>
              <p>[21] ``akiccakārī adhimutto, yaṃ disvā na nivāraye. </p>
              <p>[22] etaṃ kho vattaṃ samaṇānaṃ, ariyānaṃ dhammajīvinaṃ.. </p>
              <p>[21] ``saccavādī adhimutto, yaṃ disvā na nivāraye. </p>
              <p>[27] adhimuttassa suciṇṇena, saccavādissa bhikkhuno. </p>
              <p>[22] sabbeva abhayaṃ pattā, sotthiṃ gacchantu ñātayo''ti..</p>
              <p>[03] evaṃ te corehi vissajjitā gantvā adhimuttaṃ āhaṃsu -- </p>
              <p>[21] ``tava tāta suciṇṇena, saccavādissa bhikkhuno. </p>
              <p>[22] sabbeva abhayaṃ pattā, sotthiṃ paccāgamamhase''ti..</p>
              <p>[03] tepi pañcasatā corā pasādaṃ āpajjitvā adhimuttassa  sāmaṇerassa santike pabbajiṃsu. so te ādāya upajjhāyassa  santikaṃ gantvā paṭhamaṃ attanā upasampanno pacchā te pañcasate attano  antevāsike katvā upasampādesi. te adhimuttatherassa ovāde ṭhitā  sabbe aggaphalaṃ arahattaṃ pāpuṇiṃsu. imamatthaṃ gahetvā devatā ``sataṃ  saddhammamaññāya ñātimajjhe virocatī''ti āha.</p>
              <p>[03] ^b^sātata^eb^nti satataṃ sukhaṃ vā ciraṃ tiṭṭhantīti vadati.  ^b^sabbāsaṃ vo^eb^ti sabbāsaṃ tumhākaṃ. ^b^pariyāyenā^eb^ti kāraṇena.  ^b^sabbadukkhā pamuccatī^eb^ti, na kevalaṃ seyyova hoti, na ca  kevalaṃ paññaṃ labhati, sokamajjhe na socati, ñātimajjhe virocati,  sugatiyaṃ nibbattati, ciraṃ sukhaṃ tiṭṭhati, sakalasmā pana vaṭṭadukkhāpi  muccatīti. paṭhamaṃ. </p>
            </h4>
            <h4>
              <h4n> 2. maccharisuttavaṇṇanā </h4n>
              <p>[03] 32^b^.^eb^ dutiye ^a^V1.0054^ea^ ^a^P1.0058^ea^ ^a^M1.0056^ea^ ^b^maccherā ca  pamādā cā^eb^ti attasampattinigūhanalakkhaṇena maccherena ceva  sativippavāsalakkhaṇena pamādena ca. ekacco hi `idaṃ me dentassa  parikkhayaṃ gamissati, mayhaṃ vā gharamānusakānaṃ vā na bhavissatī''ti  macchariyena dānaṃ na deti. ekacco khiḍḍādipasutattā `dānaṃ  dātabba''nti cittampi na uppādeti. ^b^evaṃ dānaṃ na dīyatī^eb^ti  evametaṃ yasadāyakaṃ sirīdāyakaṃ sampattidāyakaṃ sukhadāyakaṃ dānaṃ nāma  na dīyatītiādinā kāraṇaṃ kathesi. ^b^puññaṃ ākaṅkhamānenā^eb^ti  pubbacetanādibhedaṃ puññaṃ icchamānena. ^b^deyyaṃ hoti vijānatā^eb^ti  atthi dānassa phalanti jānantena dātabbamevāti vadati.</p>
              <p>[03] ^b^tameva bālaṃ phusatī^eb^ti taṃyeva bālaṃ idhalokaparalokesu  jighacchā ca pipāsā ca phusati anubandhati na vijahati.  ^b^tasmā^eb^ti yasmā tameva phusati, tasmā. ^b^vineyya  macchera^eb^nti maccheramalaṃ vinetvā. ^b^dajjā dānaṃ malābhibhū^eb^ti  malābhibhū hutvā taṃ maccheramalaṃ abhibhavitvā dānaṃ dadeyya.</p>
              <p>[03] ^b^te matesu na mīyantī^eb^ti adānasīlatāya maraṇena matesu  na mīyanti. yathā hi mato samparivāretvā ṭhapite bahumhipi  annapānādimhi ``idaṃ imassa hotu, idaṃ imassā''ti uṭṭhahitvā  saṃvibhāgaṃ na karoti, evaṃ adānasīlopīti matakassa ca  adānasīlassa ca bhogā samasamā nāma honti. tena dānasīlā  evarūpesu matesu na mīyantīti attho. ^b^panthānaṃva saha vajaṃ,  appasmiṃ ye pavecchantī^eb^ti yathā addhānaṃ kantāramaggaṃ saha vajantā  pathikā saha vajantānaṃ pathikānaṃ appasmiṃ pātheyye saṃvibhāgaṃ katvā  pavecchanti dadantiyeva, evamevaṃ ye pana anamataggaṃ saṃsārakantāraṃ saha  vajantā saha vajantānaṃ appasmimpi deyyadhamme saṃvibhāgaṃ katvā  dadantiyeva, te matesu na mīyanti.</p>
              <p>[03] ^b^esa dhammo sanantano^eb^ti esa porāṇako dhammo,  sanantanānaṃ ^a^P1.0059^ea^ vā paṇḍitānaṃ esa dhammoti.  ^b^appasmeke^eb^ti appasmiṃ deyyadhamme eke. ^b^pavecchantī^eb^ti  ^a^M1.0057^ea^ dadanti. ^b^bahuneke na dicchare^eb^ti bahunāpi bhogena samannāgatā  ekacce na dadanti. ^b^sahassena samaṃ mitā^eb^ti sahassena saddhiṃ  mitā, sahassa dānasadisā hoti.</p>
              <p>[03] ^b^duranvayo^eb^ti ^a^V1.0055^ea^ duranugamano, duppūroti attho. ^b^dhammaṃ  care^eb^ti dasakusalakammapathadhammaṃ carati. ^b^yopi samuñjakañcare^eb^ti  yo api khalamaṇḍalādisodhanapalālapoṭhanādivasena samuñjakañcarati.  ^b^dārañca posa^eb^nti dārañca posanto. ^b^dadaṃ appakasmi^eb^nti  appakasmiṃ paṇṇasākamattasmimpi saṃvibhāgaṃ katvā dadantova so dhammaṃ  carati. ^b^sataṃ sahassāna^eb^nti sahassaṃ sahassaṃ katvā gaṇitānaṃ  purisānaṃ sataṃ, satasahassanti attho. ^b^sahassayāgina^eb^nti  bhikkhusahassassa vā yāgo kahāpaṇasahassena vā nibbattito yāgopi  sahassayāgo. so etesaṃ atthīti sahassayāgino, tesaṃ  sahassayāginaṃ. etena dasannaṃ vā bhikkhukoṭīnaṃ dasannaṃ vā  kahāpaṇakoṭīnaṃ piṇḍapāto dassito hoti. ye ettakaṃ dadanti, te  kalampi nagghanti tathāvidhassāti āha. yvāyaṃ samuñjakaṃ carantopi  dhammaṃ carati, dāraṃ posentopi, appakasmiṃ dadantopi, tathāvidhassa  ete sahassayāgino kalampi nagghanti. yaṃ tena daliddena  ekapaṭivīsakamattampi salākabhattamattampi vā dinnaṃ, tassa dānassa  sabbesampi tesaṃ dānaṃ kalaṃ nagghatīti. ^b^kalaṃ^eb^ nāma  soḷasabhāgopi satabhāgopi sahassabhāgopi. idha satabhāgo gahito.  yaṃ tena dānaṃ dinnaṃ, tasmiṃ satadhā vibhatte itaresaṃ dasakoṭisahassadānaṃ  tato ekakoṭṭhāsampi nagghatīti āha.</p>
              <p>[03] evaṃ tathāgate dānassa agghaṃ karonte samīpe ṭhitā devatā  cintesi -- ``evaṃ bhagavā mahantaṃ dānaṃ pādena pavaṭṭetvā ratanasatike  viya narake pakkhipanto idaṃ evaṃ parittakaṃ ^a^P1.0060^ea^ dānaṃ  candamaṇḍale paharanto viya ukkhipati, kathaṃ nu kho etaṃ  mahapphalatara''nti jānanatthaṃ gāthāya ajjhabhāsi. tattha ^b^kenā^eb^ti  kena kāraṇena. ^b^mahaggato^eb^ti mahattaṃ gato, vipulassetaṃ vevacanaṃ.  ^b^samena dinnassā^eb^ti samena dinnassa dānassa. athassā  bhagavā dānaṃ vibhajitvā dassento ^b^dadanti heke^eb^tiādimāha.  tattha ^b^visame niviṭṭhā^eb^ti visame kāyavacīmanokamme patiṭṭhitā  hutvā. ^b^chetvā^eb^ti pothetvā. ^b^vadhitvā^eb^ti māretvā.  ^b^socayitvā^eb^ti paraṃ ^a^M1.0058^ea^ sokasamappitaṃ katvā. ^b^assumukhā^eb^ti  assumukhasammissā. paraṃ rodāpetvā dinnadānañhi assumukhadānanti  vuccati. ^b^sadaṇḍā^eb^ti daṇḍena tajjetvā paharitvā dinnadakkhiṇā  sadaṇḍāti vuccati. ^b^eva^eb^nti nāhaṃ sammāsambuddhatāya mahādānaṃ  gahetvā appaphalaṃ nāma kātuṃ sakkomi parittakadānaṃ vā mahapphalaṃ nāma.  idaṃ pana mahādānaṃ attano uppattiyā aparisuddhatāya evaṃ appaphalaṃ  nāma hoti, itaraṃ parittadānaṃ attano uppattiyā parisuddhatāya evaṃ  mahapphalaṃ nāmāti imamatthaṃ dassento ^b^eva^eb^ntiādimāhāti.  dutiyaṃ. </p>
            </h4>
            <h4>
              <h4n> 3. sādhusuttavaṇṇanā </h4n>
              <p>[03] 33^b^.^eb^ tatiye ^a^V1.0056^ea^ ^b^udānaṃ udānesī^eb^ti udāhāraṃ  udāhari. yathā hi yaṃ telaṃ mānaṃ gahetuṃ na sakkoti vissanditvā  gacchati, taṃ avasesakoti vuccati. yañca jalaṃ taḷākaṃ gahetuṃ na  sakkoti, ajjhottharitvā gacchati, taṃ oghoti vuccati, evamevaṃ yaṃ  pītivacanaṃ hadayaṃ gahetuṃ na sakkoti, adhikaṃ hutvā anto asaṇṭhahitvā  bahi nikkhamati, taṃ ^b^udāna^eb^nti vuccati. evarūpaṃ pītimayaṃ  vacanaṃ nicchāresīti attho. ^b^saddhāyapi sāhu dāna^eb^nti kammañca  kammaphalañca saddahitvāpi dinnadānaṃ sāhu laddhakaṃ bhaddakameva.  ^b^āhū^eb^ti ^a^P1.0061^ea^ kathenti. kathaṃ panetaṃ ubhayaṃ samaṃ  nāma hotīti? jīvitabhīruko hi yujjhituṃ na sakkoti,  khayabhīruko dātuṃ na sakkoti. ``jīvitañca rakkhissāmi  yujjhissāmi cā''ti hi vadanto na yujjhati. jīvite pana ālayaṃ  vissajjetvā, ``chejjaṃ vā hotu maraṇaṃ vā, gaṇhissāmetaṃ  issariya''nti ussahantova yujjhati. ``bhoge ca rakkhissāmi,  dānañca dassāmī''ti vadanto na dadāti. bhogesu pana ālayaṃ  vissajjetvā mahādānaṃ dassāmīti ussahantova deti. evaṃ dānañca  yuddhañca samaṃ hoti. kiñca bhiyyo? ^b^appāpi santā bahuke  jinantī^eb^ti yathā ca yuddhe appakāpi vīrapurisā bahuke bhīrupurise  jinanti, evaṃ saddhādisampanno appakampi dānaṃ dadanto bahumaccheraṃ  maddati, bahuñca dānavipākaṃ adhigacchati. evampi dānañca yuddhañca  samānaṃ. tenevāha -- </p>
              <p>[21] ``appampi ce saddahāno dadāti, </p>
              <p>[22] teneva so hoti sukhī paratthā''ti..</p>
              <p>[03] imassa ^a^M1.0059^ea^ ca panatthassa pakāsanatthaṃ ekasāṭakabrāhmaṇavatthu ca  aṅkuravatthu ca vitthāretabbaṃ.</p>
              <p>[03] ^b^dhammaladdhassā^eb^ti dhammena samena laddhassa bhogassa  dhammaladdhassa ca puggalassa. ettha puggalo laddhadhammo nāma  adhigatadhammo ariyapuggalo. iti yaṃ dhammaladdhassa bhogassa dānaṃ  dhammaladdhassa ariyapuggalassa dīyati, tampi sādhūti attho. ^b^yo  dhammaladdhassā^eb^ti imasmimpi gāthāpade ayameva attho.  ^b^uṭṭhānavīriyādhigatassā^eb^ti uṭṭhānena ca vīriyena ca adhigatassa  bhogassa. ^b^vetaraṇi^eb^nti ^a^V1.0057^ea^ desanāsīsamattametaṃ. yamassa pana  vetaraṇimpi sañjīvakāḷasuttādayopi ekatiṃsamahānirayepi sabbasova  atikkamitvāti attho.</p>
              <p>[03] ^b^viceyya dāna^eb^nti vicinitvā dinnadānaṃ. tattha dve  vicinanā dakkhiṇāvicinanaṃ dakkhiṇeyyavicinanañca. tesu  lāmakalāmake paccaye apanetvā paṇītapaṇīte vicinitvā tesaṃ dānaṃ  dakkhiṇāvicinanaṃ nāma. vipannasīle ^a^P1.0062^ea^ ito  bahiddhā pañcanavutipāsaṇḍabhede vā dakkhiṇeyye pahāya  sīlādiguṇasampannānaṃ sāsane pabbajitānaṃ dānaṃ dakkhiṇeyyavicinanaṃ  nāma. evaṃ dvīhākārehi viceyya dānaṃ. ^b^sugatappasattha^eb^nti  sugatena vaṇṇitaṃ. tattha dakkhiṇeyyavicinanaṃ dassento ^b^ye  dakkhiṇeyyā^eb^tiādimāha. ^b^bījāni vuttāni yathā^eb^ti iminā  pana dakkhiṇāvicinanaṃ āha. avipannabījasadisā hi vicinitvā  gahitā paṇītapaṇītā deyyadhammāti.</p>
              <p>[03] ^b^pāṇesupi sādhu saṃyamo^eb^ti pāṇesu saṃyatabhāvopi bhaddako.  ayaṃ devatā itarāhi kathitaṃ dānānisaṃsaṃ atikkamitvā sīlānisaṃsaṃ  kathetumāraddhā. ^b^aheṭhayaṃ cara^eb^nti avihiṃsanto caramāno.  ^b^parūpavādā^eb^ti parassa upavādabhayena. ^b^bhayā^eb^ti upavādabhayā.  ^b^dānā ca kho dhammapadaṃva seyyo^eb^ti dānato nibbānasaṅkhātaṃ  dhammapadameva seyyo. ^b^pubbe ca hi pubbatare ca santo^eb^ti pubbe ca  kassapabuddhādikāle pubbatare ca koṇāgamanabuddhādikāle, sabbepi vā  ete pubbe ca pubbatare ca santo nāmāti. tatiyaṃ. </p>
            </h4>
            <h4>
              <h4n> 4. nasantisuttavaṇṇanā </h4n>
              <p>[03] 34^b^.^eb^ catutthe ^a^M1.0060^ea^ ^b^kamanīyānī^eb^ti rūpādīni  iṭṭhārammaṇāni. ^b^apunāgamanaṃ anāgantā puriso maccudheyyā^eb^ti  tebhūmakavaṭṭasaṅkhātā maccudheyyā apunāgamanasaṅkhātaṃ nibbānaṃ  anāgantā. nibbānañhi sattā na punāgacchanti, tasmā taṃ  apunāgamananti vuccati. taṃ kāmesu baddho ca pamatto ca anāgantā  nāma hoti, so taṃ pāpuṇituṃ na sakkoti, tasmā evamāha.  ^b^chandaja^eb^nti taṇhāchandato jātaṃ. ^b^agha^eb^nti  pañcakkhandhadukkhaṃ. dutiyapadaṃ tasseva vevacanaṃ. ^b^chandavinayā  aghavinayo^eb^ti taṇhāvinayena pañcakkhandhavinayo ^a^P1.0063^ea^.  ^b^aghavinayā dukkhavinayo^eb^ti pañcakkhandhavinayena vaṭṭadukkhaṃ  vinītameva hoti. ^b^citrānī^eb^ti ārammaṇacittāni.  ^b^saṅkapparāgo^eb^ti saṅkappitarāgo. evamettha vatthukāmaṃ  paṭikkhipitvā kilesakāmo kāmoti vutto. ayaṃ panattho  ^b^pasūrasuttena^eb^ ^a^V1.0058^ea^ (su0 ni0 830 ādayo) vibhāvetabbo.  pasūraparibbājako hi therena ``saṅkapparāgo purisassa kāmo''ti vutte  -- </p>
              <p>[21] ``na te kāmā yāni citrāni loke, </p>
              <p>[27] saṅkapparāgañca vadesi kāmaṃ. </p>
              <p>[26] saṅkappayaṃ akusale vitakke, </p>
              <p>[22] bhikkhūpi te hehinti kāmabhogī''ti.. -- </p>
              <p>[25] āha. atha naṃ thero avoca -- </p>
              <p>[21] ``te ce kāmā yāni citrāni loke, </p>
              <p>[27] saṅkapparāgaṃ na vadesi kāmaṃ. </p>
              <p>[26] passanto rūpāni manoramāni, </p>
              <p>[22] satthāpi te hehiti kāmabhogī.. </p>
              <p>[21] suṇanto saddāni, ghāyanto gandhāni. </p>
              <p>[27] sāyanto rasāni, phusanto phassāni manoramāni. </p>
              <p>[22] satthāpi te hehiti kāmabhogī''ti..</p>
              <p>[03] ^b^athettha dhīrā^eb^ti atha etesu ārammaṇesu paṇḍitā  chandarāgaṃ vinayanti. ^b^saṃyojanaṃ sabba^eb^nti dasavidhampi saṃyojanaṃ.  ^b^akiñcana^eb^nti rāgakiñcanādivirahitaṃ. ^b^nānupatanti  dukkhā^eb^ti vaṭṭadukkhā pana tassa upari na patanti.  ^b^iccāyasmā^eb^  ^a^M1.0061^ea^ ^b^mogharājā^eb^ti, ``pahāsi saṅkha''nti gāthaṃ sutvā tassaṃ ^a^P1.0064^ea^  parisati anusandhikusalo mogharājā nāma thero ``imissā  gāthāya attho na yathānusandhiṃ gato''ti cintetvā yathānusandhiṃ  ghaṭento evamāha. tattha ^b^idha vā huraṃ vā^eb^ti idhaloke vā  paraloke vā. ^b^naruttamaṃ atthacaraṃ narāna^eb^nti kiñcāpi sabbe  khīṇāsavā naruttamā ceva atthacarā ca narānaṃ, thero pana dasabalaṃ  sandhāyevamāha. ^b^ye taṃ namassanti pasaṃsiyā te^eb^ti yadi  tathāvimuttaṃ devamanussā namassanti, atha ye taṃ bhagavantaṃ kāyena vā  vācāya vā anupaṭipattiyā vā namassanti, te kiṃ pasaṃsiyā, udāhu  apasaṃsiyāti. ^b^bhikkhūti^eb^ mogharājattheraṃ ^a^V1.0059^ea^ ālapati.  ^b^aññāya dhamma^eb^nti catusaccadhammaṃ jānitvā. ^b^saṅgātigā tepi  bhavantī^eb^ti ye taṃ kāyena vā vācāya vā anupaṭipattiyā vā  namassanti. te catusaccadhammaṃ aññāya vicikicchaṃ pahāya  saṅgātigāpi honti, pasaṃsiyāpi hontīti. catutthaṃ. </p>
            </h4>
            <h4>
              <h4n> 5. ujjhānasaññisuttavaṇṇanā </h4n>
              <p>[03] 35^b^.^eb^ pañcame ^b^ujjhānasaññikā^eb^ti ujjhānasaññī  devaloko nāma pāṭiyekko natthi, imā pana devatā tathāgatassa  catupaccayaparibhogaṃ nissāya ujjhāyamānā āgatā. tāsaṃ kira evaṃ  ahosi -- ``samaṇo gotamo bhikkhūnaṃ  paṃsukūlacīvara-piṇḍiyālopa-rukkhamūlasenāsanapūtimuttabhesajjehi  santosasseva pariyantakāritaṃ vaṇṇeti, sayaṃ pana pattuṇṇadukūla  khomādīni paṇītacīvarāni dhāreti, rājārahaṃ uttamaṃ bhojanaṃ bhuñjati,  devavimānakappāya gandhakuṭiyā varasayane sayati, sappinavanītādīni  bhesajjāni paṭisevati, divasaṃ mahājanassa dhammaṃ deseti, vacanamassa  aññato gacchati, kiriyā aññato''ti ujjhāyamānā āgamiṃsu.  tena tāsaṃ dhammasaṅgāhakattherehi ``ujjhānasaññikā''ti nāmaṃ gahitaṃ.</p>
              <p>[03] ^b^aññathā santa^eb^nti aññenākārena bhūtaṃ. ^b^nikaccā^eb^ti  nikatiyā vañcanāya, vañcetvāti attho. ^b^kitavassevā^eb^ti  kitavo vuccati sākuṇiko. so ^a^M1.0062^ea^ hi agumbova samāno  sākhapaṇṇādipaṭicchādanena gumbavaṇṇaṃ dassetvā upagate moratittirādayo  ^a^P1.0065^ea^ sakuṇe māretvā dārabharaṇaṃ karoti. iti tassa  kitavassa imāya vañcanāya evaṃ vañcetvā sakuṇamaṃsabhojanaṃ viya  kuhakassāpi paṃsukūlena attānaṃ paṭicchādetvā kathāchekatāya mahājanaṃ  vañcetvā khādamānassa vicarato. ^b^bhuttaṃ theyyena tassa ta^eb^nti  sabbopi tassa catupaccayaparibhogo theyyena paribhutto nāma hotīti  devatā bhagavantaṃ sandhāya vadati. ^b^parijānanti paṇḍitā^eb^ti ayaṃ  kārako vā akārako vāti paṇḍitā jānanti. iti tā devatā  ``tathāgatāpi mayameva paṇḍitā''ti maññamānā evamāhaṃsu.</p>
              <p>[03] atha bhagavā ^b^nayida^eb^ntiādimāha. tattha ^b^yāyaṃ  paṭipadā daḷhā^eb^ti ayaṃ dhammānudhammapaṭipadā daḷhā thirā. yāya  paṭipadāya dhīrā paṇḍitā ārammaṇūpanijjhānena lakkhaṇūpanijjhānena  cāti dvīhi jhānehi jhāyino mārabandhanā pamuccanti, taṃ paṭipadaṃ  bhāsitamattena vā savanamattena vā okkamituṃ ^a^V1.0060^ea^ paṭipajjituṃ na sakkāti  attho. ^b^na ve dhīrā pakubbantī^eb^ti dhīrā paṇḍitā viditvā  lokapariyāyaṃ saṅkhāralokassa udayabbayaṃ ñatvā catusaccadhammañca  aññāya kilesanibbānena nibbutā loke visattikaṃ tiṇṇā evaṃ na  kubbanti, mayaṃ evarūpāni na kathemāti attho. </p>
              <p>[01] ^b^pathaviyaṃ patiṭṭhahitvā^eb^ti ``ayuttaṃ amhehi kataṃ,  akārakameva mayaṃ kārakavādena samudācarimhā''ti lajjamānā  mahābrahmani viya bhagavati gāravaṃ paccupaṭṭhapetvā aggikkhandhaṃ viya  bhagavantaṃ durāsadaṃ katvā passamānā ākāsato otaritvā bhūmiyaṃ  ṭhatvāti attho. ^b^accayo^eb^ti aparādho. ^b^no, bhante,  accāgamā^eb^ti amhe atikkamma abhibhavitvā pavatto.  ^b^āsādetabba^eb^nti ghaṭṭayitabbaṃ. tā kira devatā bhagavantaṃ kāyena  vācāyāti dvīhipi ghaṭṭayiṃsu. tathāgataṃ avanditvā ākāse  patiṭṭhamānā kāyena ghaṭṭayiṃsu, kitavopamaṃ āharitvā nānappakārakaṃ  asabbhivādaṃ vadamānā vācāya ghaṭṭayiṃsu. tasmā āsādetabbaṃ  amaññimhāti āhaṃsu. ^b^paṭiggaṇhātū^eb^ti khamatu. ^b^āyatiṃ  saṃvarāyā^eb^ti ^a^M1.0063^ea^ anāgate saṃvaraṇatthāya, puna evarūpassa aparādhassa  dosassa akaraṇatthāya.</p>
              <p>[03] ^b^sitaṃ^eb^ ^a^P1.0066^ea^ ^b^pātvākāsī^eb^ti aggadante  dassento pahaṭṭhākāraṃ dassesi. kasmā? tā kira devatā na  sabhāvena khamāpenti, lokiyamahājanañca sadevake loke aggapuggalaṃ  tathāgatañca ekasadisaṃ karonti. atha bhagavā ``parato kathāya  uppannāya buddhabalaṃ dīpetvā pacchā khamissāmī''ti sitaṃ pātvākāsi.  ^b^bhiyyoso mattāyā^eb^ti atirekappamāṇena. ^b^imaṃ gāthaṃ  abhāsī^eb^ti kupito esa amhākanti maññamānā abhāsi.</p>
              <p>[03] ^b^na paṭigaṇhatī^eb^ti na khamati nādhivāseti.  ^b^kopantaro^eb^ti abbhantare uppannakopo. ^b^dosagarū^eb^ti dosaṃ  garuṃ katvā ādāya viharanto. ^b^sa veraṃ paṭimuñcatī^eb^ti so  evarūpo gaṇṭhikaṃ paṭimuñcanto viya taṃ veraṃ attani paṭimuñcati  ṭhapeti, na paṭinissajjatīti attho. ^b^accayo ce na vijjethā^eb^ti  sace accāyikakammaṃ na bhaveyya. ^b^no cidhāpagataṃ siyā^eb^ti yadi  aparādho nāma na bhāveyya. ^b^kenīdha kusalo siyā^eb^ti yadi  verāni na sammeyyuṃ, kena kāraṇena kusalo bhaveyya.</p>
              <p>[03] ^b^kassaccayā^eb^ti ^a^V1.0061^ea^ gāthāya kassa atikkamo natthi? kassa  aparādho natthi? ko sammohaṃ nāpajjati? ko niccameva paṇḍito  nāmāti attho? imaṃ kira gāthaṃ bhaṇāpanatthaṃ bhagavato sitapātukammaṃ.  tasmā idāni devatānaṃ buddhabalaṃ dīpetvā khamissāmīti  ^b^tathāgatassa buddhassā^eb^tiādimāha. tattha ^b^tathāgatassā^eb^ti  tathā āgatoti evamādīhi kāraṇehi tathāgatassa. ^b^buddhassā^eb^ti  catunnaṃ saccānaṃ buddhattādīhi kāraṇehi vimokkhantikapaṇṇattivasena evaṃ  laddhanāmassa. ^b^accayaṃ desayantīna^eb^nti yaṃ vuttaṃ tumhehi ``accayaṃ  desayantīnaṃ...pe0... sa veraṃ paṭimuñcatī''ti, taṃ sādhu vuttaṃ, ahaṃ pana  taṃ veraṃ nābhinandāmi na patthayāmīti attho. ^b^paṭiggaṇhāmi  voccaya^eb^nti tumhākaṃ aparādhaṃ khamāmīti. pañcamaṃ. </p>
            </h4>
            <h4>
              <h4n> 6. saddhāsuttavaṇṇanā </h4n>
              <p>[03] 36^b^.^eb^ chaṭṭhe ^a^M1.0064^ea^ ^b^saddhā dutiyā purisassa hotī^eb^ti  purisassa devaloke manussaloke ceva nibbānañca gacchantassa saddhā  dutiyā hoti, sahāyakiccaṃ sādheti. ^b^no ce assaddhiyaṃ  avatiṭṭhatī^eb^ti yadi ^a^P1.0067^ea^ assaddhiyaṃ na tiṭṭhati.  ^b^yaso^eb^ti parivāro. ^b^kittī^eb^ti vaṇṇabhaṇanaṃ. ^b^tatvassa  hotī^eb^ti tato assa hoti. ^b^nānupatanti saṅgā^eb^ti  rāgasaṅgādayo pañca saṅgā na anupatanti. ^b^pamādamanuyuñjantī^eb^ti  ye pamādaṃ karonti nibbattenti, te taṃ anuyuñjanti nāma. ^b^dhanaṃ  seṭṭhaṃva rakkhatī^eb^ti muttāmaṇisārādiuttamadhanaṃ viya rakkhati.  ^b^jhāyanto^eb^ti lakkhaṇūpanijjhānena ca ārammaṇūpanijjhānena ca  jhāyanto. tattha ^b^lakkhaṇūpanijjhānaṃ^eb^ nāma  vipassanāmaggaphalāni. vipassanā hi tīṇi lakkhaṇāni  upanijjhāyatīti lakkhaṇūpanijjhānaṃ. maggo vipassanāya  āgatakiccaṃ sādhetīti lakkhaṇūpanijjhānaṃ. phalaṃ tathalakkhaṇaṃ  nirodhasaccaṃ upanijjhāyatīti lakkhaṇūpanijjhānaṃ. aṭṭha samāpattiyo  pana kasiṇārammaṇassa upanijjhāyanato ^b^ārammaṇūpanijjhāna^eb^nti  veditabbā. ^b^paramaṃ^eb^ nāma arahattasukhaṃ adhippetanti. chaṭṭhaṃ. </p>
            </h4>
            <h4>
              <h4n> 7. samayasuttavaṇṇanā </h4n>
              <p>[03] 37^b^.^eb^ sattame ^b^sakkesū^eb^ti ``sakyā vata, bho  kumārā''ti (dī0 ni0 1.267) udānaṃ paṭicca sakkāti laddhanāmānaṃ  rājakumārānaṃ nivāso ekopi janapado rūḷhīsaddena sakkāti vuccati  ^a^V1.0062^ea^. tasmiṃ sakkesu janapade. ^b^mahāvane^eb^ti sayaṃjāte aropime  himavantena saddhiṃ ekābaddhe mahati vane. ^b^sabbeheva arahantehī^eb^ti  imaṃ suttaṃ kathitadivaseyeva pattārahantehi.</p>
              <p>[03] tatrāyaṃ anupubbikathā -- sākiyakoliyā hi kira  kapilavatthunagarassa ca koliyanagarassa ca antare rohiṇiṃ nāma nadiṃ  ekeneva āvaraṇena bandhāpetvā sassāni kārenti. atha jeṭṭhamūlamāse  sassesu milāyantesu ubhayanagaravāsīnampi kammakārā sannipatiṃsu.  tattha koliyanagaravāsino āhaṃsu -- ``idaṃ udakaṃ ubhayato  āhariyamānaṃ na tumhākaṃ, na amhākaṃ pahossati ^a^P1.0068^ea^,  amhākaṃ pana sassaṃ ekena udakeneva nipphajjissati, idaṃ udakaṃ  amhākaṃ dethā''ti. kapilavatthuvāsino āhaṃsu -- ``tumhesu koṭṭhe  pūretvā ṭhitesu mayaṃ rattasuvaṇṇanīlamaṇikāḷakahāpaṇe ^a^M1.0065^ea^ ca gahetvā  pacchipasibbakādihatthā na sakkhissāma tumhākaṃ gharadvāre vicarituṃ,  amhākampi sassaṃ ekeneva udakena nipphajjissati, idaṃ udakaṃ amhākaṃ  dethā''ti. ``na mayaṃ dassāmā''ti. ``mayampi na dassāmā''ti.  evaṃ kathaṃ vaḍḍhetvā eko uṭṭhāya ekassa pahāraṃ adāsi, sopi  aññassāti evaṃ aññamaññaṃ paharitvā rājakulānaṃ jātiṃ ghaṭṭetvā kalahaṃ  vaḍḍhayiṃsu.</p>
              <p>[03] koliyakammakārā vadanti -- ``tumhe kapilavatthuvāsike  gahetvā gajjatha, ye soṇasiṅgālādayo viya attano bhaginīhi saddhiṃ  saṃvasiṃsu, etesaṃ hatthino ca assā ca phalakāvudhāni ca amhākaṃ kiṃ  karissantī''ti? sākiyakammakārā vadanti -- ``tumhe dāni  kuṭṭhino dārake gahetvā gajjatha, ye anāthā niggatikā tiracchānā  viya kolarukkhe vasiṃsu, etesaṃ hatthino ca assā ca phalakāvudhāni  ca amhākaṃ kiṃ karissantī''ti? te gantvā tasmiṃ kamme  niyuttāmaccānaṃ kathesuṃ, amaccā rājakulānaṃ kathesuṃ. tato sākiyā  -- ``bhaginīhi saddhiṃ saṃvasitakānaṃ thāmañca balañca dassessāmā''ti  yuddhasajjā nikkhamiṃsu. koliyāpi -- ``kolarukkhavāsīnaṃ  thāmañca balañca dassessāmā''ti yuddhasajjā nikkhamiṃsu.</p>
              <p>[03] bhagavāpi rattiyā paccūsasamayeva mahākaruṇāsamāpattito uṭṭhāya  lokaṃ volokento ime evaṃ yuddhasajje nikkhamante addasa. disvā --  ``mayi gate ayaṃ kalaho vūpasammissati nu kho udāhu no''ti  upadhārento -- ``ahamettha gantvā kalahavūpasamanatthaṃ tīṇi jātakāni  kathessāmi, tato kalaho vūpasammissati. atha sāmaggidīpanatthāya  dve jātakāni kathetvā ^b^attadaṇḍasuttaṃ^eb^ ^a^V1.0063^ea^ desessāmi. desanaṃ sutvā  ^a^P1.0069^ea^ ubhayanagaravāsinopi aḍḍhatiyāni aḍḍhatiyāni  kumārasatāni dassanti, ahaṃ te pabbājessāmi, tadā mahāsamāgamo  bhavissatī''ti sanniṭṭhānaṃ akāsi. tasmā imesu yuddhasajjesu  nikkhamantesu kassaci anārocetvā sayameva pattacīvaramādāya gantvā  dvinnaṃ senānaṃ antare ākāse pallaṅkaṃ ābhujitvā chabbaṇṇarasmiyo  vissajjetvā nisīdi.</p>
              <p>[03] kapilavatthuvāsino bhagavantaṃ disvāva, ``amhākaṃ ñātiseṭṭho  satthā āgato. diṭṭho nu kho tena amhākaṃ kalahakaraṇabhāvo''ti  cintetvā, ``na kho pana sakkā bhagavati āgate amhehi parassa  sarīre satthaṃ ^a^M1.0066^ea^ pātetuṃ. koliyanagaravāsino amhe hanantu vā bajjhantu  vā''ti. āvudhāni chaḍḍetvā, bhagavantaṃ vanditvā, nisīdiṃsu.  koliyanagaravāsinopi tatheva cintetvā āvudhāni chaḍḍetvā, bhagavantaṃ  vanditvā, nisīdiṃsu.</p>
              <p>[03] bhagavā jānantova, ``kasmā āgatattha, mahārājā''ti pucchi?  ``na, bhagavā, titthakīḷāya na pabbatakīḷāya, na nadīkīḷāya, na  giridassanatthaṃ, imasmiṃ pana ṭhāne saṅgāmaṃ paccupaṭṭhapetvā āgatamhā''ti.  ``kiṃ nissāya vo kalaho, mahārājāti? udakaṃ, bhanteti.  udakaṃ kiṃ agghati, mahārājāti? appaṃ, bhanteti. pathavī nāma kiṃ  agghati, mahārājāti? anagghā, bhanteti. khattiyā kiṃ  agghantīti? khattiyā nāma anagghā, bhanteti. appamūlaṃ udakaṃ  nissāya kimatthaṃ anagghe khattiye nāsetha, mahārāja, kalahe assādo  nāma natthi, kalahavasena, mahārāja, aṭṭhāne veraṃ katvā ekāya  rukkhadevatāya kāḷasīhena saddhiṃ baddhāghāto sakalampi imaṃ kappaṃ  anuppattoyevāti vatvā ^b^phandanajātakaṃ^eb^ (jā0 1.13.14 ādayo)  kathesi''. tato ``parapattiyena nāma, mahārāja, na bhavitabbaṃ.  parapattiyā hutvā hi ekassa sasakassa kathāya tiyojanasahassavitthate  himavante catuppadagaṇā mahāsamuddaṃ pakkhandino ^a^P1.0070^ea^  ahesuṃ. tasmā parapattiyena na bhavitabba''nti vatvā,  ^b^pathavīundriyajātakaṃ^eb^ kathesi. tato ``kadāci, mahārāja,  dubbalopi mahābalassa randhaṃ vivaraṃ passati, kadāci mahābalo  dubbalassa. laṭukikāpi hi sakuṇikā hatthināgaṃ ghātesī''ti  ^b^laṭukikajātakaṃ^eb^ (jā0 1.5.39 ādayo) kathesi. evaṃ  kalahavūpasamanatthāya tīṇi jātakāni kathetvā sāmaggiparidīpanatthāya  dve jātakāni kathesi. kathaṃ? ``samaggānañhi, mahārāja, koci  otāraṃ nāma passituṃ na sakkotīti vatvā, ^b^rukkhadhammajātakaṃ^eb^  (jā0 1.1.74) kathesi ^a^V1.0064^ea^. tato ``samaggānaṃ, mahārāja, koci  vivaraṃ dassituṃ na sakkhi. yadā pana aññamaññaṃ vivādamakaṃsu, atha  te nesādaputto jīvitā voropetvā ādāya gatoti vivāde assādo  nāma natthī''ti vatvā, ^b^vaṭṭakajātakaṃ^eb^ (jā0 1.1.118) kathesi.  evaṃ imāni pañca jātakāni kathetvā avasāne ^b^attadaṇḍasuttaṃ^eb^  (su0 ni0 941 ādayo) kathesi.</p>
              <p>[03] rājāno pasannā -- ``sace satthā nāgamissa, mayaṃ sahatthā  aññamaññaṃ vadhitvā lohitanadiṃ pavattayissāma. amhākaṃ puttabhātaro  ca gehadvāre ^a^M1.0067^ea^ na passeyyāma, sāsanapaṭisāsanampi no āharaṇako  nābhavissa. satthāraṃ nissāya no jīvitaṃ laddhaṃ. sace pana satthā  āgāraṃ ajjhāvasissa dīpasahassadvayaparivāraṃ catumahādīparajjamassa  hatthagataṃ abhavissa, atirekasahassaṃ kho panassa puttā abhavissaṃsu,  tato khattiyaparivāro avicarissa. taṃ kho panesa sampattiṃ pahāya  nikkhamitvā sambodhiṃ patto. idānipi khattiyaparivāroyeva  vicaratū''ti ubhayanagaravāsino aḍḍhatiyāni aḍḍhatiyāni  kumārasatāni adaṃsu. bhagavāpi te pabbājetvā mahāvanaṃ agamāsi.  tesaṃ garugāravena na attano ruciyā pabbajitānaṃ anabhirati uppajji.  purāṇadutiyikāyopi tesaṃ -- ``ayyaputtā ukkaṇṭhantu, gharāvāso na  saṇṭhātī''tiādīni vatvā sāsanaṃ pesenti. te ca atirekataraṃ  ukkaṇṭhiṃsu.</p>
              <p>[03] bhagavā āvajjento tesaṃ anabhiratibhāvaṃ ñatvā -- ``ime  bhikkhū mādisena buddhena saddhiṃ ekato vasantā ukkaṇṭhanti, handa nesaṃ  ^a^P1.0071^ea^ kuṇāladahassa vaṇṇaṃ kathetvā tattha netvā anabhiratiṃ  vinodemī''ti kuṇāladahassa vaṇṇaṃ kathesi. te taṃ daṭṭhukāmā ahesuṃ.  daṭṭhukāmattha, bhikkhave, kuṇāladahanti? āma bhagavāti. yadi  evaṃ etha gacchāmāti. iddhimantānaṃ bhagavā gamanaṭṭhānaṃ mayaṃ kathaṃ  gamissāmāti. tumhe gantukāmā hotha, ahaṃ mamānubhāvena gahetvā  gamissāmīti. sādhu, bhanteti. bhagavā pañca bhikkhusatāni gahetvā  ākāse uppatitvā kuṇāladahe patiṭṭhāya te bhikkhū āha --  ``bhikkhave, imasmiṃ kuṇāladahe yesaṃ macchānaṃ nāmaṃ na jānātha mamaṃ  pucchathā''ti.</p>
              <p>[03] te pucchiṃsu. bhagavā pucchitaṃ pucchitaṃ kathesi. na kevalañca,  macchānaṃyeva, tasmiṃ vanasaṇḍe rukkhānampi pabbatapāde  dvipadacatuppadasakuṇānampi nāmāni pucchāpetvā kathesi. atha dvīhi  ^a^V1.0065^ea^ sakuṇehi mukhatuṇḍakena ḍaṃsitvā gahitadaṇḍake nisinno  kuṇālasakuṇarājā purato pacchato ubhosu ca passesu  sakuṇasaṅghaparivuto āgacchati. bhikkhū taṃ disvā -- ``esa,  bhante, imesaṃ sakuṇānaṃ rājā bhavissati, parivārā ete etassā''ti  maññāmāti. evametaṃ, bhikkhave, ayampi mameva vaṃso mama paveṇīti.  idāni tāva mayaṃ, bhante, ete sakuṇe passāma. yaṃ pana bhagavā  ^a^M1.0068^ea^ ``ayampi mameva vaṃso mama paveṇī''ti āha, taṃ sotukāmamhāti.  sotukāmattha, bhikkhaveti? āma bhagavāti. tena hi suṇāthāti  tīhi gāthāsatehi maṇḍetvā ^b^kuṇālajātakaṃ^eb^ (jā0  2.21.kuṇālajātaka) kathento anabhiratiṃ vinodesi.  desanāpariyosāne sabbepi sotāpattiphale patiṭṭhahiṃsu, maggeneva ca nesaṃ  iddhipi āgatā. bhagavā ``hotu tāva ettakaṃ tesaṃ bhikkhūna''nti  ākāse uppatitvā mahāvanameva agamāsi. tepi bhikkhū gamanakāle  dasabalassa ānubhāvena gantvā āgamanakāle attano ānubhāvena  bhagavantaṃ parivāretvā mahāvane otariṃsu.</p>
              <p>[03] bhagavā paññattāsane nisīditvā te bhikkhū āmantetvā --  ``etha, bhikkhave, nisīdatha. uparimaggattayavajjhānaṃ vo kilesānaṃ  kammaṭṭhānaṃ kathessāmī''ti kammaṭṭhānaṃ kathesi. bhikkhū cintayiṃsu --  ``bhagavā amhākaṃ anabhiratabhāvaṃ ñatvā kuṇāladahaṃ netvā anabhiratiṃ  ^a^P1.0072^ea^ vinodesi, tattha sotāpattiphalaṃ pattānaṃ no idāni  idha tiṇṇaṃ maggānaṃ kammaṭṭhānaṃ adāsi, na kho pana amhehi  `sotāpannā maya'nti vītināmetuṃ vaṭṭati, purisapurisehi no bhavituṃ  vaṭṭatī''ti te dasabalassa pāde vanditvā uṭṭhāya nisīdanaṃ papphoṭetvā  visuṃ visuṃ pabbhārarukkhamūlesu nisīdiṃsu.</p>
              <p>[03] bhagavā cintesi -- ``ime bhikkhū pakatiyāpi  avissaṭṭhakammaṭṭhānā, laddhupāyassa pana bhikkhuno kilamanakāraṇaṃ nāma  natthi. gacchantā gacchantā ca vipassanaṃ vaḍḍhetvā arahattaṃ patvā  `attanā paṭividdhaguṇaṃ ārocessāmā'ti mama santikaṃ āgamissanti.  etesu āgatesu dasasahassacakkavāḷadevatā ekacakkavāḷe  sannipatissanti, mahāsamayo bhavissati, vivitte okāse mayā  nisīdituṃ vaṭṭatī''ti tato vivitte okāse buddhāsanaṃ paññāpetvā  nisīdi.</p>
              <p>[03] sabbapaṭhamaṃ kammaṭṭhānaṃ gahetvā gatatthero saha paṭisambhidāhi  arahattaṃ pāpuṇi. ^b^tato aparo tato aparo^eb^ti pañcasatāpi  paduminiyaṃ padumāni viya vikasiṃsu. sabbapaṭhamaṃ arahattaṃ pattabhikkhu  ^a^V1.0066^ea^ ``bhagavato ārocessāmī''ti pallaṅkaṃ vinibbhujitvā nisīdanaṃ  papphoṭetvā uṭṭhāya dasabalābhimukho ahosi. ^b^evaṃ aparopi  aparopī^eb^ti pañcasatā bhattasālaṃ pavisantā ^a^M1.0069^ea^ viya paṭipāṭiyāva  āgamiṃsu. paṭhamaṃ āgato vanditvā nisīdanaṃ paññāpetvā, ekamantaṃ  nisīditvā, paṭividdhaguṇaṃ ārocetukāmo ``atthi nu kho añño  koci? natthī''ti nivattitvā āgatamaggaṃ olokento aparampi  addasa aparampi addasayevāti sabbepi te āgantvā ekamantaṃ  nisīditvā, ayaṃ imassa harāyamāno na kathesi, ayaṃ imassa  harāyamāno na kathesi. khīṇāsavānaṃ kira dve ākārā honti --  ``aho vata mayā paṭividdhaguṇaṃ sadevako loko khippameva  paṭivijjheyyā''ti cittaṃ uppajjati. paṭividdhabhāvaṃ pana  nidhiladdhapuriso viya na aññassa ārocetukāmā honti.</p>
              <p>[03] evaṃ osaṭamatte pana tasmiṃ ariyamaṇḍale  pācīnayugandharaparikkhepato abbhā ^a^P1.0073^ea^ mahikā dhūmo  rajo rāhūti, imehi upakkilesehi vippamuttaṃ buddhuppādapaṭimaṇḍitassa  lokassa rāmaṇeyyakadassanatthaṃ pācīnadisāya  ukkhittarajatamayamahāādāsamaṇḍalaṃ viya, nemivaṭṭiyaṃ gahetvā,  parivattiyamānarajatacakkasassirikaṃ puṇṇacandamaṇḍalaṃ ullaṅghitvā,  anilapathaṃ paṭipajjittha. iti evarūpe khaṇe laye muhutte bhagavā  sakkesu viharati kapilavatthusmiṃ mahāvane mahatā bhikkhusaṅghena saddhiṃ  pañcamattehi bhikkhusatehi sabbeheva arahantehi.</p>
              <p>[03] tattha bhagavāpi mahāsammatassa vaṃse uppanno, tepi pañcasatā  bhikkhū mahāsammatassa kule uppannā. bhagavāpi khattiyagabbhe jāto,  tepi khattiyagabbhe jātā. bhagavāpi rājapabbajito, tepi  rājapabbajitā. bhagavāpi setacchattaṃ pahāya hatthagataṃ cakkavattirajjaṃ  nissajjitvā pabbajito, tepi setacchattaṃ pahāya hatthagatāni rajjāni  vissajjitvā pabbajitā. iti bhagavā parisuddhe okāse, parisuddhe  rattibhāge, sayaṃ parisuddho parisuddhaparivāro, vītarāgo  vītarāgaparivāro, vītadoso vītadosaparivāro, vītamoho  vītamohaparivāro, nittaṇho nittaṇhaparivāro, nikkileso  nikkilesaparivāro, santo santaparivāro, danto dantaparivāro, mutto  muttaparivāro, ativiya virocatīti. vaṇṇabhūmi nāmesā, yattakaṃ  sakkoti, tattakaṃ vattabbaṃ. iti ime bhikkhū sandhāya vuttaṃ,  ``pañcamattehi bhikkhusatehi sabbeheva arahantehī''ti.</p>
              <p>[03] ^b^yebhuyyenā^eb^ti ^a^V1.0067^ea^ ^a^M1.0070^ea^ bahutarā sannipatitā, mandā na sannipatitā  asaññī arūpāvacaradevatā samāpannadevatāyo ca. tatrāyaṃ  sannipātakkamo -- mahāvanassa kira sāmantā devatā caliṃsu,  ``āyāma bho! buddhadassanaṃ nāma bahūpakāraṃ, dhammassavanaṃ bahūpakāraṃ,  bhikkhusaṅghadassanaṃ bahūpakāraṃ. āyāma āyāmā''ti! mahāsaddaṃ  ^a^P1.0074^ea^ kurumānā āgantvā bhagavantañca taṃmuhuttaṃ  arahattappattakhīṇāsave ca vanditvā ekamantaṃ aṭṭhaṃsu. eteneva upāyena  tāsaṃ tāsaṃ saddaṃ sutvā  saddantarāḍḍhagāvutagāvutāḍḍhayojanayojanādivasena  tiyojanasahassavitthate himavante, tikkhattuṃ tesaṭṭhiyā nagarasahassesu,  navanavutiyā doṇamukhasatasahassesu, chanavutiyā  paṭṭanakoṭisatasahassesu, chapaṇṇāsāya ratanākaresūti sakalajambudīpe,  pubbavidehe, aparagoyāne, uttarakurumhi, dvīsu parittadīpasahassesūti  sakalacakkavāḷe, tato dutiyatatiyacakkavāḷeti evaṃ dasasahassacakkavāḷesu  devatā sannipatitāti veditabbā. dasasahassacakkavāḷañhi idha  dasalokadhātuyoti adhippetaṃ. tena vuttaṃ -- ``dasahi ca  lokadhātūhi devatā yebhuyyena sannipatitā hontī''ti.</p>
              <p>[03] evaṃ sannipatitāhi devatāhi sakalacakkavāḷagabbhaṃ yāva brahmalokā  sūcighare nirantaraṃ pakkhittasūcīhi viya paripuṇṇaṃ hoti. tattha  brahmalokassa evaṃ uccattanaṃ veditabbaṃ -- lohapāsāde kira  sattakūṭāgārasamo pāsāṇo brahmaloke ṭhatvā adho khitto catūhi  māsehi pathaviṃ pāpuṇāti. evaṃ mahante okāse yathā heṭṭhā ṭhatvā  khittāni pupphāni vā dhūmo vā upari gantuṃ, upari vā ṭhatvā  khittasāsapā heṭṭhā otarituṃ antaraṃ na labhanti, evaṃ nirantarā devatā  ahesuṃ. yathā kho pana cakkavattirañño nisinnaṭṭhānaṃ asambādhaṃ hoti,  āgatāgatā mahesakkhā khattiyā okāsaṃ labhantiyeva, parato parato  pana atisambādhaṃ hoti. evameva bhagavato nisinnaṭṭhānaṃ asambādhaṃ,  āgatāgatā mahesakkhā devā ca brahmāno ca okāsaṃ labhantiyeva.  api sudaṃ bhagavato āsannāsannaṭṭhāne vālagganittudanamatte padese dasapi  vīsatipi devā sukhume attabhāve māpetvā aṭṭhaṃsu. sabbaparato saṭṭhi  saṭṭhi devatā aṭṭhaṃsu.</p>
              <p>[03] ^b^suddhāvāsakāyikāna^eb^nti ^a^M1.0071^ea^ ^a^P1.0075^ea^  suddhāvāsavāsīnaṃ. suddhāvāsā nāma suddhānaṃ anāgāmikhīṇāsavānaṃ  āvāsā pañca brahmalokā. ^b^etadahosī^eb^ti kasmā ahosi? te  kira brahmāno samāpattiṃ samāpajjitvā yathā paricchedena vuṭṭhitā  brahmabhavanaṃ olokentā pacchābhatte bhattagehaṃ viya suññataṃ addasaṃsu.  tato ``kuhiṃ brahmāno gatā''ti āvajjantā mahāsamāgamaṃ ñatvā  ^a^V1.0068^ea^ -- ``ayaṃ samāgamo mahā, mayaṃ ohīnā, ohīnakānaṃ pana okāso  dullabho hoti, tasmā gacchantā atucchahatthā hutvā ekekaṃ gāthaṃ  abhisaṅkharitvā gacchāma. tāya mahāsamāgame ca attano āgatabhāvaṃ  jānāpessāma, dasabalassa ca vaṇṇaṃ bhāsissāmā''ti. iti tesaṃ  samāpattito uṭṭhāya āvajjitattā etadahosi.</p>
              <p>[03] ^b^bhagavato purato pāturahesu^eb^nti pāḷiyaṃ bhagavato santike  abhimukhaṭṭhāneyeva otiṇṇā viya katvā vuttā, na kho panettha evaṃ  attho veditabbo. te pana brahmaloke ṭhitāyeva gāthā  abhisaṅkharitvā eko puratthimacakkavāḷamukhavaṭṭiyaṃ otari, eko  dakkhiṇacakkavāḷamukhavaṭṭiyaṃ, eko pacchimacakkavāḷamukhavaṭṭiyaṃ, eko  uttaracakkavāḷamukhavaṭṭiyaṃ otari. tato puratthimacakkavāḷamukhavaṭṭiyaṃ  otiṇṇabrahmā nīlakasiṇaṃ samāpajjitvā nīlarasmiyo vissajjetvā  dasasahassacakkavāḷadevatānaṃ maṇivammaṃ paṭimuñcanto viya attano  āgatabhāvaṃ jānāpetvā buddhavīthi nāma kenaci uttarituṃ na sakkā,  tasmā mahatiyā buddhavīthiyāva āgantvā bhagavantaṃ abhivādetvā  ekamantaṃ aṭṭhāsi. ekamantaṃ ṭhito kho attanā abhisaṅkhataṃ gāthaṃ  abhāsi.</p>
              <p>[03] dakkhiṇacakkavāḷamukhavaṭṭiyaṃ otiṇṇabrahmā pītakasiṇaṃ  samāpajjitvā suvaṇṇapabhaṃ muñcitvā dasasahassacakkavāḷadevatānaṃ  suvaṇṇapaṭaṃ pārupanto viya attano āgatabhāvaṃ jānāpetvā tatheva  akāsi. pacchimacakkavāḷamukhavaṭṭiyaṃ otiṇṇabrahmā lohitakasiṇaṃ  samāpajjitvā lohitakarasmiyo muñcitvā dasasahassacakkavāḷadevatānaṃ  rattavarakambalena parikkhipanto viya attano āgatabhāvaṃ jānāpetvā  tatheva akāsi. uttaracakkavāḷamukhavaṭṭiyaṃ otiṇṇabrahmā odātakasiṇaṃ  ^a^P1.0076^ea^ samāpajjitvā ^a^M1.0072^ea^ odātarasmiyo vissajjetvā  dasasahassacakkavāḷadevatānaṃ sumanakusumapaṭaṃ pārupanto viya attano  āgatabhāvaṃ jānāpetvā tatheva akāsi.</p>
              <p>[03] pāḷiyaṃ pana ^b^bhagavato purato pāturahesuṃ. atha kho tā  devatā bhagavantaṃ abhivādetvā ekamantaṃ aṭṭhaṃsū^eb^ti evaṃ ekakkhaṇe viya  purato pātubhāvo ca abhivādetvā ekamantaṃ ṭhitabhāvo ca vutto, so  iminā anukkamena ahosi, ekato katvā pana dassito.  gāthābhāsanaṃ pana pāḷiyampi visuṃ visuṃyeva vuttaṃ.</p>
              <p>[03] tattha ^a^V1.0069^ea^ ^b^mahāsamayo^eb^ti mahāsamūho. ^b^pavanaṃ^eb^ vuccati  vanasaṇḍo. ubhayenapi bhagavā ``imasmiṃ pana vanasaṇḍe ajja  mahāsamūho sannipāto''ti āha. tato yesaṃ so sannipāto, te  dassetuṃ ^b^devakāyā samāgatā^eb^ti āha. tattha ^b^devakāyā^eb^ti  devaghaṭā. ^b^āgatamha imaṃ dhammasamaya^eb^nti evaṃ samāgate devakāye  disvā mayampi imaṃ dhammasamūhaṃ āgatā. kiṃ kāraṇā?  ^b^dakkhitāye aparājitasaṅgha^eb^nti kenaci aparājitaṃ ajjeva tayo  māre madditvā vijitasaṅgāmaṃ imaṃ aparājitasaṅghaṃ dassanatthāya  āgatamhāti attho. so pana, brahmā, imaṃ gāthaṃ bhāsitvā, bhagavantaṃ  abhivādetvā, puratthimacakkavāḷamukhavaṭṭiyaṃyeva aṭṭhāsi.</p>
              <p>[03] atha dutiyo vuttanayeneva āgantvā abhāsi. tattha ^b^tatra  bhikkhavo^eb^ti tasmiṃ sannipātaṭṭhāne bhikkhū. ^b^samādahaṃsū^eb^ti  samādhinā yojesuṃ. ^b^cittamattano ujukaṃ akaṃsū^eb^ti attano citte  sabbe vaṅkakuṭilajimhabhāve haritvā ujukaṃ akariṃsu. ^b^sārathīva  nettāni gahetvā^eb^ti yathā samappavattesu sindhavesu odhastapatodo  sārathī sabbayottāni gahetvā acodento avārento tiṭṭhati, evaṃ  chaḷaṅgupekkhāya samannāgatā guttadvārā sabbepete pañcasatā bhikkhū  indriyāni rakkhanti paṇḍitā, ete daṭṭhuṃ idhāgatamhā bhagavāti, sopi  gantvā yathāṭhāneyeva aṭṭhāsi.</p>
              <p>[03] atha tatiyo vuttanayeneva āgantvā abhāsi. tattha ^b^chetvā  khīla^eb^nti rāgadosamohakhīlaṃ chinditvā. ^b^paligha^eb^nti  rāgadosamohapalighameva. ^b^indakhīla^eb^nti  rāgadosamohaindakhīlameva ^a^P1.0077^ea^. ^b^ūhacca  manejā^eb^ti ete taṇhāejāya anejā bhikkhū indakhīlaṃ ūhacca  samūhanitvā catūsu disāsu appaṭihatacārikaṃ ^a^M1.0073^ea^ caranti. ^b^suddhā^eb^ti  nirupakkilesā. ^b^vimalā^eb^ti nimmalā. idaṃ tasseva vevacanaṃ.  ^b^cakkhumatā^eb^ti pañcahi cakkhūhi cakkhumantena. ^b^sudantā^eb^ti  cakkhutopi dantā sotatopi ghānatopi jivhātopi kāyatopi  manatopi dantā. ^b^susunāgā^eb^ti taruṇanāgā. tatrāyaṃ vacanattho  -- chandādīhi na gacchantīti ^b^nāgā,^eb^ tena tena maggena pahīne  kilese na āgacchantīti nāgā, nānappakāraṃ āguṃ na karontīti  nāgā. ayamettha saṅkhepo, vitthāro pana mahāniddese (mahāni0  80) vuttanayeneva veditabbo. </p>
              <p>[01] apica -- </p>
              <p>[21] ``āguṃ na karoti kiñci loke, </p>
              <p>[27] sabbasaṃyoga visajja bandhanāni. </p>
              <p>[26] sabbattha ^a^V1.0070^ea^ na sajjatī vimutto, </p>
              <p>[22] nāgo tādi pavuccate tathattā''ti.. -- </p>
              <p>[25] evamettha attho veditabbo. ^b^susunāgā^eb^ti susū  nāgā, susunāgabhāvasampattiṃ pattāti attho. te evarūpe anuttarena  yoggācariyena damite taruṇanāge dassanāya āgatamha bhagavāti.  sopi gantvā yathāṭhāneyeva aṭṭhāsi.</p>
              <p>[03] atha catuttho vuttanayeneva āgantvā abhāsi. tattha  ^b^gatāse^eb^ti nibbematikasaraṇagamanena gatā. sopi gantvā  yathāṭhāneyeva aṭṭhāsīti. sattamaṃ. </p>
            </h4>
            <h4>
              <h4n> 8. sakalikasuttavaṇṇanā </h4n>
              <p>[03] 38^b^.^eb^ aṭṭhame ^b^maddakucchismi^eb^nti evaṃnāmake  uyyāne. tañhi ajātasattumhi kucchigate tassa mātarā -- ``ayaṃ  mayhaṃ kucchigato gabbho rañño sattu bhavissati. kiṃ me iminā''ti?  gabbhapātanatthaṃ kucchi maddāpitā. tasmā ``maddakucchī''ti saṅkhaṃ  gataṃ. migānaṃ pana abhayavāsatthāya dinnattā ^b^migadāyo^eb^ti  vuccati.</p>
              <p>[03] ^b^tena kho pana samayenā^eb^ti ettha ayaṃ anupubbikathā --  devadatto hi ajātasattuṃ nissāya dhanuggahe ca dhanapālakañca ^a^P1.0078^ea^  payojetvāpi tathāgatassa ^a^M1.0074^ea^ jīvitantarāyaṃ kātuṃ asakkonto  ``sahattheneva māressāmī''ti gijjhakūṭapabbataṃ abhiruhitvā mahantaṃ  kūṭāgārappamāṇaṃ silaṃ ukkhipitvā, ``samaṇo gotamo cuṇṇavicuṇṇo  hotū''ti pavijjhi. mahāthāmavā kiresa pañcannaṃ hatthīnaṃ balaṃ dhāreti.  aṭṭhānaṃ kho panetaṃ, yaṃ buddhānaṃ parūpakkamena jīvitantarāyo  bhaveyyāti taṃ tathāgatassa sarīrābhimukhaṃ āgacchantaṃ ākāse aññā  silā uṭṭhahitvā sampaṭicchi. dvinnaṃ silānaṃ sampahārena mahanto  pāsāṇassa sakalikā uṭṭhahitvā bhagavato piṭṭhipādapariyantaṃ abhihani,  pādo mahāpharasunā pahato viya samuggatalohitena lākhārasamakkhito  viya ahosi. bhagavā uddhaṃ ulloketvā devadattaṃ etadavoca -- ``bahu  tayā moghapurisa, apuññaṃ pasutaṃ, yo tvaṃ paduṭṭhacitto vadhakacitto  tathāgatassa lohitaṃ uppādesī''ti. tato paṭṭhāya bhagavato aphāsu  jātaṃ. bhikkhū cintayiṃsu -- ``ayaṃ vihāro ujjaṅgalo ^a^V1.0071^ea^ visamo,  bahūnaṃ khattiyādīnañceva pabbajitānañca anokāso''ti. te tathāgataṃ  mañcasivikāya ādāya maddakucchiṃ nayiṃsu. tena vuttaṃ -- ``tena  kho pana samayena bhagavato pādo sakalikāya khato hotī''ti.</p>
              <p>[03] ^b^bhusā^eb^ti balavatiyo. ^b^suda^eb^nti nipātamattaṃ.  ^b^dukkha^eb^nti sukhapaṭikkhepo. ^b^tibbā^eb^ti bahalā.  ^b^kharā^eb^ti pharusā. ^b^kaṭukā^eb^ti tikhiṇā. ^b^asātā^eb^ti  amadhurā. na tāsu mano appeti, na tā manaṃ appāyanti  vaḍḍhentīti ^b^amanāpā. sato sampajāno^eb^ti  vedanādhivāsanasatisampajaññena samannāgato hutvā.  ^b^avihaññamāno^eb^ti apīḷiyamāno, samparivattasāyitāya vedanānaṃ  vasaṃ agacchanto.</p>
              <p>[03] ^b^sīhaseyya^eb^nti ettha kāmabhogiseyyā, petaseyyā,  sīhaseyyā, tathāgataseyyāti catasso seyyā. tattha ``yebhuyyena,  bhikkhave, kāmabhogī sattā vāmena passena sentī''ti ayaṃ  kāmabhogiseyyā. tesu hi yebhuyyena dakkhiṇapassena ^a^P1.0079^ea^  sayāno nāma natthi. ``yebhuyyena, bhikkhave, petā uttānā  sentī''ti ayaṃ petaseyyā. appamaṃsalohitattā hi aṭṭhisaṅghāṭajaṭitā  ekena passena sayituṃ na sakkonti, uttānāva senti. ``yebhuyyena,  bhikkhave, sīho migarājā naṅguṭṭhaṃ antarasatthimhi anupakkhipitvā  dakkhiṇena passena setī''ti ayaṃ sīhaseyyā. tejussadattā  ^a^M1.0075^ea^ hi sīho migarājā dve purimapāde ekasmiṃ, `pacchimapāde ekasmiṃ ṭhāne  ṭhapetvā naṅguṭṭhaṃ antarasatthimhi pakkhipitvā  purimapādapacchimapādanaṅguṭṭhānaṃ ṭhitokāsaṃ sallakkhetvā dvinnaṃ  purimapādānaṃ matthake sīsaṃ ṭhapetvā sayati, divasampi sayitvā  pabujjhamāno na utrasanto pabujjhati, sīsaṃ pana ukkhipitvā  purimapādādīnaṃ ṭhitokāsaṃ sallakkheti'. sace kiñci ṭhānaṃ  vijahitvā ṭhitaṃ hoti, ``nayidaṃ tuyhaṃ jātiyā, na sūrabhāvassa  anurūpa''nti anattamano hutvā tattheva sayati, na gocarāya pakkamati.  avijahitvā ṭhite pana ``tuyhaṃ jātiyā ca sūrabhāvassa ca  anurūpamida''nti haṭṭhatuṭṭho uṭṭhāya sīhavijambhitaṃ vijambhitvā  kesarabhāraṃ vidhunitvā tikkhattuṃ sīhanādaṃ naditvā gocarāya pakkamati.  catutthajjhānaseyyā pana ``tathāgataseyyā''ti vuccati. tāsu idha  sīhaseyyā āgatā. ayañhi tejussadairiyāpathattā uttamaseyyā nāma.</p>
              <p>[03] ^b^pāde pāda^eb^nti dakkhiṇapāde vāmapādaṃ.  ^b^accādhāyā^eb^ti atiādhāya, īsakaṃ atikkamma ṭhapetvā ^a^V1.0072^ea^. gopphakena  hi gopphake jāṇunā vā jāṇumhi saṅghaṭṭiyamāne abhiṇhaṃ vedanā  uppajjati, cittaṃ ekaggaṃ na hoti, seyyā aphāsukā hoti. yathā na  saṅghaṭṭeti, evaṃ atikkamma ṭhapite vedanā nuppajjati, cittaṃ ekaggaṃ  hoti, seyyā phāsu hoti. tasmā evaṃ nipajji. ^b^sato  sampajāno^eb^ti sayanapariggāhakasatisampajaññena samannāgato.  ``uṭṭhānasañña''nti panettha na vuttaṃ, gilānaseyyā hesā tathāgatassa.</p>
              <p>[03] ^b^sattasatā^eb^ti ^a^P1.0080^ea^ imasmiṃ sutte sabbāpi tā  devatā gilānaseyyaṭṭhānaṃ āgatā. ^b^udānaṃ udānesī^eb^ti  gilānaseyyaṃ āgatānaṃ domanassena bhavitabbaṃ siyā. imāsaṃ pana  tathāgatassa vedanādhivāsanaṃ disvā, ``aho buddhānaṃ mahānubhāvatā!  evarūpāsu nāma vedanāsu vattamānāsu vikāramattampi natthi,  sirīsayane alaṅkaritvā ṭhapitasuvaṇṇarūpakaṃ viya aniñjamānena  kāyena nipanno, idānissa adhikataraṃ mukhavaṇṇo virocati,  ābhāsampanno puṇṇacando viya sampati vikasitaṃ viya ca aravindaṃ  assa mukhaṃ sobhati, kāyepi vaṇṇāyatanaṃ idāni susammaṭṭhakañcanaṃ  viya vippasīdatī''ti udānaṃ udapādi. </p>
              <p>[01] ^b^nāgo^eb^ ^a^M1.0076^ea^ ^b^vata bho^eb^ti, ettha ^b^bho^eb^ti dhammālapanaṃ.  balavantaṭṭhena ^b^nāgo. nāgavatā^eb^ti nāgabhāvena. ^b^sīho  vatā^eb^tiādīsu asantāsanaṭṭhena ^b^sīho^eb^. byattaparicayaṭṭhena  kāraṇākāraṇajānanena vā ^b^ājānīyo^eb^. appaṭisamaṭṭhena  ^b^nisabho^eb^. gavasatajeṭṭhako hi usabho, gavasahassajeṭṭhako vasabho,  gavasatasahassajeṭṭhako nisabhoti vuccati. bhagavā pana appaṭisamaṭṭhena  āsabhaṃ ṭhānaṃ paṭijānāti. tenevatthena idha ``nisabho''ti vutto.  dhuravāhaṭṭhena ^b^dhorayho^eb^. nibbisevanaṭṭhena ^b^danto^eb^. </p>
              <p>[01] ^b^passā^eb^ti aniyamitāṇatti. ^b^samādhi^eb^nti  arahattaphalasamādhiṃ. ^b^suvimutta^eb^nti phalavimuttiyā suvimuttaṃ.  rāgānugataṃ pana cittaṃ abhinataṃ nāma hoti, dosānugataṃ apanataṃ.  tadubhayapaṭikkhepena ^b^na cābhinataṃ na cāpanata^eb^nti āha. ^b^na  ca sasaṅkhāraniggayhavāritagata^eb^nti na sasaṅkhārena sappayogena  kilese niggahetvā vāritavataṃ, kilesānaṃ pana chinnattā vataṃ  phalasamādhinā samāhitanti attho. ^b^atikkamitabba^eb^nti  viheṭhetabbaṃ ghaṭṭetabbaṃ. ^b^adassanā^eb^ti aññāṇā. aññāṇī hi  andhabālova evarūpe satthari aparajjheyyāti devadattaṃ ghaṭṭayamānā  vadanti.</p>
              <p>[03] ^b^pañcavedā^eb^ti ^a^P1.0081^ea^ itihāsapañcamānaṃ vedānaṃ  dhārakā. ^b^sataṃ sama^eb^nti vassasataṃ. ^b^tapassī^eb^ti  tapanissitakā ^a^V1.0073^ea^ hutvā. ^b^cara^eb^nti carantā. ^b^na  sammāvimutta^eb^nti sacepi evarūpā brāhmaṇā vassasataṃ caranti,  cittañca nesaṃ sammā vimuttaṃ na hoti. ^b^hīnattarūpā na pāraṃ gamā  te^eb^ti hīnattasabhāvā te nibbānaṅgamā na honti.  ``hīnattharūpā''tipi pāṭho, hīnatthajātikā parihīnatthāti attho.  ^b^taṇhādhipannā^eb^ti taṇhāya ajjhotthaṭā. ^b^vatasīlabaddhā^eb^ti  ajavatakukkuravatādīhi ca vatehi tādiseheva ca sīlehi baddhā.  ^b^lūkhaṃ tapa^eb^nti pañcātapatāpanaṃ kaṇṭakaseyyādikaṃ tapaṃ. idāni  sā devatā sāsanassa niyyānikabhāvaṃ kathentī ^b^na  mānakāmassā^eb^tiādimāha. taṃ vuttatthamevāti. aṭṭhamaṃ. </p>
            </h4>
            <h4>
              <h4n> 9. paṭhamapajjunnadhītusuttavaṇṇanā </h4n>
              <p>[03] 39^b^.^eb^ navame ^b^pajjunnassa dhītā^eb^ti pajjunnassa nāma  vassavalāhakadevarañño cātumahārājikassa dhītā. ^b^abhivande^eb^ti  bhagavā tumhākaṃ pāde ^a^M1.0077^ea^ vandāmi. ^b^cakkhumatā^eb^ti pañcahi cakkhūhi  cakkhumantena tathāgatena. ^b^dhammo anubuddho^eb^ti, ``idaṃ mayā pubbe  paresaṃ santike kevalaṃ sutaṃyeva āsī''ti vadati. ^b^sāhaṃ  dānī^eb^ti, sā ahaṃ idāni. ^b^sakkhi jānāmī^eb^ti,  paṭivedhavasena paccakkhameva jānāmi. ^b^vigarahantā^eb^ti,  ``hīnakkharapadabyañjano''ti vā ``aniyyāniko''ti vā evaṃ  garahantā. ^b^roruva^eb^nti, dve roruvā -- dhūmaroruvo ca jālaroruvo  ca. tattha dhūmaroruvo visuṃ hoti, jālaroruvoti pana  avīcimahānirayassevetaṃ nāmaṃ. tattha hi sattā aggimhi jalante  jalante punappunaṃ ravaṃ ravanti, tasmā so ``roruvo''ti vuccati.  ^b^ghora^eb^nti dāruṇaṃ. ^b^khantiyā upasamena upetā^eb^ti ruccitvā  khamāpetvā gahaṇakhantiyā ca rāgādiupasamena ca upetāti. navamaṃ. </p>
            </h4>
            <h4>
              <h4n> 10. dutiyapajjunnadhītusuttavaṇṇanā </h4n>
              <p>[03] 40^b^.^eb^ dasame ^b^dhammañcā^eb^ti ca saddena saṅghañca,  iti tīṇi ratanāni namassamānā idhāgatāti vadati.  ^b^atthavatī^eb^ti, atthavatiyo. ^b^bahunāpi kho ta^eb^nti yaṃ dhammaṃ  sā abhāsi, taṃ ^a^P1.0082^ea^ dhammaṃ bahunāpi pariyāyena ahaṃ  vibhajeyyaṃ. ^b^tādiso dhammo^eb^ti, tādiso hi ayaṃ bhagavā  dhammo, taṃsaṇṭhito tappaṭibhāgo bahūhi pariyāyehi  vibhajitabbayuttakoti dasseti. ^b^lapayissāmī^eb^ti, kathayissāmi.  ^b^yāvatā me manasā pariyatta^eb^nti yattakaṃ mayā manasā  pariyāpuṭaṃ, tassatthaṃ ^a^V1.0074^ea^ divasaṃ avatvā madhupaṭalaṃ pīḷentī viya muhutteneva  saṃkhittena kathessāmi. sesaṃ uttānamevāti. dasamaṃ. </p>
              <p>[06] satullapakāyikavaggo catuttho. </p>
            </h4>
          </h3>
          <h3>
            <h3n> 5. ādittavaggo </h3n>
            <h4>
              <h4n> 1. ādittasuttavaṇṇanā </h4n>
              <p>[03] 41^b^.^eb^ ādittavaggassa paṭhame ^b^jarāya maraṇena  cā^eb^ti desanāsīsametaṃ, rāgādīhi pana ekādasahi aggīhi loko  ādittova. ^b^dānenā^eb^ti dānacetanāya. ^b^dinnaṃ hoti  sunīhata^eb^nti dānapuññacetanāhi dāyakasseva hoti gharasāmikassa  viya nīhatabhaṇḍakaṃ, tenetaṃ vuttaṃ. ^b^corā harantī^eb^ti ^a^M1.0078^ea^ adinne bhoge  corāpi haranti rājānopi, aggipi ḍahati, ṭhapitaṭṭhānepi nassanti.  ^b^antenā^eb^ti maraṇena. ^b^sarīraṃ sapariggaha^eb^nti sarīrañceva  corādīnaṃ vasena avinaṭṭhabhoge ca. ^b^saggamupetī^eb^ti  vessantaramahārājādayo viya sagge nibbattatīti. paṭhamaṃ. </p>
            </h4>
            <h4>
              <h4n> 2. kiṃdadasuttavaṇṇanā </h4n>
              <p>[03] 42^b^.^eb^ dutiye ^b^annado^eb^ti yasmā atibalavāpi dve  tīṇi bhattāni abhutvā uṭṭhātuṃ na sakkoti, bhutvā pana dubbalopi hutvā  balasampanno hoti, tasmā ``annado balado''ti āha.  ^b^vatthado^eb^ti yasmā surūpopi duccoḷo vā acoḷo vā virūpo  hoti ohīḷito duddasiko, vatthacchanno devaputto viya sobhati  ^a^P1.0083^ea^, tasmā ``vatthado hoti vaṇṇado''ti āha.  ^b^yānado^eb^ti hatthiyānādīnaṃ dāyako. tesu pana -- </p>
              <p>[21] ``na hatthiyānaṃ samaṇassa kappati, </p>
              <p>[27] na assayānaṃ, na rathena yātuṃ. </p>
              <p>[26] idañca yānaṃ samaṇassa kappati, </p>
              <p>[22] upāhanā rakkhato sīlakhandha''nti..</p>
              <p>[03] tasmā ^a^V1.0075^ea^ chattupāhanakattarayaṭṭhimañcapīṭhānaṃ dāyako, yo ca maggaṃ  sodheti, nisseṇiṃ karoti, setuṃ karoti, nāvaṃ paṭiyādeti, sabbopi  yānadova hoti. ^b^sukhado hotī^eb^ti yānassa sukhāvahanato  sukhado nāma hoti. ^b^cakkhudo^eb^ti andhakāre cakkhumantānampi  rūpadassanābhāvato dīpado cakkhudo nāma hoti, anuruddhatthero viya  dibbacakkhu sampadampi labhati.</p>
              <p>[03] ^b^sabbadado hotīti^eb^ sabbesaṃyeva balādīnaṃ dāyako hoti.  dve tayo gāme piṇḍāya caritvā kiñci aladdhā āgatassāpi  sītalāya pokkharaṇiyā nhāyitvā patissayaṃ pavisitvā muhuttaṃ mañce  nipajjitvā uṭṭhāya nisinnassa hi kāye balaṃ āharitvā pakkhittaṃ  viya hoti. bahi vicarantassa ca kāye vaṇṇāyatanaṃ vātātapehi  jhāyati, patissayaṃ pavisitvā dvāraṃ pidhāya muhuttaṃ nipannassa ca  visabhāgasantati vūpasammati, sabhāgasantati okkamati, vaṇṇāyatanaṃ  āharitvā pakkhittaṃ ^a^M1.0079^ea^ viya hoti. bahi vicarantassa pāde kaṇṭako  vijjhati, khāṇu paharati, sarīsapādiparissayo ceva corabhayañca  uppajjati, patissayaṃ pavisitvā dvāraṃ pidhāya nipannassa sabbete  parissayā na honti, dhammaṃ sajjhāyantassa dhammapītisukhaṃ, kammaṭṭhānaṃ  manasikarontassa upasamasukhaṃ uppajjati. tathā bahi vicarantassa ca  sedā muccanti, akkhīni phandanti, senāsanaṃ pavisanakkhaṇe kūpe  otiṇṇo viya hoti, mañcapīṭhādīni na paññāyanti. muhuttaṃ  nisinnassa pana akkhipasādo āharitvā pakkhitto viya hoti,  dvārakavāṭavātapānamañcapīṭhādīni ^a^P1.0084^ea^ paññāyanti. tena  vuttaṃ -- ``so ca sabbadado hoti, yo dadāti upassaya''nti.</p>
              <p>[03] ^b^amataṃdado ca so hotī^eb^ti paṇītabhojanassa pattaṃ pūrento  viya amaraṇadānaṃ nāma deti. ^b^yo dhammamanusāsatī^eb^ti yo  dhammaṃ anusāsati, aṭṭhakathaṃ katheti, pāḷiṃ vāceti, pucchitapañhaṃ  vissajjeti, kammaṭṭhānaṃ ācikkhati, dhammassavanaṃ karoti, sabbopesa  dhammaṃ anusāsati nāma. sabbadānānañca idaṃ dhammadānameva agganti  veditabbaṃ. vuttampi cetaṃ -- </p>
              <p>[21] ``sabbadānaṃ dhammadānaṃ jināti, </p>
              <p>[27] sabbarasaṃ dhammaraso jināti. </p>
              <p>[26] sabbaratiṃ ^a^V1.0076^ea^ dhammarati jināti, </p>
              <p>[22] taṇhakkhayo sabbadukkhaṃ jinātī''ti.. (dha0 pa0  354). dutiyaṃ. </p>
            </h4>
            <h4>
              <h4n> 3. annasuttavaṇṇanā </h4n>
              <p>[03] 43^b^.^eb^ tatiye ^b^abhinandantī^eb^ti patthenti.  ^b^bhajatī^eb^ti upagacchati, cittagahapatisīvalittherādike viya  pacchato anubandhati. ^b^tasmā^eb^ti yasmā idhaloke paraloke ca  annadāyakameva anugacchati, tasmā. sesaṃ uttānamevāti. tatiyaṃ. </p>
            </h4>
            <h4>
              <h4n> 4. ekamūlasuttavaṇṇanā </h4n>
              <p>[03] 44^b^.^eb^ catutthe ^b^ekamūla^eb^nti avijjā taṇhāya  mūlaṃ, taṇhā avijjāya. idha pana taṇhā adhippetā. dvīhi  sassatucchedadiṭṭhīhi āvaṭṭatīti ^b^dvirāvaṭṭā^eb^. sā ca rāgādīhi  tīhi malehi ^b^timalā^eb^. tatrāssā moho sahajātakoṭiyā  ^a^M1.0080^ea^ malaṃ hoti, rāgadosā upanissayakoṭiyā. pañca pana kāmaguṇā assā  pattharaṇaṭṭhānā, tesu sā pattharatīti ^b^pañcapattharā^eb^. sā ca  apūraṇīyaṭṭhena ^b^samuddo^eb^. ajjhattikabāhiresu panesā  dvādasāyatanesu ^a^P1.0085^ea^ āvaṭṭati parivaṭṭatīti  ^b^dvādasāvaṭṭā^eb^. apatiṭṭhaṭṭhena pana ^b^pātālo^eb^ti vuccatīti.  ekamūlaṃ...pe0... pātālaṃ, atari isi, uttari samatikkamīti attho.  catutthaṃ. </p>
            </h4>
            <h4>
              <h4n> 5. anomasuttavaṇṇanā </h4n>
              <p>[03] 45^b^.^eb^ pañcame ^b^anomanāma^eb^nti  sabbaguṇasamannāgatattā avekallanāmaṃ, paripūranāmanti attho.  ^b^nipuṇatthadassi^eb^nti bhagavā saṇhasukhume khandhantarādayo atthe  passatīti nipuṇatthadassī. ^b^paññādada^eb^nti anvayapaññādhigamāya  paṭipadaṃ kathanavasena paññāya dāyakaṃ. ^b^kāmālaye asatta^eb^nti  pañcakāmaguṇālaye alaggaṃ. ^b^kamamāna^eb^nti bhagavā  mahābodhimaṇḍeyeva ariyamaggena gato, na idāni gacchati, atītaṃ pana  upādāya idaṃ vuttaṃ. ^b^mahesi^eb^nti mahantānaṃ sīlakkhandhādīnaṃ  esitāraṃ pariyesitāranti. pañcamaṃ. </p>
            </h4>
            <h4>
              <h4n> 6. accharāsuttavaṇṇanā </h4n>
              <p>[03] 46^b^.^eb^ chaṭṭhe ^a^V1.0077^ea^ ^b^accharāgaṇasaṅghuṭṭha^eb^nti ayaṃ kira  devaputto satthusāsane pabbajitvā vattapaṭipattiṃ pūrayamāno  pañcavassakāle pavāretvā dvemātikaṃ paguṇaṃ katvā kammākammaṃ uggahetvā  cittarucitaṃ kammaṭṭhānaṃ uggaṇhitvā sallahukavuttiko araññaṃ pavisitvā  yo bhagavatā majjhimayāmo sayanassa koṭṭhāsoti anuññāto.  tasmimpi sampatte ``pamādassa bhāyāmī''ti mañcakaṃ ukkhipitvā  rattiñca divā ca nirāhāro kammaṭṭhānameva manasākāsi.</p>
              <p>[03] athassa abbhantare satthakavātā uppajjitvā jīvitaṃ  pariyādiyiṃsu. so dhurasmiṃyeva kālamakāsi. yo hi koci  bhikkhu caṅkame caṅkamamāno vā ālambanatthambhaṃ nissāya ṭhito vā  caṅkamakoṭiyaṃ cīvaraṃ ^a^P1.0086^ea^ sīse ṭhapetvā nisinno vā  nipanno vā parisamajjhe alaṅkatadhammāsane dhammaṃ desento vā kālaṃ  karoti, sabbo so dhurasmiṃ kālaṃ ^a^M1.0081^ea^ karoti nāma. iti ayaṃ  caṅkamane kālaṃ katvā upanissayamandatāya āsavakkhayaṃ appatto  tāvatiṃsabhavane mahāvimānadvāre niddāyitvā pabujjhanto viya paṭisandhiṃ  aggahesi. tāvadevassa suvaṇṇatoraṇaṃ viya tigāvuto attabhāvo  nibbatti.</p>
              <p>[03] antovimāne sahassamattā accharā taṃ disvā,  ``vimānasāmiko devaputto āgato, ramayissāma na''nti tūriyāni  gahetvā parivārayiṃsu. devaputto na tāva cutabhāvaṃ jānāti,  pabbajitasaññīyeva accharā oloketvā vihāracārikaṃ āgataṃ mātugāmaṃ  disvā lajjī. paṃsukūliko viya upari ṭhitaṃ ghanadukūlaṃ ekaṃsaṃ  karonto aṃsakūṭaṃ paṭicchādetvā indriyāni okkhipitvā adhomukho  aṭṭhāsi. tassa kāyavikāreneva tā devatā ``samaṇadevaputto  aya''nti ñatvā evamāhaṃsu -- ``ayya, devaputta, devaloko nāmāyaṃ,  na samaṇadhammassa karaṇokāso, sampattiṃ anubhavanokāso''ti. so  tatheva aṭṭhāsi. devatā ``na tāvāyaṃ sallakkhetī''ti tūriyāni  paggaṇhiṃsu. so tathāpi anolokentova aṭṭhāsi.</p>
              <p>[03] athassa sabbakāyikaṃ ādāsaṃ purato ṭhapayiṃsu. so chāyaṃ  disvā cutabhāvaṃ ñatvā, ``na mayā imaṃ ṭhānaṃ patthetvā samaṇadhammo  kato, uttamatthaṃ arahattaṃ patthetvā kato''ti sampattiyā vippaṭisārī  ahosi, ``suvaṇṇapaṭaṃ paṭilabhissāmī''ti takkayitvā yuddhaṭṭhānaṃ  otiṇṇamallo ^a^V1.0078^ea^ mūlakamuṭṭhiṃ labhitvā viya. so -- ``ayaṃ  saggasampatti nāma sulabhā, buddhānaṃ pātubhāvo dullabho''ti cintetvā  vimānaṃ apavisitvāva asambhinneneva sīlena accharāsaṅghaparivuto  dasabalassa santikaṃ āgamma abhivādetvā ekamantaṃ ṭhito imaṃ gāthaṃ  abhāsi.</p>
              <p>[03] tattha ^b^accharāgaṇasaṅghuṭṭha^eb^nti accharāgaṇena  gītavāditasaddehi saṅghositaṃ. ^b^pisācagaṇasevita^eb^nti tameva  accharāgaṇaṃ pisācagaṇaṃ katvā vadati. ^b^vana^eb^nti nandanavanaṃ  sandhāya vadati. ayañhi niyāmacittatāya attano garubhāvena devagaṇaṃ  ``devagaṇo''ti vattuṃ na roceti. ``pisācagaṇo''ti vadati.  nandanavanañca ``nandana''nti avatvā ``mohana''nti vadati  ^a^M1.0082^ea^. ^b^kathaṃ yātrā bhavissatī^eb^ti ^a^P1.0087^ea^ kathaṃ niggamanaṃ  bhavissati, kathaṃ atikkamo bhavissati, arahattassa me padaṭṭhānabhūtaṃ  vipassanaṃ ācikkhatha bhagavāti vadati.</p>
              <p>[03] atha bhagavā ``atisallikhateva ayaṃ devaputto, kiṃ nu kho  ida''nti? āvajjento attano sāsane pabbajitabhāvaṃ ñatvā --  ``ayaṃ accāraddhavīriyatāya kālaṃ katvā devaloke nibbatto,  ajjāpissa caṅkamanasmiṃyeva attabhāvo asambhinnena sīlena āgato''ti  cintesi. buddhā ca akatābhinivesassa ādikammikassa  akataparikammassa antevāsino cittakāro bhittiparikammaṃ viya --  ``sīlaṃ tāva sodhehi, samādhiṃ bhāvehi, kammassakatapaññaṃ ujuṃ  karohī''ti paṭhamaṃ pubbabhāgappaṭipadaṃ ācikkhanti, kārakassa pana  yuttapayuttassa arahattamaggapadaṭṭhānabhūtaṃ saṇhasukhumaṃ suññatāvipassanaṃyeva  ācikkhanti, ayañca devaputto kārako abhinnasīlo, eko maggo  assa anāgatoti suññatāvipassanaṃ ācikkhanto ^b^ujuko  nāmā^eb^tiādimāha.</p>
              <p>[03] tattha ^b^ujuko^eb^ti kāyavaṅkādīnaṃ abhāvato aṭṭhaṅgiko maggo  ujuko nāma. ^b^abhayā nāma sā disā^eb^ti nibbānaṃ sandhāyāha.  tasmiṃ hi kiñci bhayaṃ natthi, taṃ vā pattassa bhayaṃ natthīti  ``abhayā nāma sā disā''ti vuttaṃ. ^b^ratho akūjano^eb^ti  aṭṭhaṅgiko maggova adhippeto. yathā hi pākatikaratho akkhe vā  anabbhañjite atirekesu vā manussesu abhiruḷhesu kūjati viravati,  na evaṃ ariyamaggo. so hi ekappahārena caturāsītiyāpi  pāṇasahassesu abhiruhantesu ^a^V1.0079^ea^ na kūjati na viravati. tasmā  ``akūjano''ti vutto. ^b^dhammacakkehi saṃyuto^eb^ti  kāyikacetasikavīriyasaṅkhātehi dhammacakkehi saṃyutto.</p>
              <p>[03] ^b^hirī^eb^ti ettha hiriggahaṇena ottappampi gahitameva hoti.  ^b^tassa apālambo^eb^ti yathā bāhirakarathassa rathe ṭhitānaṃ yodhānaṃ  apatanatthāya dārumayaṃ apālambanaṃ hoti, evaṃ imassa maggarathassa  ajjhattabahiddhāsamuṭṭhānaṃ hirottappaṃ apālambanaṃ. ^b^satyassa^eb^  ^a^P1.0088^ea^ ^b^parivāraṇa^eb^nti rathassa sīhacammādiparivāro  viya imassāpi maggarathassa sampayuttā sati parivāraṇaṃ.  ^b^dhamma^eb^nti lokuttaramaggaṃ ^a^M1.0083^ea^. ^b^sammādiṭṭhipurejava^eb^nti  vipassanāsammādiṭṭhipurejavā assa pubbayāyikāti sammādiṭṭhipurejavo,  taṃ sammādiṭṭhipurejavaṃ. yathā hi paṭhamataraṃ rājapurisehi  kāṇakuṇiādīnaṃ nīharaṇena magge sodhite pacchā rājā  nikkhamati, evamevaṃ vipassanā sammādiṭṭhiyā aniccādivasena  khandhādīsu sodhitesu pacchā bhūmiladdhavaṭṭaṃ parijānamānā  maggasammādiṭṭhi uppajjati. tena vuttaṃ ``dhammāhaṃ sārathiṃ brūmi,  sammādiṭṭhipurejava''nti.</p>
              <p>[03] iti bhagavā desanaṃ niṭṭhāpetvā avasāne cattāri saccāni  dīpesi. desanāpariyosāne devaputto sotāpattiphale patiṭṭhāsi.  yathā hi rañño bhojanakāle attano mukhappamāṇe kabaḷe ukkhitte aṅke  nisinno putto attano mukhappamāṇeneva tato kabaḷaṃ karoti, evamevaṃ  bhagavati arahattanikūṭena desanaṃ desentepi sattā attano  upanissayānurūpena sotāpattiphalādīni pāpuṇanti. ayampi devaputto  sotāpattiphalaṃ patvā bhagavantaṃ gandhādīhi pūjetvā pakkāmīti. chaṭṭhaṃ. </p>
            </h4>
            <h4>
              <h4n> 7. vanaropasuttavaṇṇanā </h4n>
              <p>[03] 47^b^.^eb^ sattame ^b^dhammaṭṭhā sīlasampannā^eb^ti ke  dhammaṭṭhā, ke sīlasampannāti pucchati. bhagavā imaṃ pañhaṃ thāvaravatthunā  dīpento ^b^ārāmaropā^eb^tiādimāha. tattha ^b^ārāmaropā^eb^ti  pupphārāmaphalārāmaropakā. ^b^vanaropā^eb^ti sayaṃjāte aropimavane  sīmaṃ parikkhipitvā  cetiyabodhicaṅkamanamaṇḍapakuṭileṇarattiṭṭhānadivāṭṭhānānaṃ kārakā chāyūpage  rukkhe ropetvā dadamānāpi vanaropāyeva nāma. ^b^setukārakā^eb^ti  visame setuṃ karonti, udake nāvaṃ paṭiyādenti ^a^V1.0080^ea^. ^b^papa^eb^nti  pānīyadānasālaṃ. ^b^udapāna^eb^nti yaṃkiñci pokkharaṇītaḷākādiṃ.  ^b^upassaya^eb^nti vāsāgāraṃ. ``upāsaya''ntipi pāṭho.</p>
              <p>[03] ^b^sadā puññaṃ pavaḍḍhatī^eb^ti na akusalavitakkaṃ ^a^P1.0089^ea^  vā vitakkentassa niddāyantassa vā pavaḍḍhati. yadā yadā  pana anussarati, tadā tadā tassa vaḍḍhati. imamatthaṃ sandhāya  ``sadā puññaṃ pavaḍḍhatī''ti vuttaṃ. ^b^dhammaṭṭhā sīlasampannā^eb^ti  tasmiṃ dhamme ṭhitattā tenapi sīlena sampannattā dhammaṭṭhā sīlasampannā.  atha vā ^a^M1.0084^ea^ evarūpāni puññāni karontānaṃ dasa kusalā dhammā pūrenti,  tesu ṭhitattā dhammaṭṭhā. teneva ca sīlena sampannattā sīlasampannāti.  sattamaṃ. </p>
            </h4>
            <h4>
              <h4n> 8. jetavanasuttavaṇṇanā </h4n>
              <p>[03] 48^b^.^eb^ aṭṭhame ^b^idaṃ hi taṃ jetavana^eb^nti  anāthapiṇḍiko devaputto jetavanassa ceva buddhādīnañca vaṇṇabhaṇanatthaṃ  āgato evamāha. ^b^isisaṅghanisevita^eb^nti bhikkhusaṅghanisevitaṃ.</p>
              <p>[03] evaṃ paṭhamagāthāya jetavanassa vaṇṇaṃ kathetvā idāni  ariyamaggassa kathento ^b^kammaṃ vijjā^eb^tiādimāha. tattha  ^b^kamma^eb^nti maggacetanā. ^b^vijjā^eb^ti maggapaññā.  ^b^dhammo^eb^ti samādhipakkhikā dhammā. ^b^sīlaṃ  jīvitamuttama^eb^nti sīle patiṭṭhitassa jīvitaṃ uttamanti dasseti.  atha vā ^b^vijjā^eb^ti diṭṭhisaṅkappā. ^b^dhammo^eb^ti  vāyāmasatisamādhayo. ^b^sīla^eb^nti vācākammantājīvā.  ^b^jīvitamuttama^eb^nti etasmiṃ sīle ṭhitassa jīvitaṃ nāma uttamaṃ.  ^b^etena maccā sujjhantī^eb^ti etena aṭṭhaṅgikamaggena sattā  visujjhanti.</p>
              <p>[03] ^b^tasmā^eb^ti yasmā maggena sujjhanti, na gottadhanehi, tasmā.  ^b^yoniso vicine dhamma^eb^nti upāyena samādhipakkhiyadhammaṃ  vicineyya. ^b^evaṃ tattha visujjhatī^eb^ti evaṃ tasmiṃ ariyamagge  visujjhati. atha vā ^b^yoniso vicine dhamma^eb^nti upāyena  pañcakkhandhadhammaṃ vicineyya. ^b^evaṃ tattha visujjhatī^eb^ti evaṃ  tesu catūsu saccesu visujjhati.</p>
              <p>[03] idāni sāriputtattherassa vaṇṇaṃ kathento  ^b^sāriputtovā^eb^tiādimāha. tattha ^b^sāriputtovā^eb^ti  avadhāraṇavacanaṃ, etehi paññādīhi sāriputtova seyyoti vadati.  ^b^upasamenā^eb^ti kilesaupasamena ^a^V1.0081^ea^. ^b^pāraṃ gato^eb^ti nibbānaṃ  gato. yo koci nibbānaṃ patto bhikkhu, so ^b^etāvaparamo  siyā,^eb^ na therena uttaritaro nāma atthīti vadati. sesaṃ  uttānamevāti. aṭṭhamaṃ. </p>
            </h4>
            <h4>
              <h4n> 9. maccharisuttavaṇṇanā </h4n>
              <p>[03] 49^b^.^eb^ navame ^a^P1.0090^ea^ ^b^maccharino^eb^ti  maccherena samannāgatā. ekacco hi attano vasanaṭṭhāne bhikkhuṃ hatthaṃ  pasāretvāpi na vandati, aññattha gato vihāraṃ ^a^M1.0085^ea^ pavisitvā sakkaccaṃ  vanditvā madhurapaṭisanthāraṃ karoti -- ``bhante, amhākaṃ vasanaṭṭhānaṃ  nāgacchatha, sampanno padeso, paṭibalā mayaṃ ayyānaṃ yāgubhattādīhi  upaṭṭhānaṃ kātu''nti. bhikkhū ``saddho ayaṃ upāsako''ti  yāgubhattādīhi saṅgaṇhanti. atheko thero tassa gāmaṃ gantvā piṇḍāya  carati. so taṃ disvā aññena vā gacchati, gharaṃ vā pavisati.  sacepi sammukhībhāvaṃ āgacchati, hatthena vanditvā -- ``ayyassa  bhikkhaṃ detha, ahaṃ ekena kammena gacchāmī''ti pakkamati. thero  sakalagāmaṃ caritvā tucchapattova nikkhamati. idaṃ tāva mudumacchariyaṃ  nāma, yena samannāgato adāyakopi dāyako viya paññāyati. idha  pana thaddhamacchariyaṃ adhippetaṃ, yena samannāgato bhikkhūsu piṇḍāya  paviṭṭhesu, ``therā ṭhitā''ti vutte, ``kiṃ mayhaṃ pādā  rujjantī''tiādīni vatvā silāthambho viya khāṇuko viya ca thaddho  hutvā tiṭṭhati, sāmīcimpi na karoti. ^b^kadariyā^eb^ti idaṃ  maccharinoti padasseva vevacanaṃ. mudukampi hi macchariyaṃ  ``macchariya''nteva vuccati, thaddhaṃ pana kadariyaṃ nāma.  ^b^paribhāsakā^eb^ti bhikkhū gharadvāre ṭhite disvā, ``kiṃ tumhe  kasitvā āgatā, vapitvā, lāyitvā? mayaṃ attanopi na labhāma,  kuto tumhākaṃ, sīghaṃ nikkhamathā''tiādīhi saṃtajjakā.  ^b^antarāyakarā^eb^ti ^a^P1.0091^ea^ dāyakassa saggantarāyo,  paṭiggāhakānaṃ lābhantarāyo, attano upaghātoti imesaṃ antarāyānaṃ  kārakā.</p>
              <p>[03] ^b^samparāyo^eb^ti paraloko. ^b^ratī^eb^ti pañcakāmaguṇarati.  ^b^khiḍḍā^eb^ti kāyikakhiḍḍādikā tividhā khiḍḍā. ^b^diṭṭhe  dhammesa vipāko^eb^ti tasmiṃ nibbattabhavane diṭṭhe dhamme esa vipāko.  ^b^samparāye ca duggatī^eb^ti ``yamalokaṃ upapajjare''ti vutte samparāye  ca duggati.</p>
              <p>[03] ^b^vadaññū^eb^ti bhikkhū gharadvāre ṭhitā kiñcāpi tuṇhīva  honti, atthato pana -- ``bhikkhaṃ dethā''ti vadanti nāma. tatra ye  ``mayaṃ pacāma, ime pana na pacanti, pacamāne patvā alabhantā  ^a^V1.0082^ea^ kuhiṃ labhissantī''ti? deyyadhammaṃ saṃvibhajanti, te vadaññū nāma.  ^b^pakāsantī^eb^ti vimānappabhāya jotanti. ^b^parasambhatesū^eb^ti  parehi sampiṇḍitesu. ^b^samparāye ca suggatī^eb^ti, ``ete  saggā''ti ^a^M1.0086^ea^ evaṃ vuttasamparāye sugati. ubhinnampi vā etesaṃ tato  cavitvā puna samparāyepi duggatisugatiyeva hotīti. navamaṃ. </p>
            </h4>
            <h4>
              <h4n> 10. ghaṭīkārasuttavaṇṇanā </h4n>
              <p>[03] 50^b^.^eb^ dasame ^b^upapannāse^eb^ti nibbattivasena upagatā.  ^b^vimuttā^eb^ti avihābrahmalokasmiṃ upapattisamanantarameva  arahattaphalavimuttiyā vimuttā. ^b^mānusaṃ deha^eb^nti idha  pañcorambhāgiyasaṃyojanāni eva vuttāni. ^b^dibbayoga^eb^nti pañca  uddhambhāgiyasaṃyojanāni. ^b^upaccagu^eb^nti atikkamiṃsu.  ^b^upako^eb^tiādīni tesaṃ therānaṃ nāmāni. ^b^kusalī bhāsasī  tesa^eb^nti, ``kusala''nti idaṃ vacanaṃ imassa atthīti ^b^kusalī,^eb^  tesaṃ therānaṃ tvaṃ kusalaṃ anavajjaṃ bhāsasi, thomesi pasaṃsasi ^a^P1.0092^ea^,  paṇḍitosi devaputtāti vadati. ^b^taṃ te dhammaṃ  idhaññāyā^eb^ti te therā taṃ dhammaṃ idha tumhākaṃ sāsane jānitvā.  ^b^gambhīra^eb^nti gambhīratthaṃ. ^b^brahmacārī nirāmiso^eb^ti  nirāmisabrahmacārī nāma anāgāmī, anāgāmī ahosinti attho.  ^b^ahuvā^eb^ti ahosi. ^b^sagāmeyyo^eb^ti ekagāmavāsī.  pariyosānagāthā saṅgītikārehi ṭhapitāti. dasamaṃ. </p>
              <p>[06] ādittavaggo pañcamo. </p>
            </h4>
          </h3>
          <h3>
            <h3n> 6. jarāvaggo </h3n>
            <h4>
              <h4n> 1. jarāsuttavaṇṇanā </h4n>
              <p>[03] 51^b^.^eb^ jarāvaggassa paṭhame ^b^sādhū^eb^ti laddhakaṃ bhaddakaṃ.  ^b^sīlaṃ yāva jarā^eb^ti iminā idaṃ dasseti -- yathā  muttāmaṇirattavatthādīni ābharaṇāni taruṇakāleyeva sobhanti,  jarājiṇṇakāle tāni dhārento ``ayaṃ ajjāpi bālabhāvaṃ pattheti,  ummattako maññe''ti vattabbataṃ āpajjati ^a^V1.0083^ea^, na evaṃ sīlaṃ. sīlañhi  niccakālaṃ sobhati. bālakālepi hi sīlaṃ rakkhantaṃ ``kiṃ imassa  sīlenā''ti? vattāro natthi. majjhimakālepi mahallakakālepīti.</p>
              <p>[03] ^b^saddhā^eb^ ^a^M1.0087^ea^ ^b^sādhu patiṭṭhitā^eb^ti hatthāḷavakacittagahapatiādīnaṃ  viya maggena āgatā patiṭṭhitasaddhā nāma sādhu. ^b^paññā narānaṃ  ratana^eb^nti ettha cittīkataṭṭhādīhi ratanaṃ veditabbaṃ. vuttañhetaṃ -- </p>
              <p>[02] ``yadi cittīkatanti ratanaṃ, nanu bhagavā cittīkato  purisasīho, ye ca loke cittīkatā, tesaṃ cittīkato bhagavā. yadi  ratikaranti ratanaṃ, nanu bhagavā ratikaro purisasīho, tassa vacanena  carantā jhānaratisukhena abhiramanti. yadi atulyanti ratanaṃ, nanu  bhagavā atulo purisasīho. na hi ^a^P1.0093^ea^ sakkā tuletuṃ  guṇehi guṇapāramiṃ gato. yadi dullabhanti ratanaṃ, nanu bhagavā dullabho  purisasīho. yadi anomasattaparibhoganti ratanaṃ, nanu bhagavā  anomo sīlena samādhinā paññāya vimuttiyā  vimuttiñāṇadassanenā''ti.</p>
              <p>[03] idha pana dullabhapātubhāvaṭṭhena paññā ``ratana''nti vuttaṃ.  ^b^puñña^eb^nti puññacetanā, sā hi arūpattā pariharituṃ na sakkāti.  paṭhamaṃ. </p>
            </h4>
            <h4>
              <h4n> 2. ajarasāsuttavaṇṇanā </h4n>
              <p>[03] 52^b^.^eb^ dutiye ^b^ajarasā^eb^ti ajīraṇena,  avipattiyāti attho. sīlañhi avipannameva sādhu hoti,  vipannasīlaṃ ācariyupajjhāyādayopi na saṅgaṇhanti, gatagataṭṭhāne  niddhamitabbova hotīti. dutiyaṃ. </p>
            </h4>
            <h4>
              <h4n> 3. mittasuttavaṇṇanā </h4n>
              <p>[03] 53^b^.^eb^ tatiye ^b^sattho^eb^ti saddhiṃcaro, jaṅghasattho  vā sakaṭasattho vā. ^b^mitta^eb^nti roge uppanne pāṭaṅkiyā vā  aññena vā yānena haritvā khemantasampāpanena mittaṃ. ^b^sake  ghare^eb^ti attano gehe ^a^V1.0084^ea^. tathārūpe roge jāte puttabhariyādayo  jigucchanti, mātā pana asucimpi candanaṃ viya maññati. tasmā  sā sake ghare mittaṃ. ^b^sahāyo atthajātassā^eb^ti uppannakiccassa  yo taṃ kiccaṃ vahati nittharati, so kiccesu saha ayanabhāvena sahāyo  mittaṃ, surāpānādisahāyā pana na mittā. ^b^samparāyika^eb^nti  samparāyahitaṃ. tatiyaṃ. </p>
            </h4>
            <h4>
              <h4n> 4. vatthusuttavaṇṇanā </h4n>
              <p>[03] 54^b^.^eb^ catutthe ^a^M1.0088^ea^ ^b^puttā vatthū^eb^ti mahallakakāle  paṭijagganaṭṭhena puttā patiṭṭhā. ^b^paramo^eb^ti aññesaṃ akathetabbassapi  guyhassa kathetabbayuttatāya bhariyā paramo sakhā nāma. catutthaṃ. </p>
            </h4>
            <h4>
              <h4n> 5-7. paṭhamajanasuttādivaṇṇanā </h4n>
              <p>[03] 55^b^.^eb^ pañcame ^b^vidhāvatī^eb^ti  parasamuddādigamanavasena ito cito ca vidhāvati. pañcamaṃ. </p>
              <p>[03] 56^b^.^eb^ chaṭṭhe ^a^P1.0094^ea^ ^b^dukkhā^eb^ti  vaṭṭadukkhato. chaṭṭhaṃ. </p>
              <p>[03] 57^b^.^eb^ sattame ^b^parāyaṇa^eb^nti nipphatti avassayo.  sattamaṃ. </p>
            </h4>
            <h4>
              <h4n> 8. uppathasuttavaṇṇanā </h4n>
              <p>[03] 58^b^.^eb^ aṭṭhame ^b^rāgo uppatho^eb^ti sugatiñca  nibbānañca gacchantassa amaggo. ^b^rattindivakkhayo^eb^ti  rattidivehi, rattidivesu vā khīyati. ^b^itthī mala^eb^nti sesaṃ  bāhiramalaṃ bhasmakhārādīhi dhovitvā sakkā sodhetuṃ, mātugāmamalena  duṭṭho pana na sakkā suddho nāma kātunti itthī ``mala''nti vuttā.  ^b^etthā^eb^ti ettha itthiyaṃ pajā sajjati. ^b^tapo^eb^ti  indriyasaṃvaradhutaṅgaguṇavīriyadukkarakārikānaṃ nāmaṃ, idha pana ṭhapetvā  dukkarakārikaṃ sabbāpi kilesasantāpikā paṭipadā vaṭṭati.  ^b^brahmacariya^eb^nti methunavirati. aṭṭhamaṃ. </p>
            </h4>
            <h4>
              <h4n> 9. dutiyasuttavaṇṇanā </h4n>
              <p>[03] 59^b^.^eb^ navame ^a^V1.0085^ea^ ^b^kissa cābhirato^eb^ti kismiṃ  abhirato. ^b^dutiyā^eb^ti sugatiñceva nibbānañca gacchantassa  dutiyikā. ^b^paññā cenaṃ pasāsatī^eb^ti paññā etaṃ purisaṃ ``idaṃ  karohi, idaṃ mākarī''ti anusāsati. navamaṃ. </p>
            </h4>
            <h4>
              <h4n> 10. kavisuttavaṇṇanā </h4n>
              <p>[03] 60^b^.^eb^ dasame ^b^chando nidāna^eb^nti gāyattiādiko  chando gāthānaṃ nidānaṃ. pubbapaṭṭhāpanagāthā ārabhanto hi  ``kataracchandena hotū''ti ārabhati ^a^M1.0089^ea^. ^b^viyañjana^eb^nti jananaṃ.  akkharaṃ hi padaṃ janeti, padaṃ gāthaṃ janeti, gāthā atthaṃ pakāsetīti.  ^b^nāmasannissitā^eb^ti samuddādipaṇṇattinissitā. gāthā  ^a^P1.0095^ea^ ārabhanto hi samuddaṃ vā pathaviṃ vā yaṃ kiñci  nāmaṃ nissayitvāva ārabhati. ^b^āsayo^eb^ti patiṭṭhā. kavito  hi gāthā pavattanti. so tāsaṃ patiṭṭhā hotīti. dasamaṃ. </p>
              <p>[06] jarāvaggo chaṭṭho. </p>
            </h4>
          </h3>
          <h3>
            <h3n> 7. addhavaggo </h3n>
            <h4>
              <h4n> 1. nāmasuttavaṇṇanā </h4n>
              <p>[03] 61^b^.^eb^ addhavaggassa paṭhame ^b^nāmaṃ sabbaṃ  addhabhavī^eb^ti nāmaṃ sabbaṃ abhibhavati anupatati. opapātikena vā  hi kittimena vā nāmena mutto satto vā saṅkhāro vā natthi.  yassapi hi rukkhassa vā pāsāṇassa vā ``idaṃ nāma nāma''nti na  jānanti, anāmakotveva tassa nāmaṃ hoti. paṭhamaṃ. </p>
            </h4>
            <h4>
              <h4n> 2-3. cittasuttādivaṇṇanā </h4n>
              <p>[03] 62^b^.^eb^ dutiye ^a^V1.0086^ea^ ^b^sabbeva vasamanvagū^eb^ti ye cittassa  vasaṃ gacchanti, tesaṃyeva anavasesapariyādānametaṃ. dutiyaṃ. </p>
              <p>[03] 63^b^.^eb^ tatiyepi eseva nayo. tatiyaṃ. </p>
            </h4>
            <h4>
              <h4n> 4-5. saṃyojanasuttādivaṇṇanā </h4n>
              <p>[03] 64^b^.^eb^ catutthe ^b^kiṃ su saṃyojano^eb^ti kiṃ  saṃyojano kiṃ bandhano? ^b^vicāraṇa^eb^nti vicaraṇā pādāni.  bahuvacane ekavacanaṃ kataṃ. ^b^vitakkassa vicāraṇa^eb^nti vitakko  tassa pādā. catutthaṃ. </p>
              <p>[03] 65^b^.^eb^ pañcamepi eseva nayo. pañcamaṃ. </p>
            </h4>
            <h4>
              <h4n> 6. attahatasuttavaṇṇanā </h4n>
              <p>[03] 66^b^.^eb^ chaṭṭhe ^b^kenassubbhāhato^eb^ti kena abbhāhato.  su-kāro nipātamattaṃ. ^b^icchādhūpāyito^eb^ti icchāya āditto.  chaṭṭhaṃ. </p>
            </h4>
            <h4>
              <h4n> 7-9. uḍḍitasuttādivaṇṇanā </h4n>
              <p>[03] 67^b^.^eb^ sattame ^a^M1.0090^ea^ ^a^P1.0096^ea^ ^b^taṇhāya  uḍḍito^eb^ti taṇhāya ullaṅghito. cakkhuñhi taṇhārajjunā āvunitvā  rūpanāgadante uḍḍitaṃ, sotādīni saddādīsūti taṇhāya uḍḍito loko.  ^b^maccunā pihito^eb^ti anantare attabhāve kataṃ kammaṃ na dūraṃ  ekacittantaraṃ, balavatiyā pana māraṇantikavedanāya pabbatena viya  otthaṭattā sattā taṃ na bujjhantīti ``maccunā pihito loko''ti  vuttaṃ. sattamaṃ. </p>
              <p>[03] 68^b^.^eb^ aṭṭhame sveva pañho devatāya heṭṭhupariyāyavasena  pucchito. aṭṭhamaṃ. </p>
              <p>[03] 69^b^.^eb^ navame ^a^V1.0087^ea^ sabbaṃ uttānameva. navamaṃ. </p>
            </h4>
            <h4>
              <h4n> 10. lokasuttavaṇṇanā </h4n>
              <p>[03] 70^b^.^eb^ dasame ^b^kismiṃ loko samuppanno^eb^ti  kismiṃ uppanne loko uppannoti pucchati. ^b^chasū^eb^ti chasu  ajjhattikesu āyatanesu uppannesu uppannoti vuccati. ^b^chasu  kubbatī^eb^ti tesuyeva chasu santhavaṃ karoti. ^b^upādāyā^eb^ti  tāniyeva ca upādāya āgamma paṭicca pavattati. ^b^vihaññatī^eb^ti  tesuyeva chasu vihaññati pīḷiyati. iti ajjhattikāyatanavasena  ayaṃ pañho āgato, ajjhattikabāhirānaṃ pana vasena āharituṃ vaṭṭati.  chasu hi ajjhattikāyatanesu uppannesu ayaṃ uppanno nāma hoti, chasu  bāhiresu santhavaṃ karoti, channaṃ ajjhattikānaṃ upādāya chasu bāhiresu  vihaññatīti. dasamaṃ. </p>
              <p>[06] addhavaggo sattamo. </p>
            </h4>
          </h3>
          <h3>
            <h3n> 8. chetvāvaggo </h3n>
            <h4>
              <h4n> 1. chetvāsuttavaṇṇanā </h4n>
              <p>[03] 71^b^.^eb^ chetvāvaggassa ^a^P1.0097^ea^ paṭhame  ^b^chetvā^eb^ti vadhitvā. ^b^sukhaṃ setī^eb^ti kodhapariḷāhena  aparidayhamānattā sukhaṃ sayati. ^b^na socatī^eb^ti kodhavināsena  vinaṭṭhadomanassattā na socati. ^b^visamūlassā^eb^ti  dukkhavipākassa ^a^M1.0091^ea^. ^b^madhuraggassā^eb^ti kuddhassa paṭikujjhitvā,  akkuṭṭhassa paccakkositvā, pahaṭassa ca paṭipaharitvā sukhaṃ uppajjati, taṃ  sandhāya madhuraggoti vutto. imasmiṃ hi ṭhāne pariyosānaṃ agganti  vuttaṃ. ^b^ariyā^eb^ti buddhādayo. paṭhamaṃ. </p>
            </h4>
            <h4>
              <h4n> 2. rathasuttavaṇṇanā </h4n>
              <p>[03] 72^b^.^eb^ dutiye paññāyati etenāti ^b^paññāṇaṃ.  dhajo rathassā^eb^ti mahantasmiṃ hi saṅgāmasīse dūratova ^a^V1.0088^ea^ dhajaṃ disvā  ``asukarañño nāma ayaṃ ratho''ti ratho pākaṭo hoti. tena vuttaṃ  ``dhajo rathassa paññāṇa''nti. ^b^aggi^eb^pi dūratova dhūmena  paññāyati. coḷaraṭṭhaṃ paṇḍuraṭṭhanti evaṃ ^b^raṭṭha^eb^mpi raññā paññāyati.  cakkavattirañño dhītāpi pana ^b^itthī^eb^ ``asukassa nāma  bhariyā''ti bhattāraṃ patvāva paññāyati. tasmā ^b^dhūmo  paññāṇamaggino^eb^tiādi vuttaṃ. dutiyaṃ. </p>
            </h4>
            <h4>
              <h4n> 3. vittasuttavaṇṇanā </h4n>
              <p>[03] 73^b^.^eb^ tatiye ^b^saddhīdha vitta^eb^nti yasmā saddho  saddhāya muttamaṇiādīnipi vittāni labhati, tissopi kulasampadā,  cha kāmasaggāni, nava brahmaloke patvā pariyosāne  amatamahānibbānadassanampi labhati, tasmā maṇimuttādīhi vittehi  saddhāvittameva seṭṭhaṃ. ^b^dhammo^eb^ti dasakusalakammapatho.  ^b^sukhamāvahatī^eb^ti sabbampi sāsavānāsavaṃ asaṃkiliṭṭhasukhaṃ  āvahati. ^b^sādutara^eb^nti ^a^P1.0098^ea^ lokasmiṃ  loṇambilādīnaṃ sabbarasānaṃ saccameva madhurataraṃ. saccasmiṃ hi ṭhitā  sīghavegaṃ nadimpi nivattenti, visampi nimmaddenti, aggimpi  paṭibāhanti, devampi vassāpenti, tasmā taṃ sabbarasānaṃ madhurataranti  vuttaṃ. ^b^paññājīviṃ jīvitamāhu seṭṭha^eb^nti yo paññājīvī gahaṭṭho  samāno pañcasu sīlesu patiṭṭhāya salākabhattādīni paṭṭhapetvā paññāya  jīvati, pabbajito vā pana dhammena uppanne paccaye ``idamattha''nti  paccavekkhitvā paribhuñjanto kammaṭṭhānaṃ ādāya vipassanaṃ paṭṭhapetvā  ariyaphalādhigamavasena paññāya jīvati, taṃ paññājīviṃ puggalaṃ seṭṭhaṃ  jīvitaṃ jīvatīti āhu. tatiyaṃ. </p>
            </h4>
            <h4>
              <h4n> 4. vuṭṭhisuttavaṇṇanā </h4n>
              <p>[03] 74^b^.^eb^ catutthe ^a^M1.0092^ea^ ^b^bīja^eb^nti uppatantānaṃ sattavidhaṃ  dhaññabījaṃ seṭṭhaṃ. tasmiñhi uggate janapado khemo hoti subhikkho.  ^b^nipatata^eb^nti nipatantānaṃ meghavuṭṭhi seṭṭhā. meghavuṭṭhiyañhi sati  vividhāni sassāni uppajjanti, janapadā phītā honti khemā  subhikkhā. ^b^pavajamānāna^eb^nti jaṅgamānaṃ padasā caramānānaṃ gāvo  seṭṭhā. tā nissāya hi sattā pañca gorase paribhuñjamānā sukhaṃ  viharanti. ^b^pavadata^eb^nti rājakulamajjhādīsu vadantānaṃ putto varo.  so hi mātāpitūnaṃ anatthāvahaṃ na vadati.</p>
              <p>[03] ^b^vijjā^eb^ ^a^V1.0089^ea^ ^b^uppatataṃ seṭṭhā^eb^ti purimapañhe kira sutvā samīpe  ṭhitā ekā devatā ``devate, kasmā tvaṃ etaṃ pañhaṃ dasabalaṃ pucchasi?  ahaṃ te kathessāmī''ti attano khantiyā laddhiyā pañhaṃ kathesi.  atha naṃ itarā devatā āha -- ``yāva padhaṃsī vadesi devate yāva  pagabbhā mukharā, ahaṃ buddhaṃ bhagavantaṃ pucchāmi. tvaṃ mayhaṃ kasmā  kathesī''ti? nivattetvā tadeva pañhaṃ dasabalaṃ pucchi. athassā  satthā vissajjento ^b^vijjā uppatata^eb^ntiādimāha. tattha  ^b^vijjā^eb^ti catumaggavijjā. sā hi uppatamānā sabbākusaladhamme  samugghāteti. tasmā ``uppatataṃ seṭṭhā''ti vuttā. ^b^avijjā^eb^ti  vaṭṭamūlakamahāavijjā. sā hi nipatantānaṃ osīdantānaṃ varā.  ^b^pavajamānāna^eb^nti padasā caramānānaṃ jaṅgamānaṃ ^a^P1.0099^ea^  anomapuññakkhettabhūto saṅgho varo. tañhi tattha tattha disvā  pasannacittā sattā sotthiṃ pāpuṇanti. ^b^buddho^eb^ti yādiso putto  vā hotu añño vā, yesaṃ kesañci vadamānānaṃ buddho varo. tassa  hi dhammadesanaṃ āgamma anekasatasahassānaṃ pāṇānaṃ bandhanamokkho  hotīti. catutthaṃ. </p>
            </h4>
            <h4>
              <h4n> 5. bhītāsuttavaṇṇanā </h4n>
              <p>[03] 75^b^.^eb^ pañcame ^b^kiṃsūdha bhītā^eb^ti kiṃ bhītā?  ^b^maggo canekāyatanappavutto^eb^ti aṭṭhatiṃsārammaṇavasena anekehi  kāraṇehi kathito. evaṃ sante kissa bhītā hutvā ayaṃ janatā  dvāsaṭṭhi diṭṭhiyo aggahesīti vadati. ^b^b^hūripaññā^eb^ti bahupañña  ussannapañña. ^b^paralokaṃ na bhāye^eb^ti imasmā lokā paraṃ lokaṃ  gacchanto na bhāyeyya. ^b^paṇidhāyā^eb^ti ṭhapetvā. ^b^bahvannapānaṃ^eb^  ^a^M1.0093^ea^ ^b^gharamāvasanto^eb^ti anāthapiṇḍikādayo viya bahvannapāne ghare vasanto.  ^b^saṃvibhāgī^eb^ti accharāya gahitampi nakhena phāletvā parassa  datvāva bhuñjanasīlo. ^b^vadaññū^eb^ti vuttatthameva.</p>
              <p>[03] idāni gāthāya aṅgāni uddharitvā dassetabbāni --  ``vāca''nti hi iminā cattāri vacīsucaritāni gahitāni,  ``manenā''tipadena tīṇi manosucaritāni, ``kāyenā''ti padena  tīṇi kāyasucaritāni. iti ime dasa kusalakammapathā  pubbasuddhiaṅgaṃ nāma. ^b^bahvannapānaṃ gharamāvasanto^eb^ti iminā  yaññaupakkharo gahito. ^b^saddho^eb^ti ekamaṅgaṃ, ^b^mudū^eb^ti ekaṃ,  ^b^saṃvibhāgī^eb^ti ekaṃ, ^b^vadaññū^eb^ti ekaṃ. iti imāni cattāri  aṅgāni sandhāya ``etesu dhammesu ṭhito catūsū''ti āha.</p>
              <p>[03] aparopi ^a^V1.0090^ea^ pariyāyo -- vācantiādīni tīṇi aṅgāni,  bahvannapānanti iminā yaññaupakkharova gahito, saddho mudū saṃvibhāgī  vadaññūti ekaṃ aṅgaṃ. aparo dukanayo nāma hoti. ``vācaṃ  manañcā''ti idamekaṃ aṅgaṃ, ``kāyena pāpāni akubbamāno,  bahvannapānaṃ gharamāvasanto''ti ekaṃ, ``saddho mudū''ti ekaṃ,  ``saṃvibhāgī vadaññū''ti ekaṃ. etesu catūsu dhammesu ṭhito dhamme  ṭhito nāma hoti. so ito paralokaṃ gacchanto na bhāyati.  pañcamaṃ. </p>
            </h4>
            <h4>
              <h4n> 6. najīratisuttavaṇṇanā </h4n>
              <p>[03] 76^b^.^eb^ chaṭṭhe ^a^P1.0100^ea^ ^b^nāmagottaṃ na  jīratī^eb^ti atītabuddhānaṃ yāvajjadivasā nāmagottaṃ kathiyati, tasmā  na jīratīti vuccati. porāṇā pana ``addhāne gacchante na  paññāyissati, jīraṇasabhāvo pana na hotiyevā''ti vadanti.  ^b^ālasya^eb^nti ālasiyaṃ, yena ṭhitaṭṭhāne ṭhitova, nisinnaṭṭhāne  nisinnova hoti, telepi uttarante ṭhitiṃ na karoti.  ^b^pamādo^eb^ti niddāya vā kilesavasena vā pamādo.  ^b^anuṭṭhāna^eb^nti kammasamaye kammakaraṇavīriyābhāvo.  ^b^asaṃyamo^eb^ti sīlasaññamābhāvo vissaṭṭhācāratā. ^b^niddā^eb^ti  soppabahulatā. tāya gacchantopi ṭhitopi nisinnopi niddāyati,  pageva nipanno. ^b^tandī^eb^ti aticchātādivasena āgantukālasiyaṃ.  ^b^te chidde^eb^ti tāni cha chiddāni vivarāni. ^b^sabbaso^eb^ti  ^a^M1.0094^ea^ sabbākārena. ^b^ta^eb^nti nipātamattaṃ. ^b^vivajjaye^eb^ti vajjeyya  jaheyya. chaṭṭhaṃ. </p>
            </h4>
            <h4>
              <h4n> 7. issariyasuttavaṇṇanā </h4n>
              <p>[03] 77^b^.^eb^ sattame ^b^satthamala^eb^nti malaggahitasatthaṃ.  ^b^kiṃ su harantaṃ vārentī^eb^ti kaṃ harantaṃ nisedhenti. ^b^vaso^eb^ti  āṇāpavattanaṃ. ^b^itthī^eb^ti avissajjanīyabhaṇḍattā ``itthī  bhaṇḍānamuttamaṃ, varabhaṇḍa''nti āha. atha vā sabbepi bodhisattā ca  cakkavattino ca mātukucchiyaṃyeva nibbattantīti ``itthī  bhaṇḍānamuttama''nti āha. ^b^kodho satthamala^eb^nti kodho  malaggahitasatthasadiso, paññāsatthassa vā malanti satthamalaṃ.  ^b^abbuda^eb^nti vināsakāraṇaṃ, corā lokasmiṃ vināsakāti attho.  ^b^haranto^eb^ti salākabhattādīni gahetvā gacchanto.  salākabhattādīni hi paṭṭhapitakāleyeva manussehi pariccattāni. tesaṃ  tāni haranto samaṇo piyo hoti, anāharante puññahāniṃ nissāya  vippaṭisārino honti. sattamaṃ. </p>
            </h4>
            <h4>
              <h4n> 8. kāmasuttavaṇṇanā </h4n>
              <p>[03] 78^b^.^eb^ aṭṭhame ^a^V1.0091^ea^ ^a^P1.0101^ea^ ^b^attānaṃ na  dade^eb^ti parassa dāsaṃ katvā attānaṃ na dadeyya ṭhapetvā  sabbabodhisatteti vuttaṃ. ^b^na pariccaje^eb^ti sīhabyagghādīnaṃ na  pariccajeyya sabbabodhisatte ṭhapetvāyevāti vuttaṃ. ^b^kalyāṇa^eb^nti  saṇhaṃ mudukaṃ. ^b^pāpika^eb^nti pharusaṃ vācaṃ. aṭṭhamaṃ. </p>
            </h4>
            <h4>
              <h4n> 9. pātheyyasuttavaṇṇanā </h4n>
              <p>[03] 79^b^.^eb^ navame ^b^saddhā bandhati pātheyya^eb^nti saddhaṃ  uppādetvā dānaṃ deti, sīlaṃ rakkhati, uposathakammaṃ karoti, tenetaṃ  vuttaṃ. ^b^sirī^eb^ti issariyaṃ. ^b^āsayo^eb^ti vasanaṭṭhānaṃ.  issariye hi abhimukhībhūte thalatopi jalatopi bhogā āgacchantiyeva.  tenetaṃ vuttaṃ. ^b^parikassatī^eb^ti parikaḍḍhati. navamaṃ. </p>
            </h4>
            <h4>
              <h4n> 10. pajjotasuttavaṇṇanā </h4n>
              <p>[03] 80^b^.^eb^ dasame ^b^pajjoto^eb^ti padīpo viya hoti.  ^b^jāgaro^eb^ti jāgarabrāhmaṇo viya hoti. ^b^gāvo kamme  sajīvāna^eb^nti kammena saha jīvantānaṃ ^a^M1.0095^ea^ gāvova kamme kammasahāyā  kammadutiyakā nāma honti. gomaṇḍalehi saddhiṃ kasikammādīni  nipphajjanti. ^b^sītassa iriyāpatho^eb^ti sītaṃ assa sattakāyassa  iriyāpatho jīvitavutti. ^b^sīta^eb^nti naṅgalaṃ. yassa hi  naṅgalehi khettaṃ appamattakampi kaṭṭhaṃ na hoti, so kathaṃ jīvissatīti  vadati. dasamaṃ. </p>
            </h4>
            <h4>
              <h4n> 11. araṇasuttavaṇṇanā </h4n>
              <p>[03] 81^b^.^eb^ ekādasame ^b^araṇā^eb^ti nikkilesā.  ^b^vusita^eb^nti vusitavāso. ^b^bhojissiya^eb^nti adāsabhāvo.  ^b^samaṇā^eb^ti khīṇāsavasamaṇā. te hi ekantena araṇā nāma.  ^b^vusitaṃ na nassatī^eb^ti tesaṃ ariyamaggavāso ^a^P1.0102^ea^  na nassati. ^b^parijānantī^eb^ti puthujjanakalyāṇakato paṭṭhāya sekhā  lokiyalokuttarāya pariññāya parijānanti. ^b^bhojissiya^eb^nti  khīṇāsavasamaṇānaṃyeva niccaṃ bhujissabhāvo nāma. ^b^vandantī^eb^ti  pabbajitadivasato paṭṭhāya vandanti. ^b^patiṭṭhita^eb^nti sīle patiṭṭhitaṃ  ^a^V1.0092^ea^. ^b^samaṇīdhā^eb^ti samaṇaṃ idha. ^b^jātihīna^eb^nti api  caṇḍālakulā pabbajitaṃ. ^b^khattiyā^eb^ti na kevalaṃ khattiyāva,  devāpi sīlasampannaṃ samaṇaṃ vandantiyevāti. ekādasamaṃ. </p>
              <p>[06] chetvāvaggo aṭṭhamo. </p>
              <p>[06] iti sāratthappakāsiniyā</p>
              <p>[03] saṃyuttanikāya-aṭṭhakathāya </p>
              <p>[06] devatāsaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 2. devaputtasaṃyuttaṃ </h2n>
          <h3>
            <h3n> 1. paṭhamavaggo </h3n>
            <h4>
              <h4n> 1. paṭhamakassapasuttavaṇṇanā </h4n>
              <p>[03] 82^b^.^eb^ devaputtasaṃyuttassa ^a^V1.0093^ea^ ^a^P1.0103^ea^  ^a^M1.0096^ea^ paṭhame ^b^devaputto^eb^ti devānañhi aṅke nibbattā purisā devaputtā nāma,  itthiyo devadhītaro nāma honti. nāmavasena apākaṭāva ``aññatarā  devatā''ti vuccati, pākaṭo ``itthannāmo devaputto''ti. tasmā heṭṭhā  ``aññatarā devatā''ti vatvā idha ``devaputto''ti vuttaṃ.  ^b^anusāsa^eb^nti anusiṭṭhiṃ. ayaṃ kira devaputto bhagavatā  sambodhito sattame vasse yamakapāṭihāriyaṃ katvā tidasapure vassaṃ  upagamma abhidhammaṃ desentena jhānavibhaṅge -- ``bhikkhūti samaññāya  bhikkhu, paṭiññāya bhikkhū''ti (vibha0 510). evaṃ bhikkhuniddesaṃ  kathiyamānaṃ assosi. ``evaṃ vitakketha, mā evaṃ vitakkayittha, evaṃ  manasikarotha, mā evaṃ manasākattha. idaṃ pajahatha, idaṃ upasampajja  viharathā''ti (pārā0 19). evarūpaṃ pana bhikkhuovādaṃ  bhikkhuanusāsanaṃ na assosi. so taṃ sandhāya -- ``bhikkhuṃ  bhagavā pakāsesi, no ca bhikkhuno anusāsa''nti āha.</p>
              <p>[03] ^b^tena hī^eb^ti yasmā mayā bhikkhuno anusiṭṭhi na  pakāsitāti vadasi, tasmā. ^b^taññevettha paṭibhātū^eb^ti tuyhevesā  anusiṭṭhipakāsanā upaṭṭhātūti. yo hi pañhaṃ kathetukāmo hoti, na ca  sakkoti sabbaññutaññāṇena saddhiṃ saṃsanditvā kathetuṃ. yo vā na  kathetukāmo hoti, sakkoti pana kathetuṃ. yo vā ^a^P1.0104^ea^  neva kathetukāmo hoti, kathetuṃ na ca sakkoti. sabbesampi tesaṃ  bhagavā pañhaṃ bhāraṃ na karoti. ayaṃ pana devaputto kathetukāmo ceva,  sakkoti ca kathetuṃ. tasmā tasseva bhāraṃ karonto bhagavā evamāha.  sopi pañhaṃ kathesi.</p>
              <p>[03] tattha ^a^V1.0094^ea^ ^b^subhāsitassa sikkhethā^eb^ti subhāsitaṃ sikkheyya,  catusaccanissitaṃ dasakathāvatthunissitaṃ sattatiṃsabodhipakkhiyanissitaṃ  catubbidhaṃ vacīsucaritameva sikkheyya. ^b^samaṇūpāsanassa cā^eb^ti  samaṇehi upāsitabbaṃ samaṇūpāsanaṃ ^a^M1.0097^ea^ nāma aṭṭhatiṃsabhedaṃ kammaṭṭhānaṃ, tampi  sikkheyya bhāveyyāti attho. bahussutānaṃ vā bhikkhūnaṃ upāsanampi  samaṇūpāsanaṃ. tampi `kiṃ, bhante, kusala''ntiādinā pañhapucchanena  paññāvuddhatthaṃ sikkheyya. ^b^cittavūpasamassa cā^eb^ti  aṭṭhasamāpattivasena cittavūpasamaṃ sikkheyya. iti devaputtena tisso  sikkhā kathitā honti. purimapadena hi adhisīlasikkhā kathitā,  dutiyapadena adhipaññāsikkhā, cittavūpasamena adhicittasikkhāti evaṃ  imāya gāthāya sakalampi sāsanaṃ pakāsitameva hoti. paṭhamaṃ. </p>
            </h4>
            <h4>
              <h4n> 2. dutiyakassapasuttavaṇṇanā </h4n>
              <p>[03] 83^b^.^eb^ dutiye ^b^jhāyī^eb^ti dvīhi jhānehi jhāyī.  ^b^vimuttacitto^eb^ti kammaṭṭhānavimuttiyā vimuttacitto.  ^b^hadayassānupatti^eb^nti arahattaṃ. ^b^lokassā^eb^ti  saṅkhāralokassa. ^b^anissito^eb^ti taṇhādiṭṭhīhi anissito,  taṇhādiṭṭhiyo vā anissito. ^b^tadānisaṃso^eb^ti arahattānisaṃso.  idaṃ vuttaṃ hoti -- arahattānisaṃso bhikkhu arahattaṃ patthento jhāyī  bhaveyya, suvimuttacitto bhaveyya, lokassa udayabbayaṃ ñatvā anissito  bhaveyya. tantidhammo pana imasmiṃ sāsane pubbabhāgoti. dutiyaṃ. </p>
            </h4>
            <h4>
              <h4n> 3-4. māghasuttādivaṇṇanā </h4n>
              <p>[03] 84^b^.^eb^ tatiye ^b^māgho^eb^ti sakkassetaṃ nāmaṃ. sveva  vattena aññe abhibhavitvā devissariyaṃ pattoti ^b^vatrabhū,^eb^ vatranāmakaṃ  vā asuraṃ abhibhavatīti vatrabhū. tatiyaṃ. </p>
              <p>[03] 85^b^.^eb^ catutthaṃ ^a^P1.0105^ea^ vuttatthameva.  catutthaṃ. </p>
            </h4>
            <h4>
              <h4n> 5. dāmalisuttavaṇṇanā </h4n>
              <p>[03] 86^b^.^eb^ pañcame ^b^na tenāsīsate bhava^eb^nti tena  kāraṇena yaṃ kiñci bhavaṃ na pattheti. āyatapaggaho nāmesa devaputto,  khīṇāsavassa kiccavosānaṃ natthi. khīṇāsavena hi ādito  arahattappattiyā ^a^V1.0095^ea^ vīriyaṃ kataṃ ^a^M1.0098^ea^, aparabhāge mayā arahattaṃ pattanti mā  tuṇhī bhavatu, tatheva vīriyaṃ daḷhaṃ karotu parakkamatūti cintetvā  evamāha. </p>
              <p>[01] atha bhagavā ``ayaṃ devaputto khīṇāsavassa kiccavosānaṃ  akathento mama sāsanaṃ aniyyānikaṃ katheti, kiccavosānamassa  kathessāmī''ti cintetvā ^b^natthi kicca^eb^ntiādimāha. tīsu  kira piṭakesu ayaṃ gāthā asaṃkiṇṇā. bhagavatā hi aññattha  vīriyassa doso nāma dassito natthi. idha pana imaṃ devaputtaṃ  paṭibāhitvā ``khīṇāsavena pubbabhāge āsavakkhayatthāya araññe  vasantena kammaṭṭhānaṃ ādāya vīriyaṃ kataṃ, aparabhāge sace icchati,  karotu, no ce icchati, yathāsukhaṃ viharatū''ti khīṇāsavassa  kiccavosānadassanatthaṃ evamāha. tattha ^b^gādha^eb^nti patiṭṭhaṃ.  pañcamaṃ. </p>
            </h4>
            <h4>
              <h4n> 6. kāmadasuttavaṇṇanā </h4n>
              <p>[03] 87^b^.^eb^ chaṭṭhe ^b^dukkara^eb^nti ayaṃ kira devaputto  pubbayogāvacaro bahalakilesatāya sappayogena kilese vikkhambhento  samaṇadhammaṃ katvā pubbūpanissayamandatāya ariyabhūmiṃ appatvāva kālaṃ  katvā devaloke nibbatto. so ``tathāgatassa santikaṃ gantvā  dukkarabhāvaṃ ārocessāmī''ti āgantvā evamāha. tattha  ^b^dukkara^eb^nti dasapi vassāni...pe0... saṭṭhipi yadetaṃ  ekantaparisuddhassa samaṇadhammassa karaṇaṃ nāma, taṃ dukkaraṃ.  ^b^sekhā^eb^ti satta sekhā. ^b^sīlasamāhitā^eb^ti sīlena  samāhitā samupetā. ^b^ṭhitattā^eb^ti patiṭṭhitasabhāvā. evaṃ  pucchitapañhaṃ vissajjetvā idāni uparipañhasamuṭṭhāpanatthaṃ  ^b^anagāriyupetassā^eb^tiādimāha. tattha ^a^P1.0106^ea^  ^b^anagāriyupetassā^eb^ti anagāriyaṃ niggehabhāvaṃ upetassa.  sattabhūmikepi hi pāsāde vasanto bhikkhu vuḍḍhatarena āgantvā  ``mayhaṃ idaṃ pāpuṇātī''ti vutte pattacīvaraṃ ādāya nikkhamateva.  tasmā ``anagāriyupeto''ti vuccati. ^b^tuṭṭhī^eb^ti  catupaccayasantoso. ^b^bhāvanāyā^eb^ti cittavūpasamabhāvanāya.</p>
              <p>[03] ^b^te chetvā maccuno jāla^eb^nti ye rattindivaṃ indriyūpasame  ratā, te dussamādahaṃ cittaṃ samādahanti. ye ca samāhitacittā, te  catupaccayasantosaṃ pūrentā na kilamanti. ye santuṭṭhā, te sīlaṃ  pūrentā na kilamanti ^a^M1.0099^ea^. ye sīle patiṭṭhitā satta sekhā, te ariyā  maccuno jālasaṅkhātaṃ kilesajālaṃ chinditvā gacchanti.  ^b^duggamo^eb^ti ``saccametaṃ, bhante, ye indriyūpasame ^a^V1.0096^ea^ ratā, te  dussamādahaṃ samādahanti...pe0... ye sīle patiṭṭhitā, te maccuno jālaṃ  chinditvā gacchanti''. kiṃ na gacchissanti? ayaṃ pana duggamo  bhagavā visamo maggoti āha. tattha kiñcāpi ariyamaggo neva  duggamo na visamo, pubbabhāgapaṭipadāya panassa bahū parissayā honti.  tasmā evaṃ vutto. ^b^avaṃsirā^eb^ti ñāṇasirena adhosirā hutvā  papatanti. ariyamaggaṃ ārohituṃ asamatthatāyeva ca te anariyamagge  papatantīti ca vuccanti. ^b^ariyānaṃ samo maggo^eb^ti sveva maggo  ariyānaṃ samo hoti. ^b^visame samā^eb^ti visamepi sattakāye  samāyeva. chaṭṭhaṃ. </p>
            </h4>
            <h4>
              <h4n> 7. pañcālacaṇḍasuttavaṇṇanā </h4n>
              <p>[03] 88^b^.^eb^ sattame ^b^sambādhe^eb^ti nīvaraṇasambādhaṃ  kāmaguṇasambādhanti dve sambādhā. tesu idha nīvaraṇasambādhaṃ adhippetaṃ.  ^b^okāsa^eb^nti jhānassetaṃ nāmaṃ. ^b^paṭilīnanisabho^eb^ti  paṭilīnaseṭṭho. paṭilīno nāma pahīnamāno vuccati. yathāha --  ``kathañca, bhikkhave, bhikkhu paṭilīno hoti ^a^P1.0107^ea^.  idha, bhikkhave, bhikkhuno asmimāno pahīno hoti ucchinnamūlo  tālāvatthukato anabhāvaṃkato āyatiṃ anuppādadhammo''ti (a0 ni0   4.38; mahāni0 87). ^b^paccalatthaṃsū^eb^ti paṭilabhiṃsu.  ^b^sammā te^eb^ti ye nibbānapattiyā satiṃ paṭilabhiṃsu, te  lokuttarasamādhināpi susamāhitāti missakajjhānaṃ kathitaṃ. sattamaṃ. </p>
            </h4>
            <h4>
              <h4n> 8. tāyanasuttavaṇṇanā </h4n>
              <p>[03] 89^b^.^eb^ aṭṭhame ^b^purāṇatitthakaro^eb^ti pubbe titthakaro.  ettha ca titthaṃ nāma dvāsaṭṭhi diṭṭhiyo, titthakaro nāma tāsaṃ  uppādako satthā. seyyathidaṃ nando, vaccho, kiso, saṃkicco.  purāṇādayo pana titthiyā nāma. ayaṃ pana diṭṭhiṃ uppādetvā kathaṃ  sagge nibbattoti? kammavāditāya. esa kira uposathabhattādīni  adāsi, anāthānaṃ vattaṃ paṭṭhapesi, patissaye akāsi, pokkharaṇiyo  khaṇāpesi, aññampi bahuṃ kalyāṇaṃ akāsi. so tassa nissandena  sagge nibbatto, sāsanassa ^a^M1.0100^ea^ pana niyyānikabhāvaṃ jānāti. so  tathāgatassa santikaṃ gantvā sāsanānucchavikā vīriyappaṭisaṃyuttā  gāthā vakkhāmīti āgantvā ^b^chinda sota^eb^ntiādimāha.</p>
              <p>[03] tattha ^a^V1.0097^ea^ ^b^chindā^eb^ti aniyamitāaṇatti. ^b^sota^eb^nti  taṇhāsotaṃ. ^b^parakkammā^eb^ti parakkamitvā vīriyaṃ katvā.  ^b^kāme^eb^ti kilesakāmepi vatthukāmepi. ^b^panudā^eb^ti nīhara.  ^b^ekatta^eb^nti jhānaṃ. idaṃ vuttaṃ hoti -- kāme ajahitvā muni  jhānaṃ na upapajjati, na paṭilabhatīti attho. ^b^kayirā ce  kayirāthena^eb^nti yadi vīriyaṃ kareyya, kareyyātha, taṃ vīriyaṃ na  osakkeyya. ^b^daḷhamenaṃ parakkame^eb^ti daḷhaṃ enaṃ kareyya.  ^b^sithilo hi paribbājo^eb^ti sithilagahitā pabbajjā.  ^b^bhiyyo ākirate raja^eb^nti atirekaṃ ^a^P1.0108^ea^ upari  kilesarajaṃ ākirati. ^b^akataṃ dukkaṭaṃ seyyo^eb^ti dukkaṭaṃ akatameva  seyyo. ^b^yaṃ kiñcī^eb^ti na kevalaṃ dukkaṭaṃ katvā katasāmaññameva,  aññampi yaṃ kiñci sithilaṃ kataṃ evarūpameva hoti.  ^b^saṃkiliṭṭha^eb^nti dukkarakārikavataṃ. imasmiṃ hi sāsane paccayahetu  samādinnadhutaṅgavataṃ saṃkiliṭṭhameva. ^b^saṅkassara^eb^nti saṅkāya  saritaṃ, ``idampi iminā kataṃ bhavissati, idampi iminā''ti evaṃ  āsaṅkitaparisaṅkitaṃ. ^b^ādibrahmacariyikā^eb^ti maggabrahmacariyassa  ādibhūtā pubbapadhānabhūtā. aṭṭhamaṃ. </p>
            </h4>
            <h4>
              <h4n> 9. candimasuttavaṇṇanā </h4n>
              <p>[03] 90^b^.^eb^ navame ^b^candimā^eb^ti candavimānavāsī  devaputto. ^b^sabbadhī^eb^ti sabbesu khandhāayatanādīsu.  ^b^lokānukampakā^eb^ti tuyhampi etassapi tādisā eva.  ^b^santaramānovā^eb^ti turito viya. ^b^pamuñcasī^eb^ti atītatthe  vattamānavacanaṃ. navamaṃ. </p>
            </h4>
            <h4>
              <h4n> 10. sūriyasuttavaṇṇanā </h4n>
              <p>[03] 91^b^.^eb^ dasame ^b^sūriyo^eb^ti sūriyavimānavāsī  devaputto. ^b^andhakāre^eb^ti cakkhuviññāṇuppattinivāraṇena  andhabhāvakaraṇe. virocatīti ^b^verocano. maṇḍalī^eb^ti  maṇḍalasaṇṭhāno. ^b^mā, rāhu, gilī caramantalikkhe^eb^ti  antalikkhe caraṃ sūriyaṃ, rāhu, mā gilīti vadati. kiṃ panesa taṃ  gilatīti ^a^M1.0101^ea^? āma, gilati. rāhussa hi attabhāvo mahā, uccattanena  aṭṭhayojanasatādhikāni cattāri yojanasahassāni, bāhantaramassa  dvādasayojanasatāni, bahalattena cha yojanasatāni, sīsaṃ nava  yojanasataṃ, nalāṭaṃ tiyojanasataṃ, bhamukantaraṃ paṇṇāsayojanaṃ, mukhaṃ  dviyojanasataṃ, ghānaṃ tiyojanasataṃ, mukhādhānaṃ tiyojanasatagambhīraṃ  hatthatalapādatalāni puthulato dviyojanasatāni ^a^P1.0109^ea^.  aṅgulipabbāni paṇṇāsa yojanāni. so candimasūriye virocamāne  disvā issāpakato ^a^V1.0098^ea^ tesaṃ gamanavīthiṃ otaritvā mukhaṃ vivaritvā  tiṭṭhati. candavimānaṃ sūriyavimānaṃ vā tiyojanasatike mahānarake  pakkhittaṃ viya hoti. vimāne adhivatthā devatā maraṇabhayatajjitā  ekappahāreneva viravanti. so pana vimānaṃ kadāci hatthena chādeti,  kadāci hanukassa heṭṭhā pakkhipati, kadāci jivhāya parimajjati,  kadāci avagaṇḍakārakaṃ bhuñjanto viya kapolantare ṭhapeti. vegaṃ pana  vāretuṃ na sakkoti. sace vāressāmīti gaṇḍakaṃ katvā tiṭṭheyya,  matthakaṃ tassa bhinditvā nikkhameyya, ākaḍḍhitvā vā naṃ onameyya.  tasmā vimānena saheva gacchati. ^b^pajaṃ mama^eb^nti  candimasūriyā kira dvepi devaputtā mahāsamayasuttakathanadivase  sotāpattiphalaṃ pattā. tena bhagavā ``pajaṃ mama''nti āha, putto mama  esoti attho. dasamaṃ. </p>
              <p>[06] paṭhamo vaggo. </p>
            </h4>
          </h3>
          <h3>
            <h3n> 2. anāthapiṇḍikavaggo </h3n>
            <h4>
              <h4n> 1. candimasasuttavaṇṇanā </h4n>
              <p>[03] 92^b^.^eb^ dutiyavaggassa paṭhame ^b^kacchevā^eb^ti kacche  viya. ^b^kacche^eb^ti pabbatakacchepi nadīkacchepi. ^b^ekodi  nipakā^eb^ti ekaggacittā ceva paññānepakkena ca samannāgatā.  ^b^satā^eb^ti satimanto. idaṃ vuttaṃ hoti -- ye jhānāni labhitvā  ^a^M1.0102^ea^ ekodī nipakā satā viharanti, te amakase pabbatakacche vā  nadīkacche vā magā viya sotthiṃ gamissantīti. ^b^pāra^eb^nti  nibbānaṃ. ^b^ambujo^eb^ti maccho. ^b^raṇañjahā^eb^ti kilesañjahā.  yepi jhānāni labhitvā appamattā kilese jahanti, te suttajālaṃ  bhinditvā macchā viya nibbānaṃ gamissantīti vuttaṃ hoti. paṭhamaṃ. </p>
            </h4>
            <h4>
              <h4n> 2. veṇḍusuttavaṇṇanā </h4n>
              <p>[03] 93^b^.^eb^ dutiye ^a^P1.0110^ea^ ^b^veṇḍū^eb^ti tassa  devaputtassa nāmaṃ. ^b^payirupāsiyā^eb^ti parirupāsitvā.  ^b^anusikkhare^eb^ti ^a^V1.0099^ea^ sikkhanti. ^b^siṭṭhipade^eb^ti anusiṭṭhipade.  ^b^kāle te appamajjantā^eb^ti kāle te appamādaṃ karontā. dutiyaṃ. </p>
            </h4>
            <h4>
              <h4n> 3. dīghalaṭṭhisuttavaṇṇanā </h4n>
              <p>[03] 94^b^.^eb^ tatiye ^b^dīghalaṭṭhī^eb^ti devaloke sabbe  samappamāṇā tigāvutikāva honti, manussaloke panassa  dīghattabhāvatāya evaṃnāmaṃ ahosi. so puññāni katvā devaloke  nibbattopi tatheva paññāyi. tatiyaṃ. </p>
            </h4>
            <h4>
              <h4n> 4. nandanasuttavaṇṇanā </h4n>
              <p>[03] 95^b^.^eb^ catutthe ^b^gotamā^eb^ti bhagavantaṃ gottena  ālapati. ^b^anāvaṭa^eb^nti tathāgatassa hi sabbaññutaññāṇaṃ  pesentassa rukkho vā pabbato vā āvarituṃ samattho nāma natthi.  tenāha ``anāvaṭa''nti. iti tathāgataṃ thometvā devaloke  abhisaṅkhatapañhaṃ pucchanto ^b^kathaṃvidha^eb^ntiādimāha. tattha  ^b^dukkhamaticca iriyatī^eb^ti dukkhaṃ atikkamitvā viharati.  ^b^sīlavā^eb^ti lokiyalokuttarena sīlena samannāgato khīṇāsavo.  ^b^paññā^eb^dayopi missakāyeva veditabbā. ^b^pūjayantī^eb^ti  gandhapupphādīhi pūjenti. catutthaṃ. </p>
            </h4>
            <h4>
              <h4n> 5-6. candanasuttādivaṇṇanā </h4n>
              <p>[03] 96^b^.^eb^ pañcame ^b^appatiṭṭhe anālambe^eb^ti heṭṭhā  apatiṭṭhe upari anālambane. ^b^susamāhito^eb^ti appanāyapi  upacārenapi suṭṭhu samāhito ^a^M1.0103^ea^. ^b^pahitatto^eb^ti pesitatto.  ^b^nandīrāgaparikkhīṇo^eb^ti parikkhīṇanandīrāgo. nandīrāgo  nāma tayo kammābhisaṅkhārā. iti imāya gāthāya  kāmasaññāgahaṇena pañcorambhāgiyasaṃyojanāni, rūpasaṃyojanagahaṇena  pañca uddhambhāgiyasaṃyojanāni, nandīrāgena tayo kammābhisaṅkhārā  ^a^P1.0111^ea^ gahitā. evaṃ yassa dasa saṃyojanāni tayo ca  kammābhisaṅkhārā pahīnā, so gambhīre mahoghe na sīdatīti.  kāmasaññāya vā kāmabhavo, rūpasaṃyojanena rūpabhavo gahito, tesaṃ  gahaṇena arūpabhavo gahitova ^a^V1.0100^ea^, nandīrāgena tayo kammābhisaṅkhārā  gahitāti evaṃ yassa tīsu bhavesu tayo saṅkhārā natthi, so gambhīre  na sīdatītipi dasseti. pañcamaṃ. </p>
              <p>[03] 97^b^.^eb^ chaṭṭhaṃ vuttatthameva. chaṭṭhaṃ. </p>
            </h4>
            <h4>
              <h4n> 7. subrahmasuttavaṇṇanā </h4n>
              <p>[03] 98^b^.^eb^ sattame ^b^subrahmā^eb^ti so kira devaputto  accharāsaṅghaparivuto nandanakīḷikaṃ gantvā pāricchattakamūle  paññattāsane nisīdi. taṃ pañcasatā devadhītaro parivāretvā  nisinnā, pañcasatā rukkhaṃ abhiruḷhā. nanu ca devatānaṃ cittavasena  yojanasatikopi rukkho onamitvā hatthaṃ āgacchati, kasmā tā  abhiruḷhāti. khiḍḍāpasutatāya. abhiruyha pana madhurassarena  gāyitvā gāyitvā pupphāni pātenti, tāni gahetvā itarā  ekatovaṇṭikamālādivasena ganthenti. atha rukkhaṃ abhiruḷhā  upacchedakakammavasena ekappahāreneva kālaṃ katvā avīcimhi nibbattā  mahādukkhaṃ anubhavanti.</p>
              <p>[03] atha kāle gacchante devaputto ``imāsaṃ neva saddo suyyati, na  pupphāni pātenti. kahaṃ nu kho gatā''ti? āvajjento niraye  nibbattabhāvaṃ disvā piyavatthukasokena ruppamāno cintesi -- ``etā  tāva yathākammena gatā, mayhaṃ āyusaṅkhāro kittako''ti. so --  ``sattame divase mayāpi avasesāhi pañcasatāhi saddhiṃ kālaṃ katvā  tattheva nibbattitabba''nti disvā balavatarena sokena ruppi. so --  ``imaṃ mayhaṃ sokaṃ sadevake loke aññatra tathāgatā niddhamituṃ samattho  nāma natthī''ti cintetvā satthu santikaṃ gantvā ^b^niccaṃ  utrasta^eb^nti gāthamāha.</p>
              <p>[03] tattha ^a^M1.0104^ea^ ^b^ida^eb^nti attano cittaṃ dasseti. dutiyapadaṃ  purimasseva ^a^P1.0112^ea^ vevacanaṃ. ^b^nicca^eb^nti ca padassa  devaloke nibbattakālato paṭṭhāyāti attho na gahetabbo,  sokuppattikālato pana paṭṭhāya niccanti veditabbaṃ. ^b^anuppannesu  kicchesū^eb^ti ito sattāhaccayena yāni dukkhāni uppajjissanti, tesu.  ^b^atho uppatitesu cā^eb^ti yāni pañcasatānaṃ accharānaṃ niraye  nibbattānaṃ diṭṭhāni, tesu cāti evaṃ imesu uppannānuppannesu dukkhesu  niccaṃ mama utrastaṃ cittaṃ, abbhantare ḍayhamāno viya homi bhagavāti  dasseti.</p>
              <p>[03] ^b^nāññatra^eb^ ^a^V1.0101^ea^ ^b^bojjhā tapasā^eb^ti bojjhaṅgabhāvanañca tapoguṇañca  aññatra muñcitvā sotthiṃ na passāmīti attho.  ^b^sabbanissaggā^eb^ti nibbānato. ettha kiñcāpi bojjhaṅgabhāvanā  paṭhamaṃ gahitā, indriyasaṃvaro pacchā, atthato pana indriyasaṃvarova paṭhamaṃ  veditabbo. indiyasaṃvare hi gahite catupārisuddhisīlaṃ gahitaṃ hoti.  tasmiṃ patiṭṭhito bhikkhu nissayamuttako dhutaṅgasaṅkhātaṃ tapoguṇaṃ  samādāya araññaṃ pavisitvā kammaṭṭhānaṃ bhāvento saha vipassanāya  bojjhaṅge bhāveti. tassa ariyamaggo yaṃ nibbānaṃ ārammaṇaṃ katvā  uppajjati, so ``sabbanissaggo''ti bhagavā catusaccavasena desanaṃ  vinivattesi. devaputto desanāpariyosāne sotāpattiphale patiṭṭhahīti.  sattamaṃ. </p>
            </h4>
            <h4>
              <h4n> 8-10. kakudhasuttādivaṇṇanā </h4n>
              <p>[03] 99^b^.^eb^ aṭṭhame ^b^kakudho devaputto^eb^ti ayaṃ kira  kolanagare mahāmoggallānattherassa upaṭṭhākaputto daharakāleyeva therassa  santike vasanto jhānaṃ nibbattetvā kālaṅkato, brahmaloke uppajji.  tatrāpi naṃ kakudho brahmātveva sañjānanti. ^b^nandasī^eb^ti tussasi.  ^b^kiṃ laddhā^eb^ti tuṭṭhi nāma kiñci manāpaṃ labhitvā hoti,  tasmā evamāha. ^b^kiṃ jīyitthā^eb^ti yassa hi kiñci manāpaṃ  cīvarādivatthu jiṇṇaṃ hoti, so socati, tasmā evamāha.  ^b^aratī nābhikīratī^eb^ti ukkaṇṭhitā nābhibhavati.  ^b^aghajātassā^eb^ti dukkhajātassa, vaṭṭadukkhe ṭhitassāti attho.  ^b^nandījātassā^eb^ti jātataṇhassa. ^b^agha^eb^nti evarūpassa  ^a^P1.0113^ea^ hi vaṭṭadukkhaṃ āgatameva hoti ^a^M1.0105^ea^. ``dukkhī sukhaṃ  patthayatī''ti hi vuttaṃ. iti aghajātassa nandī hoti,  sukhavipariṇāmena dukkhaṃ āgatamevāti nandījātassa aghaṃ hoti.  aṭṭhamaṃ. </p>
              <p>[03] 100^b^.^eb^ navamaṃ vuttatthameva. navamaṃ. </p>
              <p>[03] 101^b^.^eb^ dasame ānandattherassa anumānabuddhiyā  ānubhāvappakāsanatthaṃ ^b^aññataro^eb^ti āha. dasamaṃ. </p>
              <p>[06] dutiyo vaggo. </p>
            </h4>
          </h3>
          <h3>
            <h3n> 3. nānātitthiyavaggo </h3n>
            <h4>
              <h4n> 1-2. sivasuttādivaṇṇanā </h4n>
              <p>[03] 102^b^.^eb^ tatiyavaggassa ^a^V1.0102^ea^ paṭhamaṃ vuttatthameva. paṭhamaṃ. </p>
              <p>[03] 103^b^.^eb^ dutiye ^b^paṭikaccevā^eb^ti paṭhamaṃyeva.  ^b^akkhacchinnovajhāyatī^eb^ti akkhacchinno avajhāyati, balavacintanaṃ  cinteti. dutiyagāthāya ^b^akkhacchinnovā^eb^ti akkhacchinno viya.  dutiyaṃ. </p>
            </h4>
            <h4>
              <h4n> 3-4. serīsuttādivaṇṇanā </h4n>
              <p>[03] 104^b^.^eb^ tatiye ^b^dāyako^eb^ti dānasīlo.  ^b^dānapatī^eb^ti yaṃ dānaṃ demi, tassa pati hutvā demi, na dāso na  sahāyo. yo hi attanā madhuraṃ bhuñjati, paresaṃ amadhuraṃ deti, so  dānasaṅkhātassa deyyadhammassa dāso hutvā deti. yo yaṃ attanā  bhuñjati, tadeva deti, so sahāyo hutvā deti. yo pana attanā yena  tena yāpeti, paresaṃ madhuraṃ deti, so pati jeṭṭhako sāmi hutvā deti.  ahaṃ ``tādiso ahosi''nti ^a^P1.0114^ea^ vadati.</p>
              <p>[03] ^b^catūsu dvāresu^eb^ti tassa kira rañño sindhavaraṭṭhaṃ  sodhivākaraṭṭhanti dve raṭṭhāni ahesuṃ, nagaraṃ roruvaṃ nāma. tassa  ekekasmiṃ dvāre devasikaṃ satasahassaṃ uppajjati, antonagare  vinicchayaṭṭhāne satasahassaṃ. so bahuhiraññasuvaṇṇaṃ rāsibhūtaṃ disvā  kammassakatañāṇaṃ uppādetvā catūsu dvāresu ^a^M1.0106^ea^ dānasālāyo kāretvā tasmiṃ  tasmiṃ dvāre uṭṭhitāayena dānaṃ dethāti amacce ṭhapesi. tenāha --  ``catūsu dvāresu dānaṃ dīyitthā''ti.</p>
              <p>[03] ^b^samaṇabrāhmaṇakapaṇaddhikavanibbakayācakāna^eb^nti ettha  ^b^samaṇā^eb^ti pabbajjūpagatā. ^b^brāhmaṇā^eb^ti bhovādino.  samitapāpabāhitapāpe pana samaṇabrāhmaṇe esa nālattha. ^b^kapaṇā^eb^ti  duggatā daliddamanussā kāṇakuṇiādayo. ^b^addhikā^eb^ti pathāvino.  ^b^vanibbakā^eb^ti ye ``iṭṭhaṃ, dinnaṃ, kantaṃ, manāpaṃ, kālena,  anavajjaṃ dinnaṃ, dadaṃ cittaṃ pasādeyya, gacchatu bhavaṃ  brahmaloka''ntiādinā nayena ^a^V1.0103^ea^ dānassa vaṇṇaṃ thomayamānā vicaranti.  ^b^yācakā^eb^ti ye ``pasatamattaṃ detha, sarāvamattaṃ dethā''tiādīni ca  vatvā yācamānā vicaranti. ^b^itthāgārassa dānaṃ dīyitthā^eb^ti  paṭhamadvārassa laddhattā tattha uppajjanakasatasahasse aññampi dhanaṃ  pakkhipitvā rañño amacce hāretvā attano amacce ṭhapetvā raññā  dinnadānato rājitthiyo mahantataraṃ dānaṃ adaṃsu. taṃ sandhāyevamāha.  ^b^mama dānaṃ paṭikkamī^eb^ti yaṃ mama dānaṃ tattha dīyittha, taṃ  paṭinivatti. sesadvāresupi eseva nayo. ^b^kocī^eb^ti katthaci.  ^b^dīgharatta^eb^nti asītivassasahassāni. ettakaṃ kira kālaṃ tassa  rañño dānaṃ dīyittha. tatiyaṃ. </p>
              <p>[03] 105^b^.^eb^ catutthaṃ vuttatthameva. catutthaṃ. </p>
            </h4>
            <h4>
              <h4n> 5. jantusuttavaṇṇanā </h4n>
              <p>[03] 106^b^.^eb^ pañcame ^a^P1.0115^ea^ ^b^kosalesu  viharantī^eb^ti bhagavato santike kammaṭṭhānaṃ gahetvā tattha gantvā  viharanti. ^b^uddhatā^eb^ti akappiye kappiyasaññitāya ca kappiye  akappiyasaññitāya ca anavajje sāvajjasaññitāya ca sāvajje  anavajjasaññitāya ca uddhaccapakatikā hutvā. ^b^unnaḷā^eb^ti  uggatanaḷā, uṭṭhitatucchamānāti vuttaṃ hoti. ^b^capalā^eb^ti  pattacīvaramaṇḍanādinā cāpallena yuttā. ^b^mukharā^eb^ti mukhakharā,  kharavacanāti vuttaṃ hoti. ^b^vikiṇṇavācā^eb^ti asaṃyatavacanā,  divasampi niratthakavacanapalāpino. ^b^muṭṭhassatino^eb^ti  naṭṭhassatino sativirahitā, idha kataṃ ettha pamussanti.  ^b^asampajānā^eb^ti nippaññā. ^b^asamāhitā^eb^ti  appanāupacārasamādhirahitā, caṇḍasote ^a^M1.0107^ea^ baddhanāvāsadisā.  ^b^vibbhantacittā^eb^ti anavaṭṭhitacittā, panthāruḷhabālamigasadisā.  ^b^pākatindriyā^eb^ti saṃvarābhāvena gihikāle viya vivaṭaindriyā.</p>
              <p>[03] ^b^jantū^eb^ti evaṃnāmako devaputto. ^b^tadahuposathe^eb^ti  tasmiṃ ahu uposathe, uposathadivaseti attho. ^b^pannarase^eb^ti  cātuddasikādipaṭikkhepo. ^b^upasaṅkamī^eb^ti codanatthāya upagato.  so kira cintesi -- ``ime bhikkhū satthu santike kammaṭṭhānaṃ  gahetvā nikkhantā, idāni pamattā viharanti, na kho panete pāṭiyekkaṃ  nisinnaṭṭhāne codiyamānā kathaṃ gaṇhissanti, samāgamanakāle  codissāmī''ti uposathadivase tesaṃ sannipatitabhāvaṃ ñatvā upasaṅkami.  ^b^gāthāhi ajjhabhāsī^eb^ti sabbesaṃ majjhe ṭhatvā gāthā abhāsi.</p>
              <p>[03] tattha ^a^V1.0104^ea^ yasmā guṇakathāya saddhiṃ nigguṇassa aguṇo pākaṭo  hoti, tasmā guṇaṃ tāva kathento ^b^sukhajīvino pure  āsu^eb^ntiādimāha. tattha ^b^sukhajīvino pure āsu^eb^nti pubbe  bhikkhū supposā subharā ^a^P1.0116^ea^ ahesuṃ, uccanīcakulesu  sapadānaṃ caritvā laddhena missakapiṇḍena yāpesunti adhippāyena  evamāha. ^b^anicchā^eb^ti nittaṇhā hutvā.</p>
              <p>[03] evaṃ porāṇakabhikkhūnaṃ vaṇṇaṃ kathetvā idāni tesaṃ avaṇṇaṃ  kathento ^b^dupposa^eb^ntiādimāha. tattha ^b^gāme gāmaṇikā  viyā^eb^ti yathā gāme gāmakuṭā nānappakārena janaṃ pīḷetvā  khīradadhitaṇḍulādīni āharāpetvā bhuñjanti, evaṃ tumhepi anesanāya  ṭhitā tumhākaṃ jīvikaṃ kappethāti adhippāyena vadati.  ^b^nipajjantī^eb^ti uddesaparipucchāmanasikārehi anatthikā hutvā  sayanamhi hatthapāde vissajjetvā nipajjanti. ^b^parāgāresū^eb^ti  paragehesu, kulasuṇhādīsūti attho. ^b^mucchitā^eb^ti kilesamucchāya  mucchitā.</p>
              <p>[03] ^b^ekacce^eb^ti vattabbayuttakeyeva. ^b^apaviddhā^eb^ti chaḍḍitakā.  ^b^anāthā^eb^ti apatiṭṭhā. ^b^petā^eb^ti susāne chaḍḍitā  kālaṅkatamanussā. yathā hi susāne chaḍḍitā nānāsakuṇādīhi  khajjanti, ñātakāpi nesaṃ nāthakiccaṃ na ^a^M1.0108^ea^ karonti, na rakkhanti, na  gopayanti, evamevaṃ evarūpāpi ācariyupajjhāyādīnaṃ santikā  ovādānusāsaniṃ na labhantīti apaviddhā anāthā, yathā petā, tatheva  honti. pañcamaṃ. </p>
            </h4>
            <h4>
              <h4n> 6. rohitassasuttavaṇṇanā </h4n>
              <p>[03] 107^b^.^eb^ chaṭṭhe ^b^yatthā^eb^ti cakkavāḷalokassa ekokāse  bhummaṃ. ^b^na cavati na upapajjatī^eb^ti idaṃ aparāparaṃ  cutipaṭisandhivasena gahitaṃ. ^b^gamanenā^eb^ti padagamanena. ^b^nāhaṃ  taṃ lokassa anta^eb^nti satthā saṅkhāralokassa antaṃ sandhāya vadati.  ^b^ñāteyya^eb^ntiādīsu ñātabbaṃ, daṭṭhabbaṃ, pattabbanti attho.</p>
              <p>[03] iti devaputtena cakkavāḷalokassa anto pucchito, satthārā  saṅkhāralokassa kathito. so pana attano pañhena saddhiṃ satthu  byākaraṇaṃ sametīti saññāya pasaṃsanto ^b^acchariya^eb^ntiādimāha.</p>
              <p>[03] ^b^daḷhadhammo^eb^ti ^a^V1.0105^ea^ daḷhadhanu, uttamappamāṇena dhanunā  samannāgato. ^b^dhanuggaho^eb^ti dhanuācariyo.  ^b^susikkhito^eb^ti ^a^P1.0117^ea^ dasa dvādasa vassāni  dhanusippaṃ sikkhito. ^b^katahattho^eb^ti usabhappamāṇepi vālaggaṃ  vijjhituṃ samatthabhāvena katahattho. ^b^katūpāsano^eb^ti katasarakkhepo  dassitasippo. ^b^asanenā^eb^ti kaṇḍena. ^b^atipāteyyā^eb^ti  atikkameyya. yāvatā so tālacchāyaṃ atikkameyya, tāvatā kālena  ekacakkavāḷaṃ atikkamāmīti attano javasampattiṃ dasseti.</p>
              <p>[03] ^b^puratthimā samuddā pacchimo^eb^ti yathā puratthimasamuddā  pacchimasamuddo dūre, evaṃ me dūre padavītihāro ahosīti vadati.  so kira pācīnacakkavāḷamukhavaṭṭiyaṃ ṭhito pādaṃ pasāretvā  pacchimacakkavāḷamukhavaṭṭiyaṃ akkamati, puna dutiyaṃ pādaṃ pasāretvā  paracakkavāḷamukhavaṭṭiyaṃ akkamati. ^b^icchāgata^eb^nti icchā eva.  ^b^aññatrevā^eb^ti nippapañcataṃ dasseti. bhikkhācārakāle kiresa  nāgalatādantakaṭṭhaṃ khāditvā anotatte mukhaṃ dhovitvā kāle sampatte  uttarakurumhi piṇḍāya caritvā cakkavāḷamukhavaṭṭiyaṃ nisinno bhattakiccaṃ  karoti, tattha muhuttaṃ vissamitvā puna javati.  ^b^vassasatāyuko^eb^ti tadā dīghāyukakālo hoti, ayaṃ pana  vassasatāvasiṭṭhe ^a^M1.0109^ea^ āyumhi gamanaṃ ārabhi. ^b^vassasatajīvī^eb^ti taṃ  vassasataṃ anantarāyena jīvanto. ^b^antarāva kālaṅkato^eb^ti  cakkavāḷalokassa antaṃ appatvā antarāva mato. so pana tattha kālaṃ  katvāpi āgantvā imasmiṃyeva cakkavāḷe nibbatti. ^b^appatvā^eb^ti  saṅkhāralokassa antaṃ appatvā. ^b^dukkhassā^eb^ti vaṭṭadukkhassa.  ^b^antakiriya^eb^nti pariyantakaraṇaṃ. ^b^kaḷevare^eb^ti attabhāve.  ^b^sasaññimhi samanake^eb^ti sasaññe sacitte. ^b^loka^eb^nti  dukkhasaccaṃ. ^b^lokasamudaya^eb^nti samudayasaccaṃ.  ^b^lokanirodha^eb^nti nirodhasaccaṃ. ^b^paṭipada^eb^nti maggasaccaṃ.  iti -- ``nāhaṃ, āvuso, imāni cattāri saccāni tiṇakaṭṭhādīsu  paññapemi ^a^P1.0118^ea^, imasmiṃ pana cātumahābhūtike kāyasmiṃ  yeva paññapemī''ti dasseti. ^b^samitāvī^eb^ti samitapāpo.  ^b^nāsīsatī^eb^ti na pattheti. chaṭṭhaṃ. </p>
              <p>[03] 108-109^b^.^eb^ sattamaṭṭhamāni vuttatthāneva. sattamaṃ, aṭṭhamaṃ. </p>
            </h4>
            <h4>
              <h4n> 9. susimasuttavaṇṇanā </h4n>
              <p>[03] 110^b^.^eb^ navame ^b^tuyhampi no, ānanda, sāriputto  ruccatī^eb^ti satthā therassa vaṇṇaṃ kathetukāmo, vaṇṇo ca nāmesa  visabhāgapuggalassa santike kathetuṃ na vaṭṭati. tassa santike  kathito ^a^V1.0106^ea^ hi matthakaṃ na pāpuṇāti. so hi ``asuko nāma bhikkhu  sīlavā''ti vutte. ``kiṃ tassa sīlaṃ? gorūpasīlo so. kiṃ  tayā añño sīlavā na diṭṭhapubbo''ti vā? ``paññavā''ti vutte,  ``kiṃ pañño so? kiṃ tayā añño paññavā na diṭṭhapubbo''ti?  vā, ādīni vatvā vaṇṇakathāya antarāyaṃ karoti. ānandatthero pana  sāriputtattherassa sabhāgo, paṇītāni labhitvā therassa deti, attano  upaṭṭhākadārake pabbājetvā therassa santike upajjhaṃ gaṇhāpeti,  upasampādeti. sāriputtattheropi ānandattherassa tatheva karoti. kiṃ  kāraṇā? aññamaññassa guṇesu pasīditvā. ānandatthero hi --  ``amhākaṃ jeṭṭhabhātiko ekaṃ asaṅkhyeyyaṃ satasahassañca kappe  pāramiyo pūretvā soḷasavidhaṃ paññaṃ paṭivijjhitvā dhammasenāpatiṭṭhāne  ṭhito''ti therassa guṇesu pasīditvāva theraṃ mamāyati.  sāriputtattheropi -- ``sammāsambuddhassa mayā kattabbaṃ  mukhodakadānādikiccaṃ sabbaṃ ānando karoti. ānandaṃ nissāya  ahaṃ icchiticchitaṃ samāpattiṃ samāpajjituṃ labhāmī''ti āyasmato  ānandassa guṇesu ^a^M1.0110^ea^ pasīditvāva taṃ mamāyati. tasmā bhagavā  sāriputtattherassa vaṇṇaṃ kathetukāmo ānandattherassa santike kathetuṃ  āraddho.</p>
              <p>[03] tattha ^b^tuyhampī^eb^ti sampiṇḍanattho pi-kāro. idaṃ vuttaṃ  hoti -- ``ānanda, sāriputtassa ācāro gocaro vihāro abhikkamo  ^a^P1.0119^ea^ paṭikkamo ālokitavilokitaṃ samiñjitapasāraṇaṃ  mayhaṃ ruccati, asītimahātherānaṃ ruccati, sadevakassa lokassa ruccati.  tuyhampi ruccatī''ti?</p>
              <p>[03] tato thero sāṭakantare laddhokāso balavamallo viya tuṭṭhamānaso  hutvā -- ``satthā mayhaṃ piyasahāyassa vaṇṇaṃ kathāpetukāmo.  labhissāmi no ajja, dīpadhajabhūtaṃ mahājambuṃ vidhunanto viya  valāhakantarato candaṃ nīharitvā dassento viya sāriputtattherassa vaṇṇaṃ  kathetu''nti cintetvā paṭhamataraṃ tāva catūhi padehi puggalapalāpe haranto  ^b^kassa hi nāma, bhante, abālassā^eb^tiādimāha. bālo hi  bālatāya, duṭṭho dosatāya, mūḷho mohena, vipallatthacitto ummattako  cittavipallāsena vaṇṇaṃ ``vaṇṇo''ti vā avaṇṇaṃ ``avaṇṇe''ti vā,  ``ayaṃ buddho, ayaṃ sāvako''ti vā na jānāti. abālādayo pana  jānanti, tasmā ^b^abālassā^eb^tiādimāha. ^b^na rucceyyā^eb^ti  bālādīnaṃyeva hi so na rucceyya, na aññassa kassaci na rucceyya.</p>
              <p>[03] evaṃ ^a^V1.0107^ea^ puggalapalāpe haritvā idāni soḷasahi padehi yathābhūtaṃ  vaṇṇaṃ kathento ^b^paṇḍito, bhante^eb^tiādimāha. tattha  ^b^paṇḍito^eb^ti paṇḍiccena samannāgato, catūsu kosallesu ṭhitassetaṃ  nāmaṃ. vuttañhetaṃ -- ``yato kho, ānanda, bhikkhu dhātukusalo ca  hoti āyatanakusalo ca paṭiccasamuppādakusalo ca ṭhānāṭṭhānakusalo  ca, ettāvatā kho, ānanda, `paṇḍito bhikkhū'ti alaṃ vacanāyā''ti  (ma0 ni0 3.124). ^b^mahāpañño^eb^tiādīsu mahāpaññādīhi  samannāgatoti attho. tatridaṃ mahāpaññādīnaṃ nānattaṃ (paṭi0 ma0  3.4) -- katamā ^b^mahāpaññā^eb^? mahante sīlakkhandhe  pariggaṇhātīti mahāpaññā, mahante samādhikkhandhe, paññākkhandhe,  vimuttikkhandhe, vimuttiñāṇadassanakkhandhe pariggaṇhātīti mahāpaññā.  mahantāni ṭhānāṭṭhānāni, mahāvihārasamāpattiyo, mahantāni  ariyasaccāni, mahante satipaṭṭhāne, sammappadhāne, iddhipāde, mahantāni  indriyāni, balāni, bojjhaṅgāni, mahante ^a^M1.0111^ea^ ariyamagge ^a^P1.0120^ea^,  mahantāni sāmaññaphalāni, mahāabhiññāyo, mahantaṃ  paramatthaṃ nibbānaṃ pariggaṇhātīti mahāpaññā.</p>
              <p>[03] sā pana therassa devorohanaṃ katvā saṅkassanagaradvāre ṭhitena  satthārā puthujjanapañcake pañhe pucchite taṃ vissajjentassa pākaṭā jātā.</p>
              <p>[03] katamā ^b^puthupaññā^eb^? puthu nānākhandhesu, (ñāṇaṃ pavattatīti  puthupaññā.) puthu nānādhātūsu, puthu nānāāyatanesu, puthu  nānāpaṭiccasamuppādesu, puthu nānāsuññatamanupalabbhesu, puthu  nānāatthesu, dhammesu niruttīsu paṭibhānesu, puthu nānāsīlakkhandhesu,  puthu nānāsamādhi-paññāvimutti-vimuttiñāṇadassanakkhandhesu, puthu  nānāṭhānāṭṭhānesu, puthu nānāvihārasamāpattīsu, puthu nānāariyasaccesu,  puthu nānāsatipaṭṭhānesu, sammappadhānesu, iddhipādesu, indriyesu, balesu,  bojjhaṅgesu, puthu nānāariyamaggesu, sāmaññaphalesu, abhiññāsu, puthu  nānājanasādhāraṇe dhamme samatikkamma paramatthe nibbāne ñāṇaṃ  pavattatīti puthupaññā.</p>
              <p>[03] katamā ^b^hāsapaññā^eb^? idhekacco hāsabahulo vedabahulo  tuṭṭhibahulo pāmojjabahulo sīlaṃ paripūreti, indriyasaṃvaraṃ paripūreti,  bhojane mattaññutaṃ, jāgariyānuyogaṃ, sīlakkhandhaṃ, samādhikkhandhaṃ,  paññākkhandhaṃ, vimuttikkhandhaṃ, vimuttiñāṇadassanakkhandhaṃ paripūretīti,  hāsapaññā. hāsabahulo pāmojjabahulo ṭhānāṭṭhānaṃ paṭivijjhatīti  hāsapaññā. hāsabahulo vihārasamāpattiyo paripūretīti hāsapaññā.  hāsabahulo ariyasaccāni paṭivijjhati. satipaṭṭhāne ^a^V1.0108^ea^, sammappadhāne,  iddhipāde, indriyāni, balāni ^a^P1.0121^ea^, bojjhaṅgāni,  ariyamaggaṃ bhāvetīti hāsapaññā. hāsabahulo sāmaññaphalāni  sacchikaroti, abhiññāyo paṭivijjhatīti hāsapaññā, hāsabahulo  vedatuṭṭhipāmojjabahulo paramatthaṃ nibbānaṃ sacchikarotīti hāsapaññā.</p>
              <p>[03] thero ca sarado nāma tāpaso hutvā anomadassissa bhagavato  pādamūle aggasāvakapatthanaṃ paṭṭhapesi. taṃkālato paṭṭhāya hāsabahulo  sīlaparipūraṇādīni akāsīti hāsapañño.</p>
              <p>[03] katamā ^a^M1.0112^ea^ ^b^javanapaññā^eb^? yaṃkiñci rūpaṃ  atītānāgatapaccuppannaṃ...pe0... yaṃ dūre santike vā, sabbaṃ rūpaṃ  aniccato khippaṃ javatīti javanapaññā. dukkhato khippaṃ, anattato  khippaṃ javatīti javanapaññā. yā kāci vedanā...pe0... yā kāci  saññā... ye keci saṅkhārā... yaṃkiñci viññāṇaṃ  atītānāgatapaccuppannaṃ...pe0... sabbaṃ viññāṇaṃ aniccato, dukkhato,  anattato khippaṃ javatīti javanapaññā. cakkhu...pe0... jarāmaraṇaṃ  atītānāgatapaccuppannaṃ aniccato, dukkhato, anattato khippaṃ javatīti  javanapaññā. rūpaṃ atītānāgatapaccuppannaṃ aniccaṃ khayaṭṭhena, dukkhaṃ  bhayaṭṭhena, anattā asārakaṭṭhenāti tulayitvā tīrayitvā vibhāvayitvā  vibhūtaṃ katvā rūpanirodhe nibbāne khippaṃ javatīti javanapaññā.  vedanā... saññā... saṅkhārā... viññāṇaṃ... cakkhu...pe0...  jarāmaraṇaṃ atītānāgatapaccuppannaṃ aniccaṃ khayaṭṭhena...pe0... vibhūtaṃ  katvā jarāmaraṇanirodhe nibbāne khippaṃ javatīti javanapaññā. rūpaṃ  atītānāgatapaccuppannaṃ...pe0... viññāṇaṃ. cakkhu...pe0... jarāmaraṇaṃ  aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ  nirodhadhammanti ^a^P1.0122^ea^ tulayitvā tīrayitvā  vibhāvayitvā vibhūtaṃ katvā jarāmaraṇanirodhe nibbāne khippaṃ javatīti  javanapaññā.</p>
              <p>[03] katamā ^b^tikkhapaññā^eb^? khippaṃ kilese chindatīti  tikkhapaññā. uppannaṃ kāmavitakkaṃ nādhivāseti, uppannaṃ  byāpādavitakkaṃ... uppannaṃ vihiṃsāvitakkaṃ... uppannuppanne pāpake akusale  dhamme... uppannaṃ rāgaṃ... dosaṃ... mohaṃ... kodhaṃ... upanāhaṃ...  makkhaṃ... paḷāsaṃ... issaṃ... macchariyaṃ... māyaṃ... sāṭheyyaṃ...  thambhaṃ... sārambhaṃ... mānaṃ... atimānaṃ... madaṃ... pamādaṃ... sabbe  kilese... sabbe duccarite... sabbe abhisaṅkhāre... sabbe  bhavagāmikamme nādhivāseti pajahati vinodeti, byantīkaroti,  anabhāvaṃ gametīti tikkhapaññā. ekasmiṃ āsane ^a^V1.0109^ea^ cattāro ca  ariyamaggā, cattāri ca sāmaññaphalāni, catasso ca paṭisambhidāyo,  cha ca abhiññāyo adhigatā honti sacchikatā phassitā paññāyāti  tikkhapaññā.</p>
              <p>[03] thero ca bhāgineyyassa dīghanakhaparibbājakassa  vedanāpariggahasutte desiyamāne ṭhitakova sabbakilese chinditvā  sāvakapāramiñāṇaṃ paṭividdhakālato paṭṭhāya tikkhapañño nāma jāto.  tenāha -- ``tikkhapañño, bhante, āyasmā sāriputto''ti.</p>
              <p>[03] katamā ^a^M1.0113^ea^ ^b^nibbedhikapaññā^eb^? idhekacco sabbasaṅkhāresu  ubbegabahulo hoti uttāsabahulo ukkaṇṭhanabahulo aratibahulo  anabhiratibahulo bahimukho na ramati sabbasaṅkhāresu, anibbiddhapubbaṃ  appadālitapubbaṃ lobhakkhandhaṃ nibbijjhati padāletīti nibbedhikapaññā.  anibbiddhapubbaṃ appadālitapubbaṃ dosakkhandhaṃ... mohakkhandhaṃ...  kodhaṃ... upanāhaṃ...pe0... sabbe bhavagāmikamme nibbijjhati  padāletīti nibbedhikapaññā.</p>
              <p>[03] ^b^appiccho^eb^ti santaguṇaniguhanatā, paccayapaṭiggahaṇe ca  mattaññutā, etaṃ appicchalakkhaṇanti iminā lakkhaṇena samannāgato.  ^b^santuṭṭho^eb^ti catūsu paccayesu yathālābhasantoso yathābalasantoso  yathāsāruppasantosoti, imehi tīhi santosehi samannāgato.  ^b^pavivitto^eb^ti kāyaviveko ca ^a^P1.0123^ea^ vivekaṭṭhakāyānaṃ  nekkhammābhiratānaṃ, cittaviveko ca parisuddhacittānaṃ  paramavodānappattānaṃ, upadhiviveko ca nirupadhīnaṃ puggalānaṃ  visaṅkhāragatānanti, imesaṃ tiṇṇaṃ vivekānaṃ lābhī.  ^b^asaṃsaṭṭho^eb^ti dassanasaṃsaggo savanasaṃsaggo samullapanasaṃsaggo  paribhogasaṃsaggo kāyasaṃsaggoti, imehi pañcahi saṃsaggehi virahito.  ayañca pañcavidho saṃsaggo rājūhi rājamahāmattehi titthiyehi  titthiyasāvakehi upāsakehi upasikāhi bhikkhūhi bhikkhunīhīti  aṭṭhahi puggalehi saddhiṃ jāyati, so sabbopi therassa natthīti  asaṃsaṭṭho.</p>
              <p>[03] ^b^āraddhavīriyo^eb^ti paggahitavīriyo paripuṇṇavīriyo.  tattha āraddhavīriyo bhikkhu gamane uppannakilesassa ṭhānaṃ pāpuṇituṃ na  deti, ṭhāne uppannassa nisajjaṃ, nisajjāya uppannassa seyyaṃ pāpuṇituṃ  na deti, tasmiṃ tasmiṃ iriyāpathe uppannaṃ tattha tattheva niggaṇhāti.  thero pana catucattālīsa vassāni mañce piṭṭhiṃ na pasāreti. taṃ  sandhāya ``āraddhavīriyo''ti āha. ^b^vattā^eb^ti ^a^V1.0110^ea^ odhunanavattā.  bhikkhūnaṃ ajjhācāraṃ disvā ``ajja kathessāmi, sve kathessāmī''ti  kathāvavatthānaṃ na karoti, tasmiṃ tasmiṃ yeva ṭhāne ovadati  anusāsatīti attho.</p>
              <p>[03] ^b^vacanakkhamo^eb^ti vacanaṃ khamati. eko hi parassa ovādaṃ  deti, sayaṃ pana aññena ovadiyamāno kujjhati. thero pana  parassapi ovādaṃ deti, sayaṃ ^a^M1.0114^ea^ ovadiyamānopi sirasā sampaṭicchati.  ekadivasaṃ kira sāriputtattheraṃ sattavassiko sāmaṇero -- ``bhante,  sāriputta, tumhākaṃ nivāsanakaṇṇo olambatī''ti āha. thero  kiñci avatvāva ekamantaṃ gantvā parimaṇḍalaṃ nivāsetvā āgamma  ``ettakaṃ vaṭṭati ācariyā''ti añjaliṃ paggayha aṭṭhāsi. </p>
              <p>[21] ``tadahu pabbajito santo, jātiyā sattavassiko. </p>
              <p>[22] sopi maṃ anusāseyya, sampaṭicchāmi matthake''ti..  (mi0 pa0 6.4.8) -- </p>
              <p>[25] āha.</p>
              <p>[03] ^b^codako^eb^ti ^a^P1.0124^ea^ vatthusmiṃ otiṇṇe vā  anotiṇṇe vā vītikkamaṃ disvā -- ``āvuso, bhikkhunā nāma evaṃ  nivāsetabbaṃ, evaṃ pārupitabbaṃ, evaṃ gantabbaṃ, evaṃ ṭhātabbaṃ, evaṃ  nisīditabbaṃ, evaṃ khāditabbaṃ, evaṃ bhuñjitabba''nti tantivasena  anusiṭṭhiṃ deti.</p>
              <p>[03] ^b^pāpagarahī^eb^ti pāpapuggale na passe, na tesaṃ vacanaṃ suṇe,  tehi saddhiṃ ekacakkavāḷepi na vaseyyaṃ. </p>
              <p>[21] ``mā me kadāci pāpiccho, kusīto hīnavīriyo. </p>
              <p>[22] appassuto anādaro, sameto ahu katthacī''ti.. -- </p>
              <p>[25] evaṃ pāpapuggalepi garahati, ``samaṇena nāma  rāgavasikena dosamohavasikena na hotabbaṃ, uppanno rāgo doso moho  pahātabbo''ti evaṃ pāpadhammepi garahatīti dvīhi kāraṇehi  ``pāpagarahī, bhante, āyasmā sāriputto''ti vadati.</p>
              <p>[03] evaṃ ^a^V1.0111^ea^ āyasmatā ānandena soḷasahi padehi therassa  yathābhūtavaṇṇappakāsane kate -- ``kiṃ ānando attano piyasahāyassa  vaṇṇaṃ kathetuṃ na labhati, kathetu kiṃ pana tena kathitaṃ tatheva hoti, kiṃ  so sabbaññū''ti? koci pāpapuggalo vattuṃ mā labhatūti satthā taṃ  vaṇṇabhaṇanaṃ akuppaṃ sabbaññubhāsitaṃ karonto jinamuddikāya lañchanto  ^b^evameta^eb^ntiādimāha.</p>
              <p>[03] evaṃ ^a^M1.0115^ea^ tathāgatena ca ānandattherena ca mahātherassa vaṇṇe  kathiyamāne bhumaṭṭhakā devatā uṭṭhahitvā eteheva soḷasahi padehi vaṇṇaṃ  kathayiṃsu. tato ākāsaṭṭhakadevatā sītavalāhakā uṇhavalāhakā  cātumahārājikāti yāva akaniṭṭhabrahmalokā devatā uṭṭhahitvā eteheva  soḷasahi padehi vaṇṇaṃ kathayiṃsu. etenupāyena ekacakkavāḷaṃ ādiṃ  katvā dasasu cakkavāḷasahassesu devatā uṭṭhahitvā kathayiṃsu.  athāyasmato sāriputtassa saddhivihāriko susīmo devaputto cintesi  -- ``imā devatā attano attano nakkhattakīḷaṃ pahāya ^a^P1.0125^ea^  tattha tattha gantvā mayhaṃ upajjhāyasseva vaṇṇaṃ kathenti,  gacchāmi tathāgatassa santikaṃ, gantvā etadeva vaṇṇabhaṇanaṃ  devatābhāsitaṃ karomī''ti, so tathā akāsi. taṃ dassetuṃ ^b^atha  kho susīmo^eb^tiādi vuttaṃ. </p>
              <p>[01] ^b^uccāvacā^eb^ti aññesu ṭhānesu paṇītaṃ uccaṃ vuccati,  hīnaṃ avacaṃ. idha pana uccāvacāti nānāvidhā vaṇṇanibhā. tassā  kira devaparisāya nīlaṭṭhānaṃ atinīlaṃ, pītakaṭṭhānaṃ atipītakaṃ,  lohitaṭṭhānaṃ atilohitaṃ, odātaṭṭhānaṃ accodātanti, catubbidhā  vaṇṇanibhā pātubhavi. teneva ^b^seyyathāpi nāmā^eb^ti catasso  upamā āgatā. tattha ^b^subho^eb^ti sundaro. ^b^jātimā^eb^ti  jātisampanno. ^b^suparikammakato^eb^ti dhovanādiparikammena suṭṭhu  parikammakato. ^b^paṇḍukambale nikkhitto^eb^ti rattakambale ṭhapito.  ^b^evameva^eb^nti rattakambale nikkhittamaṇi viya sabbā ekappahāreneva  virocituṃ āraddhā. ^b^nikkha^eb^nti atirekapañcasuvaṇṇena  katapiḷandhanaṃ. tañhi ghaṭṭanamajjanakkhamaṃ hoti. ^b^jambonada^eb^nti  mahājambusākhāya pavattanadiyaṃ nibbattaṃ, mahājambuphalarase vā pathaviyaṃ  paviṭṭhe suvaṇṇaṅkurā uṭṭhahanti, tena suvaṇṇena katapiḷandhanantipi attho.  ^b^dakkhakammāraputtaukkāmukhasukusalasampahaṭṭha^eb^nti sukusalena  kammāraputtena ukkāmukhe pacitvā sampahaṭṭhaṃ. dhātuvibhaṅge (ma0 ni0  3.357 ādayo) akatabhaṇḍaṃ gahitaṃ, idha pana katabhaṇḍaṃ.</p>
              <p>[03] ^b^viddhe^eb^ti dūrībhūte. ^b^deve^eb^ti ākāse. ^b^nabhaṃ  abbhussakkamāno^eb^ti ākāsaṃ abhilaṅghanto. iminā  ^a^V1.0112^ea^ taruṇasūriyabhāvo dassito. ^b^sorato^eb^ti ^a^M1.0116^ea^ soraccena samannāgato.  ^b^danto^eb^ti nibbisevano. ^b^satthuvaṇṇābhato^eb^ti ^a^P1.0126^ea^  satthārā ābhatavaṇṇo. satthā hi aṭṭhaparisamajjhe  nisīditvā ``sevatha, bhikkhave, sāriputtamoggallāne''tiādinā (ma0  ni0 3.371) nayena therassa vaṇṇaṃ āharīti thero ābhatavaṇṇo  nāma hoti. ^b^kālaṃ kaṅkhatī^eb^ti parinibbānakālaṃ pattheti.  khīṇāsavo hi neva maraṇaṃ abhinandati, na jīvitaṃ pattheti,  divasasaṅkhepaṃ vetanaṃ gahetvā ṭhitapuriso viya kālaṃ pana pattheti,  olokento tiṭṭhatīti attho. tenevāha -- </p>
              <p>[21] ``nābhinandāmi maraṇaṃ, nābhinandāmi jīvitaṃ. </p>
              <p>[22] kālañca paṭikaṅkhāmi, nibbisaṃ bhatako yathā''ti..  (theragā0 1001-1002). navamaṃ. </p>
            </h4>
            <h4>
              <h4n> 10. nānātitthiyasāvakasuttavaṇṇanā </h4n>
              <p>[03] 111^b^.^eb^ dasame ^b^nānātitthiyasāvakā^eb^ti te kira  kammavādino ahesuṃ, tasmā dānādīni puññāni katvā sagge  nibbattā, te ``attano attano satthari pasādena nibbattamhā''ti  saññino hutvā ``gacchāma dasabalassa santike ṭhatvā amhākaṃ  satthārānaṃ vaṇṇaṃ kathessāmā''ti āgantvā paccekagāthāhi kathayiṃsu.  tattha ^b^chinditamārite^eb^ti chindite ca mārite ca.  ^b^hatajānīsū^eb^ti pothane ca dhanajānīsu ca. ^b^puññaṃ vā  panā^eb^ti attano puññampi na samanupassati, saṅkhepato puññāpuññānaṃ  vipāko natthīti vadati. ^b^sa ve vissāsamācikkhī^eb^ti so --  ``evaṃ katapāpānampi katapuññānampi vipāko natthī''ti vadanto  sattānaṃ vissāsaṃ avassayaṃ patiṭṭhaṃ ācikkhati, tasmā mānanaṃ vandanaṃ  pūjanaṃ arahatīti vadati.</p>
              <p>[03] ^b^tapojigucchāyā^eb^ti kāyakilamathatapena pāpajigucchanena.  ^b^susaṃvutatto^eb^ti samannāgato pihito vā. ^b^jegucchī^eb^ti tapena  pāpajigucchako. ^b^nipako^eb^ti paṇḍito.  ^b^cātuyāmasusaṃvuto^eb^ti cātuyāmena susaṃvuto. cātuyāmo ^a^P1.0127^ea^  nāma sabbavārivārito ca hoti sabbavāriyutto ca  sabbavāridhuto ca sabbavāriphuṭo cāti ime cattāro koṭṭhāsā. tattha  ^b^sabbavārivārito^eb^ti vāritasabbaudako,  paṭikkhittasabbasītodakoti attho. so kira sītodake sattasaññī  hoti ^a^M1.0117^ea^, tasmā taṃ na valañjeti. ^b^sabbavāriyutto^eb^ti sabbena  pāpavāraṇena yuto. ^b^sabbavāridhuto^eb^ti sabbena pāpavāraṇena  dhutapāpo ^a^V1.0113^ea^. ^b^sabbavāriphuṭo^eb^ti sabbena pāpavāraṇena phuṭṭho.  ^b^diṭṭhaṃ sutañca ācikkha^eb^nti diṭṭhaṃ ``diṭṭhaṃ me''ti sutaṃ ``sutaṃ  me''ti ācikkhanto, na niguhanto. ^b^na hi nūna kibbisī^eb^ti  evarūpo satthā kibbisakārako nāma na hoti.</p>
              <p>[03] ^b^nānātitthiye^eb^ti so kira nānātitthiyānaṃyeva upaṭṭhāko,  tasmā te ārabbha vadati. ^b^pakudhako kātiyāno^eb^ti pakudho  kaccāyano. ^b^nigaṇṭho^eb^ti nāṭaputto. ^b^makkhalipūraṇāse^eb^ti  makkhali ca pūraṇo ca. ^b^sāmaññappattā^eb^ti samaṇadhamme  koṭippattā. ^b^na hi nūna te^eb^ti sappurisehi na dūre, teyeva  loke sappurisāti vadati. ^b^paccabhāsī^eb^ti ``ayaṃ ākoṭako  imesaṃ nagganissirikānaṃ dasabalassa santike ṭhatvā vaṇṇaṃ kathetīti  tesaṃ avaṇṇaṃ kathessāmī''ti patiabhāsīti. </p>
              <p>[01] tattha ^b^sahācaritenā^eb^ti saha caritamattena.  ^b^chavo sigālo^eb^ti lāmako kālasigālo. ^b^kotthuko^eb^ti  tasseva vevacanaṃ. ^b^saṅkassarācāro^eb^ti āsaṅkitasamācāro.  ^b^na sataṃ sarikkho^eb^ti paṇḍitānaṃ sappurisānaṃ sadiso na hoti,  kiṃ tvaṃ kālasigālasadise titthiye sīhe karosīti?</p>
              <p>[03] ^b^anvāvisitvā^eb^ti ``ayaṃ evarūpānaṃ satthārānaṃ avaṇṇaṃ  katheti, teneva naṃ mukhena vaṇṇaṃ kathāpessāmī''ti cintetvā tassa  sarīre anuāvisi adhimucci, evaṃ anvāvisitvā. ^b^āyuttā^eb^ti  tapojigucchane yuttapayuttā. ^b^pālayaṃ pavivekiya^eb^nti pavivekaṃ  pālayantā. te kira ``nhāpitapavivekaṃ pālessāmā''ti ^a^P1.0128^ea^  sayaṃ kese luñcanti. ``cīvarapavivekaṃ pātessāmā''ti  naggā vicaranti. ``piṇḍapātapavivekaṃ pālessāmā''ti sunakhā viya  bhūmiyaṃ vā bhuñjanti hatthesu vā. ``senāsanapavivekaṃ pālessāmā''ti  kaṇṭakaseyyādīni kappenti. ^b^rūpe niviṭṭhā^eb^ti taṇhādiṭṭhīhi  rūpe patiṭṭhitā. ^b^devalokābhinandino^eb^ti devalokapatthanakāmā.  ^b^mātiyā^eb^ti maccā, te ve maccā paralokatthāya sammā  anusāsantīti vadati.</p>
              <p>[03] ^b^iti^eb^ ^a^M1.0118^ea^ ^b^viditvā^eb^ti ``ayaṃ paṭhamaṃ etesaṃ avaṇṇaṃ kathetvā  idāni vaṇṇaṃ katheti, ko nu kho eso''ti āvajjento jānitvāva.  ^b^ye cantalikkhasmiṃ pabhāsavaṇṇā^eb^ti ye antalikkhe  candobhāsasūriyobhāsasañjhārāgaindadhanutārakarūpānaṃ pabhāsavaṇṇā.  ^b^sabbeva te te^eb^ti sabbeva te tayā. ^b^namucī^eb^ti māraṃ  ālapati. ^b^āmisaṃva macchānaṃ vadhāya khittā^eb^ti yathā macchānaṃ  vadhatthāya baḷisalaggaṃ ^a^V1.0114^ea^ āmisaṃ khipati, evaṃ tayā pasaṃsamānena ete  rūpā sattānaṃ vadhāya khittāti vadati.</p>
              <p>[03] ^b^māṇavagāmiyo^eb^ti ayaṃ kira devaputto buddhupaṭṭhāko.  ^b^rājagahīyāna^eb^nti rājagahapabbatānaṃ. ^b^seto^eb^ti kelāso.  ^b^aghagāmina^eb^nti ākāsagāmīnaṃ. ^b^udadhina^eb^nti  udakanidhānānaṃ. idaṃ vuttaṃ hoti -- yathā rājagahīyānaṃ pabbatānaṃ  vipulo seṭṭho, himavantapabbatānaṃ kelāso, ākāsagāmīnaṃ ādicco,  udakanidhānānaṃ samuddo, nakkhattānaṃ cando, evaṃ sadevakassa lokassa  buddho seṭṭhoti. dasamaṃ. </p>
              <p>[06] nānātitthiyavaggo tatiyo. </p>
              <p>[06] iti sāratthappakāsiniyā</p>
              <p>[03] saṃyuttanikāya-aṭṭhakathāya </p>
              <p>[06] devaputtasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 3. kosalasaṃyuttaṃ </h2n>
          <h3>
            <h3n> 1. paṭhamavaggo </h3n>
            <h4>
              <h4n> 1. daharasuttavaṇṇanā </h4n>
              <p>[03] 112^b^.^eb^ kosalasaṃyuttassa ^a^V1.0115^ea^ ^a^M1.0119^ea^ paṭhame ^a^P1.0129^ea^  ^b^bhagavatā saddhiṃ sammodī^eb^ti yathā khamanīyādīni pucchanto bhagavā  tena, evaṃ sopi bhagavatā saddhiṃ samappavattamodo ahosi. sītodakaṃ  viya uṇhodakena sammoditaṃ ekībhāvaṃ agamāsi. yāya ca --  ``kacci, bho gotama, khamanīyaṃ, kacci yāpanīyaṃ, kacci bhoto ca  gotamassa sāvakānañca appābādhaṃ appātaṅkaṃ lahuṭṭhānaṃ balaṃ  phāsuvihāro''tiādikāya kathāya sammodi, taṃ  pītipāmojjasaṅkhātasammodajananato sammodituṃ yuttabhāvato ca  ^b^sammodanīyaṃ,^eb^ atthabyañjanamadhuratāya cirampi kālaṃ sāretuṃ  nirantaraṃ pavattetuṃ araharūpato saritabbabhāvato ca ^b^sāraṇīyaṃ^eb^.  suyyamānasukhato ca sammodanīyaṃ, anussariyamānasukhato sāraṇīyaṃ.  tathā byañjanaparisuddhatāya sammodanīyaṃ, atthaparisuddhatāya sāraṇīyanti  evaṃ anekehi pariyāyehi sammodanīyaṃ kathaṃ sāraṇīyaṃ vītisāretvā  pariyosāpetvā niṭṭhapetvā ito pubbe tathāgatassa adiṭṭhattā  guṇāguṇavasena gambhīrabhāvaṃ vā uttānabhāvaṃ vā ajānanto ekamantaṃ  nisīdi, ekamantaṃ nisinno kho yaṃ ovaṭṭikasāraṃ katvā āgato  lokanissaraṇabhavokkantipañhaṃ satthu sammāsambuddhataṃ pucchituṃ ^b^bhavampi  no^eb^tiādimāha.</p>
              <p>[03] tattha ^b^bhavampī^eb^ti pi-kāro sampiṇḍanatthe nipāto, tena ca  cha satthāre sampiṇḍeti. yathā pūraṇādayo ``sammāsambuddhamhā''ti  paṭijānanti, evaṃ bhavampi nu paṭijānātīti attho. idaṃ pana rājā  na attano laddhiyā, loke mahājanena ^a^P1.0130^ea^  gahitapaṭiññāvasena pucchati. atha bhagavā buddhasīhanādaṃ nadanto  ^b^yaṃ hi taṃ mahārājā^eb^tiādimāha. tattha ^b^ahaṃ hi  mahārājā^eb^ti anuttaraṃ sabbaseṭṭhaṃ sabbaññutaññāṇasaṅkhātaṃ  sammāsambodhiṃ ahaṃ abhisambuddhoti attho. ^b^samaṇabrāhmaṇā^eb^ti  ^a^V1.0116^ea^ pabbajjūpagamanena ^a^M1.0120^ea^ samaṇā, jātivasena brāhmaṇā.  ^b^saṅghino^eb^tiādīsu pabbajitasamūhasaṅkhāto saṅgho etesaṃ  atthīti ^b^saṅghino^eb^. sveva gaṇo etesaṃ atthīti ^b^gaṇino^eb^.  ācārasikkhāpanavasena tassa gaṇassa ācariyāti ^b^gaṇācariyā.  ñātā^eb^ti paññātā pākaṭā. ``appicchā santuṭṭhā appicchatāya  vatthampi na nivāsentī''ti evaṃ samuggato yaso etesaṃ atthīti  ^b^yasassino. titthakarā^eb^ti laddhikarā. ^b^sādhusammatā^eb^ti  ``santo sappurisā''ti evaṃ sammatā. ^b^bahujanassā^eb^ti  assutavato andhabālaputhujjanassa. ^b^pūraṇo^eb^tiādīni tesaṃ  nāmagottāni. ^b^pūraṇo^eb^ti hi nāmameva. tathā,  ^b^makkhalī^eb^ti. so pana gosālāya jātattā ^b^gosālo^eb^ti  vutto. ^b^nāṭaputto^eb^ti nāṭassa putto. ^b^belaṭṭhaputto^eb^ti  belaṭṭhassa putto. ^b^kaccāyano^eb^ti pakudhassa gottaṃ. kesakambalassa  dhāraṇato ^b^ajito kesakambalo^eb^ti vutto.</p>
              <p>[03] ^b^tepi mayā^eb^ti kappakolāhalaṃ buddhakolāhalaṃ  cakkavattikolāhalanti tīṇi kolāhalāni. tattha  ``vassasatasahassamatthake kappuṭṭhānaṃ bhavissatī''ti kappakolāhalaṃ nāma  hoti -- ``ito vassasatasahassamatthake loko vinassissati, mettaṃ  mārisā, bhāvetha, karuṇaṃ muditaṃ upekkha''nti manussappathe devatā  ghosentiyo vicaranti. ``vassasahassamatthake pana buddho  uppajjissatī''ti buddhakolāhalaṃ nāma hoti -- ``ito  vassasahassamatthake buddho uppajjitvā dhammānudhammapaṭipadaṃ paṭipannena  saṅgharatanena parivārito dhammaṃ desento vicarissatī''ti devatā  ugghosenti. ``vassasatamatthake pana cakkavattī uppajjissatī''ti  cakkavattikolāhalaṃ nāma hoti -- ``ito vassasatamatthake  sattaratanasampanno catuddīpissaro ^a^P1.0131^ea^ sahassa  puttaparivāro vehāsaṅgamo cakkavattirājā uppajjissatī''ti devatā  ugghosenti.</p>
              <p>[03] imesu tīsu kolāhalesu ime cha satthāro buddhakolāhalaṃ sutvā  ācariye payirupāsitvā cintāmāṇivijjādīni uggaṇhitvā --  ``mayaṃ buddhamhā''ti paṭiññaṃ katvā mahājanaparivutā janapadaṃ vicarantā  anupubbena sāvatthiyaṃ pattā. tesaṃ upaṭṭhākā rājānaṃ upasaṅkamitvā,  ``mahārāja, pūraṇo kassapo...pe0... ajito kesakambalo buddho  kira sabbaññū kirā''ti ārocesuṃ. rājā ``tumheva ne nimantetvā  ānethā''ti āha ^a^M1.0121^ea^. te gantvā tehi, ``rājā vo nimanteti.  rañño gehe bhikkhaṃ gaṇhathā''ti vuttā gantuṃ na ussahanti, punappunaṃ  vuccamānā upaṭṭhākānaṃ cittānurakkhaṇatthāya adhivāsetvā sabbe ekatova  agamaṃsu. rājā āsanāni paññāpetvā ^a^V1.0117^ea^ ``nisīdantū''ti āha.  nigguṇānaṃ attabhāve rājusmā nāma pharati, te mahārahesu āsanesu  nisīdituṃ asakkontā phalakesu ceva bhūmiyaṃ ca nisīdiṃsu.</p>
              <p>[03] rājā ``ettakeneva natthi tesaṃ anto sukkadhammo''ti vatvā  āhāraṃ adatvāva tālato patitaṃ muggarena pothento viya ``tumhe  buddhā, na buddhā''ti pañhaṃ pucchi. te cintayiṃsu -- ``sace  `buddhamhā'ti vakkhāma, rājā buddhavisaye pañhaṃ pucchitvā kathetuṃ  asakkonte `tumhe mayaṃ buddhāti mahājanaṃ vañcetvā āhiṇḍathā'ti  jivhampi chindāpeyya, aññampi anatthaṃ kareyyā''ti sakapaṭiññāya  eva `na mayaṃ buddhā'ti vadiṃsu. atha ne rājā gehato nikaḍḍhāpesi.  te rājagharato nikkhante upaṭṭhākā pucchiṃsu -- ``kiṃ ācariyā  rājā tumhe pañhaṃ pucchitvā sakkārasammānaṃ akāsī''ti? rājā  ``buddhā tumhe''ti pucchi, tato mayaṃ -- ``sace ayaṃ rājā  buddhavisaye pañhaṃ kathiyamānaṃ ajānanto amhesu manaṃ padosessati, bahuṃ  apuññaṃ pasavissatī''ti rañño anukampāya `na mayaṃ buddhā'ti  vadimhā, mayaṃ pana buddhā eva, amhākaṃ buddhabhāvo, udakena dhovitvāpi  harituṃ na sakkāti. iti bahiddhā `buddhamhā'ti ^a^P1.0132^ea^  āhaṃsu -- rañño santike `na mayaṃ buddhā'ti vadiṃsūti, idaṃ gahetvā  rājā evamāha. tattha ^b^kiṃ pana bhavaṃ gotamo daharo ceva jātiyā,  navo ca pabbajjāyā^eb^ti idaṃ attano paṭiññaṃ gahetvā vadati. tattha  ^b^ki^eb^nti paṭikkhepavacanaṃ. ete jātimahallakā ca cirapabbajitā  ca ``buddhamhā''ti na paṭijānanti, bhavaṃ gotamo jātiyā ca daharo  pabbajjāya ca navo kiṃ paṭijānāti? mā paṭijānāhīti attho. </p>
              <p>[01] ^b^na uññātabbā^eb^ti na avajānitabbā. ^b^na  paribhotabbā^eb^ti na paribhavitabbā. ^b^katame cattāro^eb^ti  kathetukamyatāpucchā. ^b^khattiyo^eb^ti rājakumāro. ^b^urago^eb^ti  āsīviso. ^b^aggī^eb^ti aggiyeva. ^b^bhikkhū^eb^ti imasmiṃ  pana pade desanākusalatāya attānaṃ abbhantaraṃ katvā sīlavantaṃ pabbajitaṃ  dasseti. ettha ^a^M1.0122^ea^ ca daharaṃ rājakumāraṃ disvā, ukkamitvā maggaṃ  adento, pārupanaṃ anapanento, nisinnāsanato anuṭṭhahanto,  hatthipiṭṭhādīhi anotaranto, heṭṭhā katvā maññanavasena aññampi  evarūpaṃ anācāraṃ karonto khattiyaṃ avajānāti nāma. ``bhaddako  vatāyaṃ rājakumāro, mahākaṇḍo mahodaro -- kiṃ nāma yaṃkiñci  corūpaddavaṃ vūpasametuṃ yattha katthaci ṭhāne rajjaṃ anusāsituṃ  sakkhissatī''tiādīni vadanto paribhoti nāma.  añjanisalākamattampi āsīvisapotakaṃ kaṇṇādīsu piḷandhanto  aṅgulimpi jivhampi ḍaṃsāpento uragaṃ avajānāti nāma ^a^V1.0118^ea^. ``bhaddako  vatāyaṃ āsīviso udakadeḍḍubho viya kiṃ nāma kiñcideva ḍaṃsituṃ  kassacideva kāye visaṃ pharituṃ sakkhissatī''tiādīni vadanto  paribhoti nāma. khajjopanakamattampi aggiṃ gahetvā hatthena kīḷanto  bhaṇḍukkhalikāya khipanto cūḷāya vā sayanapiṭṭhasāṭakapasibbakādīsu  vā ṭhapento aggiṃ avajānāti nāma. ``bhaddako vatāyaṃ aggi kataraṃ  nu kho yāgubhattaṃ pacissati, kataraṃ macchamaṃsaṃ, kassa sītaṃ  vinodessatī''tiādīni vadanto paribhoti nāma. daharasāmaṇerampi  pana disvā ukkamitvā maggaṃ adentoti ^a^P1.0133^ea^ rājakumāre  vuttaṃ anācāraṃ karonto bhikkhuṃ avajānāti nāma. ``bhaddako vatāyaṃ  sāmaṇero mahākaṇṭho mahodaro yaṃkiñci buddhavacanaṃ uggahetuṃ yaṃkiñci  araññaṃ ajjhogāhetvā vasituṃ sakkhissati, saṅghattherakāle manāpo  bhavissatī''tiādīni vadanto paribhoti nāma. taṃ sabbampi na  kātabbanti dassento ^b^na uññātabbo na paribhotabbo^eb^ti āha.</p>
              <p>[03] ^b^etadavocā^eb^ti etaṃ gāthābandhaṃ avoca. gāthā ca nāmetā  tadatthadīpanāpi honti visesatthadīpanāpi, tatrimā tadatthampi  visesatthampi dīpentiyeva. tattha ^b^khattiya^eb^nti khettānaṃ adhipatiṃ.  vuttañhetaṃ ``khettānaṃ adhipatīti kho, vāseṭṭha, `khattiyo  khattiyo'tveva dutiyaṃ akkharaṃ upanibbatta''nti (dī0 ni0 3.131).  ^b^jātisampanna^eb^nti tāyeva khattiyajātiyā jātisampannaṃ.  ^b^abhijāta^eb^nti tīṇi kulāni atikkamitvā jātaṃ.</p>
              <p>[03] ^b^ṭhānaṃ hī^eb^ti kāraṇaṃ vijjati. ^b^manujindo^eb^ti  manussajeṭṭhako. ^b^rājadaṇḍenā^eb^ti rañño uddhaṭadaṇḍena, so appako  nāma na hoti, dasasahassavīsatisahassappamāṇo hotiyeva.  ^b^tasmiṃ pakkamate bhusa^eb^nti ^a^M1.0123^ea^ tasmiṃ puggale balavaupakkamaṃ upakkamati.  ^b^rakkhaṃ jīvitamattano^eb^ti attano jīvitaṃ rakkhamāno taṃ khattiyaṃ  parivajjeyya na ghaṭṭeyya.</p>
              <p>[03] ^b^uccāvacehī^eb^ti nānāvidhehi. ^b^vaṇṇehī^eb^ti saṇṭhānehi.  yena yena hi vaṇṇena caranto gocaraṃ labhati, yadi sappavaṇṇena,  yadi deḍḍubhavaṇṇena, yadi dhamanivaṇṇena, antamaso kalandakavaṇṇenapi  caratiyeva. ^b^āsajjā^eb^ti patvā. ^b^bāla^eb^nti yena bālena  ghaṭṭito, taṃ bālaṃ naraṃ vā nāriṃ vā ḍaṃseyya.</p>
              <p>[03] ^b^pahūtabhakkha^eb^nti bahubhakkhaṃ. aggissa hi abhakkhaṃ nāma  natthi. ^b^jālina^eb^nti jālavantaṃ. ^b^pāvaka^eb^nti ^a^V1.0119^ea^ aggiṃ.  pāvagantipi pāṭho. ^b^kaṇhavattani^eb^nti vattanīti maggo, agginā  gatamaggo kaṇho hoti kāḷako, tasmā ``kaṇhavattanī''ti vuccati.</p>
              <p>[03] ^b^mahā hutvānā^eb^ti mahanto hutvā. aggi hi ekadā  yāvabrahmalokappamāṇopi hoti. ^b^jāyanti^eb^ ^a^P1.0134^ea^  ^b^tattha pārohā^eb^ti tattha agginā daḍḍhavane pārohā jāyanti.  ^b^pārohā^eb^ti tiṇarukkhādayo vuccanti. te hi agginā daḍḍhaṭṭhāne  mūlamattepi avasiṭṭhe pādato rohanti jāyanti vaḍḍhanti, tasmā  ``pārohā''ti vuccanti. puna rohanatthena vā ^b^pārohā.  ahorattānamaccaye^eb^ti rattindivānaṃ atikkame. nidāghepi deve vuṭṭhamatte  jāyanti.</p>
              <p>[03] ^b^bhikkhu ḍahati tejasā^eb^ti ettha akkosantaṃ paccakkosanto  bhaṇḍantaṃ paṭibhaṇḍanto paharantaṃ paṭipaharanto bhikkhu nāma kiñci  bhikkhutejasā ḍahituṃ na sakkoti. yo pana akkosantaṃ na  paccakkosati, bhaṇḍantaṃ na paṭibhaṇḍati. paharantaṃ na paṭipaharati,  tasmiṃ vippaṭipanno tassa sīlatejena ḍayhati. tenevetaṃ vuttaṃ.  ^b^na tassa puttā pasavo^eb^ti tassa puttadhītaropi  gomahiṃsakukkuṭasūkarādayo pasavopi na bhavanti, vinassantīti attho.  ^b^dāyādā vindare dhana^eb^nti tassa dāyādāpi dhanaṃ na vindanti.  ^b^tālāvatthū bhavanti te^eb^ti te bhikkhutejasā daḍḍhā  vatthumattāvasiṭṭho matthakacchinnatālo viya bhavanti, puttadhītādivasena na  vaḍḍhantīti attho.</p>
              <p>[03] ^b^tasmā^eb^ti ^a^M1.0124^ea^ yasmā samaṇatejena daḍḍhā matthakacchinnatālo  viya aviruḷhidhammā bhavanti, tasmā. ^b^sammadeva samācare^eb^ti  sammā samācareyya. sammā samācarantena pana kiṃ kātabbanti?  khattiyaṃ tāva nissāya laddhabbaṃ gāmanigamayānavāhanādiānisaṃsaṃ,  uragaṃ nissāya tassa kīḷāpanena laddhabbaṃ  vatthahiraññasuvaṇṇādiānisaṃsaṃ aggiṃ nissāya tassānubhāvena pattabbaṃ  yāgubhattapacanasītavinodanādiānisaṃsaṃ, bhikkhuṃ nissāya tassa vasena  pattabbaṃ asutasavanasutapariyodapana-saggamaggādhigamādiānisaṃsaṃ  sampassamānena ``ete nissāya pubbe vuttappakāro ādīnavo atthi.  kiṃ imehī''ti? na sabbaso pahātabbā. issariyatthikena pana  vuttappakāraṃ avajānanañca paribhavanañca akatvā  pubbuṭṭhāyipacchānipātitādīhi ^a^P1.0135^ea^ upāyehi  khattiyakumāro tosetabbo, evaṃ tato issariyaṃ adhigamissati.  ahituṇḍikena urage vissāsaṃ akatvā nāgavijjaṃ parivattetvā ajapadena  daṇḍena gīvāya gahetvā visaharena mūlena dāṭhā dhovitvā peḷāyaṃ  pakkhipitvā kīḷāpentena caritabbaṃ. evaṃ taṃ nissāya  ghāsacchādanādīni labhissati. yāgupacanādīni ^a^V1.0120^ea^ kattukāmena aggiṃ  vissāsena bhaṇḍukkhalikādīsu apakkhipitvā hatthehi anāmasantena  gomayacuṇṇādīhi jāletvā yāgupacanādīni kattabbāni, evaṃ taṃ  nissāya ānisaṃsaṃ labhissati. asutasavanādīni patthayantenapi  bhikkhuṃ ativissāsena vejjakammanavakammādīsu ayojetvā catūhi  paccayehi sakkaccaṃ upaṭṭhātabbo, evaṃ taṃ nissāya asutapubbaṃ buddhavacanaṃ  asutapubbaṃ pañhāvinicchayaṃ diṭṭhadhammikasamparāyikaṃ atthaṃ tisso  kulasampattiyo cha kāmasaggāni nava ca brahmaloke patvā  amatamahānibbānadassanampi labhissatīti imamatthaṃ sandhāya  ^b^sammadeva samācare^eb^ti āha.</p>
              <p>[03] ^b^etadavocā^eb^ti dhammadesanaṃ sutvā pasanno pasādaṃ  āvikaronto etaṃ ``abhikkanta''ntiādivacanaṃ avoca. tattha  ^b^abhikkanta^eb^nti abhikantaṃ atīṭṭhaṃ atimanāpaṃ, atisundaranti  attho. ettha ekena abhikkantasaddena desanaṃ thometi ``abhikkantaṃ,  bhante, yadidaṃ bhagavato dhammadesanā''ti. ekena attano  ^a^M1.0125^ea^ pasādaṃ ``abhikkantaṃ, bhante, yadidaṃ bhagavato dhammadesanaṃ āgamma mama  pasādo''ti.</p>
              <p>[03] tato paraṃ catūhi upamāhi desanaṃyeva thometi. tattha  ^b^nikkujjita^eb^nti adhomukhaṭhapitaṃ, heṭṭhāmukhajātaṃ vā.  ^b^ukkujjeyyā^eb^ti uparimukhaṃ kareyya. ^b^paṭicchanna^eb^nti  tiṇapaṇṇādichāditaṃ. ^b^vivareyyā^eb^ti ugghāṭeyya.  ^b^mūḷhassā^eb^ti disāmūḷhassa. ^b^maggaṃ ācikkheyyā^eb^ti  ^a^P1.0136^ea^ hatthe gahetvā ``esa maggo''ti vadeyya.  ^b^andhakāre^eb^ti kāḷapakkhacātuddasī aḍḍharattaghanavanasaṇḍa meghapaṭalehi  caturaṅge tame. idaṃ vuttaṃ hoti -- yathā koci nikkujjitaṃ ukkujjeyya,  evaṃ saddhammavimukhaṃ asaddhamme patitaṃ maṃ asaddhammā vuṭṭhāpentena, yathā  paṭicchannaṃ vivareyya, evaṃ kassapassa bhagavato sāsanantaradhānā pabhuti  micchādiṭṭhigahanapaṭicchannaṃ sāsanaṃ vivarantena, yathā mūḷhassa maggaṃ  ācikkheyya, evaṃ kummaggamicchāmaggapaṭipannassa me saggamokkhamaggaṃ  āvikarontena, yathā andhakāre telapajjotaṃ dhāreyya, evaṃ mohandhakāre  nimuggassa me buddhādiratanarūpāni apassato  tappaṭicchādakamohandhakāraviddhaṃsakadesanāpajjotaṃ dhārentena mayhaṃ bhagavatā  etehi pariyāyehi pakāsitattā anekapariyāyena dhammo pakāsitoti.</p>
              <p>[03] evaṃ desanaṃ thometvā imāya desanāya ratanattaye pasannacitto  pasannākāraṃ karonto ^b^esāha^eb^ntiādimāha. tattha ^b^esāha^eb^nti  eso ahaṃ. ^b^bhagavantaṃ saraṇaṃ gacchāmi dhammañca  bhikkhusaṅghañcā^eb^ti ^a^V1.0121^ea^ bhagavantañca dhammañca bhikkhusaṅghañcāti imaṃ  ratanattayaṃ saraṇaṃ gacchāmi. ^b^upāsakaṃ maṃ, bhante, bhagavā  dhāretū^eb^ti maṃ bhagavā `upāsako aya'nti evaṃ dhāretu, jānātūti  attho. ^b^ajjatagge^eb^ti ajjataṃ ādiṃ katvā. ajjadaggeti vā  pāṭho, da-kāro padasandhikaro, ajja aggaṃ katvāti attho.  ^b^pāṇupeta^eb^nti pāṇehi upetaṃ yāva me jīvitaṃ pavattati, tāva upetaṃ  anaññasatthukaṃ tīhi saraṇagamanehi saraṇaṃ gataṃ upāsakaṃ kappiyakārakaṃ  maṃ bhagavā dhāretūti ayamettha saṅkhepo, vitthāro pana  sumaṅgalavilāsiniyā dīghanikāyaṭṭhakathāya sāmaññaphalasutte  sabbākārena vuttoti. paṭhamaṃ. </p>
            </h4>
            <h4>
              <h4n> 2. purisasuttavaṇṇanā </h4n>
              <p>[03] 113^b^.^eb^ dutiye ^a^M1.0126^ea^ ^a^P1.0137^ea^  ^b^abhivādetvā^eb^ti purimasutte saraṇagatattā idha abhivādesi.  ^b^ajjhatta^eb^nti niyakajjhattaṃ, attano santāne uppajjantīti attho.  ^b^lobhā^eb^dīsu lubbhanalakkhaṇo lobho, dussanalakkhaṇo doso,  muyhanalakkhaṇo mohoti. ^b^hiṃsantī^eb^ti viheṭhenti nāsenti  vināsenti. ^b^attasambhūtā^eb^ti attani sambhūtā. ^b^tacasāraṃva  samphala^eb^nti yathā tacasāraṃ veḷuṃ vā naḷaṃ vā attano phalaṃ hiṃsati  vināseti, evaṃ hiṃsanti vināsentīti. dutiyaṃ. </p>
            </h4>
            <h4>
              <h4n> 3. jarāmaraṇasuttavaṇṇanā </h4n>
              <p>[03] 114^b^.^eb^ tatiye ^b^aññatra jarāmaraṇā^eb^ti jarāmaraṇato  mutto nāma atthīti vuccati. ^b^khattiyamahāsālā^eb^ti  khattiyamahāsālā nāma mahāsārappattā khattiyā. yesaṃ hi khattiyānaṃ  heṭṭhimantena koṭisataṃ nidhānagataṃ hoti, tayo kahāpaṇakumbhā  valañjanatthāya gehamajjhe rāsiṃ katvā ṭhapitā honti, te  ^b^khattiyamahāsālā^eb^ nāma. yesaṃ brāhmaṇānaṃ asītikoṭidhanaṃ  nihitaṃ hoti, diyaḍḍho kahāpaṇakumbho valañjanatthāya gehamajjhe rāsiṃ  katvā ṭhapito hoti, te ^b^brāhmaṇamahāsālā^eb^ nāma. yesaṃ  gahapatīnaṃ cattālīsakoṭidhanaṃ nihitaṃ hoti, kahāpaṇakumbho  valañjanatthāya gehamajjhe rāsiṃ katvā ṭhapito hoti, te  ^b^gahapatimahāsālā^eb^ nāma.</p>
              <p>[03] ^b^aḍḍhā^eb^ti issarā. nidhānagatadhanassa mahantatāya  ^b^mahaddhanā^eb^. suvaṇṇarajatabhājanādīnaṃ upabhogabhaṇḍānaṃ mahantatāya  ^b^mahābhogā^eb^. anidhānagatassa jātarūparajatassa pahūtatāya,  ^b^pahūtajātarūparajatā^eb^ ^a^V1.0122^ea^. vittūpakaraṇassa tuṭṭhikaraṇassa pahūtatāya  ^b^pahūtavittūpakaraṇā^eb^. godhanādīnañca sattavidhadhaññānañca pahūtatāya  ^b^pahūtadhanadhaññā. tesampi jātānaṃ natthi aññatra jarāmaraṇā^eb^ti  tesampi evaṃ issarānaṃ jātānaṃ nibbattānaṃ natthi aññatra jarāmaraṇā,  jātattāyeva jarāmaraṇato mokkho nāma natthi, antojarāmaraṇeyeva  hoti.</p>
              <p>[03] ^b^arahanto^eb^tiādīsu ^a^M1.0127^ea^ ^a^P1.0138^ea^ ārakā  kilesehīti arahanto. khīṇā etesaṃ cattāro āsavāti  ^b^khīṇāsavā^eb^. brahmacariyavāsaṃ vuṭṭhā pariniṭṭhitavāsāti  ^b^vusitavanto^eb^. catūhi maggehi karaṇīyaṃ etesaṃ katanti  ^b^katakaraṇīyā^eb^. khandhabhāro kilesabhāro abhisaṅkhārabhāro  kāmaguṇabhāroti, ime ohitā bhārā etesanti ^b^ohitabhārā^eb^.  anuppatto arahattasaṅkhāto sako attho etesanti  ^b^anuppattasadatthā^eb^. dasavidhampi parikkhīṇaṃ bhavasaṃyojanaṃ  etesanti ^b^parikkhīṇabhavasaṃyojanā^eb^. sammā kāraṇehi jānitvā  vimuttāti ^b^sammadaññāvimuttā^eb^. maggapaññāya catusaccadhammaṃ ñatvā  phalavimuttiyā vimuttāti attho. ^b^bhedanadhammo^eb^ti bhijjanasabhāvo.  ^b^nikkhepanadhammo^eb^ti nikkhipitabbasabhāvo. khīṇāsavassa hi  ajīraṇadhammopi atthi, ārammaṇato paṭividdhaṃ nibbānaṃ, taṃ hi na  jīrati. idha panassa jīraṇadhammaṃ dassento evamāha. atthuppattiko  kirassa suttassa nikkhepo. sivikasālāya nisīditvā kathitanti  vadanti. tattha bhagavā citrāni rathayānādīni disvā diṭṭhameva upamaṃ  katvā, ``jīranti ve rājarathā''ti gāthamāha.</p>
              <p>[03] tattha ^b^jīrantī^eb^ti jaraṃ pāpuṇanti. ^b^rājarathā^eb^ti  rañño abhirūhanarathā. ^b^sucittā^eb^ti suvaṇṇarajatādīhi suṭṭhu  cittitā. ^b^atho sarīrampi jaraṃ upetī^eb^ti evarūpesu  anupādiṇṇakesu sāradārumayesu rathesu jīrantesu imasmiṃ ajjhattike  upādiṇṇake maṃsalohitādimaye sarīre kiṃ vattabbaṃ? sarīrampi jaraṃ  upetiyevāti attho. ^b^santo have sabbhi pavedayantī^eb^ti santo  sabbhīhi saddhiṃ sataṃ dhammo na jaraṃ upetīti evaṃ pavedayanti.  ``sataṃ dhammo nāma nibbānaṃ, taṃ na jīrati, ajaraṃ amatanti evaṃ  kathentī''ti attho. yasmā vā nibbānaṃ āgamma sīdanasabhāvā  kilesā bhijjanti, tasmā taṃ sabbhīti vuccati. iti purimapadassa  kāraṇaṃ dassento ``santo have sabbhi pavedayantī''ti āha. idaṃ hi  vuttaṃ hoti -- sataṃ dhammo na jaraṃ upeti, tasmā santo sabbhi  pavedayanti. ajaraṃ nibbānaṃ sataṃ dhammoti ^a^P1.0139^ea^  ācikkhantīti attho. sundarādhivacanaṃ vā etaṃ sabbhīti. yaṃ  sabbhidhammabhūtaṃ nibbānaṃ santo pavedayanti kathayanti, so sataṃ dhammo  na jaraṃ upetītipi attho. tatiyaṃ. </p>
            </h4>
            <h4>
              <h4n> 4. piyasuttavaṇṇanā </h4n>
              <p>[03] 115^b^.^eb^ catutthe ^a^V1.0123^ea^ ^a^M1.0128^ea^ ^b^rahogatassā^eb^ti rahasi gatassa.  ^b^paṭisallīnassā^eb^ti nilīnassa ekībhūtassa. ^b^evametaṃ,  mahārājā^eb^ti idha bhagavā imaṃ suttaṃ sabbaññubhāsitaṃ karonto āha.  ^b^antakenādhipannassā^eb^ti maraṇena ajjhotthaṭassa. catutthaṃ. </p>
            </h4>
            <h4>
              <h4n> 5. attarakkhitasuttavaṇṇanā </h4n>
              <p>[03] 116^b^.^eb^ pañcame ^b^hatthikāyo^eb^ti hatthighaṭā.  sesesupi eseva nayo. ^b^saṃvaro^eb^ti pidahanaṃ. ^b^sādhu sabbattha  saṃvaro^eb^ti iminā kammapathabhedaṃ apattassa kammassa saṃvaraṃ dasseti.  ^b^lajjī^eb^ti hirimā. lajjīgahaṇena cettha ottappampi gahitameva  hoti. pañcamaṃ. </p>
            </h4>
            <h4>
              <h4n> 6. appakasuttavaṇṇanā </h4n>
              <p>[03] 117^b^.^eb^ chaṭṭhe ^b^uḷāre uḷāre^eb^ti paṇīte ca bahuke ca.  ^b^majjantī^eb^ti mānamajjanena majjanti. ^b^atisāra^eb^nti  atikkamaṃ. ^b^kūṭa^eb^nti pāsaṃ. ^b^pacchāsa^eb^nti pacchā tesaṃ.  chaṭṭhaṃ. </p>
            </h4>
            <h4>
              <h4n> 7. aḍḍakaraṇasuttavaṇṇanā </h4n>
              <p>[03] 118^b^.^eb^ sattame ^b^kāmahetū^eb^ti kāmamūlakaṃ.  ^b^kāmanidāna^eb^nti kāmapaccayā. ^b^kāmādhikaraṇa^eb^nti  kāmakāraṇā. sabbāni hetāni aññamaññavevacanāneva.  ^b^bhadramukho^eb^ti sundaramukho. ekadivasaṃ kira rājā aḍḍakaraṇe  nisīdi. tattha paṭhamataraṃ lañjaṃ gahetvā nisinnā amaccā  assāmikepi sāmike kariṃsu. rājā taṃ ñatvā -- ``mayhaṃ tāva  pathavissarassa sammukhāpete evaṃ karonti, parammukhā kiṃ nāma na  karissanti? paññāyissati dāni viṭaṭūbho senāpati sakena  ^a^P1.0140^ea^ rajjena, kiṃ mayhaṃ evarūpehi lañjakhādakehi  musāvādīhi saddhiṃ ekaṭṭhāne nisajjāyā''ti cintesi. tasmā  evamāha. ^b^khippaṃva oḍḍita^eb^nti kuminaṃ viya oḍḍitaṃ. yathā  macchā oḍḍitaṃ kuminaṃ pavisantā na jānanti, evaṃ sattā  kilesakāmena vatthukāmaṃ vītikkamantā na jānantīti attho. sattamaṃ. </p>
            </h4>
            <h4>
              <h4n> 8. mallikāsuttavaṇṇanā </h4n>
              <p>[03] 119^b^.^eb^ aṭṭhame ^a^V1.0124^ea^ ^a^M1.0129^ea^ ^b^atthi nu kho te mallike^eb^ti kasmā  pucchati? ayaṃ kira mallikā duggatamālākārassa dhītā, ekadivasaṃ  āpaṇato pūvaṃ gahetvā ``mālārāmaṃ gantvāva khādissāmī''ti  gacchantī paṭipathe bhikkhusaṅghaparivāraṃ bhagavantaṃ bhikkhācāraṃ pavisantaṃ  disvā pasannacittā taṃ bhagavato adāsi. satthā nisīdanākāraṃ  dassesi. ānandatthero cīvaraṃ paññāpetvā adāsi. bhagavā tattha  nisīditvā taṃ pūvaṃ paribhuñjitvā mukhaṃ vikkhāletvā sitaṃ pātvākāsi.  thero ``imissā, bhante, ko vipāko bhavissatī''ti pucchi.  ānanda, ajjesā tathāgatassa paṭhamabhojanaṃ adāsi, ajjeva  kosalarañño aggamahesī bhavissatīti. taṃdivasameva ca rājā  kāsigāme bhāgineyyena yuddhena parājito palāyitvā nagaraṃ āgacchanto  mālārāmaṃ pavisitvā balakāyassa āgamanaṃ āgamesi. tassa sā  vattaṃ akāsi. so tāya vatte pasīditvā taṃ antepūraṃ atihārāpetvā  taṃ aggamahesiṭṭhāne ṭhapesi. </p>
              <p>[01] athekadivasaṃ cintesi -- ``mayā imissā  duggatakulassa dhītuyā mahantaṃ issariyaṃ dinnaṃ, yaṃnūnāhaṃ imaṃ puccheyyaṃ  `ko te piyo'ti? sā `tvaṃ me, mahārāja, piyo'ti vatvā puna maṃ  pucchissati. athassāhaṃ `mayhampi tvaṃyeva piyā'ti vakkhāmī''ti.  iti so aññamaññaṃ vissāsajananatthaṃ sammodanīyaṃ kathaṃ kathento  pucchati. sā pana devī paṇḍitā buddhupaṭṭhāyikā dhammupaṭṭhāyikā  saṅghupaṭṭhāyikā mahāpaññā ^a^P1.0141^ea^, tasmā evaṃ cintesi  -- ``nāyaṃ pañho rañño mukhaṃ oloketvā kathetabbo''ti. sā  saraseneva kathetvā rājānaṃ pucchi. rājā tāya sarasena kathitattā  nivattituṃ alabhanto sayampi saraseneva kathetvā ``sakāraṇaṃ idaṃ,  tathāgatassa naṃ ārocessāmī''ti gantvā bhagavato ārocesi.  ^b^nevajjhagā^eb^ti nādhigacchati. ^b^evaṃ piyo puthu attā  paresa^eb^nti yathā ekassa attā piyo, evaṃ paresaṃ puthusattānampi attā  piyoti attho. aṭṭhamaṃ. </p>
            </h4>
            <h4>
              <h4n> 9. yaññasuttavaṇṇanā </h4n>
              <p>[03] 120^b^.^eb^ navame ^a^M1.0130^ea^ ^b^thūṇūpanītānī^eb^ti thūṇaṃ upanītāni,  thūṇāya baddhāni honti. ^b^parikammāni karontī^eb^ti ettāvatā  tehi bhikkhūhi rañño āraddhayañño tathāgatassa ārocito. kasmā  pana raññā ayaṃ yañño āraddho? dussupinapaṭighātāya. ekadivasaṃ  kira rājā sabbālaṅkārappaṭimaṇḍito ^a^V1.0125^ea^ hatthikkhandhavaragato nagaraṃ  anusañcaranto vātapānaṃ vivaritvā olokayamānaṃ ekaṃ itthiṃ disvā  tassā paṭibaddhacitto tatova paṭinivattitvā antepuraṃ pavisitvā  ekassa purisassa tamatthaṃ ārocetvā ``gaccha tassā sassāmikabhāvaṃ  vā assāmikabhāvaṃ vā jānāhī''ti pesesi. so gantvā pucchi.  sā ``eso me sāmiko āpaṇe nisinno''ti dassesi.  rājapuriso rañño tamatthaṃ ācikkhi. rājā taṃ purisaṃ pakkosāpetvā  ``maṃ upaṭṭhahā''ti āha. ``nāhaṃ, deva, upaṭṭhahituṃ jānāmī''ti ca  vutte ``upaṭṭhānaṃ nāma na ācariyassa santike uggahetabba''nti  balakkārena āvudhaphalakaṃ gāhāpetvā upaṭṭhākaṃ akāsi. upaṭṭhahitvā gehaṃ  gatamattameva ca naṃ puna pakkosāpetvā ``upaṭṭhākena nāma rañño vacanaṃ  kattabbaṃ, gaccha ito yojanamatte amhākaṃ sīsadhovanapokkharaṇī atthi,  tato aruṇamattikañca lohituppalamālañca gaṇhitvā ehi. sace  ajjeva nāgacchasi, rājadaṇḍaṃ karissāmī''ti vatvā pesesi. so  rājabhayena nikkhamitvā ^a^P1.0142^ea^ gato.</p>
              <p>[03] rājāpi tasmiṃ gate dovārikaṃ pakkosāpetvā, ``ajja  sāyanheyeva dvāraṃ pidahitvā `ahaṃ rājadūto'ti vā `uparājadūto'ti  vā bhaṇantānampi mā vivarī''ti āha. so puriso mattikañca  uppalāni ca gahetvā dvāre pihitamatte āgantvā bahuṃ vadantopi dvāraṃ  alabhitvā parissayabhayena jetavanaṃ gato. rājāpi rāgapariḷāhena  abhibhūto kāle nisīdati, kāle tiṭṭhati, kāle nipajjati, sanniṭṭhānaṃ  alabhanto yattha katthaci nisinnakova makkaṭaniddāya niddāyati.</p>
              <p>[03] pubbe ^a^M1.0131^ea^ ca tasmiṃyeva nagare cattāro seṭṭhiputtā paradārikakammaṃ  katvā nandopanandāya nāma lohakumbhiyā nibbattiṃsu. te pheṇuddehakaṃ  paccamānā tiṃsavassasahassāni heṭṭhā gacchantā kumbhiyā talaṃ pāpuṇanti,  tiṃsavassasahassāni upari gacchantā matthakaṃ pāpuṇanti. te taṃ  divasaṃ ālokaṃ oloketvā attano dukkaṭabhayena ekekaṃ gāthaṃ vattukāmā  vattuṃ asakkontā ekekaṃ akkharameva āhaṃsu. eko sa-kāraṃ, eko  so-kāraṃ, eko na-kāraṃ, eko du-kāraṃ āha. rājā tesaṃ  nerayikasattānaṃ saddaṃ sutakālato paṭṭhāya sukhaṃ avindamānova  taṃrattāvasesaṃ vītināmesi.</p>
              <p>[03] aruṇe uṭṭhite purohito āgantvā taṃ sukhaseyyaṃ pucchi. so  ``kuto me, ācariya, sukha''nti ^a^V1.0126^ea^? vatvā, ``supine evarūpe sadde  assosi''nti ācikkhi. brāhmaṇo -- ``imassa rañño iminā  supinena vuḍḍhi vā hāni vā natthi, apica kho pana yaṃ imassa gehe  atthi, taṃ samaṇassa gotamassa hoti, gotamasāvakānaṃ hoti, brāhmaṇā  kiñci na labhanti, brāhmaṇānaṃ bhikkhaṃ uppādessāmī''ti, ``bhāriyo  ayaṃ, mahārāja, supino tīsu jānīsu ekā paññāyati, rajjantarāyo  vā bhavissati jīvitantarāyo vā, devo vā na vassissatī''ti āha.  kathaṃ sotthi bhaveyya ācariyāti? ``mantetvā ñātuṃ sakkā,  mahārājāti. gacchatha ācariyehi saddhiṃ mantetvā amhākaṃ sotthiṃ  karothā''ti. </p>
              <p>[01] so sivikasālāyaṃ brāhmaṇe sannipātetvā tamatthaṃ  ārocetvā, ``visuṃ visuṃ gantvā evaṃ vadathā''ti tayo vagge akāsi  ^a^P1.0143^ea^. brāhmaṇā pavisitvā rājānaṃ sukhaseyyaṃ pucchiṃsu.  rājā purohitassa kathitaniyāmeneva kathetvā ``kathaṃ sotthi  bhaveyyā''ti pucchi. mahābrāhmaṇā -- ``sabbapañcasataṃ yaññaṃ yajitvā  etassa kammassa sotthi bhaveyya, evaṃ, mahārāja, ācariyā  kathentī''ti āhaṃsu. rājā tesaṃ sutvā anabhinanditvā  appaṭikkositvā tuṇhī ahosi. atha dutiyavaggabrāhmaṇāpi āgantvā  tattheva kathesuṃ. tathā tatiyavaggabrāhmaṇāpi. atha rājā ``yaññaṃ  karontū''ti āṇāpesi. tato paṭṭhāya brāhmaṇā usabhādayo pāṇe  āharāpesuṃ. nagare mahāsaddo udapādi ^a^M1.0132^ea^. taṃ pavattiṃ ñatvā mallikā  rājānaṃ tathāgatassa santikaṃ pesesi. so gantvā bhagavantaṃ vanditvā  ekamantaṃ nisīdi. atha naṃ bhagavā -- ``handa kuto nu tvaṃ,  mahārāja, āgacchasi divādivassā''ti āha. rājā -- ``ajja  me, bhante, supinake cattāro saddā sutā, sohaṃ brāhmaṇe pucchiṃ.  brāhmaṇā `bhāriyo, mahārāja, supino, sabbapañcasataṃ yaññaṃ yajitvā  paṭikammaṃ karomāti āraddhā'''ti āha. kinti te, mahārāja, saddā  sutāti. so yathāsutaṃ ārocesi. atha naṃ bhagavā āha -- pubbe,  mahārāja, imasmiṃyeva nagare cattāro seṭṭhiputtā paradārikā hutvā  nandopanandāya lohakumbhiyā nibbattā saṭṭhivassasahassamatthake  uggacchiṃsu.</p>
              <p>[03] tattha eko -- </p>
              <p>[21] ``saṭṭhivassasahassāni, paripuṇṇāni sabbaso. </p>
              <p>[22] niraye paccamānānaṃ, kadā anto bhavissatī''ti..(pe0  va0 802; jā0 1.4.54) -- </p>
              <p>[25] imaṃ ^a^V1.0127^ea^ gāthaṃ vatthukāmo ahosi. dutiyo -- </p>
              <p>[21] ``sohaṃ nūna ito gantvā, yoniṃ laddhāna mānusiṃ. </p>
              <p>[22] vadaññū sīlasampanno, kāhāmi kusalaṃ bahu''nti.. (pe0  va0 805; jā0 1.4.56) -- </p>
              <p>[25] imaṃ gāthaṃ vatthukāmo ahosi. tatiyo -- </p>
              <p>[21] ``natthi anto kuto anto, na anto paṭidissati. </p>
              <p>[22] tadā hi pakataṃ pāpaṃ, mama tuyhañca mārisā''ti..  (pe0 va0 803; jā0 1.4.55) -- </p>
              <p>[25] imaṃ gāthaṃ vatthukāmo ahosi. catuttho -- </p>
              <p>[21] ``dujjīvitamajīvimhā, ye sante na dadamhase. </p>
              <p>[22] vijjamānesu bhogesu, dīpaṃ nākamha attano''ti.. (pe0  va0 804; jā0 1.4.53) -- </p>
              <p>[25] imaṃ ^a^P1.0144^ea^. te imā gāthā vattuṃ  asakkontā ekekaṃ akkharaṃ vatvā tattheva nimuggā. iti, mahārāja,  te nerayikasattā yathākammena viraviṃsu. tassa saddassa sutapaccayā  tuyhaṃ hāni vā vuḍḍhi vā natthi. ettakānaṃ pana pasūnaṃ ghātanakammaṃ  nāma bhāriyanti nirayabhayena tajjetvā dhammakathaṃ ^a^M1.0133^ea^ kathesi. rājā  dasabale pasīditvā, ``muñcāmi, nesaṃ jīvitaṃ dadāmi, haritāni  ceva tiṇāni khādantu, sītalāni ca pānīyāni pivantu, sīto ca  nesaṃ vāto upavāyatū''ti vatvā, ``gacchatha hārethā''ti manusse  āṇāpesi. te gantvā brāhmaṇe palāpetvā taṃ pāṇasaṅghaṃ bandhanato  mocetvā nagare dhammabheriṃ carāpesuṃ.</p>
              <p>[03] atha rājā dasabalassa santike nisinno āha -- ``bhante,  ekaratti nāma tiyāmā hoti, mayhaṃ pana ajja dve rattiyo ekato  ghaṭitā viya ahesu''nti. sopi puriso tattheva nisinno ^a^V1.0128^ea^ āha --  ``bhante, yojanaṃ nāma catugāvutaṃ hoti, mayhaṃ pana ajja dve  yojanāni ekato katāni viya ahesu''nti. atha bhagavā --  ``jāgarassa tāva rattiyā dīghabhāvo pākaṭo, santassa yojanassa  dīghabhāvo pākaṭo, vaṭṭapatitassa pana bālaputhujjanassa  anamataggasaṃsāravaṭṭaṃ ekantadīghamevā''ti rājānañca tañca purisaṃ  nerayikasatte ca ārabbha dhammapade imaṃ gāthaṃ abhāsi -- </p>
              <p>[21] ``dīghā jāgarato ratti, dīghaṃ santassa yojanaṃ. </p>
              <p>[22] dīgho bālānaṃ saṃsāro, saddhammaṃ avijānata''nti..  (dha0 pa0 60).</p>
              <p>[03] gāthāpariyosāne so itthisāmiko puriso sotāpattiphale  patiṭṭhahi. ^b^etamatthaṃ viditvā^eb^ti etaṃ kāraṇaṃ jānitvā.</p>
              <p>[03] ^b^assamedha^eb^ntiādīsu -- porāṇarājakāle kira sassamedhaṃ  purisamedhaṃ sammāpāsaṃ vācāpeyyanti cattāri saṅgahavatthūni ahesuṃ, yehi  rājāno lokaṃ saṅgaṇhiṃsu. tattha nipphannasassato ^a^P1.0145^ea^  dasamabhāgaggahaṇaṃ ^b^sassamedhaṃ^eb^ nāma, sassasampādane  medhāvitāti attho. mahāyodhānaṃ chamāsikaṃ bhatta-vetanānuppadānaṃ  ^b^purisamedhaṃ^eb^ nāma, purisasaṅgaṇhane medhāvitāti attho.  daliddamanussānaṃ hatthato lekhaṃ gahetvā tīṇi vassāni vināva  vaḍḍhiyā sahassadvisahassamattadhanānuppadānaṃ ^b^sammāpāsaṃ^eb^ nāma.  tañhi sammā manusse pāseti, hadaye bandhitvā viya ṭhapeti, tasmā  sammāpāsanti vuccati. ``tāta mātulā''tiādinā nayena  saṇhavācābhaṇanaṃ vācāpeyyaṃ nāma, piyavācāti attho. evaṃ catūhi  saṅgahavatthūhi saṅgahitaṃ raṭṭhaṃ iddhañceva ^a^M1.0134^ea^ hoti phītañca pahūtānnapānaṃ  khemaṃ nirabbudaṃ. manussā mudā modamānā ure putte naccentā  apārutagharadvārā viharanti. idaṃ gharadvāresu aggaḷānaṃ abhāvato  ^b^niraggaḷa^eb^nti vuccati. ayaṃ porāṇikā paveṇī.</p>
              <p>[03] aparabhāge pana okkākarājakāle brāhmaṇā imāni cattāri  saṅgahavatthūni imañca raṭṭhasampattiṃ parivattetvā uddhaṃmūlakaṃ katvā  assamedhaṃ purisamedhanti ādike pañca yaññe nāma akaṃsu. tesu  assamettha medhanti vadhantīti ^b^assamedho^eb^. dvīhi pariyaññehi  yajitabbassa ekavīsatiyūpassa ekasmiṃ majjhimadivaseyeva  sattanavutipañcapasusataghātabhiṃsanassa ṭhapetvā bhūmiñca ^a^V1.0129^ea^ purise ca  avasesasabbavibhavadakkhiṇassa yaññassetaṃ adhivacanaṃ. purisamettha  medhantīti ^b^purisamedho^eb^. catūhi pariyaññehi yajitabbassa saddhiṃ  bhūmiyā assamedhe vuttavibhavadakkhiṇassa yaññassetaṃ adhivacanaṃ.  sammamettha pāsentīti ^b^sammāpāso^eb^. divase divase sammaṃ  khipitvā tassa ^a^P1.0146^ea^ patitokāse vediṃ katvā  saṃhārimehi yūpādīhi sarassatinadiyā nimuggokāsato pabhuti  paṭilomaṃ gacchantena yajitabbassa satrayāgassetaṃ adhivacanaṃ.  vājamettha pivantīti ^b^vājapeyyo^eb^. ekena pariyaññena sattarasahi  pasūhi yajitabbassa beluvayūpassa sattarasakadakkhiṇassa yaññassetaṃ  adhivacanaṃ. natthi ettha aggaḷāti ^b^niraggaḷo^eb^. navahi  pariyaññehi yajitabbassa saddhiṃ bhūmiyā ca purisehi ca assamedhe  vuttavibhavadakkhiṇassa sabbamedhapariyāyanāmassa assamedhavikappassevetaṃ  adhivacanaṃ. ^b^mahārambhā^eb^ti mahākiccā mahākaraṇīyā.  ^b^sammaggatā^eb^ti sammā paṭipannā buddhādayo. ^b^nirārambhā^eb^ti  appatthā appakiccā. ^b^yajanti anukula^eb^nti anukulesu yajanti,  yaṃ niccabhattādi pubbapurisehi paṭṭhapitaṃ, taṃ aparāparaṃ anupacchinnattā  manussā dadantīti attho. navamaṃ. </p>
            </h4>
            <h4>
              <h4n> 10. bandhanasuttavaṇṇanā </h4n>
              <p>[03] 121^b^.^eb^ dasame ^b^idha, bhante, raññā^eb^ti idaṃ te  bhikkhū tesu manussesu ānandattherassa sukatakāraṇaṃ ārocentā  ārocesuṃ. rañño kira sakkena kusarājassa dinno aṭṭhavaṅko maṇi  paveṇiyā āgato. rājā alaṅkaraṇakāle taṃ maṇiṃ āharathāti āha.  manussā ``ṭhapitaṭṭhāne ^a^M1.0135^ea^ na passāmā''ti ārocesuṃ. rājā  antogharacārino ``maṇiṃ pariyesitvā dethā''ti bandhāpesi.  ānandatthero te disvā maṇipaṭisāmakānaṃ ekaṃ upāyaṃ ācikkhi  ^a^P1.0147^ea^. te rañño ārocesuṃ. rājā ``paṇḍito thero,  therassa vacanaṃ karothā''ti. paṭisāmakamanussā rājaṅgaṇe udakacāṭiṃ  ṭhapetvā sāṇiyā parikkhipāpetvā te manusse āhaṃsu -- ``sāṭakaṃ  pārupitvā ettha gantvā hatthaṃ otārethā''ti. maṇicoro cintesi --  ``rājabhaṇḍaṃ vissajjetuṃ vā valañjetuṃ vā na sakkā''ti. so gehaṃ  gantvā maṇiṃ upakacchake ṭhapetvā sāṭakaṃ pārupitvā āgamma  udakacāṭiyaṃ pakkhipitvā pakkāmi. mahājane paṭikkante rājamanussā  cāṭiyaṃ hatthaṃ otāretvā maṇiṃ disvā āharitvā rañño adaṃsu.  ``ānandattherena kira dassitanayena maṇi diṭṭho''ti mahājano  kolāhalaṃ akāsi. te bhikkhū taṃ kāraṇaṃ tathāgatassa ārocentā  imaṃ pavattiṃ ārocesuṃ. satthā -- ``anacchariyaṃ, bhikkhave, yaṃ  ānando manussānaṃ hatthāruḷhamaṇiṃ āharāpeyya ^a^V1.0130^ea^, yattha pubbe paṇḍitā  attano ñāṇe ṭhatvā ahetukapaṭisandhiyaṃ nibbattānaṃ tiracchānagatānampi  hatthāruḷhaṃ bhaṇḍaṃ āharāpetvā rañño adaṃsū''ti vatvā -- </p>
              <p>[21] ``ukkaṭṭhe sūramicchanti, mantīsu akutūhalaṃ. </p>
              <p>[22] piyañca annapānamhi, atthe jāte ca paṇḍita''nti..  (jā0 1.1.92) -- </p>
              <p>[25] mahāsārajātakaṃ kathesi.</p>
              <p>[03] ^b^na taṃ daḷha^eb^nti taṃ bandhanaṃ thiranti na kathenti.  ^b^yadāyasa^eb^nti yaṃ āyasā kataṃ. ^b^sārattarattā^eb^ti suṭṭhu  rattarattā, sārattena vā rattā sārattarattā, sāraṃ idanti maññanāya  rattāti attho. ^b^apekkhā^eb^ti ālayo nikanti. ^b^āhū^eb^ti  kathenti. ^b^ohārina^eb^nti catūsu apāyesu ākaḍḍhanakaṃ.  ^b^sithila^eb^nti na āyasādibandhanaṃ viya iriyāpathaṃ nivāretvā  ṭhitaṃ. tena hi bandhanena baddhā paradesampi gacchantiyeva.  ^b^duppamuñca^eb^nti aññatra lokuttarañāṇena muñcituṃ asakkuṇeyyanti.  dasamaṃ. </p>
              <p>[06] paṭhamo vaggo. </p>
            </h4>
          </h3>
          <h3>
            <h3n> 2. dutiyavaggo </h3n>
            <h4>
              <h4n> 1. sattajaṭilasuttavaṇṇanā </h4n>
              <p>[03] 122^b^.^eb^ dutiyavaggassa ^a^M1.0136^ea^ paṭhame ^a^P1.0148^ea^  ^b^pubbārāme migāramātupāsāde^eb^ti pubbārāmasaṅkhāte vihāre  migāramātuyā pāsāde. tatrāyaṃ anupubbikathā -- atīte  satasahassakappamatthake ekā upāsikā padumuttaraṃ bhagavantaṃ nimantetvā  buddhappamukhassa bhikkhusaṅghassa satasahassadānaṃ datvā bhagavato pādamūle  nipajjitvā -- ``anāgate tumhādisassa buddhassa aggupaṭṭhāyikā  homī''ti patthanaṃ akāsi. sā kappasatasahassaṃ devesu ca manussesu  ca saṃsaritvā amhākaṃ bhagavato kāle bhaddiyanagare meṇḍakaputtassa  dhanañcayaseṭṭhino gehe sumanadeviyā kucchismiṃ paṭisandhiṃ gaṇhi  ^a^V1.0131^ea^. jātakāle cassā visākhāti nāmaṃ akaṃsu. sā yadā bhagavā  bhaddiyanagaraṃ agamāsi, tadā pañcahi dārikāsatehi saddhiṃ bhagavato  paccuggamanaṃ gatā paṭhamadassanamhiyeva sotāpannā ahosi. aparabhāge  sāvatthiyaṃ migāraseṭṭhiputtassa puṇṇavaḍḍhanakumārassa gehaṃ gatā. tattha  naṃ migāraseṭṭhi mātiṭṭhāne ṭhapesi, tasmā migāramātāti vuccati.  tāya kārite pāsāde.</p>
              <p>[03] ^b^bahi dvārakoṭṭhake^eb^ti pāsādadvārakoṭṭhakassa bahi, na  vihāradvārakoṭṭhakassa. so kira pāsādo lohapāsādo viya samantā  catudvārakoṭṭhakayuttena pākārena parikkhitto. tesu pācīnadvārakoṭṭhakassa  bahi pāsādacchāyāyaṃ pācīnalokadhātuṃ olokento paññatte varabuddhāsane  nisinno hoti. </p>
              <p>[01] ^b^parūḷhakacchanakhalomā^eb^ti parūḷhakacchā  parūḷhanakhā parūḷhalomā, kacchādīsu dīghalomā dīghanakhā cāti  attho. ^b^khārivividha^eb^nti vividhakhāriṃ nānappakārakaṃ  pabbajitaparikkhārabhaṇḍakaṃ. ^b^avidūre atikkamantī^eb^ti  avidūramaggena nagaraṃ pavisanti. ^b^rājāhaṃ^eb^ ^a^P1.0149^ea^,  ^b^bhante^eb^ti ahaṃ, bhante, rājā pasenadi kosalo, mayhaṃ nāmaṃ tumhe  jānāthāti. kasmā pana rājā loke aggapuggalassa santike  nisinno evarūpānaṃ naggabhogganissirikānaṃ añjaliṃ paggaṇhātīti.  saṅgaṇhanatthāya. evaṃ hissa ahosi -- ``sacāhaṃ ettakampi etesaṃ  na karissāmi ^a^M1.0137^ea^, `mayaṃ puttadāraṃ pahāya etassatthāya  dubbhojanadukkhaseyyādīni anubhoma, ayaṃ amhākaṃ añjalimattampi na  karotī'ti attanā diṭṭhaṃ sutaṃ paṭicchādetvā na katheyyuṃ. evaṃ kate  pana anigūhitvā kathessantī''ti. tasmā evamakāsi. apica  satthu ajjhāsayajānanatthaṃ evamakāsi.</p>
              <p>[03] ^b^kāsikacandana^eb^nti saṇhacandanaṃ.  ^b^mālāgandhavilepana^eb^nti vaṇṇagandhatthāya mālaṃ, sugandhabhāvatthāya  gandhaṃ, vaṇṇagandhatthāya vilepanañca dhārentena.</p>
              <p>[03] ^b^saṃvāsenā^eb^ti sahavāsena. ^b^sīlaṃ veditabba^eb^nti ayaṃ  susīlo vā dussīlo vāti saṃvasantena upasaṅkamantena jānitabbo.  ^b^tañca kho dīghena addhunā na ittara^eb^nti tañca sīlaṃ dīghena  kālena veditabbaṃ, na ittarena. dvīhatīhañhi saṃyatākāro ca  saṃvutindriyākāro ca na sakkā dassetuṃ. ^b^manasikarotā^eb^ti  sīlamassa pariggahessāmīti manasikarontena paccavekkhanteneva sakkā  ^a^V1.0132^ea^ jānituṃ, na itarena. ^b^paññavatā^eb^ti tampi sappaññeneva paṇḍitena.  bālo hi manasikarontopi jānituṃ na sakkoti.</p>
              <p>[03] ^b^saṃvohārenā^eb^ti kathanena. </p>
              <p>[21] ``yo hi koci manussesu, vohāraṃ upajīvati. </p>
              <p>[22] evaṃ vāseṭṭha jānāhi, vāṇijo so na brāhmaṇo''ti..  (ma0 ni0 2.457) -- </p>
              <p>[25] ettha hi byavahāro vohāro nāma. ``cattāro  ariyavohārā cattāro anariyavohārā''ti (dī0 ni0 3.313) ettha  cetanā. ``saṅkhā samaññā paññatti vohāro''ti (dha0 sa0  1313-1315) ettha paññatti. ``vohāramattena so vohareyyā''ti  (saṃ0 ni0  1.25) ettha kathā vohāro. idhāpi esova  adhippeto. ekaccassa hi sammukhā kathā parammukhāya kathāya na  sameti, parammukhā ^a^P1.0150^ea^ kathā ca sammukhāya kathāya,  tathā purimakathā ca pacchimakathāya, pacchimakathā ca purimakathāya.  so kathenteneva sakkā jānituṃ ``asuci eso puggalo''ti.  sucisīlassa pana purimaṃ pacchimena, pacchimañca purimena sameti,  sammukhākathitaṃ parammukhākathitena, parammukhākathitañca  sammukhākathitena, tasmā kathentena sakkā sucibhāvo jānitunti  pakāsento evamāha.</p>
              <p>[03] ^b^thāmo^eb^ti ^a^M1.0138^ea^ ñāṇathāmo. yassa hi ñāṇathāmo natthi, so  uppannesu upaddavesu gahetabbaggahaṇaṃ katabbakiccaṃ apassanto advāragharaṃ  paviṭṭho viya carati. tenāha ^b^āpadāsu kho, mahārāja, thāmo  veditabbo^eb^ti. ^b^sākacchāyā^eb^ti saṃkathāya. duppaññassa hi  kathā udake geṇḍu viya uppalavati, paññavato kathentassa paṭibhānaṃ  anantaraṃ hoti. udakavipphanditeneva hi maccho khuddako vā mahanto  vāti ñāyati. ^b^ocarakā^eb^ti heṭṭhācarakā. ^b^carā^eb^ hi  pabbatamatthakena carantāpi heṭṭhā -- carakāva honti.  ^b^ocaritvā^eb^ti avacaritvā vīmaṃsitvā, taṃ taṃ pavattiṃ ñatvāti  attho. ^b^rajojalla^eb^nti rajañca jallañca. ^b^vaṇṇarūpenā^eb^ti  vaṇṇasaṇṭhānena. ^b^ittaradassanenā^eb^ti lahukadassanena.  ^b^viyañjanenā^eb^ti parikkhārabhaṇḍakena. ^b^patirūpako  mattikākuṇḍalovā^eb^ti suvaṇṇakuṇḍalapatirūpako mattikākuṇḍalova.  ^b^lohaḍḍhamāso^eb^ti lohaḍḍhamāsako. paṭhamaṃ. </p>
            </h4>
            <h4>
              <h4n> 2. pañcarājasuttavaṇṇanā </h4n>
              <p>[03] 123^b^.^eb^ dutiye ^a^V1.0133^ea^ ^b^rūpā^eb^ti nīlapītādibhedaṃ  rūpārammaṇaṃ. ^b^kāmānaṃ agga^eb^nti etaṃ kāmānaṃ uttamaṃ seṭṭhanti  rūpagaruko āha. sesesupi eseva nayo. ^b^yato^eb^ti yadā.  ^b^manāpapariyanta^eb^nti ^a^P1.0151^ea^ manāpanipphattikaṃ  manāpakoṭikaṃ. tattha dve manāpāni puggalamanāpaṃ sammutimanāpañca.  puggalamanāpaṃ nāma yaṃ ekassa puggalassa iṭṭhaṃ kantaṃ hoti, tadeva  aññassa aniṭṭhaṃ akantaṃ. paccantavāsīnañhi gaṇḍuppādāpi iṭṭhā honti  kantā manāpā, majjhimadesavāsīnaṃ atijegucchā. tesañca  moramaṃsādīni iṭṭhāni honti, itaresaṃ tāni atijegucchāni. idaṃ  puggalamanāpaṃ. itaraṃ sammutimanāpaṃ.</p>
              <p>[03] iṭṭhāniṭṭhārammaṇaṃ nāma loke paṭivibhattaṃ natthi, vibhajitvā pana  dassetabbaṃ. vibhajantena ca na atīssarānaṃ  mahāsammatamahāsudassanadhammāsokādīnaṃ vasena vibhajitabbaṃ. tesañhi  dippakappampi ārammaṇaṃ amanāpaṃ upaṭṭhāti. atiduggatānaṃ  dullabhannapānānaṃ vasenapi na vibhajitabbaṃ. tesañhi  kaṇājakabhattasitthānipi pūtimaṃsassa rasopi atimadhuro amatasadiso  hoti. majjhimānaṃ pana gaṇakamahāmattaseṭṭhi kuṭumbikavāṇijādīnaṃ  kālena ^a^M1.0139^ea^ iṭṭhaṃ kālena aniṭṭhaṃ labhamānānaṃ vasena vibhajitabbaṃ. tañca  panetaṃ ārammaṇaṃ javanaṃ paricchindituṃ na sakkoti. javanañhi iṭṭhepi  rajjati aniṭṭhepi, iṭṭhepi dussati aniṭṭhepi. ekantato pana  vipākacittaṃ iṭṭhāniṭṭhaṃ paricchindati. kiñcāpi hi micchādiṭṭhikā  buddhaṃ vā saṅghaṃ vā mahācetiyādīni vā uḷārāni ārammaṇāni  disvā akkhīni pidahanti domanassaṃ āpajjanti, dhammasaddaṃ sutvā  kaṇṇe thakenti, cakkhuviññāṇasotaviññāṇāni pana tesaṃ  kusalavipākāneva honti. kiñcāpi gūthasūkarādayo gūthagandhaṃ  ghāyitvā khādituṃ labhissāmāti somanassajātā honti, gūthadassane  pana nesaṃ cakkhuviññāṇaṃ, tassa gandhaghāyane ghānaviññāṇaṃ, rasasāyane  jivhāviññāṇañca akusalavipākameva hoti. bhagavā pana  puggalamanāpataṃ sandhāya ^b^te ca, mahārāja, rūpā^eb^tiādimāha.</p>
              <p>[03] ^b^candanaṅgaliko^eb^ti idaṃ tassa upāsakassa nāmaṃ.  ^b^paṭibhāti maṃ bhagavā^eb^ti bhagavā mayhaṃ ekaṃ kāraṇaṃ upaṭṭhāti  paññāyati. tassa te pañca rājāno āmuttamaṇikuṇḍale sajjitāya  ^a^P1.0152^ea^ āpānabhūmiyā nisinnavaseneva mahatā rājānubhāvena  paramena issariyavibhavena āgantvāpi dasabalassa ^a^V1.0134^ea^ santike ṭhitakālato  paṭṭhāya divā padīpe viya udakābhisitte aṅgāre viya sūriyuṭṭhāne  khajjopanake viya ca hatappabhe hatasobhe taṃ tathāgatañca tehi sataguṇena  sahassaguṇena virocamānaṃ disvā, ``mahantā vata bho buddhā nāmā''ti  paṭibhānaṃ udapādi. tasmā evamāha.</p>
              <p>[03] ^b^kokanada^eb^nti padumassevetaṃ vevacanaṃ. ^b^pāto^eb^ti  kālasseva. ^b^siyā^eb^ti bhaveyya. ^b^avītagandha^eb^nti  avigatagandhaṃ. ^b^aṅgīrasa^eb^nti sammāsambuddhaṃ. bhagavato hi  aṅgato rasmiyo nikkhamanti, tasmā aṅgīrasoti vuccati. yathā  kokanadasaṅkhātaṃ padumaṃ pātova phullaṃ avītagandhaṃ siyā, evameva  bhagavantaṃ aṅgīrasaṃ tapantaṃ ādiccamiva antalikkhe virocamānaṃ  passāti ayamettha saṅkhepattho. ^b^bhagavantaṃ acchādesī^eb^ti  bhagavato adāsīti attho. lokavohārato panettha īdisaṃ vacanaṃ  hoti. so kira upāsako -- ``ete tathāgatassa guṇesu pasīditvā  mayhaṃ pañca uttarāsaṅge ^a^M1.0140^ea^ denti, ahampi te bhagavatova dassāmī''ti  cintetvā adāsi. dutiyaṃ. </p>
            </h4>
            <h4>
              <h4n> 3. doṇapākasuttavaṇṇanā </h4n>
              <p>[03] 124^b^.^eb^ tatiye ^b^doṇapākakura^eb^nti doṇapākaṃ kuraṃ,  doṇassa taṇḍulānaṃ pakkabhattaṃ tadūpiyañca sūpabyañjanaṃ bhuñjatīti attho.  ^b^bhuttāvī^eb^ti pubbe bhattasammadaṃ vinodetvā muhuttaṃ vissamitvā  buddhupaṭṭhānaṃ gacchati, taṃdivasaṃ pana bhuñjantova dasabalaṃ saritvā hatthe  dhovitvā agamāsi. ^b^mahassāsī^eb^ti tassa gacchato balavā  bhattaparīḷāho udapādi, tasmā mahantehi assāsehi assasati,  gattatopissa sedabindūni muccanti, tamenaṃ ubhosu passesu ṭhatvā  yamakatālavaṇṭehi bījanti, buddhagāravena pana nipajjituṃ na ussahatīti  idaṃ sandhāya ``mahassāsī''ti vuttaṃ. ^b^imaṃ gāthaṃ abhāsī^eb^ti,  rājā bhojane ^a^P1.0153^ea^ amattaññutāya kilamati, phāsu  vihāraṃ dānissa karissāmīti cintetvā abhāsi.  ^b^manujassā^eb^ti sattassa. ^b^kahāpaṇasata^eb^nti pātarāse paṇṇāsaṃ  sāyamāse paṇṇāsanti evaṃ kahāpaṇasataṃ. ^b^pariyāpuṇitvā^eb^ti  raññā saddhiṃ thokaṃ gantvā ``imaṃ maṅgalāsiṃ kassa dammi,  mahārājā''ti? asukassa nāma dehīti so taṃ asiṃ datvā  dasabalassa santikaṃ āgamma vanditvā ṭhitakova ``gāthaṃ vadatha, bho  gotamā''ti vatvā bhagavatā vuttaṃ pariyāpuṇitvāti attho.</p>
              <p>[03] ^b^bhattābhihāre^eb^ ^a^V1.0135^ea^ ^b^sudaṃ bhāsatī^eb^ti kathaṃ bhāsati? bhagavatā  anusiṭṭhiniyāmena. bhagavā hi naṃ evaṃ anusāsi -- ``māṇava, imaṃ  gāthaṃ naṭo viya pattapattaṭṭhāne mā avaca, rañño bhuñjanaṭṭhāne ṭhatvā  paṭhamapiṇḍādīsupi avatvā vosānapiṇḍe gahite vadeyyāsi, rājā  sutvāva bhattapiṇḍaṃ chaḍḍessati. atha rañño hatthesu dhotesu pātiṃ  apanetvā sitthāni gaṇetvā tadupiyaṃ byañjanaṃ ñatvā punadivase tāvatake  taṇḍule hāreyyāsi, pātarāse ca vatvā sāyamāse mā vadeyyāsī''ti.  so sādhūti paṭissuṇitvā taṃdivasaṃ rañño pātarāsaṃ bhutvā gatattā  sāyamāse bhagavato anusiṭṭhiniyāmena gāthaṃ abhāsi ^a^M1.0141^ea^. rājā  dasabalassa vacanaṃ saritvā bhattapiṇḍaṃ pātiyaṃyeva chaḍḍesi. rañño  hatthesu dhotesu pātiṃ apanetvā sitthāni gaṇetvā tadupiyaṃ byañjanaṃ  ñatvā punadivase tattake taṇḍule hariṃsu.</p>
              <p>[03] ^b^nāḷikodanaparamatāya saṇṭhāsī^eb^ti so kira māṇavo  divase divase tathāgatassa santikaṃ gacchati, dasabalassa vissāsiko  ahosi. atha naṃ ekadivasaṃ pucchi ``rājā kittakaṃ bhuñjatī''ti?  so ``nāḷikodana''nti āha. vaṭṭissati ettāvatā purisabhāgo  esa, ito paṭṭhāya gāthaṃ mā vadīti. iti rājā tattheva saṇṭhāsi.  ^b^diṭṭhadhammikena ceva atthena samparāyikena cā^eb^ti ettha  sallikhitasarīratā diṭṭhadhammikattho nāma, sīlaṃ samparāyikattho.  bhojane mattaññutā hi sīlaṅgaṃ nāma hotīti. tatiyaṃ. </p>
            </h4>
            <h4>
              <h4n> 4. paṭhamasaṅgāmasuttavaṇṇanā </h4n>
              <p>[03] 125^b^.^eb^ catutthe ^a^P1.0154^ea^ ^b^vedehiputto^eb^ti  ^b^vedehī^eb^ti paṇḍitādhivacanametaṃ, paṇḍititthiyā puttoti attho.  ^b^caturaṅgini^eb^nti hatthiassarathapattisaṅkhātehi catūhi aṅgehi  samannāgataṃ. ^b^sannayhitvā^eb^ti cammapaṭimuñcanādīhi sannāhaṃ  kāretvā. ^b^saṅgāmesu^eb^nti yujjhiṃsu. kena kāraṇena?  mahākosalaraññā kira bimbisārassa dhītaraṃ dentena dvinnaṃ rajjānaṃ  antare satasahassuṭṭhāno kāsigāmo nāma dhītu dinno. ajātasattunā  ca pitari mārite mātāpissa rañño viyogasokena nacirasseva matā.  tato rājā pasenadi kosalo -- ``ajātasattunā mātāpitaro  māritā, mayhaṃ pitu santako gāmo''ti tassatthāya aḍḍaṃ karoti.  ajātasattupi ``mayhaṃ mātu santako''ti tassa gāmassatthāya dvepi  mātulabhāgineyyā yujjhiṃsu.</p>
              <p>[03] pāpā ^a^V1.0136^ea^ devadattādayo mittā assāti ^b^pāpamitto^eb^. teyevassa  sahāyāti ^b^pāpasahāyo^eb^. tesvevassa cittaṃ ninnaṃ sampavaṅkanti  ^b^pāpasampavaṅko^eb^. pasenadissa sāriputtattherādīnaṃ vasena  kalyāṇamittāditā veditabbā. ^b^dukkhaṃ setī^eb^ti jitāni  hatthiādīni anusocanto dukkhaṃ sayissati. idaṃ bhagavā puna tassa  jayakāraṇaṃ disvā āha. ^b^jayaṃ veraṃ pasavatī^eb^ti jinanto veraṃ  pasavati, veripuggalaṃ labhati. catutthaṃ. </p>
            </h4>
            <h4>
              <h4n> 5. dutiyasaṅgāmasuttavaṇṇanā </h4n>
              <p>[03] 126^b^.^eb^ pañcame ^a^M1.0142^ea^ ^b^abbhuyyāsī^eb^ti parājaye garahappatto  ``ārāmaṃ gantvā bhikkhūnaṃ kathāsallāpaṃ suṇāthā''ti rattibhāge  buddharakkhitena nāma vuḍḍhapabbajitena dhammarakkhitassa vuḍḍhapabbajitassa  ``sace rājā imañca upāyaṃ katvā gaccheyya, puna jineyyā''ti  vuttajayakāraṇaṃ sutvā abhiuyyāsi.</p>
              <p>[03] ^b^yāvassa upakappatī^eb^ti yāva tassa upakappati sayhaṃ hoti.  ^b^yadā caññe^eb^ti yadā aññe. ^b^vilumpantī^eb^ti taṃ  vilumpitvā ^a^P1.0155^ea^ ṭhitapuggalaṃ vilumpanti.  ^b^vilumpatī^eb^ti vilumpiyati. ^b^ṭhānaṃ hi maññatī^eb^ti  ``kāraṇa''nti hi maññati. ^b^yadā^eb^ti yasmiṃ kāle.  ^b^jetāraṃ labhate jaya^eb^nti jayanto puggalo pacchā jetārampi labhati.  ^b^rosetāra^eb^nti ghaṭṭetāraṃ. ^b^rosako^eb^ti ghaṭṭako.  ^b^kammavivaṭṭenā^eb^ti kammapariṇāmena, tassa vilumpanakammassa  vipākadānena. ^b^so vilutto viluppatī^eb^ti so vilumpako  vilumpiyati. pañcamaṃ. </p>
            </h4>
            <h4>
              <h4n> 6. mallikāsuttavaṇṇanā </h4n>
              <p>[03] 127^b^.^eb^ chaṭṭhe ^b^upasaṅkamī^eb^ti mallikāya deviyā  gabbhavuṭṭhānakāle sūtigharaṃ paṭijaggāpetvā ārakkhaṃ datvā upasaṅkami.  ^b^anattamano ahosī^eb^ti, ``duggatakulassa me dhītu mahantaṃ  issariyaṃ dinnaṃ, sace puttaṃ alabhissa, mahantaṃ sakkāraṃ adhigamissa,  tato dāni parihīnā''ti anattamano ahosi. ^b^seyyā^eb^ti  dandhapaññasmā elamūgaputtato ekaccā itthīyeva seyyā. ^b^posā^eb^ti  posehi. ^b^janādhipā^eb^ti janādhibhuṃ rājānaṃ ālapati.  ^b^sassudevā^eb^ti sassusasuradevatā. ^b^disampatī^eb^ti disājeṭṭhakā.  ^b^tādisā subhagiyā^eb^ti tādisāya subhariyāya. chaṭṭhaṃ. </p>
            </h4>
            <h4>
              <h4n> 7. appamādasuttavaṇṇanā </h4n>
              <p>[03] 128^b^.^eb^ sattame ^a^V1.0137^ea^ ^b^samadhiggayhā^eb^ti samadhiggaṇhitvā,  ādiyitvāti attho. ^b^appamādo^eb^ti kārāpakāppamādo.  ^b^samodhāna^eb^nti samavadhānaṃ upakkhepaṃ. ^b^evameva kho^eb^ti  hatthipadaṃ viya hi kārāpakāppamādo, sesapadajātāni viya avasesā  catubhūmakā kusaladhammā. te hatthipade sesapadāni viya ^a^M1.0143^ea^ ^a^P1.0156^ea^  appamāde samodhānaṃ gacchanti, appamādassa anto  parivattanti. yathā ca hatthipadaṃ sesapadānaṃ aggaṃ seṭṭhaṃ, evaṃ appamādo  sesadhammānanti dasseti. mahaggatalokuttaradhammānampi hesa  paṭilābhakaṭṭhena lokiyopi samāno aggova hoti.</p>
              <p>[03] ^b^appamādaṃ pasaṃsantī^eb^ti ``etāni āyuādīni patthayantena  appamādova kātabbo''ti appamādameva pasaṃsanti. yasmā vā  puññakiriyāsu paṇḍitā appamādaṃ pasaṃsanti, tasmā āyuādīni  patthayantena appamādova kātabboti attho. ^b^atthābhisamayā^eb^ti  atthapaṭilābhā. sattamaṃ. </p>
            </h4>
            <h4>
              <h4n> 8. kalyāṇamittasuttavaṇṇanā </h4n>
              <p>[03] 129^b^.^eb^ aṭṭhame ^b^so ca kho kalyāṇamittassā^eb^ti  so cāyaṃ dhammo kalyāṇamittasseva svākkhāto nāma hoti, na  pāpamittassāti. kiñcāpi hi dhammo sabbesampi svākkhātova,  kalyāṇamittassa pana sussūsantassa saddahantassa atthaṃ pūreti bhesajjaṃ  viya vaḷañjantassa na itarassāti. tenetaṃ vuttaṃ. ^b^dhammo^eb^ti  cettha desanādhammo veditabbo.</p>
              <p>[03] ^b^upaḍḍhamida^eb^nti thero kira rahogato cintesi -- ``ayaṃ  samaṇadhammo nāma ovādake anusāsake kalyāṇamitte sati  paccattapurisakāre ṭhitassa sampajjati, upaḍḍhaṃ kalyāṇamittato hoti,  upaḍḍhaṃ paccattapurisakārato''ti. athassa etadahosi -- ``ahaṃ  padesañāṇe ṭhito nippadesaṃ cintetuṃ na sakkomi, satthāraṃ pucchitvā  nikkaṅkho bhavissāmī''ti. tasmā satthāraṃ upasaṅkamitvā evamāha.  ^b^brahmacariyassā^eb^ti ariyamaggassa. ^b^yadidaṃ  kalyāṇamittatā^eb^ti yā esā kalyāṇamittatā nāma, sā upaḍḍhaṃ, tato  upaḍḍhaṃ āgacchatīti attho. iti therena ``upaḍḍhupaḍḍhā  sammādiṭṭhiādayo kalyāṇamittato āgacchanti, upaḍḍhupaḍḍhā  paccattapurisakārato''ti vuttaṃ. kiñcāpi ^a^V1.0138^ea^ therassa ayaṃ manoratho, yathā  pana bahūhi silāthambhe ussāpite, ``ettakaṃ ṭhānaṃ asukena ussāpitaṃ,  ettakaṃ asukenā''ti vinibbhogo natthi, yathā ca mātāpitaro  nissāya uppannesu puttesu ``ettakaṃ mātito ^a^P1.0157^ea^  nibbattaṃ, ettakaṃ pitito''ti vinibbhogo natthi, evaṃ idhāpi  avinibbhogadhammo hesa, ``ettakaṃ sammādiṭṭhiādīnaṃ ^a^M1.0144^ea^ kalyāṇamittato  nibbattaṃ, ettakaṃ paccattapurisakārato''ti na sakkā laddhuṃ,  kalyāṇamittatāya pana upaḍḍhaguṇo labbhatīti therassa ajjhāsayena  ^b^upaḍḍhaṃ^eb^ nāma jātaṃ, sakalaguṇo paṭilabbhatīti bhagavato  ajjhāsayena ^b^sakalaṃ^eb^ nāma jātaṃ. ^b^kalyāṇamittatā^eb^ti cetaṃ  pubbabhāgapaṭilābhaṅgaṃ nāmāti gahitaṃ. atthato kalyāṇamittaṃ nissāya  laddhā sīlasamādhivipassanāvasena cattāro khandhā.  saṅkhārakkhandhotipi vadantiyeva.</p>
              <p>[03] ^b^mā hevaṃ, ānandā^eb^ti, ānanda, mā evaṃ abhaṇi, bahussuto  tvaṃ sekhapaṭisambhidappatto aṭṭha vare gahetvā maṃ upaṭṭhahasi, catūhi  acchariyabbhutadhammehi samannāgato, tādisassa evaṃ kathetuṃ na vaṭṭati.  ^b^sakalameva hidaṃ, ānanda, brahmacariyaṃ, yadidaṃ kalyāṇamittatā^eb^ti  idaṃ bhagavā -- ``cattāro maggā cattāri phalāni tisso vijjā cha  abhiññā sabbaṃ kalyāṇamittamūlakameva hotī''ti sandhāyāha. idāni  vacībhedeneva kāraṇaṃ dassento ^b^kalyāṇamittasseta^eb^ntiādimāha.  tattha ^b^pāṭikaṅkha^eb^nti pāṭikaṅkhitabbaṃ icchitabbaṃ,  avassaṃbhāvīti attho. </p>
              <p>[01] ^b^idhā^eb^ti imasmiṃ sāsane. ^b^sammādiṭṭhiṃ  bhāvetī^eb^tiādīsu aṭṭhannaṃ ādipadānaṃyeva tāva ayaṃ saṅkhepavaṇṇanā --  sammā dassanalakkhaṇā sammādiṭṭhi. sammā abhiniropanalakkhaṇo  sammāsaṅkappo. sammā pariggahaṇalakkhaṇā sammāvācā. sammā  samuṭṭhāpanalakkhaṇo sammākammanto. sammā vodāpanalakkhaṇā  sammāājīvo. sammā paggahalakkhaṇo sammāvāyāmo. sammā  upaṭṭhānalakkhaṇā sammāsati. sammā samādhānalakkhaṇo sammāsamādhi.</p>
              <p>[03] tesu ekekassa tīṇi kiccāni honti. seyyāthidaṃ --  sammādiṭṭhi tāva aññehipi attano paccanīkakilesehi saddhiṃ  micchādiṭṭhiṃ pajahati, nirodhaṃ ārammaṇaṃ karoti, sampayuttadhamme ca  passati tappaṭicchādakamohavidhamanavasena asammohato.  sammāsaṅkappādayopi tatheva micchāsaṅkappādīni ca pajahanti,  nirodhañca ārammaṇaṃ karonti. visesato panettha sammādiṭṭhi  sahajātadhamme sammā dasseti ^a^P1.0158^ea^. sammāsaṅkappo  sahajātadhamme abhiniropeti, sammāvācā sammā pariggaṇhāti,  sammākammanto sammā ^a^M1.0145^ea^ samuṭṭhāpeti, sammāājīvo sammā vodāpeti  ^a^V1.0139^ea^, sammāvāyāmo sammā paggaṇhāti, sammāsati sammā upaṭṭhāpeti,  sammāsamādhi sammā dahati.</p>
              <p>[03] apicesā sammādiṭṭhi nāma pubbabhāge nānākhaṇā nānārammaṇā  hoti, maggakāle ekakkhaṇā ekārammaṇā. kiccato pana sammādiṭṭhi  dukkhe ñāṇantiādīni cattāri nāmāni labhati.  sammāsaṅkappādayopi pubbabhāge nānākhaṇā nānārammaṇā honti,  maggakāle ekakkhaṇā ekārammaṇā. tesu sammāsaṅkappo kiccato  nekkhammasaṅkappotiādīni tīṇi nāmāni labhati. sammāvācādayo  tayo viratiyopi honti cetanāyopi, maggakkhaṇe pana viratiyova.  sammāvāyāmo sammāsatīti idampi dvayaṃ kiccato  sammappadhānasatipaṭṭhānavasena cattāri nāmāni labhati. sammāsamādhi  pana pubbabhāgepi maggakkhaṇepi sammāsamādhiyeva.</p>
              <p>[03] evaṃ tāva ``sammādiṭṭhi''ntiādinā nayena vuttānaṃ aṭṭhannaṃ  ādipadānaṃyeva atthavaṇṇanaṃ ñatvā idāni ^b^bhāveti  vivekanissita^eb^ntiādīsu evaṃ ñātabbo. ^b^bhāvetī^eb^ti vaḍḍheti,  attano cittasantāne punappunaṃ janeti, abhinibbattetīti attho.  ^b^vivekanissita^eb^nti vivekaṃ nissitaṃ, viveke vā nissitanti  vivekanissitaṃ. ^b^viveko^eb^ti vivittatā. vivittatā cāyaṃ  tadaṅgaviveko, vikkhambhana-samuccheda-paṭippassaddhi-nissaraṇavivekoti  pañcavidho. evametasmiṃ pañcavidhe viveke. ^b^vivekanissita^eb^nti  tadaṅgavivekanissitaṃ samucchedavivekanissitaṃ  nissaraṇavivekanissitañca sammādiṭṭhiṃ bhāvetīti ayamattho veditabbo.  tathā hi ayaṃ ariyamaggabhāvanānuyutto yogī vipassanākkhaṇe  kiccato tadaṅgavivekanissitaṃ, ajjhāsayato nissaraṇavivekanissitaṃ,  maggakāle pana kiccato samucchedavivekanissitaṃ, ārammaṇato  nissaraṇavivekanissitaṃ sammādiṭṭhiṃ bhāveti. esa nayo  ^b^virāganissitā^eb^dīsu. vivekatthā eva hi virāgādayo ^a^P1.0159^ea^.</p>
              <p>[03] kevalañcettha vossaggo duvidho pariccāgavossaggo ca  pakkhandanavossaggo cāti. tattha ^b^pariccāgavossaggo^eb^ti  vipassanākkhaṇe ca tadaṅgavasena, maggakkhaṇe ca samucchedavasena  kilesappahānaṃ. ^b^pakkhandanavossaggo^eb^ti vipassanākkhaṇe  tanninnabhāvena, maggakkhaṇe pana ārammaṇakaraṇena nibbānapakkhandanaṃ,  tadubhayampi imasmiṃ lokiyalokuttaramissake ^a^V1.0140^ea^ atthavaṇṇanānaye  ^a^M1.0146^ea^ vaṭṭati. tathā hi ayaṃ sammādiṭṭhi yathāvuttena pakārena kilese ca pariccajati,  nibbānañca pakkhandati.</p>
              <p>[03] ^b^vossaggapariṇāmi^eb^nti iminā pana sakalena vacanena  vossaggatthaṃ pariṇamantaṃ pariṇatañca, paripaccantaṃ paripakkañcāti idaṃ  vuttaṃ hoti. ayañhi ariyamaggabhāvanānuyutto bhikkhu yathā  sammādiṭṭhi kilesapariccāgavossaggatthaṃ  nibbānapakkhandanavossaggatthañca paripaccati, yathā ca paripakkā hoti,  tathā naṃ bhāvetīti. esa nayo sesamaggaṅgesu.</p>
              <p>[03] ^b^āgammā^eb^ti ārabbha sandhāya paṭicca.  ^b^jātidhammā^eb^ti jātisabhāvā jātipakatikā. ^b^tasmā^eb^ti  yasmā sakalo ariyamaggopi kalyāṇamittaṃ nissāya labbhati, tasmā.  ^b^handā^eb^ti vavassaggatthe nipāto. ^b^appamādaṃ pasaṃsantī^eb^ti  appamādaṃ vaṇṇayanti, tasmā appamādo kātabbo.  ^b^atthābhisamayā^eb^ti atthapaṭilābhā. aṭṭhamaṃ. </p>
            </h4>
            <h4>
              <h4n> 9. paṭhamāputtakasuttavaṇṇanā </h4n>
              <p>[03] 130^b^.^eb^ navame ^b^divā divassā^eb^ti divasassa divā,  majjhanhikasamayeti attho. ^b^sāpateyya^eb^nti dhanaṃ. ^b^ko pana  vādo rūpiyassā^eb^ti  suvaṇṇarajatatambalohakāḷalohaphālakacchapakādibhedassa ghanakatassa ceva  paribhogabhājanādibhedassa ca rūpiyabhaṇḍassa pana ko vādo?  ``ettakaṃ nāmā''ti kā paricchedakathāti attho. ^b^kaṇājaka^eb^nti  sakuṇḍakabhattaṃ. ^b^bilaṅgadutiya^eb^nti kañjikadutiyaṃ.  ^b^sāṇa^eb^nti sāṇavākamayaṃ ^a^P1.0160^ea^.  ^b^tipakkhavasana^eb^nti tīṇi khaṇḍāni dvīsu ṭhānesu sibbitvā  katanivāsanaṃ.</p>
              <p>[03] ^b^asappuriso^eb^ti lāmakapuriso.  ^b^uddhaggika^eb^ntiādīsu uparūparibhūmīsu phaladānavasena uddhaṃ  aggamassāti ^b^uddhaggikā^eb^. saggassa hitā tatrupapattijananatoti  ^b^sovaggikā^eb^. nibbattaṭṭhānesu sukho vipāko assāti  ^b^sukhavipākā^eb^. suṭṭhu aggānaṃ dibbavaṇṇādīnaṃ visesānaṃ  nibbattanato ^b^saggasaṃvattanikā^eb^. evarūpaṃ dakkhiṇadānaṃ na  patiṭṭhāpetīti.</p>
              <p>[03] ^b^sātodakā^eb^ti madhurodakā. ^b^settodakā^eb^ti vīcīnaṃ  bhinnaṭṭhāne udakassa setatāya setodakā. ^b^supatitthā^eb^ti  ^a^V1.0141^ea^ sundaratitthā. ^b^taṃ jano^eb^ti ^a^M1.0147^ea^ yena udakena sātodakā, taṃ udakaṃ  jano bhājanāni pūretvā neva hareyya. ^b^na yathāpaccayaṃ vā  kareyyā^eb^ti, yaṃ yaṃ udakena udakakiccaṃ kātabbaṃ, taṃ taṃ na kareyya.  ^b^tadapeyyamāna^eb^nti taṃ apeyyamānaṃ. ^b^kiccakaro ca hotī^eb^ti  attanā kattabbakiccakaro ceva kusalakiccakaro ca, bhuñjati ca,  kammante ca payojeti, dānañca detīti attho. navamaṃ. </p>
            </h4>
            <h4>
              <h4n> 10. dutiyāputtakasuttavaṇṇanā </h4n>
              <p>[03] 131^b^.^eb^ dasame ^b^piṇḍapātena paṭipādesī^eb^ti  piṇḍapātena saddhiṃ saṃyojesi, piṇḍapātaṃ adāsīti attho.  ^b^pakkāmī^eb^ti kenacideva rājupaṭṭhānādinā kiccena gato. ^b^pacchā  vippaṭisārī ahosī^eb^ti so kira aññesupi divasesu taṃ  paccekasambuddhaṃ passati, dātuṃ panassa cittaṃ na uppajjati. tasmiṃ pana  divase ayaṃ padumavatideviyā tatiyaputto taggarasikhī paccekabuddho  gandhamādanapabbate phalasamāpattisukhena vītināmetvā pubbaṇhasamaye  vuṭṭhāya anotattadahe mukhaṃ dhovitvā manosilātale nivāsetvā  kāyabandhanaṃ bandhitvā pattacīvaramādāya abhiññāpādakaṃ catutthajjhānaṃ  samāpajjitvā iddhiyā vehāsaṃ abbhuggantvā nagaradvāre oruyha cīvaraṃ  pārupitvā pattamādāya nagaravāsīnaṃ gharadvāresu sahassabhaṇḍikaṃ ṭhapento  viya pāsādikehi abhikkantādīhi anupubbena seṭṭhino gharadvāraṃ sampatto.  taṃdivasañca ^a^P1.0161^ea^ seṭṭhi pātova uṭṭhāya paṇītabhojanaṃ  bhuñjitvā, gharadvārakoṭṭhake āsanaṃ paññāpetvā, dantantarāni sodhento  nisinno hoti. so paccekabuddhaṃ disvā, taṃdivasaṃ pāto bhutvā  nisinnattā dānacittaṃ uppādetvā, bhariyaṃ pakkosāpetvā, ``imassa  samaṇassa piṇḍapātaṃ dehī''ti vatvā pakkāmi.</p>
              <p>[03] seṭṭhibhariyā cintesi -- ``mayā ettakena kālena imassa  `dethā'ti vacanaṃ na sutapubbaṃ, dāpentopi ca ajja na yassa vā tassa  vā dāpeti, vītarāgadosamohassa vantakilesassa ohitabhārassa  paccekabuddhassa dāpeti, yaṃ vā taṃ vā adatvā paṇītaṃ piṇḍapātaṃ  dassāmī''ti, gharā nikkhamma paccekabuddhaṃ pañcapatiṭṭhitena vanditvā  pattaṃ ādāya antonivesane paññattāsane nisīdāpetvā suparisuddhehi  sālitaṇḍulehi bhattaṃ sampādetvā tadanurūpaṃ khādanīyaṃ byañjanaṃ  supeyyañca sallakkhetvā pattaṃ pūretvā bahi gandhehi samalaṅkaritvā  paccekabuddhassa hatthesu ^a^M1.0148^ea^ patiṭṭhapetvā vandi. paccekabuddho --  ``aññesampi paccekabuddhānaṃ saṅgahaṃ karissāmī''ti ^a^V1.0142^ea^ aparibhuñjitvāva  anumodanaṃ katvā pakkāmi. sopi kho seṭṭhi bāhirato āgacchanto  paccekabuddhaṃ disvā mayaṃ ``tumhākaṃ piṇḍapātaṃ dethā''ti vatvā pakkantā,  api vo laddhoti? āma, seṭṭhi laddhoti. ``passāmī''ti gīvaṃ  ukkhipitvā olokesi. athassa piṇḍapātagandho uṭṭhahitvā nāsāpuṭaṃ  pahari. so cittaṃ saṃyametuṃ asakkonto pacchā vippaṭisārī  āhosīti.</p>
              <p>[03] ^b^varameta^eb^ntiādi vippaṭisārassa uppannākāradassanaṃ.  ^b^bhātu ca pana ekaputtakaṃ sāpateyyassa kāraṇā jīvitā  voropesī^eb^ti tadā kirassa avibhatteyeva kuṭumbe mātāpitaro ca  jeṭṭhabhātā ca kālamakaṃsu. so bhātujāyāya saddhiṃyeva saṃvāsaṃ kappesi.  bhātu panassa eko putto hoti, taṃ vīthiyā kīḷantaṃ manussā  vadanti -- ``ayaṃ dāso ayaṃ dāsī idaṃ yānaṃ idaṃ dhanaṃ tava  santaka''nti. so tesaṃ kathaṃ gahetvā -- ``ayaṃ dāso mayhaṃ  santaka''ntiādīni katheti.</p>
              <p>[03] athassa cūḷapitā cintesi -- ``ayaṃ dārako idāneva evaṃ  kathesi, mahallakakāle kuṭumbaṃ majjhe bhindāpeyya, idānevassa kattabbaṃ  karissāmī''ti ekadivasaṃ vāsiṃ ādāya -- ``ehi putta, araññaṃ  gacchāmā''ti taṃ araññaṃ netvā viravantaṃ viravantaṃ māretvā āvāṭe  ^a^P1.0162^ea^ pakkhipitvā paṃsunā paṭicchādesi. idaṃ  sandhāyetaṃ vuttaṃ. ^b^sattakkhattu^eb^nti sattavāre.  pubbapacchimacetanāvasena cettha attho veditabbo.  ekapiṇḍapātadānasmiñhi ekāva cetanā dve paṭisandhiyo na deti,  pubbapacchimacetanāhi panesa sattakkhattuṃ sagge, sattakkhattuṃ seṭṭhikule  nibbatto. ^b^purāṇa^eb^nti paccekasambuddhassa dinnapiṇḍapātacetanākammaṃ.</p>
              <p>[03] ^b^pariggaha^eb^nti pariggahitavatthu. ^b^anujīvino^eb^ti ekaṃ  mahākulaṃ nissāya paṇṇāsampi saṭṭhipi kulāni jīvanti, te manusse  sandhāyetaṃ vuttaṃ. ^b^sabbaṃ nādāya gantabba^eb^nti sabbametaṃ na  ādiyitvā gantabbaṃ. ^b^sabbaṃ nikkhippagāmina^eb^nti sabbametaṃ  nikkhippasabhāvaṃ, pariccajitabbasabhāvamevāti attho. dasamaṃ. </p>
              <p>[06] dutiyo vaggo. </p>
            </h4>
          </h3>
          <h3>
            <h3n> 3. tatiyavaggo </h3n>
            <h4>
              <h4n> 1. puggalasuttavaṇṇanā </h4n>
              <p>[03] 132^b^.^eb^ tatiyavaggassa ^a^V1.0143^ea^ ^a^M1.0149^ea^ paṭhame ``nīce kule  paccājāto''tiādikena tamena yuttoti ^b^tamo^eb^.  kāyaduccaritādīhi puna nirayatamūpagamanato ^b^tamaparāyaṇo^eb^. iti  ubhayenapi khandhatamova kathito hoti. ``ucce kule  paccājāto''tiādikena jotinā yuttato ^b^joti,^eb^ ālokībhūtoti  vuttaṃ hoti. kāyasucaritādīhi puna saggūpapattijotibhāvūpagamanato  ^b^jotiparāyaṇo^eb^. iminā nayena itarepi dve veditabbā.</p>
              <p>[03] ^b^venakule^eb^ti vilīvakārakule. ^b^nesādakule^eb^ti  migaluddakādīnaṃ kule. ^b^rathakārakule^eb^ti cammakārakule.  ^b^pukkusakule^eb^ti pupphachaḍḍakakule. ^b^kasiravuttike^eb^ti  dukkhavuttike. ^b^dubbaṇṇo^eb^ti paṃsupisācako viya jhāmakhāṇuvaṇṇo.  ^b^duddasiko^eb^ti vijātamātuyāpi amanāpadassano ^a^P1.0163^ea^.  ^b^okoṭimako^eb^ti lakuṇḍako. ^b^kāṇo^eb^ti  ekakkhikāṇo vā ubhayakkhikāṇo vā. ^b^kuṇī^eb^ti ekahatthakuṇī  vā ubhayahatthakuṇī vā. ^b^khañjo^eb^ti ekapādakhañjo vā  ubhayapādakhañjo vā. ^b^pakkhahato^eb^ti hatapakkho pīṭhasappī.  ^b^padīpeyyassā^eb^ti telakapallakādino padīpaupakaraṇassa. ^b^evaṃ  kho, mahārājā^eb^ti ettha eko puggalo bahiddhā ālokaṃ adisvā  mātukucchismiṃyeva kālaṃ katvā apāyesu nibbattanto sakalaṃ kappampi  saṃsarati, sopi tamotamaparāyaṇova. so pana kuhakapuggalo bhaveyya.  kuhakassa hi evarūpā nibbatti hotīti vuttaṃ.</p>
              <p>[03] ettha ca ``nīce kule paccājāto hoti caṇḍālakule  vā''tiādīhi āgamanavipatti ceva pubbuppannapaccayavipatti ca dassitā.  ^b^dalidde^eb^tiādīhi pavattapaccayavipatti.  ^b^kasiravuttike^eb^tiādīhi ājīvupāyavipatti.  ^b^dubbaṇṇo^eb^tiādīhi ^a^M1.0150^ea^ attabhāvavipatti. ^b^bavhābādho^eb^tiādīhi  dukkhakāraṇasamāyogo. ^b^na lābhī^eb^tiādīhi sukhakāraṇavipatti  ceva upabhogavipatti ca. ^b^kāyena duccarita^eb^ntiādīhi  tamaparāyaṇabhāvassa kāraṇasamāyogo. ^b^kāyassa bhedā^eb^tiādīhi  samparāyikatamūpagamo. sukkapakkho vuttapaṭipakkhanayena veditabbo.</p>
              <p>[03] ^b^akkosatī^eb^ti ^a^V1.0144^ea^ dasahi akkosavatthūhi akkosati.  ^b^paribhāsatī^eb^ti, ``kasmā tiṭṭhatha? kiṃ tumhehi amhākaṃ  kasikammādīni katānī''tiādīhi? paribhavavacanehi paribhāsati.  ^b^rosako^eb^ti ghaṭṭako. ^b^abyaggamanaso^eb^ti ekaggacitto.  paṭhamaṃ. </p>
            </h4>
            <h4>
              <h4n> 2. ayyikāsuttavaṇṇanā </h4n>
              <p>[03] 133^b^.^eb^ dutiye ^b^jiṇṇā^eb^ti jarājiṇṇā.  ^b^vuḍḍhā^eb^ti vayovuḍḍhā. ^b^mahallikā^eb^ti jātimahallikā.  ^b^addhagatā^eb^ti addhaṃ cirakālaṃ atikkantā. ^b^vayoanuppattā^eb^ti  pacchimavayaṃ sampattā. ^b^piyā manāpā^eb^ti rañño kira mātari  matāya ayyikā mātuṭṭhāne ṭhatvā paṭijaggi, tenassa ayyikāya  balavapemaṃ uppajji. tasmā evamāha. ^b^hatthiratanenā^eb^ti ^a^P1.0164^ea^  satasahassagghanako hatthī satasahassagghanakena alaṅkārena  alaṅkato hatthiratanaṃ nāma. ^b^assaratanepi^eb^ eseva nayo.  ^b^gāmavaro^eb^pi satasahassuṭṭhānakagāmova. ^b^sabbāni tāni  bhedanadhammānī^eb^ti tesu hi kiñci kariyamānameva bhijjati, kiñci  katapariyositaṃ cakkato anapanītameva, kiñci apanetvā bhūmiyaṃ  ṭhapitamattaṃ, kiñci tato paraṃ, evameva sattesupi koci paṭisandhiṃ  gahetvā marati, koci mūḷhagabbhāya mātari mātukucchito  anikkhantova, koci nikkhantamatto, koci tato paranti. tasmā  evamāha. dutiyaṃ. </p>
              <p>[03] 134^b^.^eb^ tatiye sabbaṃ uttānameva. tatiyaṃ. </p>
            </h4>
            <h4>
              <h4n> 4. issattasuttavaṇṇanā </h4n>
              <p>[03] 135^b^.^eb^ catutthassa aṭṭhuppattiko nikkhepo. bhagavato  kira paṭhamabodhiyaṃ mahālābhasakkāro udapādi bhikkhusaṅghassa ca.  titthiyā hatalābhasakkārā hutvā kulesu evaṃ kanthentā vicaranti --  ``samaṇo gotamo ^a^M1.0151^ea^ evamāha, `mayhameva dānaṃ dātabbaṃ, na aññesaṃ dānaṃ  dātabbaṃ. mayhameva sāvakānaṃ dānaṃ dātabbaṃ, na aññesaṃ sāvakānaṃ  dānaṃ dātabbaṃ. mayhameva dinnaṃ mahapphalaṃ, na aññesaṃ dinnaṃ mahapphalaṃ.  mayhameva sāvakānaṃ dinnaṃ mahapphalaṃ, na aññesaṃ sāvakānaṃ dinnaṃ  mahapphala'nti. yuttaṃ nu kho sayampi bhikkhācāranissitena paresaṃ  bhikkhācāranissitānaṃ catunnaṃ paccayānaṃ antarāyaṃ kātuṃ, ayuttaṃ karoti  ananucchavika''nti. sā ^a^V1.0145^ea^ kathā pattharamānā rājakulaṃ sampattā.  rājā sutvā cintesi -- ``aṭṭhānametaṃ yaṃ tathāgato paresaṃ lābhantarāyaṃ  kareyya. ete tathāgatassa alābhāya ayasāya parisakkanti. sacāhaṃ  idheva ṭhatvā `mā evaṃ avocuttha, na satthā evaṃ kathetī'ti vadeyyaṃ,  evaṃ sā kathā nijjhattiṃ na gaccheyya, imassa mahājanassa  sannipatitakāleyeva naṃ nijjhāpessāmī''ti ekaṃ chaṇadivasaṃ āgamento  tuṇhī ahosi.</p>
              <p>[03] aparena ^a^P1.0165^ea^ samayena mahāchaṇe sampatte ``ayaṃ  imassa kālo''ti nagare bheriṃ carāpesi -- ``saddhā vā assaddhā vā  sammādiṭṭhikā vā micchādiṭṭhikā vā geharakkhake dārake vā mātugāme  vā ṭhapetvā avasesā ye vihāraṃ nāgacchanti, paññāsaṃ daṇḍo''ti.  sayampi pātova nhatvā katapātarāso sabbābharaṇapaṭimaṇḍito mahatā  balakāyena saddhiṃ vihāraṃ agamāsi. gacchanto ca cintesi --  ``bhagavā tumhe kira evaṃ vadatha `mayhameva dānaṃ dātabbaṃ...pe0... na  aññesaṃ sāvakānaṃ dinnaṃ mahapphala'nti evaṃ pucchituṃ ayuttaṃ, pañhameva  pucchissāmi, pañhaṃ kathento ca me bhagavā avasāne titthiyānaṃ vādaṃ  bhañjissatī''ti. so pañhaṃ pucchanto ^b^kattha nu kho, bhante, dānaṃ  dātabba^eb^nti āha. ^b^yatthā^eb^ti yasmiṃ puggale cittaṃ pasīdati,  tasmiṃ dātabbaṃ, tassa vā dātabbanti attho.</p>
              <p>[03] evaṃ vutte rājā yehi manussehi titthiyānaṃ vacanaṃ ārocitaṃ,  te olokesi. te raññā olokitamattāva maṅkubhūtā adhomukhā  pādaṅguṭṭhakena bhūmiṃ lekhamānā aṭṭhaṃsu. rājā -- ``ekapadeneva, bhante,  hatā titthiyā''ti mahājanaṃ sāvento mahāsaddena abhāsi. evañca  pana bhāsitvā -- ``bhagavā cittaṃ nāma nigaṇṭhācelakaparibbājakādīsu  yattha katthaci pasīdati ^a^M1.0152^ea^, kattha pana, bhante, dinnaṃ mahapphala''nti pucchi.  ^b^aññaṃ kho eta^eb^nti, ``mahārāja, aññaṃ tayā paṭhamaṃ pucchitaṃ,  aññaṃ pacchā, sallakkhehi etaṃ, pañhākathanaṃ pana mayhaṃ bhāro''ti vatvā  ^b^sīlavato kho^eb^tiādimāha. tattha ^b^idha tyassā^eb^ti idha te  assa. ^b^samupabyūḷho^eb^ti rāsibhūto. ^b^asikkhito^eb^ti  dhanusippe asikkhito. ^b^akatahattho^eb^ti muṭṭhibandhādivasena  asampāditahattho. ^b^akatayoggo^eb^ti tiṇapuñjamattikāpuñjādīsu  akataparicayo. ^b^akatūpāsano^eb^ti rājarājamahāmattānaṃ  adassitasarakkhepo. ^b^chambhī^eb^ti pavedhitakāyo.</p>
              <p>[03] ^b^kāmacchando pahīno^eb^tiādīsu arahattamaggena kāmacchando  pahīno hoti, anāgāmimaggena byāpādo ^a^V1.0146^ea^, arahattamaggeneva thinamiddhaṃ,  tathā uddhaccaṃ, tatiyeneva kukkuccaṃ, paṭhamamaggena vicikicchā pahīnā  hoti. ^b^asekkhena^eb^ ^a^P1.0166^ea^ ^b^sīlakkhandhenā^eb^ti  asekkhassa sīlakkhandho asekkho sīlakkhandho nāma. esa nayo  sabbattha. ettha ca purimehi catūhi padehi  lokiyalokuttarasīlasamādhipaññāvimuttiyo kathitā.  vimuttiñāṇadassanaṃ paccavekkhaṇañāṇaṃ hoti, taṃ lokiyameva.</p>
              <p>[03] ^b^issatta^eb^nti ususippaṃ. ^b^balavīriya^eb^nti ettha balaṃ  nāma vāyodhātu, ^b^vīriyaṃ^eb^ kāyikacetasikavīriyameva.  ^b^bhare^eb^ti bhareyya. ^b^nāsūraṃ jātipaccayā^eb^ti, ``ayaṃ  jātisampanno''ti evaṃ jātikāraṇā asūraṃ na bhareyya.</p>
              <p>[03] ^b^khantisoracca^eb^nti ettha ^b^khantī^eb^ti adhivāsanakhanti,  ^b^soracca^eb^nti arahattaṃ. ^b^dhammā^eb^ti ete dve dhammā.  ^b^assame^eb^ti āvasathe. ^b^vivane^eb^ti araññaṭṭhāne, nirudake  araññe caturassapokkharaṇiādīni kārayeti attho. ^b^dugge^eb^ti  visamaṭṭhāne. ^b^saṅkamanānī^eb^ti paṇṇāsahatthasaṭṭhihatthāni  samokiṇṇaparisuddhavālikāni saṅkamanāni kareyya.</p>
              <p>[03] idāni etesu araññasenāsanesu vasantānaṃ bhikkhūnaṃ  bhikkhācāravattaṃ ācikkhanto ^b^annaṃ pāna^eb^ntiādimāha. tattha^b^  senāsanānī^eb^ti mañcapīṭhādīni. ^b^vippasannenā^eb^ti khīṇāsavassa  dentopi sakaṅkhena kilesamalinena cittena adatvā vippasanneneva  cittena dadeyya. ^b^thanaya^eb^nti gajjanto. ^b^satakkakū^eb^ti  satasikharo, anekakūṭoti attho. ^b^abhisaṅkhaccā^eb^ti  abhisaṅkharitvā samodhānetvā rāsiṃ katvā.</p>
              <p>[03] ^b^āmodamāno^eb^ti ^a^M1.0153^ea^ tuṭṭhamānaso hutvā. ^b^pakiretī^eb^ti  dānagge vicirati, pakiranto viya vā dānaṃ deti.  ^b^puññadhārā^eb^ti anekadānacetanāmayā puññadhārā. ^b^dātāraṃ  abhivassatī^eb^ti yathā ākāse samuṭṭhitameghato nikkhantā udakadhārā  pathaviṃ sinehayantī tementī kiledayantī abhivassati, evameva  ayampi dāyakassa abbhantare uppannā puññadhārā tameva dātāraṃ anto  sineheti pūreti abhisandeti. tena vuttaṃ ``dātāraṃ abhivassatī''ti.  catutthaṃ. </p>
            </h4>
            <h4>
              <h4n> 5. pabbatūpamasuttavaṇṇanā </h4n>
              <p>[03] 136^b^.^eb^ pañcame ^a^V1.0147^ea^ ^b^muddhāvasittāna^eb^nti  khattiyābhisekena muddhani avasittānaṃ katābhisekānaṃ.  ^b^kāmagedhapariyuṭṭhitāna^eb^nti kāmesu gedhena pariyuṭṭhitānaṃ abhibhūtānaṃ.  ^b^janapadatthāvariyappattāna^eb^nti ^a^P1.0167^ea^ janapade  thirabhāvappattānaṃ. ^b^rājakaraṇīyānī^eb^ti rājakammāni rājūhi  kattabbakiccāni. ^b^tesu khvāha^eb^nti tesu ahaṃ.  ^b^usukkamāpanno^eb^ti byāpāraṃ āpanno. esa kira rājā divasassa  tikkhattuṃ bhagavato upaṭṭhānaṃ gacchati, antarāgamanāni bahūnipi honti.  tassa nibaddhaṃ gacchato balakāyo mahāpi hoti appopi.  athekadivasaṃ pañcasatā corā cintayiṃsu -- ``ayaṃ rājā avelāya  appena balena samaṇassa gotamassa upaṭṭhānaṃ gacchati, antarāmagge naṃ  gahetvā rajjaṃ gaṇhissāmā''ti. te andhavane nilīyiṃsu. rājāno  ca nāma mahāpuññā honti. atha tesaṃyeva abbhantarato eko puriso  nikkhamitvā rañño ārocesi. rājā mahantaṃ balakāyaṃ ādāya  andhavanaṃ parivāretvā te sabbe gahetvā andhavanato yāva nagaradvārā  maggassa ubhosu passesu yathā aññamaññaṃ cakkhunā cakkhuṃ  upanibandhitvā olokenti, evaṃ āsannāni sūlāni ropāpetvā sūlesu  uttāsesi. idaṃ sandhāya evamāha.</p>
              <p>[03] atha satthā cintesi -- ``sacāhaṃ vakkhāmi, `mahārāja,  mādise nāma sammāsambuddhe dhuravihāre vasante tayā evarūpaṃ dāruṇaṃ  kammaṃ kataṃ, ayuttaṃ te kata'nti, athāyaṃ rājā maṅku hutvā santhambhituṃ  na sakkuṇeyya, pariyāyena dhammaṃ kathentasseva me sallakkhessatī''ti  dhammadesanaṃ ārabhanto ^a^M1.0154^ea^ ^b^taṃ kiṃ maññasī^eb^tiādimāha. tattha  ^b^saddhāyiko^eb^ti saddhātabbo, yassa tvaṃ vacanaṃ saddahasīti attho.  ^b^paccayiko^eb^ti tasseva vevacanaṃ, yassa vacanaṃ pattiyāyasīti attho.  ^b^abbhasama^eb^nti ākāsasamaṃ. ^b^nippothento āgacchatī^eb^ti  pathavitalato yāva akaniṭṭhabrahmalokā sabbe satte saṇhakaraṇīyaṃ  tiṇacuṇṇaṃ viya karonto pisanto āgacchati.</p>
              <p>[03] ^b^aññatra dhammacariyāyā^eb^ti ṭhapetvā dhammacariyaṃ aññaṃ  kātabbaṃ natthi, dasakusalakammapathasaṅkhātā dhammacariyāva kattabbā,  bhanteti -- ^b^samacariyā^eb^dīni tasseva vevacanāni.  ^b^ārocemī^eb^ti ācikkhāmi. ^b^paṭivedayāmī^eb^ti jānāpemi.  ^b^adhivattatī^eb^ti ^a^P1.0168^ea^ ajjhottharati.  ^b^hatthiyuddhānī^eb^ti nāḷāgirisadise hemakappane nāge abhiruyha  yujjhitabbayuddhāni. ^b^gatī^eb^ti nipphatti. ^b^visayo^eb^ti  okāso, samatthabhāvo vā. na hi sakkā tehi jarāmaraṇaṃ paṭibāhituṃ  ^a^V1.0148^ea^. ^b^mantino mahāmattā^eb^ti mantasampannā  mahosadhavidhurapaṇḍitādisadisā mahāamaccā. ^b^bhūmigata^eb^nti  mahālohakumbhiyo pūretvā bhūmiyaṃ ṭhapitaṃ. ^b^vehāsaṭṭha^eb^nti  cammapasibbake pūretvā tulāsaṅghāṭādīsu laggetvā ceva niyyuhādīsu  ca pūretvā ṭhapitaṃ. ^b^upalāpetu^eb^nti aññamaññaṃ bhindituṃ. yathā  dve janā ekena maggena na gacchanti evaṃ kātuṃ.</p>
              <p>[03] ^b^nabhaṃ āhaccā^eb^ti ākāsaṃ pūretvā. ^b^evaṃ jarā ca maccu  cā^eb^ti idha dveyeva pabbatā gahitā, rājovāde pana ``jarā āgacchati  sabbayobbanaṃ vilumpamānā''ti evaṃ jarā maraṇaṃ byādhi vipattīti  cattāropete āgatāva. ^b^tasmā^eb^ti yasmā hatthiyuddhādīhi  jarāmaraṇaṃ jinituṃ na sakkā, tasmā. ^b^saddhaṃ nivesaye^eb^ti saddhaṃ  niveseyya, patiṭṭhāpeyyāti. pañcamaṃ. </p>
              <p>[06] tatiyo vaggo. </p>
              <p>[06] iti sāratthappakāsiniyā</p>
              <p>[03] saṃyuttanikāya-aṭṭhakathāya </p>
              <p>[06] kosalasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 4. mārasaṃyuttaṃ </h2n>
          <h3>
            <h3n> 1. paṭhamavaggo </h3n>
            <h4>
              <h4n> 1. tapokammasuttavaṇṇanā </h4n>
              <p>[03] 137^b^.^eb^ mārasaṃyuttassa ^a^V1.0149^ea^ ^a^P1.0169^ea^  ^a^M1.0155^ea^ paṭhame ^b^uruvelāyaṃ viharatī^eb^ti paṭividdhasabbaññutaññāṇo uruvelagāmaṃ  upanissāya viharati. ^b^paṭhamābhisambuddho^eb^ti abhisambuddho hutvā  paṭhamaṃ antosattāhasmiṃyeva. ^b^dukkarakārikāyā^eb^ti chabbassāni  katāya dukkarakārikāya. ^b^māro pāpimā^eb^ti attano visayaṃ  atikkamituṃ paṭipanne satte māretīti ^b^māro^eb^. pāpe niyojeti,  sayaṃ vā pāpe niyuttoti ^b^pāpimā^eb^. aññānipissa kaṇho,  adhipati, vasavattī, antako, namuci, pamattabandhūtiādīni bahūni  nāmāni, idha pana nāmadvayameva gahitaṃ. ^b^upasaṅkamī^eb^ti --  ``ayaṃ samaṇo gotamo `muttosmī'ti maññati, amuttabhāvamassa  kathessāmī''ti cintetvā upasaṅkami.</p>
              <p>[03] ^b^tapokammā apakkammā^eb^ti tapokammato apakkamitvā.  ^b^aparaddho^eb^ti ``dūre tvaṃ suddhimaggā''ti vadati. ^b^amaraṃ  tapa^eb^nti amaratapaṃ amarabhāvatthāya kataṃ lūkhatapaṃ, attakilamathānuyogo.  ^b^sabbānatthāvahaṃ hotī^eb^ti, ``sabbaṃ tapaṃ mayhaṃ atthāvahaṃ na  bhavatī''ti ñatvā. ^b^phiyārittaṃva dhammanī^eb^ti araññe thale  phiyārittaṃ viya. idaṃ vuttaṃ hoti -- yathā araññe thale nāvaṃ ṭhapetvā  bhaṇḍassa pūretvā mahājanā abhirūhitvā phiyārittaṃ gahetvā saṃkaḍḍheyyuṃ  ceva uppīleyyuṃ ca, so mahājanassa vāyāmo ekaṅguladvaṅgulamattampi  nāvāya gamanaṃ asādhento niratthako bhaveyya ^a^P1.0170^ea^ na  anatthāvaho, evameva ahaṃ `sabbaṃ amaraṃ tapaṃ anatthāvahaṃ hotī'ti  ñatvā vissajjesinti.</p>
              <p>[03] idāni ^a^M1.0156^ea^ taṃ amaraṃ tapaṃ pahāya yena maggena buddho jāto, taṃ  dassento ^b^sīla^eb^ntiādimāha ^a^V1.0150^ea^. tattha ^b^sīla^eb^nti vacanena  sammāvācākammantājīvā gahitā, ^b^samādhinā^eb^  sammāvāyāmasatisamādhayo, ^b^paññāya^eb^ sammādiṭṭhisaṅkappā.  ^b^maggaṃ bodhāya bhāvaya^eb^nti imaṃ aṭṭhaṅgikameva ariyamaggaṃ bodhatthāya  bhāvayanto. ettha ca ^b^bodhāyā^eb^ti maggatthāya. yathā hi  yāgutthāya yāgumeva pacanti, pūvatthāya pūvameva pacanti, na aññaṃ  kiñci karonti, evaṃ maggameva maggatthāya bhāveti. tenāha ``maggaṃ  bodhāya bhāvaya''nti. ^b^paramaṃ suddhi^eb^nti arahattaṃ.  ^b^nihato^eb^ti tvaṃ mayā nihato parājito. paṭhamaṃ. </p>
            </h4>
            <h4>
              <h4n> 2. hatthirājavaṇṇasuttavaṇṇanā </h4n>
              <p>[03] 138^b^.^eb^ dutiye ^b^rattandhakāratimisāya^eb^nti rattiṃ  andhabhāvakārake mahātame caturaṅge tamasi. ^b^abbhokāse nisinno  hotī^eb^ti gandhakuṭito nikkhamitvā caṅkamanakoṭiyaṃ pāsāṇaphalake  mahācīvaraṃ sīse ṭhapetvā padhānaṃ pariggaṇhamāno nisinno hoti.</p>
              <p>[03] nanu ca tathāgatassa abhāvito vā maggo, appahīnā vā  kilesā, appaṭividdhaṃ vā akuppaṃ, asacchikato vā nirodho natthi,  kasmā evamakāsīti? anāgate kulaputtānaṃ aṅkusatthaṃ. ``anāgate  hi kulaputtā mayā gatamaggaṃ āvajjitvā abbhokāsavāsaṃ vasitabbaṃ  maññamānā padhānakammaṃ karissantī''ti sampassamāno satthā  evamakāsi. ^b^mahā^eb^ti mahanto. ^b^ariṭṭhako^eb^ti kāḷako.  ^b^maṇī^eb^ti pāsāṇo. ^b^evamassa sīsaṃ hotī^eb^ti evarūpaṃ tassa  kāḷavaṇṇaṃ kūṭāgārappamāṇaṃ mahāpāsāṇasadisaṃ sīsaṃ hoti.</p>
              <p>[03] ^b^subhāsubha^eb^nti dīghamaddhānaṃ saṃsaranto sundarāsundaraṃ vaṇṇaṃ  katvā āgatosīti vadati. atha vā ^b^saṃsara^eb^nti saṃsaranto  āgacchanto. ^b^dīghamaddhāna^eb^nti vasavattiṭṭhānato yāva uruvelāya  dīghamaggaṃ, pure bodhāya vā chabbassāni ^a^P1.0171^ea^  dukkarakārikasamayasaṅkhātaṃ dīghakālaṃ. ^b^vaṇṇaṃ katvā  subhāsubha^eb^nti sundarañca asundarañca nānappakāraṃ vaṇṇaṃ katvā  anekavāraṃ mama santikaṃ āgatosīti attho. so kira vaṇṇo nāma  natthi, yena ^a^M1.0157^ea^ vaṇṇena māro vibhiṃsakatthāya bhagavato santikaṃ na  āgatapubbo. tena taṃ bhagavā evamāha. ^b^alaṃ te tenā^eb^ti alaṃ  tuyhaṃ etena māravibhiṃsākāradassanabyāpārena. dutiyaṃ. </p>
            </h4>
            <h4>
              <h4n> 3. subhasuttavaṇṇanā </h4n>
              <p>[03] 139^b^.^eb^ tatiye ^a^V1.0151^ea^ ^b^susaṃvutā^eb^ti supihitā. ^b^na te  māravasānugā^eb^ti, māra, te tuyhaṃ vasānugā na honti. ^b^na te  mārassa baddhagū^eb^ti te tuyhaṃ mārassa baddhacarā sissā antevāsikā na  honti. tatiyaṃ. </p>
            </h4>
            <h4>
              <h4n> 4. paṭhamamārapāsasuttavaṇṇanā </h4n>
              <p>[03] 140^b^.^eb^ catutthe ^b^yoniso manasikārā^eb^ti  upāyamanasikārena. ^b^yoniso sammappadhānā^eb^ti upāyavīriyena  kāraṇavīriyena. ^b^vimuttī^eb^ti arahattaphalavimutti.  ^b^ajjhabhāsī^eb^ti ``ayaṃ attanā vīriyaṃ katvā arahattaṃ patvāpi na  tussati, idāni aññesampi `pāpuṇāthā'ti ussāhaṃ karoti,  paṭibāhessāmi na''nti cintetvā abhāsi.</p>
              <p>[03] ^b^mārapāsenā^eb^ti kilesapāsena. ^b^ye dibbā ye ca  mānusā^eb^ti ye dibbā kāmaguṇasaṅkhātā mānusā kāmaguṇasaṅkhātā  ca mārapāsā nāma atthi, sabbehi tehi tvaṃ baddhoti vadati.  ^b^mārabandhanabaddho^eb^ti mārabandhanena baddho, mārabandhane vā baddho.  ^b^na me samaṇa mokkhasī^eb^ti samaṇa tvaṃ mama visayato na  muccissasi. catutthaṃ. </p>
            </h4>
            <h4>
              <h4n> 5. dutiyamārapāsasuttavaṇṇanā </h4n>
              <p>[03] 141^b^.^eb^ pañcame ^b^muttāha^eb^nti mutto ahaṃ. purimaṃ  suttaṃ antovasse vuttaṃ, idaṃ pana pavāretvā vuṭṭhavassakāle.  ^b^cārika^eb^nti anupubbagamanacārikaṃ. (pavāretvā) divase divase  yojanaparamaṃ ^a^P1.0172^ea^ gacchantā carathāti vadati. ^b^mā  ekena dve^eb^ti ekamaggena dve janā mā agamittha. evañhi gatesu  ekasmiṃ dhammaṃ desente, ekena tuṇhībhūtena ṭhātabbaṃ hoti. tasmā  evamāha.</p>
              <p>[03] ^b^ādikalyāṇa^eb^nti ādimhi kalyāṇaṃ sundaraṃ bhaddakaṃ.  tathā majjhapariyosānesu. ādimajjhapariyosānañca nāmetaṃ  sāsanassa ca desanāya ca ^a^M1.0158^ea^ vasena duvidhaṃ. tattha sāsanassa sīlaṃ  ādi, samathavipassanāmaggā majjhaṃ, phalanibbānāni pariyosānaṃ.  sīlasamādhayo vā ādi ^a^V1.0152^ea^, vipassanāmaggā majjhaṃ, phalanibbānāni  pariyosānaṃ. sīlasamādhivipassanā vā ādi, maggo majjhaṃ,  phalanibbānāni pariyosānaṃ. desanāya pana catuppadikāya gāthāya  tāva paṭhamapādo ādi, dutiyatatiyā majjhaṃ, catuttho pariyosānaṃ.  pañcapadachappadānaṃ paṭhamapādo ādi, avasānapādo pariyosānaṃ,  avasesā majjhaṃ. ekānusandhikasuttassa nidānaṃ ādi,  ``idamavocā''ti pariyosānaṃ, sesaṃ majjhaṃ. anekānusandhikassa  majjhe bahūpi anusandhi majjhameva, nidānaṃ ādi, ``idamavocā''ti  pariyosānaṃ.</p>
              <p>[03] ^b^sāttha^eb^nti sātthakaṃ katvā desetha. ^b^sabyañjana^eb^nti  byañjanehi ceva padehi ca paripūraṃ katvā desetha.  ^b^kevalaparipuṇṇa^eb^nti sakalaparipuṇṇaṃ. ^b^parisuddha^eb^nti  nirupakkilesaṃ. ^b^brahmacariya^eb^nti sikkhattayasaṅgahaṃ  sāsanabrahmacariyaṃ. ^b^pakāsethā^eb^ti āvikarotha.</p>
              <p>[03] ^b^apparajakkhajātikā^eb^ti paññācakkhumhi  appakilesarajasabhāvā, dukūlasāṇiyā paṭicchannā viya  catuppadikagāthāpariyosāne arahattaṃ pattuṃ samatthā santīti attho.  ^b^assavanatā^eb^ti assavanatāya. ^b^parihāyantī^eb^ti  alābhaparihāniyā dhammato parihāyanti. ^b^senānigamo^eb^ti  paṭhamakappikānaṃ senāya niviṭṭhokāse patiṭṭhitagāmo, sujātāya vā pitu  senānī nāma nigamo. ^b^tenupasaṅkamissāmī^eb^ti nāhaṃ tumhe  uyyojetvā pariveṇādīni kāretvā upaṭṭhākādīhi paricariyamāno  ^a^P1.0173^ea^ viharissāmi, tiṇṇaṃ pana jaṭilānaṃ aḍḍhuḍḍhāni  pāṭihāriyasahassāni dassetvā dhammameva desetuṃ upasaṅkamissāmīti.  ^b^tenupasaṅkamī^eb^ti, ``ayaṃ samaṇo gotamo mahāyuddhaṃ vicārento  viya, `mā ekena dve agamittha, dhammaṃ desethā'ti saṭṭhi jane  uyyojeti, imasmiṃ pana ekasmimpi dhammaṃ desente mayhaṃ cittassādaṃ  natthi, evaṃ bahūsu desentesu kuto bhavissati, paṭibāhāmi na''nti  cintetvā upasaṅkami. pañcamaṃ. </p>
            </h4>
            <h4>
              <h4n> 6. sappasuttavaṇṇanā </h4n>
              <p>[03] 142^b^.^eb^ chaṭṭhe ^b^soṇḍikākilañja^eb^nti surākārakānaṃ  piṭṭhapattharaṇakakilañjaṃ. ^b^kosalikā kaṃsapātī^eb^ti kosalarañño  rathacakkappamāṇā paribhogapāti ^a^M1.0159^ea^. ^b^gaḷagaḷāyante^eb^ti gajjante.  ^b^kammāragaggariyā^eb^ti kammāruddhanapaṇāḷiyā. ^b^dhamamānāyā^eb^ti  bhastavātena pūriyamānāya. ^b^iti viditvā^eb^ti -- ``samaṇo  gotamo padhānamanuyutto sukhena nisinno, ghaṭṭayissāmi na''nti  vuttappakāraṃ ^a^V1.0153^ea^ attabhāvaṃ māpetvā niyāmabhūmiyaṃ ito cito ca sañcarantaṃ  vijjulatālokena disvā, ``ko nu kho eso satto''ti?  āvajjento, ``māro aya''nti evaṃ viditvā.</p>
              <p>[03] ^b^suññagehānī^eb^ti suññāgārāni. ^b^seyyā^eb^ti  seyyatthāya. ṭhassāmi caṅkamissāmi nisīdissāmi  nipajjissāmīti etadatthāya yo suññāgārāni sevatīti attho.  ^b^so muni attasaññato^eb^ti so buddhamuni hatthapādakukkuccābhāvena  saṃyatattabhāvo. ^b^vossajja careyya tattha so^eb^ti so tasmiṃ  attabhāve ālayaṃ nikantiṃ vossajjitvā pahāya careyya. ^b^patirūpaṃ  hi tathāvidhassa ta^eb^nti tādisassa taṃsaṇṭhitassa buddhamunino taṃ  attabhāve nikantiṃ vossajjitvā caraṇaṃ nāma patirūpaṃ yuttaṃ  anucchavikaṃ.</p>
              <p>[03] ^b^carakā^eb^ti sīhabyagghādikā sañcaraṇasattā.  ^b^bheravā^eb^ti saviññāṇakāviññāṇakabheravā. tattha saviññāṇakā  sīhabyagghādayo, aviññāṇakā rattibhāge khāṇuvammikādayo. tepi  hi tasmiṃ kāle yakkhā viya upaṭṭhahanti, rajjuvalliyādīni sabbāni  sappā viya upaṭṭhahanti. ^b^tatthā^eb^ti tesu bheravesu suññāgāragato  ^a^P1.0174^ea^ buddhamuni lomacalanamattakampi na karoti.</p>
              <p>[03] idāni aṭṭhānaparikappaṃ dassento ^b^nabhaṃ phaleyyā^eb^tiādimāha.  tattha ^b^phaleyyā^eb^ti kākapadaṃ viya hīrahīraso phaleyya.  ^b^caleyyā^eb^ti pokkharapatte vātāhato udakabindu viya caleyya.  ^b^sallampi ce urasi pakappayeyyu^eb^nti tikhiṇasattisallaṃ cepi  urasmiṃ cāreyeyyuṃ. ^b^upadhīsū^eb^ti khandhūpadhīsu. ^b^tāṇaṃ na  karontī^eb^ti tikhiṇe salle urasmiṃ cāriyamāne bhayena  gumbantarakandarādīni pavisantā tāṇaṃ karonti nāma. buddhā pana  samucchinnasabbabhayā evarūpaṃ tāṇaṃ nāma na karonti. chaṭṭhaṃ. </p>
            </h4>
            <h4>
              <h4n> 7. supatisuttavaṇṇanā </h4n>
              <p>[03] 143^b^.^eb^ sattame ^a^M1.0160^ea^ ^b^pāde pakkhāletvā^eb^ti utugāhāpanatthaṃ  dhovitvā. buddhānaṃ pana sarīre rajojallaṃ na upalimpati, udakampi  pokkharapatte pakkhittaṃ viya vivaṭṭitvā gacchati. apica kho  dhotapādake gehe pāde dhovitvā pavisanaṃ pabbajitānaṃ vattaṃ. tattha  buddhānaṃ vattabhedo nāma natthi, vattasīse pana ṭhatvā dhovanti. sace  hi tathāgato neva nhāyeyya, na pāde dhoveyya, ``nāyaṃ ^a^V1.0154^ea^ manusso''ti  vadeyyuṃ. tasmā manussakiriyaṃ amuñcanto dhovati. ^b^sato  sampajāno^eb^ti soppapariggāhakena satisampajaññena samannāgato.  ^b^upasaṅkamī^eb^ti samaṇo gotamo sabbarattiṃ abbhokāse caṅkamitvā  gandhakuṭiṃ pavisitvā niddāyati, ativiya sukhasayito bhavissati,  ghaṭṭayissāmi nanti cintetvā upasaṅkami. </p>
              <p>[01] ^b^kiṃ soppasī^eb^ti kiṃ supasi, kiṃ soppaṃ nāmidaṃ  tavāti vadati. ^b^kiṃ nu soppasī^eb^ti kasmā nu supasi?  ^b^dubbhago viyā^eb^ti mato viya, visaññī viya ca.  ^b^suññamagāra^eb^nti suññaṃ me gharaṃ laddhanti soppasīti vadati.  ^b^sūriye uggate^eb^ti sūriyamhi uṭṭhite. idāni hi aññe bhikkhū  sammajjanti ^a^P1.0175^ea^, pānīyaṃ upaṭṭhapenti,  bhikkhācāragamanasajjā bhavanti, tvaṃ kasmā soppasiyeva.</p>
              <p>[03] ^b^jālinī^eb^ti tayo bhave ajjhottharitvā ṭhitena  ``ajjhattikassupādāya aṭṭhārasataṇhāvicaritānī''tiādinā (vibha0  842) tena tena attano koṭṭhāsabhūtena jālena jālinī.  ^b^visattikā^eb^ti rūpādīsu tattha tattha visattatāya visamūlatāya  visaparibhogatāya ca visattikā. ^b^kuhiñci netave^eb^ti katthaci  netuṃ. ^b^sabbūpadhi parikkhayā^eb^ti sabbesaṃ  khandhakilesābhisaṅkhārakāmaguṇabhedānaṃ upadhīnaṃ parikkhayā. ^b^kiṃ  tavettha, mārā^eb^ti, māra, tuyhaṃ kiṃ ettha? kasmā tvaṃ uṇhayāguyaṃ  nilīyituṃ asakkontī khuddakamakkhikā viya antanteneva ujjhāyanto  āhiṇḍasīti. sattamaṃ. </p>
            </h4>
            <h4>
              <h4n> 8. nandatisuttavaṇṇanā </h4n>
              <p>[03] 144^b^.^eb^ aṭṭhamaṃ devatāsaṃyutte vuttatthameva. aṭṭhamaṃ. </p>
            </h4>
            <h4>
              <h4n> 9. paṭhamāayusuttavaṇṇanā </h4n>
              <p>[03] 145^b^.^eb^ navame ^a^M1.0161^ea^ ^b^appaṃ vā bhiyyo^eb^ti bhiyyo  jīvanto aparaṃ vassasataṃ jīvituṃ na sakkoti, paṇṇāsaṃ vā saṭṭhi vā  vassāni jīvati. ^b^ajjhabhāsī^eb^ti samaṇo gotamo ``manussānaṃ  appamāyū''ti katheti, dīghabhāvamassa kathessāmīti paccanīkasātatāya  abhibhavitvā abhāsi.</p>
              <p>[03] ^b^na^eb^ ^a^V1.0155^ea^ ^b^naṃ hīḷe^eb^ti taṃ āyuṃ ``appakamida''nti na hīḷeyya.  ^b^khīramatto vā^eb^ti yathā daharo kumāro uttānaseyyako khīraṃ  pivitvā dukūlacumbaṭake nipanno asaññī viya niddāyati, kassaci  āyuṃ appaṃ vā dīghaṃ vāti na cinteti, evaṃ sappuriso.  ^b^careyyādittasīso vā^eb^ti āyuṃ parittanti ñatvā pajjalitasīso  viya careyya. navamaṃ. </p>
            </h4>
            <h4>
              <h4n> 10. dutiyāayusuttavaṇṇanā </h4n>
              <p>[03] 146^b^.^eb^ dasame ^b^nemīva rathakubbara^eb^nti yathā divasaṃ  gacchantassa rathassa cakkanemi kubbaraṃ anupariyāyati na vijahati, evaṃ  āyu anupariyāyatīti. dasamaṃ. </p>
              <p>[06] paṭhamo vaggo. </p>
            </h4>
          </h3>
          <h3>
            <h3n> 2. dutiyavaggo </h3n>
            <h4>
              <h4n> 1. pāsāṇasuttavaṇṇanā </h4n>
              <p>[03] 147^b^.^eb^ dutiyavaggassa ^a^P1.0176^ea^ paṭhame  ^b^nisinno^eb^ti pubbe vuttanayeneva padhānaṃ pariggaṇhanto nisinno.  māropissa sukhanisinnabhāvaṃ ñatvā ghaṭṭayissāmīti upasaṅkamanto.  ^b^padālesī^eb^ti pabbatapiṭṭhe ṭhatvā pavijjhi. pāsāṇā nirantarā  aññamaññaṃ abhihanantā patanti. ^b^kevala^eb^nti sakalaṃ.  ^b^sabba^eb^nti tasseva vevacanaṃ. paṭhamaṃ. </p>
            </h4>
            <h4>
              <h4n> 2. kinnusīhasuttavaṇṇanā </h4n>
              <p>[03] 148^b^.^eb^ dutiye ^b^vicakkhukammāyā^eb^ti parisāya  paññācakkhuṃ vināsetukamyatāya. buddhānaṃ panesa paññācakkhuṃ vināsetuṃ  na sakkoti, parisāya bheravārammaṇaṃ ^a^M1.0162^ea^ sāvento vā dassento vā sakkoti.  ^b^vijitāvī nu maññasī^eb^ti kiṃ nu tvaṃ ``vijitavijayo  aha''nti maññasi? mā evaṃ maññi, natthi te jayo.  ^b^parisāsū^eb^ti, aṭṭhasu parisāsu. ^b^balappattā^eb^ti dasabalappattā.  dutiyaṃ. </p>
            </h4>
            <h4>
              <h4n> 3. sakalikasuttavaṇṇanā </h4n>
              <p>[03] 149^b^.^eb^ tatiye ^a^V1.0156^ea^ ^b^mandiyā nū^eb^ti mandabhāvena  momūhabhāvena. ^b^udāhu kāveyyamatto^eb^ti udāhu yathā kavi kabbaṃ  cintento tena kabbakaraṇena matto sayati, evaṃ sayasi.  ^b^sampacurā^eb^ti bahavo. ^b^kimidaṃ soppase vā^eb^ti kasmā idaṃ  soppaṃ soppasiyeva? ^b^atthaṃ sameccā^eb^ti atthaṃ samāgantvā  pāpuṇitvā. mayhaṃ hi asaṅgaho nāma saṅgahavipanno vā attho natthi.  ^b^salla^eb^nti tikhiṇaṃ sattisallaṃ. ^b^jaggaṃ na saṅke^eb^ti yathā  ekacco sīhapathādīsu jagganto saṅkati, tathā ahaṃ jaggantopi na  saṅkāmi. ^b^napi bhemi sottu^eb^nti yathā ekacco sīhapathādīsuyeva  supituṃ bhāyati, evaṃ ahaṃ supitumpi na bhāyāmi. ^b^nānutapanti  māma^eb^nti yathā ācariyassa vā antevāsikassa vā aphāsuke jāte  uddesaparipucchāya ^a^P1.0177^ea^ ṭhitattā antevāsiṃ rattindivā  atikkamantā anutapanti, evaṃ maṃ nānutapanti. na hi mayhaṃ kiñci  apariniṭṭhitakammaṃ nāma atthi. tenevāha ^b^hāniṃ na passāmi  kuhiñci loke^eb^ti. tatiyaṃ. </p>
            </h4>
            <h4>
              <h4n> 4. patirūpasuttavaṇṇanā </h4n>
              <p>[03] 150^b^.^eb^ catutthe ^b^anurodhavirodhesū^eb^ti rāgapaṭighesu.  ^b^mā sajjittho tadācara^eb^nti evaṃ dhammakathaṃ ācaranto mā laggi.  dhammakathaṃ kathentassa hi ekacce sādhukāraṃ dadanti, tesu rāgo  uppajjati. ekacce asakkaccaṃ suṇanti, tesu paṭigho uppajjati. iti  dhammakathiko anurodhavirodhesu sajjati nāma. tvaṃ evaṃ mā  sajjitthoti vadati. ^b^yadaññamanusāsatī^eb^ti yaṃ aññaṃ  anusāsati, taṃ. sambuddho hitānukampī hitena anupakampati.  yasmā ca hitānukampī ^a^M1.0163^ea^, tasmā anurodhavirodhehi vippamutto  tathāgatoti. catutthaṃ. </p>
            </h4>
            <h4>
              <h4n> 5. mānasasuttavaṇṇanā </h4n>
              <p>[03] 151^b^.^eb^ pañcame ākāse carantepi bandhatīti  ^b^antalikkhacaro. pāso^eb^ti rāgapāso. ^b^mānaso^eb^ti  manasampayutto. pañcamaṃ. </p>
            </h4>
            <h4>
              <h4n> 6. pattasuttavaṇṇanā </h4n>
              <p>[03] 152^b^.^eb^ chaṭṭhe ^a^V1.0157^ea^ ^b^pañcannaṃ upādānakkhandhānaṃ  upādāyā^eb^ti pañca upādānakkhandhe ādiyitvā,  sabhāvasāmaññalakkhaṇavasena nānappakārato vibhajitvā dassento.  ^b^sandassetī^eb^ti khandhānaṃ sabhāvalakkhaṇādīni dasseti.  ^b^samādapetī^eb^ti gaṇhāpeti. ^b^samuttejetī^eb^ti samādānamhi  ussāhaṃ janeti. ^b^sampahaṃsetī^eb^ti paṭividdhaguṇena vodāpeti  jotāpeti. ^b^aṭṭhiṃ katvā^eb^ti atthikaṃ katvā, ``ayaṃ no  adhigantabbo attho''ti evaṃ sallakkhetvā tāya desanāya atthikā  hutvā. ^b^manasi katvā^eb^ti citte ṭhapetvā. ^b^sabbacetaso  samannāharitvā^eb^ti sabbena ^a^P1.0178^ea^ tena kammakārakacittena  samannāharitvā. ^b^ohitasotā^eb^ti ṭhapitāsotā. ^b^abbhokāse  nikkhittā^eb^ti otāpanatthāya ṭhapitā.</p>
              <p>[03] ^b^rūpaṃ vedayitaṃ saññā^eb^nti, ete rūpādayo tayo khandhā.  ^b^yañca saṅkhata^eb^nti iminā saṅkhārakkhandho gahito. ^b^evaṃ  tattha virajjatī^eb^ti ``eso ahaṃ na homi, etaṃ mayhaṃ na hotī''ti  passanto evaṃ tesu khandhesu virajjati. ^b^khematta^eb^nti khemībhūtaṃ  attabhāvaṃ. iminā phalakkhaṇaṃ dasseti. ^b^anvesa^eb^nti  bhavayonigatiṭhitisattāvāsasaṅkhātesu sabbaṭṭhānesu pariyesamānā.  ^b^nājjhagā^eb^ti na passīti. chaṭṭhaṃ. </p>
            </h4>
            <h4>
              <h4n> 7. chaphassāyatanasuttavaṇṇanā </h4n>
              <p>[03] 153^b^.^eb^ sattame ^b^phassāyatanāna^eb^nti  sañjātisamosaraṇaṭṭhena chadvārikassa phassassa āyatanānaṃ.  ^b^bhayabheravaṃ sadda^eb^nti meghadundubhiasanipātasaddasadisaṃ bhayajanakaṃ saddaṃ.  ^b^pathavī maññe undrīyatī^eb^ti ayaṃ mahāpathavī paṭapaṭasaddaṃ  ^a^M1.0164^ea^ kurumānā viya ahosi. ^b^ettha loko vimucchito^eb^ti etesu  chasu ārammaṇesu loko adhimucchito. ^b^māradheyya^eb^nti mārassa  ṭhānabhūtaṃ tebhūmakavaṭṭaṃ. sattamaṃ. </p>
            </h4>
            <h4>
              <h4n> 8. piṇḍasuttavaṇṇanā </h4n>
              <p>[03] 154^b^.^eb^ aṭṭhame ^b^pāhunakāni bhavantī^eb^ti tathārūpe  nakkhatte tattha tattha pesetabbāni pāhunakāni bhavanti,  āgantukapaṇṇākāradānāni vā. sayaṃcaraṇadivase samavayajātigottā  kumārakā ^a^V1.0158^ea^ tato tato sannipatanti. kumārikāyopi attano attano  vibhavānurūpena alaṅkatā tahaṃ tahaṃ vicaranti. tatra kumārikāyopi  yathārucikānaṃ kumārakānaṃ paṇṇākāraṃ pesenti, kumārakāpi kumārikānaṃ  aññasmiṃ asati antamaso mālāguḷenapi parikkhipanti.  ^b^anvāviṭṭhā^eb^ti anu āviṭṭhā. taṃdivasaṃ kira pañcasatā ^a^P1.0179^ea^  kumārikāyo uyyānakīḷaṃ gacchantiyo paṭipathe satthāraṃ  disvā chaṇapūvaṃ dadeyyuṃ. satthā tāsaṃ dānānumodanatthaṃ  pakiṇṇakadhammadesanaṃ deseyya, desanāpariyosāne sabbāpi sotāpattiphale  patiṭṭhaheyyuṃ. māro tāsaṃ sampattiyā antarāyaṃ karissāmīti  anvāvisi. pāḷiyaṃ pana ^b^mā samaṇo gotamo piṇḍamalatthā^eb^ti  ettakaṃyeva vuttanti.</p>
              <p>[03] kiṃ pana satthā mārāvaṭṭanaṃ ajānitvā paviṭṭhoti? āma  ajānitvā. kasmā? anāvajjanatāya. buddhānañhi --  ``asukaṭṭhāne bhattaṃ labhissāma, na labhissāmā''ti āvajjanaṃ na  ananucchavikaṃ. paviṭṭho pana manussānaṃ upacārabhedaṃ disvā, ``kiṃ  ida''nti? āvajjento ñatvā, ``āmisatthaṃ mārāvaṭṭanaṃ bhindituṃ  ananucchavika''nti abhinditvāva nikkhanto.</p>
              <p>[03] ^b^upasaṅkamī^eb^ti amittavijayena viya tuṭṭho sakalagāme  kaṭacchumattampi bhattaṃ alabhitvā gāmato nikkhamantaṃ bhagavantaṃ  gāmiyamanussavesena upasaṅkami. ^b^tathāhaṃ karissāmī^eb^ti idaṃ so  musā bhāsati. evaṃ kirassa ahosi -- ``mayā evaṃ vutte puna  pavisissati, atha naṃ gāmadārakā `sakalagāme caritvā  kaṭacchubhikkhampi alabhitvā gāmato nikkhamma puna  paviṭṭhosī'tiādīni ^a^M1.0165^ea^ vatvā uppaṇḍessantī''ti. bhagavā pana --  ``sacāyaṃ maṃ evaṃ viheṭhessati muddhamasseva sattadhā phalissatī''ti  tasmiṃ anukampāya apavisitvā gāthādvayamāha.</p>
              <p>[03] tattha ^b^pasavī^eb^ti janesi nipphādesi. ^b^āsajjā^eb^ti  āsādetvā ghaṭṭetvā. ^b^na me pāpaṃ vipaccatī^eb^ti mama pāpaṃ na  paccati. ^b^nipphalaṃ eta^eb^nti kiṃ nu tvaṃ evaṃ maññasi? mā evaṃ  maññi, atthi tayā katassa pāpassa phalanti dīpeti.  ^b^kiñcana^eb^nti maddituṃ samatthaṃ rāgakiñcanādi kilesajātaṃ.  ^b^ābhassarā yathā^eb^ti yathā ābhassarā devā sappītikajjhānena  yāpentā pītibhakkhā nāma honti, evaṃ bhavissāmāti. aṭṭhamaṃ. </p>
            </h4>
            <h4>
              <h4n> 9. kassakasuttavaṇṇanā </h4n>
              <p>[03] 155^b^.^eb^ navame ^a^V1.0159^ea^ ^a^P1.0180^ea^  ^b^nibbānapaṭisaṃyuttāyā^eb^ti nibbānaṃ apadisitvā pavattāya.  ^b^haṭahaṭakeso^eb^ti purimakese pacchato, pacchimakese purato  vāmapassakese dakkhiṇato, dakkhiṇapassakese vāmato pharitvā pharitvā  vippakiṇṇakeso. ^b^mama cakkhusamphassaviññāṇāyatana^eb^nti  cakkhuviññāṇena sampayutto cakkhusamphassopi viññāṇāyatanampi  mamevāti. ettha ca cakkhusamphassena viññāṇasampayuttakā dhammā  gahitā, viññāṇāyatanena sabbānipi cakkhudvāre uppannāni  āvajjanādiviññāṇāni. sotadvārādīsupi eseva nayo. manodvāre  pana ^b^mano^eb^ti sāvajjanakaṃ bhavaṅgacittaṃ. ^b^dhammā^eb^ti  ārammaṇadhammā. ^b^manosamphasso^eb^ti sāvajjanena bhavaṅgena  sampayuttaphasso. ^b^viññāṇāyatana^eb^nti javanacittaṃ tadārammaṇampi  vaṭṭati.</p>
              <p>[03] ^b^taveva pāpima, cakkhū^eb^ti yaṃ loke timirakācādīhi  upaddutaṃ anekarogāyatanaṃ upakkavipakkaṃ antamaso kāṇacakkhupi, sabbaṃ taṃ  taveva bhavatu. rūpādīsupi eseva nayo.</p>
              <p>[03] ^b^yaṃ vadantī^eb^ti yaṃ bhaṇḍakaṃ ``mama ida''nti vadanti.  ^b^ye vadanti mamanti cā^eb^ti ye ca puggalā ``mama''nti vadanti.  ^b^ettha ce te mano atthī^eb^ti etesu ca ṭhānesu yadi cittaṃ  atthi. ^b^na me samaṇa mokkhasī^eb^ti samaṇa mayhaṃ visayato na  muccissasi. ^b^yaṃ vadantī^eb^ti yaṃ bhaṇḍakaṃ vadanti, na taṃ mayhaṃ.  ^b^ye vadantī^eb^ti yepi puggalā evaṃ vadanti, na te ahaṃ. ^b^na  me maggampi dakkhasī^eb^ti bhavayonigatiādīsu mayhaṃ gatamaggampi na  passasi. navamaṃ. </p>
            </h4>
            <h4>
              <h4n> 10. rajjasuttavaṇṇanā </h4n>
              <p>[03] 156^b^.^eb^ dasame ^a^M1.0166^ea^ ^b^ahanaṃ aghātaya^eb^nti ahanantena  aghātayantena. ^b^ajinaṃ ajāpaya^eb^nti parassa dhanajāniṃ  akarontena akārāpentena. ^b^asocaṃ asocāpaya^eb^nti asocantena  asocāpayantena. iti bhagavā adhammikarājūnaṃ rajje vijite  daṇḍakarapīḷite manusse disvā kāruññavasena evaṃ cintesi.  ^b^upasaṅkamī^eb^ti ^a^P1.0181^ea^ ``samaṇo gotamo `sakkā nu  kho rajjaṃ kāretu'nti cintesi, rajjaṃ kāretukāmo bhavissati, rajjañca  nāmetaṃ pamādaṭṭhānaṃ, rajjaṃ kārente sakkā otāraṃ labhituṃ, gacchāmi  ussāhamassa janessāmī''ti cintetvā upasaṅkami.  ^b^iddhipādā^eb^ti ijjhanakakoṭṭhāsā ^a^V1.0160^ea^. ^b^bhāvitā^eb^ti vaḍḍhitā.  ^b^bahulīkatā^eb^ti punappunaṃ katā. ^b^yānīkatā^eb^ti yuttayānaṃ viya  katā. ^b^vatthukatā^eb^ti patiṭṭhaṭṭhenavatthukatā. ^b^anuṭṭhitā^eb^ti  avijahitā niccānubaddhā. ^b^paricitā^eb^ti sātaccakiriyāya  suparicitā katā issāsassa avirādhitavedhihattho viya.  ^b^susamāraddhā^eb^ti suṭṭhu samāraddhā paripuṇṇabhāvanā.  ^b^adhimucceyyā^eb^ti cinteyya.</p>
              <p>[03] ^b^pabbatassā^eb^ti pabbato bhaveyya. ^b^dvittāvā^eb^ti tiṭṭhatu  eko pabbato, dvikkhattumpi tāva mahanto suvaṇṇapabbato ekassa nālaṃ,  na pariyattoti attho. ^b^iti vidvā samañcare^eb^ti evaṃ jānanto  samaṃ careyya. ^b^yatonidāna^eb^nti dukkhaṃ nāma pañcakāmaguṇanidānaṃ,  taṃ yatonidānaṃ hoti, evaṃ yo adakkhi. ^b^kathaṃ nameyyā^eb^ti so  jantu tesu dukkhassa nidānabhūtesu kāmesu kena kāraṇena nameyya.  ^b^upadhiṃ viditvā^eb^ti kāmaguṇaupadhiṃ ``saṅgo eso,  lagganameta''nti evaṃ viditvā. ^b^tasseva jantu vinayāya  sikkhe^eb^ti tasseva upadhissa vinayāya sikkheyya. dasamaṃ. </p>
              <p>[06] dutiyo vaggo. </p>
            </h4>
          </h3>
          <h3>
            <h3n> 3. tatiyavaggo </h3n>
            <h4>
              <h4n> 1. sambahulasuttavaṇṇanā </h4n>
              <p>[03] 157^b^.^eb^ tatiyavaggassa paṭhame ^b^jaṭaṇḍuvenā^eb^ti  jaṭācumbaṭakena. ^b^ajinakkhipanivattho^eb^ti sakhuraṃ ajinacammaṃ  ekaṃ nivattho ekaṃ pāruto. ^b^udumbaradaṇḍa^eb^nti  ^a^M1.0167^ea^ appicchabhāvappakāsanatthaṃ īsakaṃ vaṅkaṃ udumbaradaṇḍaṃ gahetvā.  ^b^etadavocā^eb^ti loke brāhmaṇassa vacanaṃ nāma sussūsanti,  brāhmaṇesupi pabbajitassa, pabbajitesupi mahallakassāti  mahallakabrāhmaṇassa pabbajitavesaṃ gahetvā padhānabhūmiyaṃ kammaṃ karonte te  bhikkhū upasaṅkamitvā hatthaṃ ukkhipitvā etaṃ ``daharā  bhavanto''tiādivacanaṃ ^a^P1.0182^ea^ avoca.  ^b^okampetvā^eb^ti hanukena uraṃ paharanto adhonataṃ katvā. ^b^jivhaṃ  nillāletvā^eb^ti kabaramahājivhaṃ nīharitvā uddhamadho ubhayapassesu ca  lāletvā. ^b^tivisākha^eb^nti tisākhaṃ. ^b^nalāṭika^eb^nti  bhakuṭiṃ, nalāṭe uṭṭhitaṃ valittayanti attho. ^b^pakkāmī^eb^ti tumhe  jānantānaṃ ^a^V1.0161^ea^ vacanaṃ akatvā attanova tele paccissathāti vatvā ekaṃ  maggaṃ gahetvā gato. paṭhamaṃ. </p>
            </h4>
            <h4>
              <h4n> 2. samiddhisuttavaṇṇanā </h4n>
              <p>[03] 158^b^.^eb^ dutiye ^b^lābhā vata me, suladdhaṃ vata me^eb^ti  evarūpassa satthu ceva dhammassa ca sabrahmacārīnañca laddhattā mayhaṃ  lābhā mayhaṃ suladdhanti. so kirāyasmā pacchā mūlakammaṭṭhānaṃ  sammasitvā ``arahattaṃ gahessāmī''ti pāsādikaṃ tāva kammaṭṭhānaṃ  gahetvā buddhadhammasaṅghaguṇe āvajjetvā cittakallataṃ uppādetvā cittaṃ  hāsetvā tosetvā nisinno. tenassa evamahosi.  ^b^upasaṅkamī^eb^ti ``ayaṃ samiddhi bhikkhu pāsādikaṃ kammaṭṭhānaṃ  gahetvā nisinnasadiso, yāva mūlakammaṭṭhānaṃ gahetvā arahattaṃ na  gaṇhāti, tāvassa antarāyaṃ karissāmī''ti upasaṅkami. ^b^gaccha  tva^eb^nti satthā sakalajambudīpaṃ olokento ``tasmiṃyeva ṭhāne tassa  kammaṭṭhānaṃ sappāyaṃ bhavissatī''ti addasa, tasmā evamāha.  ^b^satipaññā ca me buddhā^eb^ti mayā sati ca paññā ca ñātā.  ^b^karassu rūpānī^eb^ti bahūnipi vibhiṃsakārahāni rūpāni karassu.  ^b^neva maṃ byādhayissasī^eb^ti maṃ neva vedhayissasi na kampassesi.  dutiyaṃ. </p>
            </h4>
            <h4>
              <h4n> 3. godhikasuttavaṇṇanā </h4n>
              <p>[03] 159^b^.^eb^ tatiye ^a^M1.0168^ea^ ^b^isigilipasse^eb^ti isigilissa  nāma pabbatassa passe. ^b^kāḷasilāya^eb^nti kāḷavaṇṇāya silāyaṃ.  ^b^sāmayikaṃ cetovimutti^eb^nti ^a^P1.0183^ea^  appitappitakkhaṇe paccanīkadhammehi vimuccati, ārammaṇe ca  adhimuccatīti lokiyasamāpatti sāmayikā cetovimutti nāma.  ^b^phusī^eb^ti paṭilabhi. ^b^parihāyī^eb^ti kasmā yāva chaṭṭhaṃ  parihāyi? sābādhattā. therassa kira vātapittasemhavasena  anusāyiko ābādho atthi, tena samādhissa sappāye upakārakadhamme  pūretuṃ na sakkoti, appitappitāya samāpattiyā parihāyati.</p>
              <p>[03] ^b^yaṃnūnāhaṃ satthaṃ āhareyya^eb^nti so kira cintesi, yasmā  parihīnajjhānassa kālaṅkaroto anibaddhā gati hoti,  aparihīnajjhānassa nibaddhā gati hoti, brahmaloke nibbattati, tasmā  satthaṃ āharitukāmo ahosi. ^b^upasaṅkamī^eb^ti -- ``ayaṃ samaṇo  satthaṃ āharitukāmo, satthāharaṇañca ^a^V1.0162^ea^ nāmetaṃ kāye ca jīvite ca  anapekkhassa hoti. yo evaṃ kāye ca jīvite ca anapekkho hoti,  so mūlakammaṭṭhānaṃ sammasitvā arahattampi gahetuṃ samattho hoti, mayā  pana paṭibāhitopi esa na oramissati, satthārā paṭibāhito  oramissatī''ti therassa atthakāmo viya hutvā yena bhagavā  tenupasaṅkami.</p>
              <p>[03] ^b^jalā^eb^ti jalamānā. ^b^pāde vandāmi cakkhumā^eb^ti  pañcahi cakkhūhi cakkhumā tava pāde vandāmi. ^b^jutindharā^eb^ti  ānubhāvadharā. ^b^appattamānaso^eb^ti appattārahatto.  ^b^sekho^eb^ti sīlādīni sikkhamāno sakaraṇīyo. ^b^jane  sutā^eb^ti jane vissutā. ^b^satthaṃ āharitaṃ hotī^eb^ti thero kira  ``kiṃ mayhaṃ iminā jīvitenā''ti? uttāno nipajjitvā satthena  galanāḷiṃ chindi, dukkhā vedanā uppajjiṃsu. thero vedanaṃ  vikkhambhetvā taṃyeva vedanaṃ pariggahetvā satiṃ upaṭṭhapetvā mūlakammaṭṭhānaṃ  sammasanto arahattaṃ patvā samasīsī hutvā parinibbāyi.  ^b^samasīsī^eb^ nāma tividho hoti iriyāpathasamasīsī,  rogasamasīsī, jīvitasamasīsīti.</p>
              <p>[03] tattha ^a^M1.0169^ea^ yo ṭhānādīsu iriyāpathesu aññataraṃ adhiṭṭhāya -- ``imaṃ  akopetvāva arahattaṃ pāpuṇissāmī''ti vipassanaṃ paṭṭhapeti, athassa  arahattappatti ca iriyāpathakopanañca ekappahāreneva hoti. ayaṃ  ^b^iriyāpathasamasīsī^eb^ nāma. yo pana cakkhurogādīsu  aññatarasmiṃ ^a^P1.0184^ea^ sati -- ``ito anuṭṭhitova arahattaṃ  pāpuṇissāmī''ti vipassanaṃ paṭṭhapeti, athassa arahattappatti ca rogato  vuṭṭhānañca ekappahāreneva hoti. ayaṃ ^b^rogasamasīsī^eb^ nāma.  keci pana tasmiṃyeva iriyāpathe tasmiñca roge parinibbānavasenettha  samasīsitaṃ paññāpenti. yassa pana āsavakkhayo ca jīvitakkhayo  ca ekappahāreneva hoti. ayaṃ ^b^jīvitasamasīsī^eb^ nāma.  vuttampi cetaṃ -- ``yassa puggalassa apubbaṃ acarimaṃ  āsavapariyādānañca hoti jīvitapariyādānañca, ayaṃ vuccati puggalo  samasīsī''ti (pu0 pa0 16).</p>
              <p>[03] ettha ca pavattisīsaṃ kilesasīsanti dve sīsāni. tattha  ^b^pavattisīsaṃ^eb^ nāma jīvitindriyaṃ, ^b^kilesasīsaṃ^eb^ nāma  avijjā. tesu jīvitindriyaṃ cuticittaṃ khepeti, avijjā maggacittaṃ.  dvinnaṃ cittānaṃ ekato uppādo natthi. maggānantaraṃ pana phalaṃ,  phalānantaraṃ bhavaṅgaṃ, bhavaṅgato vuṭṭhāya paccavekkhaṇaṃ, taṃ paripuṇṇaṃ vā  hoti aparipuṇṇaṃ vā. tikhiṇena asinā sīse chijjantepi  ^a^V1.0163^ea^ hi eko vā dve vā paccavekkhaṇavārā avassaṃ uppajjantiyeva, cittānaṃ pana  lahuparivattitāya āsavakkhayo ca jīvitapariyādānañca ekakkhaṇe  viya paññāyati.</p>
              <p>[03] ^b^samūlaṃ taṇhamabbuyhā^eb^ti avijjāmūlena samūlakaṃ taṇhaṃ  arahattamaggena uppāṭetvā. ^b^parinibbuto^eb^ti  anupādisesanibbānena parinibbuto.</p>
              <p>[03] ^b^vivattakkhandha^eb^nti parivattakkhandhaṃ. ^b^semāna^eb^nti  uttānaṃ hutvā sayitaṃ hoti. thero pana kiñcāpi uttānako sayito,  tathāpissa dakkhiṇena passena paricitasayanattā sīsaṃ dakkhiṇatova  parivattitvā ṭhitaṃ. ^b^dhūmāyitatta^eb^nti dhūmāyitabhāvaṃ. tasmiṃ hi  khaṇe dhūmavalāhakā viya timiravalāhakā viya ca uṭṭhahiṃsu.  ^b^viññāṇaṃ samanvesatī^eb^ti paṭisandhicittaṃ pariyesati.  ^b^appatiṭṭhitenā^eb^ti paṭisandhiviññāṇena appatiṭṭhitena,  appatiṭṭhitakāraṇāti attho. ^b^beluvapaṇḍuvīṇa^eb^nti beluvapakkaṃ viya  paṇḍuvaṇṇaṃ suvaṇṇamahāvīṇaṃ. ^b^ādāyā^eb^ti kacche ṭhapetvā.  ^b^upasaṅkamī^eb^ti ^a^P1.0185^ea^ ``godhikattherassa nibbattaṭṭhānaṃ  na ^a^M1.0170^ea^ jānāmi, samaṇaṃ gotamaṃ pucchitvā nikkaṅkho bhavissāmī''ti  khuddakadārakavaṇṇī hutvā upasaṅkami. ^b^nādhigacchāmī^eb^ti na  passāmi. ^b^sokaparetassā^eb^ti sokena phuṭṭhassa.  ^b^abhassathā^eb^ti pādapiṭṭhiyaṃ patitā. tatiyaṃ. </p>
            </h4>
            <h4>
              <h4n> 4. sattavassānubandhasuttavaṇṇanā </h4n>
              <p>[03] 160^b^.^eb^ catutthe ^b^satta vassānī^eb^ti pure bodhiyā  chabbassāni, bodhito pacchā ekaṃ vassaṃ. ^b^otārāpekkho^eb^ti  ``sace samaṇassa gotamassa kāyadvārādīsu kiñcideva ananucchavikaṃ  passāmi, codessāmi na''nti evaṃ vivaraṃ apekkhamāno.  ^b^alabhamāno^eb^ti rathareṇumattampi avakkhalitaṃ apassanto. tenāha  -- </p>
              <p>[21] ``satta vassāni bhagavantaṃ, anubandhiṃ padāpadaṃ. </p>
              <p>[22] otāraṃ nādhigacchissaṃ, sambuddhassa satīmato''ti..  (su0 ni0 448).</p>
              <p>[03] ^b^upasaṅkamī^eb^ti ``ajja samaṇaṃ gotamaṃ atigahetvā  gamissāmī''ti upasaṅkami.</p>
              <p>[03] ^b^jhāyasī^eb^ti ^a^V1.0164^ea^ jhāyanto avajjhāyanto nisinnosīti vadati.  ^b^vittaṃ nu jīno^eb^ti sataṃ vā sahassaṃ vā jitosi nu.  ^b^āguṃ nu gāmasmi^eb^nti, kiṃ nu antogāme pamāṇātikkantaṃ  pāpakammaṃ akāsi, yena aññesaṃ mukhaṃ oloketuṃ avisahanto araññe  vicarasi? ^b^sakkhi^eb^nti mittabhāvaṃ.</p>
              <p>[03] ^b^palikhāyā^eb^ti khaṇitvā. ^b^bhavalobhajappa^eb^nti  bhavalobhasaṅkhātaṃ taṇhaṃ. ^b^anāsavo jhāyāmī^eb^ti nittaṇho hutvā  dvīhi jhānehi jhāyāmi. ^b^pamattabandhū^eb^ti māraṃ ālapati. so  hi yekeci loke pamattā, tesaṃ bandhu.</p>
              <p>[03] ^b^sace maggaṃ anubuddha^eb^nti yadi tayā maggo anubuddho.  ^b^apehī^eb^ti apayāhi. ^b^amaccudheyya^eb^nti ^a^P1.0186^ea^  maccuno anokāsabhūtaṃ nibbānaṃ. ^b^pāragāmino^eb^ti yepi pāraṃ  gatā, tepi pāragāmino. yepi pāraṃ gacchissanti, yepi pāraṃ  gantukāmā, tepi pāragāmino.</p>
              <p>[03] ^b^visūkāyikānī^eb^ti ^a^M1.0171^ea^ māravisūkāni. ^b^visevitānī^eb^ti  viruddhasevitāni, ``appamāyu manussānaṃ, accayanti ahorattā''ti  vutte. ``dīghamāyu manussānaṃ, nāccayanti ahorattā''tiādīni  paṭilomakāraṇāni. ^b^vipphanditānī^eb^ti, tamhi tamhi kāle  hatthirājavaṇṇasappavaṇṇādidassanāni. ^b^nibbejanīyā^eb^ti  ukkaṇṭhanīyā.</p>
              <p>[03] ^b^anupariyagā^eb^tiādīsu kiñcāpi atītavacanaṃ kataṃ, attho  pana vikappavasena veditabbo. idaṃ vuttaṃ hoti -- yathā medavaṇṇaṃ  pāsāṇaṃ vāyaso disvā -- ``api nāmettha muduṃ vindeyyāma, api  assādo siyā''ti anuparigaccheyya, atha so tattha assādaṃ  alabhitvāva vāyaso etto apakkameyya, tato pāsāṇā apagaccheyya, evaṃ  mayampi so kāko viya selaṃ gotamaṃ āsajja assādaṃ vā santhavaṃ vā  alabhantā gotamā nibbinditvā apagacchāma. catutthaṃ. </p>
            </h4>
            <h4>
              <h4n> 5. māradhītusuttavaṇṇanā </h4n>
              <p>[03] 161^b^.^eb^ pañcame ^b^abhāsitvā^eb^ti ettha a-kāro  nipātamattaṃ, bhāsitvāti attho. abhāsayitvātipi ^a^V1.0165^ea^ pāṭho.  ^b^upasaṅkamiṃsū^eb^ti ``gopālakadārakaṃ viya daṇḍakena bhūmiṃ lekhaṃ  datvā ativiya dummano hutvā nisinno. `kinnu kho kāraṇa'nti?  pucchitvā, jānissāmā''ti upasaṅkamiṃsu.</p>
              <p>[03] ^b^socasī^eb^ti cintesi. ^b^āraññamiva kuñjara^eb^nti yathā  araññato pesitagaṇikārahatthiniyo āraññakaṃ kuñjaraṃ  itthikuttadassanena palobhetvā bandhitvā ānayanti, evaṃ ānayissāma.  ^b^māradheyya^eb^nti tebhūmakavaṭṭaṃ.</p>
              <p>[03] ^b^upasaṅkamiṃsū^eb^ti -- ``tumhe thokaṃ adhivāsetha, mayaṃ taṃ  ^a^P1.0187^ea^ ānessāmā''ti pitaraṃ samassāsetvā upasaṅkamiṃsu.  ^b^uccāvacā^eb^ti nānāvidhā. ^b^ekasataṃ ekasata^eb^nti ekekaṃ  sataṃ sataṃ katvā. ^b^kumārivaṇṇasata^eb^nti iminā nayena  kumāriattabhāvānaṃ sataṃ.</p>
              <p>[03] ^b^atthassa^eb^ ^a^M1.0172^ea^ ^b^pattiṃ hadayassa santi^eb^nti, dvīhipi padehi  arahattameva kathesi. ^b^sena^eb^nti kilesasenaṃ. sā hi  piyarūpasātarūpā nāma. ^b^ekāhaṃ jhāya^eb^nti eko ahaṃ jhāyanto.  ^b^sukhamanubodhi^eb^nti arahattasukhaṃ anubujjhiṃ. idaṃ vuttaṃ hoti  -- piyarūpaṃ sātarūpaṃ senaṃ jinitvā ahaṃ eko jhāyanto ``atthassa  pattiṃ hadayassa santi''nti saṅkhaṃ gataṃ arahattasukhaṃ anubujjhiṃ.  tasmā janena mittasanthavaṃ na karomi, teneva ca me kāraṇena kenaci  saddhiṃ sakkhī na sampajjatīti.</p>
              <p>[03] ^b^kathaṃvihārībahulo^eb^ti katamena vihārena bahulaṃ viharanto.  ^b^aladdhā^eb^ti alabhitvā. ^b^yo^eb^ti nipātamattaṃ. idaṃ vuttaṃ  hoti -- katamena jhānena bahulaṃ jhāyantaṃ taṃ puggalaṃ kāmasaññā  alabhitvāva paribāhirā hontīti.</p>
              <p>[03] ^b^passaddhakāyo^eb^ti catutthajjhānena assāsapassāsakāyassa  passaddhattā passaddhakāyo. ^b^suvimuttacitto^eb^ti  arahattaphalavimuttiyā suṭṭhu vimuttacitto. ^b^asaṅkharāno^eb^ti tayo  kammābhisaṅkhāre anabhisaṅkharonto. ^b^anoko^eb^ti anālayo.  ^b^aññāya dhamma^eb^nti catusaccadhammaṃ jānitvā.  ^b^avitakkajhāyī^eb^ti avitakkena catutthajjhānena jhāyanto. ^b^na  kuppatī^eb^tiādīsu dosena na kuppati, rāgena na sarati, mohena na  thīno. imesu tīsu mūlakilesesu gahitesu diyaḍḍhakilesasahassaṃ  ^a^V1.0166^ea^ gahitameva hoti. paṭhamapadena vā byāpādanīvaraṇaṃ gahitaṃ, dutiyena  kāmacchandanīvaraṇaṃ, tatiyena thinaṃ ādiṃ katvā sesanīvaraṇāni.  iti iminā nīvaraṇappahānena khīṇāsavaṃ dasseti.</p>
              <p>[03] ^b^pañcoghatiṇṇo^eb^ti pañcadvārikaṃ kilesoghaṃ tiṇṇo.  ^b^chaṭṭha^eb^nti manodvārikampi chaṭṭhaṃ kilesoghaṃ atari.  pañcoghaggahaṇena vā pañcorambhāgiyāni saṃyojanāni ^a^P1.0188^ea^,  chaṭṭhaggahaṇena pañcuddhambhāgiyāni veditabbāni.  ^b^gaṇasaṅghacārī^eb^ti gaṇe ca saṅghe ca caratīti satthā  gaṇasaṅghacārī nāma. ^b^addhā carissantī^eb^ti aññepi saddhā  bahujanā ekaṃsena carissanti. ^b^aya^eb^nti ayaṃ satthā.  ^b^anoko^eb^ti anālayo.</p>
              <p>[03] ^b^acchejja^eb^ ^a^M1.0173^ea^ ^b^nessatī^eb^ti acchinditvā nayissati,  maccurājassa hatthato acchinditvā nibbānapāraṃ nayissatīti vuttaṃ  hoti. ^b^nayamānāna^eb^nti nayamānesu.</p>
              <p>[03] ^b^selaṃva sirasūhacca, pātāle gādhamesathā^eb^ti mahantaṃ  kūṭāgārappamāṇaṃ silaṃ sīse ṭhapetvā pātāle patiṭṭhagavesanaṃ viya.  ^b^khāṇuṃva urasāsajjā^eb^ti urasi khāṇuṃ paharitvā viya.  ^b^apethā^eb^ti apagacchatha. imasmiṃ ṭhāne saṅgītikārā  ``idamavocā''ti desanaṃ niṭṭhapetvā ^b^daddallamānā^eb^ti gāthaṃ āhaṃsu.  tattha ^b^daddallamānā^eb^ti ativiya jalamānā sobhamānā.  ^b^āgañchu^eb^nti āgatā. ^b^panudī^eb^ti nīhari. ^b^tūlaṃ bhaṭṭhaṃva  māluto^eb^ti yathā phalato bhaṭṭhaṃ simbalitūlaṃ vā poṭakitūlaṃ vā vāto  panudati nīharati, evaṃ panudīti. pañcamaṃ. </p>
              <p>[06] tatiyo vaggo. </p>
              <p>[06] iti sāratthappakāsiniyā</p>
              <p>[03] saṃyuttanikāya-aṭṭhakathāya </p>
              <p>[06] mārasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 5. bhikkhunīsaṃyuttaṃ </h2n>
          <h3>
            <h3n> </h3n>
            <h4>
              <h4n> 1. āḷavikāsuttavaṇṇanā </h4n>
              <p>[03] 162^b^.^eb^ bhikkhunīsaṃyuttassa ^a^V1.0167^ea^ ^a^P1.0189^ea^  ^a^M1.0174^ea^ paṭhame ^b^āḷavikā^eb^ti āḷaviyaṃ jātā āḷavinagaratoyeva ca nikkhamma  pabbajitā. ^b^andhavana^eb^nti kassapasammāsambuddhassa cetiye  navakammatthāya dhanaṃ samādapetvā āgacchantassa yasodharassa nāma  dhammabhāṇakassa ariyapuggalassa akkhīni uppāṭetvā tattheva  akkhibhedappattehi pañcahi corasatehi nivutthattā tato paṭṭhāya  ``andhavana''nti saṅkhaṃ gataṃ vanaṃ. taṃ kira sāvatthito  dakkhiṇapasse gāvutamatte hoti rājārakkhāya guttaṃ. tattha  pavivekakāmā bhikkhū ca bhikkhuniyo ca gacchanti. tasmā ayampi  kāyavivekatthinī yena taṃ vanaṃ, tenupasaṅkami. ^b^nissaraṇa^eb^nti  nibbānaṃ. ^b^paññāyā^eb^ti paccavekkhaṇañāṇena. ^b^na tvaṃ  jānāsi taṃ pada^eb^nti tvaṃ etaṃ nibbānapadaṃ vā nibbānagāmimaggapadaṃ  vā na jānāsi. ^b^sattisūlūpamā^eb^ti vinivijjhanatthena  sattisūlasadisā. ^b^khandhāsaṃ adhikuṭṭanā^eb^ti khandhā tesaṃ  adhikuṭṭanabhaṇḍikā. paṭhamaṃ. </p>
            </h4>
            <h4>
              <h4n> 2. somāsuttavaṇṇanā </h4n>
              <p>[03] 163^b^.^eb^ dutiye ^b^ṭhāna^eb^nti arahattaṃ.  ^b^durabhisambhava^eb^nti duppasahaṃ. ^b^dvaṅgulapaññāyā^eb^ti parittapaññāya.  yasmā vā dvīhi aṅgulehi kappāsavaṭṭiṃ gahetvā suttaṃ kantanti,  tasmā ^a^P1.0190^ea^ itthī ``dvaṅgulapaññā''ti vuccati.  ^b^ñāṇamhi vattamānamhī^eb^ti phalasamāpattiñāṇe pavattamāne.  ^b^dhammaṃ vipassato^eb^ti catusaccadhammaṃ vipassantassa, pubbabhāge vā  vipassanāya ārammaṇabhūtaṃ khandhapañcakameva. ^b^kiñci vā pana  aññasmī^eb^ti aññaṃ vā kiñci ``ahaṃ asmī''ti  taṇhāmānadiṭṭhivasena yassa siyā. dutiyaṃ. </p>
            </h4>
            <h4>
              <h4n> 3. kisāgotamīsuttavaṇṇanā </h4n>
              <p>[03] 164^b^.^eb^ tatiye ^a^V1.0168^ea^ ^b^kisāgotamī^eb^ti  appamaṃsalohitatāya kisā, gotamīti panassā nāmaṃ. pubbe kira  sāvatthiyaṃ ekasmiṃ kule asītikoṭidhanaṃ sabbaṃ aṅgārāva jātaṃ.  kuṭumbiko aṅgārajātāni anīharitvā ^a^M1.0175^ea^ -- ``avassaṃ koci puññavā  bhavissati, tassa puññena puna pākatikaṃ bhavissatī''ti  suvaṇṇahiraññassa cāṭiyo pūretvā āpaṇe ṭhapetvā samīpe nisīdi.  athekā duggatakulassa dhītā -- ``aḍḍhamāsakaṃ gahetvā dārusākaṃ  āharissāmī''ti vīthiṃ gatā taṃ disvā kuṭumbikaṃ āha -- ``āpaṇe  tāva dhanaṃ ettakaṃ, gehe kittakaṃ bhavissatī''ti. kiṃ disvā amma  evaṃ kathesīti? imaṃ hiraññasuvaṇṇanti. so ``puññavatī esā  bhavissatī''ti tassā vasanaṭṭhānaṃ pucchitvā āpaṇe bhaṇḍaṃ paṭisāmetvā  tassā mātāpitaro upasaṅkamitvā evamāha -- ``amhākaṃ gehe  vayappatto dārako atthi, tassetaṃ dārikaṃ dethā''ti. kiṃ sāmi  duggatehi saddhiṃ keḷiṃ karosīti? mittasanthavo nāma duggatehipi  saddhiṃ hoti, detha naṃ, kuṭumbasāminī bhavissatīti naṃ gahetvā gharaṃ  ānesi. sā saṃvāsamanvāya puttaṃ vijātā. putto padasā  āhiṇḍanakāle kālamakāsi. sā duggatakule uppajjitvā mahākulaṃ  gantvāpi ``puttavināsaṃ pattāmhī''ti uppannabalavasokā puttassa  sarīrakiccaṃ vāretvā taṃ matakaḷevaraṃ ādāya nagare vippalapantī carati.</p>
              <p>[03] ekadivasaṃ mahatiyā buddhavīthiyā dasabalassa ^a^P1.0191^ea^  santikaṃ gantvā -- ``puttassa me arogabhāvatthāya bhesajjaṃ  detha bhagavā''ti āha. gaccha sāvatthiṃ āhiṇḍitvā yasmiṃ gehe  matapubbo natthi, tato siddhatthakaṃ āhara, puttassa te bhesajjaṃ  bhavissatīti. sā nagaraṃ pavisitvā dhuragehato paṭṭhāya bhagavatā  vuttanayena gantvā siddhatthakaṃ yācantī ghare ghare, ``kuto tvaṃ evarūpaṃ  gharaṃ passissasī''ti vuttā katipayāni gehāni āhiṇḍitvā --  ``sabbesampi kirāyaṃ dhammatā, na mayhaṃ puttassevā''ti sālāyaṃ chavaṃ  chaḍḍetvā pabbajjaṃ yāci. satthā ``imaṃ pabbājetū''ti  bhikkhuniupassayaṃ pesesi. sā khuraggeyeva arahattaṃ pāpuṇi. imaṃ  theriṃ sandhāya ``atha kho kisāgotamī''ti vuttaṃ.</p>
              <p>[03] ^b^ekamāsī^eb^ti ekā āsi. ^b^rudammukhī^eb^ti  rudamānamukhī viya. ^b^accantaṃ mataputtāmhī^eb^ti ettha ^a^V1.0169^ea^ antaṃ atītaṃ  accantaṃ, bhāvanapuṃsakametaṃ. idaṃ vuttaṃ hoti -- yathā puttamaraṇaṃ antaṃ  atītaṃ hoti, evaṃ mataputtā ahaṃ, idāni mama puna puttamaraṇaṃ nāma  natthi. ^b^purisā etadantikā^eb^ti purisāpi me etadantikāva  ^a^M1.0176^ea^. yo me puttamaraṇassa anto, purisānampi me esevanto, abhabbā ahaṃ  idāni purisaṃ gavesitunti. ^b^sabbattha vihatā nandī^eb^ti sabbesu  khandhāyatanadhātubhavayonigatiṭhitinivāsesu mama taṇhānandī vihatā.  ^b^tamokkhandho^eb^ti avijjākkhandho. ^b^padālito^eb^ti ñāṇena  bhinno. tatiyaṃ. </p>
            </h4>
            <h4>
              <h4n> 4. vijayāsuttavaṇṇanā </h4n>
              <p>[03] 165^b^.^eb^ catutthe ^b^pañcaṅgikenā^eb^ti ātataṃ vitataṃ  ātatavitataṃ ghanaṃ susiranti evaṃ pañcaṅgasamannāgatena.  ^b^niyyātayāmi tuyhevā^eb^ti sabbe tuyhaṃyeva demi. ^b^nāhaṃ  tenatthikā^eb^ti nāhaṃ tena atthikā. ^b^pūtikāyenā^eb^ti  suvaṇṇavaṇṇopi kāyo niccaṃ uggharitapaggharitaṭṭhena pūtikāyova, tasmā  evamāha. ^b^bhindanenā^eb^ti bhijjanasabhāvena. ^b^pabhaṅgunā^eb^ti  cuṇṇavicuṇṇaṃ āpajjanadhammena. ^b^aṭṭīyāmī^eb^ti aṭṭā pīḷitā  homi. ^b^harāyāmī^eb^ti lajjāmi. ^b^santā samāpattī^eb^ti  ^a^P1.0192^ea^ aṭṭhavidhā lokiyasamāpatti ārammaṇasantatāya  aṅgasantatāya ca santāti vuttā. ^b^sabbatthā^eb^ti sabbesu  rūpārūpabhavesu, tesaṃ dvinnaṃ bhavānaṃ gahitattā gahite kāmabhave aṭṭhasu ca  samāpattīsūti etesu sabbesu ṭhānesu mayhaṃ avijjātamo vihatoti  vadati. catutthaṃ. </p>
            </h4>
            <h4>
              <h4n> 5. uppalavaṇṇāsuttavaṇṇanā </h4n>
              <p>[03] 166^b^.^eb^ pañcame ^b^supupphitagga^eb^nti aggato paṭṭhāya  suṭṭhu pupphitaṃ sālarukkhaṃ. ^b^na catthi te dutiyā vaṇṇadhātū^eb^ti  tava vaṇṇadhātusadisā dutiyā vaṇṇadhātu natthi, tayā sadisā aññā  bhikkhunī natthīti vadati. ^b^idhāgatā tādisikā bhaveyyu^eb^nti  yathā tvaṃ idhāgatā kiñci santhavaṃ vā sinehaṃ vā na labhasi, evamevaṃ  tepi tayāva sadisā bhaveyyuṃ. ^b^pakhumantarikāya^eb^nti dvinnaṃ  akkhīnaṃ majjhe nāsavaṃsepi tiṭṭhantiṃ maṃ na passasi.  ^b^vasībhūtamhī^eb^ti vasībhūtā asmi. pañcamaṃ. </p>
            </h4>
            <h4>
              <h4n> 6. cālāsuttavaṇṇanā </h4n>
              <p>[03] 167^b^.^eb^ chaṭṭhe ^a^V1.0170^ea^ ^b^ko nu taṃ idamādapayī^eb^ti ko nu  mandabuddhi bālo taṃ evaṃ gāhāpesi? ^b^pariklesa^eb^nti aññampi  nānappakāraṃ upaddavaṃ. idāni yaṃ māro āha ^a^M1.0177^ea^ -- ``ko nu taṃ  idamādapayī''ti, taṃ maddantī -- ``na maṃ andhabālo ādapesi, loke  pana aggapuggalo satthā dhammaṃ desesī''ti dassetuṃ,  ^b^buddho^eb^tiādimāha. tattha ^b^sacce nivesayī^eb^ti paramatthasacce  nibbāne nivesesi. ^b^nirodhaṃ appajānantā^eb^ti nirodhasaccaṃ  ajānantā. chaṭṭhaṃ. </p>
            </h4>
            <h4>
              <h4n> 7. upacālāsuttavaṇṇanā </h4n>
              <p>[03] 168^b^.^eb^ sattame ^a^P1.0193^ea^ ^b^enti māravasaṃ  punā^eb^ti punappunaṃ maraṇamārakilesamāradevaputtamārānaṃ vasaṃ āgacchanti.  ^b^padhūpito^eb^ti santāpito. ^b^agati yattha mārassā^eb^ti  yattha tuyhaṃ mārassa agati. ^b^tatthā^eb^ti tasmiṃ nibbāne. sattamaṃ. </p>
            </h4>
            <h4>
              <h4n> 8. sīsupacālāsuttavaṇṇanā </h4n>
              <p>[03] 169^b^.^eb^ aṭṭhame ^b^samaṇī viya dissasī^eb^ti  samaṇisadisā dissasi. ^b^kimiva carasi momūhā^eb^ti kiṃ  kāraṇā momūhā viya carasi? ^b^ito bahiddhā^eb^ti imamhā sāsanā  bahi. pāsaṃ ḍentīti ^b^pāsaṇḍā,^eb^ sattānaṃ cittesu diṭṭhipāsaṃ  khipantīti attho. sāsanaṃ pana pāse moceti, tasmā pāsaṇḍoti na  vuccati, ito bahiddhāyeva pāsaṇḍā honti. ^b^pasīdantī^eb^ti  saṃsīdanti lagganti.</p>
              <p>[03] idāni ``kaṃ nu uddissa muṇḍāsī''ti pañhaṃ kathentī  ^b^atthi sakyakule jāto^eb^tiādimāha. tattha ^b^sabbābhibhū^eb^ti  sabbāni khandhāyatanadhātubhavayonigatiādīni abhibhavitvā ṭhito.  maraṇamārādayo nudi nīharīti ^b^māranudo. sabbatthamaparājito^eb^ti  sabbesu rāgādīsu vā mārayuddhe vā ajito. ^b^sabbattha mutto^eb^ti  sabbesu khandhādīsu mutto. ^b^asito^eb^ti taṇhādiṭṭhinissayena  ^a^V1.0171^ea^ anissito. ^b^sabbakammakkhayaṃ patto^eb^ti sabbakammakkhayasaṅkhātaṃ  arahattaṃ patto. ^b^upadhisaṅkhaye^eb^ti upadhisaṅkhayasaṅkhāte  nibbāne ārammaṇato vimutto. aṭṭhamaṃ. </p>
            </h4>
            <h4>
              <h4n> 9. selāsuttavaṇṇanā </h4n>
              <p>[03] 170^b^.^eb^ navame ^b^kenidaṃ pakata^eb^nti kena idaṃ kataṃ.  ^b^bimba^eb^nti attabhāvaṃ sandhāya vadati. ^b^agha^eb^nti  dukkhapatiṭṭhānattā attabhāvameva vadati. ^b^hetubhaṅgā^eb^ti hetunirodhena  paccayavekallena. navamaṃ. </p>
            </h4>
            <h4>
              <h4n> 10. vajirāsuttavaṇṇanā </h4n>
              <p>[03] 171^b^.^eb^ dasame ^a^M1.0178^ea^ ^a^P1.0194^ea^ ^b^nayidha  sattupalabbhatī^eb^ti imasmiṃ suddhasaṅkhārapuñje paramatthato satto nāma na  upalabbhati. ^b^khandhesu santesū^eb^ti pañcasu khandhesu vijjamānesu  tena tenākārena vavatthitesu. ^b^sammutī^eb^ti sattoti  samaññāmattameva hoti. ^b^dukkha^eb^nti pañcakkhandhadukkhaṃ.  ^b^nāññatra dukkhā^eb^ti ṭhapetvā dukkhaṃ añño neva sambhoti na  nirujjhatīti. dasamaṃ. </p>
              <p>[06] iti sāratthappakāsiniyā</p>
              <p>[03] saṃyuttanikāya-aṭṭhakathāya </p>
              <p>[06] bhikkhunīsaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 6. brahmasaṃyuttaṃ </h2n>
          <h3>
            <h3n> 1. paṭhamavaggo </h3n>
            <h4>
              <h4n> 1. brahmāyācanasuttavaṇṇanā </h4n>
              <p>[03] 172^b^.^eb^ brahmasaṃyuttassa ^a^V1.0172^ea^ ^a^P1.0195^ea^  ^a^M1.0179^ea^ paṭhame ^b^parivitakko udapādī^eb^ti sabbabuddhānaṃ āciṇṇasamāciṇṇo ayaṃ  cetaso vitakko udapādi. kadā udapādīti? buddhabhūtassa aṭṭhame  sattāhe rājāyatanamūle sakkena devānamindena ābhataṃ dantakaṭṭhañca  osadhaharītakañca khāditvā mukhaṃ dhovitvā catūhi lokapālehi  upanīte paccagghe selamayapatte tapussabhallikānaṃ piṇḍapātaṃ paribhuñjitvā  puna paccāgantvā ajapālanigrodhe nisinnamattassa.</p>
              <p>[03] ^b^adhigato^eb^ti paṭividdho. ^b^dhammo^eb^ti catusaccadhammo.  ^b^gambhīro^eb^ti uttānapaṭikkhepavacanametaṃ. ^b^duddaso^eb^ti  gambhīrattāva duddaso dukkhena daṭṭhabbo, na sakkā sukhena daṭṭhuṃ.  duddasattāva ^b^duranubodho^eb^ dukkhena avabujjhitabbo, na sakkā sukhena  avabujjhituṃ. ^b^santo^eb^ti nibbuto. ^b^paṇīto^eb^ti atappako.  idaṃ dvayaṃ lokuttarameva sandhāya vuttaṃ. ^b^atakkāvacaro^eb^ti takkena  avacaritabbo ogāhitabbo na hoti, ñāṇeneva avacaritabbo.  ^b^nipuṇo^eb^ti saṇho. ^b^paṇḍitavedanīyo^eb^ti sammāpaṭipadaṃ  paṭipannehi paṇḍitehi veditabbo. ^b^ālayarāmā^eb^ti sattā pañcasu  kāmaguṇesu allīyanti, tasmā te ^b^ālayā^eb^ti vuccanti.  aṭṭhasatataṇhāvicaritāni vā allīyanti, tasmāpi ālayāti vuccanti.  tehi ālayehi ramantīti ^b^ālayarāmā^eb^. ālayesu ratāti  ^b^ālayaratā^eb^. ālayesu ^a^P1.0196^ea^ suṭṭhu muditāti  ^b^ālayasammuditā^eb^. yatheva hi susajjitaṃ  pupphaphalabharitarukkhādisampannaṃ uyyānaṃ paviṭṭho rājā tāya tāya  sampattiyā ramati, sammudito āmoditapamodito hoti, na ukkaṇṭhati,  sāyampi nikkhamituṃ na icchati, evamimehipi kāmālayataṇhālayehi  ^a^V1.0173^ea^ sattā ramanti, saṃsāravaṭṭe sammuditā anukkaṇṭhitā vasanti. tena tesaṃ  bhagavā duvidhaṃ ālayaṃ uyyānabhūmiṃ viya dassento  ``ālayarāmā''tiādimāha.</p>
              <p>[03] tattha ^b^yadida^eb^nti nipāto, tassa ṭhānaṃ sandhāya ``yaṃ  ida''nti, paṭiccasamuppādaṃ sandhāya ``yo aya''nti evamattho daṭṭhabbo.  ^b^idappaccayatāpaṭiccasamuppādo^eb^ti imesaṃ ^a^M1.0180^ea^ paccayā idappaccayā,  idappaccayā eva idappaccayatā, idappaccayatā ca sā paṭiccasamuppādo  cāti ^b^idappaccayatāpaṭiccasamuppādo^eb^. saṅkhārādipaccayānaṃ etaṃ  adhivacanaṃ. ^b^sabbasaṅkhārasamatho^eb^tiādi sabbaṃ nibbānameva.  yasmā hi taṃ āgamma sabbasaṅkhāravipphanditāni samanti,  vūpasammanti, tasmā ^b^sabbasaṅkhārasamatho^eb^ti vuccati. yasmā ca  taṃ āgamma sabbe upadhayo paṭinissaṭṭhā honti, sabbā taṇhā  khīyanti, sabbe kilesarāgā virajjanti, sabbaṃ dukkhaṃ nirujjhati,  tasmā ^b^sabbūpadhipaṭinissaggo taṇhākkhayo virāgo nirodho^eb^ti  vuccati. yā panesā taṇhā bhavena bhavaṃ, phalena vā saddhiṃ kammaṃ  vinati saṃsibbatīti katvā ^b^vāna^eb^nti vuccati, tato nikkhantaṃ  vānatoti ^b^nibbānaṃ. so mamassa kilamatho^eb^ti yā ajānantānaṃ  desanā nāma, so mama kilamatho assa, sā mama vihesā assāti  attho. kāyakilamatho ceva kāyavihesā ca assāti vuttaṃ hoti.  citte pana ubhayampetaṃ buddhānaṃ natthi. ^b^apissū^eb^ti anubrūhanatthe  nipāto. so ``na kevalaṃ ayaṃ parivitakko udapādi, imāpi gāthā  paṭibhaṃsū''ti dīpeti. ^b^anacchariyā^eb^ti anuacchariyā.  ^b^paṭibhaṃsū^eb^ti ^a^P1.0197^ea^ paṭibhānasaṅkhātassa ñāṇassa  gocarā ahesuṃ, parivitakkayitabbataṃ pāpuṇiṃsu.</p>
              <p>[03] ^b^kicchenā^eb^ti dukkhena, na dukkhāya paṭipadāya. buddhānaṃ  hi cattāropi maggā sukhapaṭipadāva honti. pāramīpūraṇakāle pana  sarāgasadosasamohasseva sato āgatāgatānaṃ yācakānaṃ alaṅkatapaṭiyattaṃ  sīsaṃ kantitvā galalohitaṃ nīharitvā suañjitāni akkhīni  uppāṭetvā kulavaṃsappadīpaṃ puttaṃ manāpacāriniṃ bhariyanti evamādīni  dentassa aññāni ca khantivādisadisesu attabhāvesu chejjabhejjādīni  pāpuṇantassa āgamanīyapaṭipadaṃ sandhāyetaṃ vuttaṃ. ^b^hala^eb^nti ettha  ^b^ha^eb^-kāro nipātamatto, alanti attho. ^b^pakāsitu^eb^nti  desituṃ, evaṃ kicchena adhigatassa alaṃ desituṃ pariyattaṃ desituṃ. ko  attho desitenāti vuttaṃ hoti? ^b^rāgadosaparetehī^eb^ti  rāgadosaphuṭṭhehi rāgadosānugatehi vā.</p>
              <p>[03] ^b^paṭisotagāmi^eb^nti ^a^V1.0174^ea^ niccādīnaṃ paṭisotaṃ, ``aniccaṃ  dukkhamanattā asubha''nti evaṃ gataṃ catusaccadhammaṃ. ^b^rāgarattā^eb^ti  kāmarāgena bhavarāgena diṭṭhirāgena ca rattā. ^b^na dakkhantī^eb^ti  aniccaṃ dukkhamanattā asubhanti iminā sabhāvena na passissanti  ^a^M1.0181^ea^, te apassante ko sakkhissati evaṃ gāhāpetuṃ. ^b^tamokhandhena  āvuṭā^eb^ti avijjārāsinā ajjhotthaṭā.</p>
              <p>[03] ^b^appossukkatāyā^eb^ti nirussukkabhāvena, adesetukāmatāyāti  attho. kasmā panassa evaṃ cittaṃ nami? nanu esa mutto  mocessāmi, tiṇṇo tāressāmi -- </p>
              <p>[21] ``kiṃ me aññātavesena, dhammaṃ sacchikatenidha. </p>
              <p>[22] sabbaññutaṃ pāpuṇitvā, tārayissaṃ sadevaka''nti..  (bu0 vaṃ0 2.56) -- </p>
              <p>[25] patthanaṃ katvā pāramiyo pūretvā sabbaññutaṃ pattoti?  saccametaṃ, tadevaṃ paccavekkhaṇānubhāvena panassa ^a^P1.0198^ea^ evaṃ  cittaṃ nami. tassa hi sabbaññutaṃ patvā sattānaṃ kilesagahanataṃ,  dhammassa ca gambhīrataṃ paccavekkhantassa sattānaṃ kilesagahanatā ca  dhammagambhīratā ca sabbākārena pākaṭā jātā. athassa -- ``ime  sattā kañjiyapuṇṇā lābu viya, takkabharitā cāṭi viya,  vasātelapītapilotikā viya, añjanamakkhitahattho viya ca  kilesabharitā atisaṃkiliṭṭhā rāgarattā dosaduṭṭhā mohamūḷhā, te kiṃ  nāma paṭivijjhissantī''ti? cintayato  kilesagahanapaccavekkhaṇānubhāvenāpi evaṃ cittaṃ nami.</p>
              <p>[03] ``ayañca dhammo pathavīsandhārakaudakakkhandho viya gambhīro,  pabbatena paṭicchādetvā ṭhapito sāsapo viya duddaso, satadhā bhinnassa  vālassa koṭiyā koṭipaṭipādanaṃ viya duranubodho. nanu mayā hi  imaṃ dhammaṃ paṭivijjhituṃ vāyamantena adinnaṃ dānaṃ nāma natthi,  arakkhitaṃ sīlaṃ nāma natthi, aparipūritā kāci pāramī nāma  natthi, tassa me nirussāhaṃ viya mārabalaṃ vidhamantassāpi pathavī na  kampittha, paṭhamayāme pubbenivāsaṃ anussarantassāpi na kampittha,  majjhimayāme dibbacakkhuṃ visodhentassāpi na kampittha, pacchimayāme  pana paṭiccasamuppādaṃ paṭivijjhantasseva me dasasahassilokadhātu  kampittha. iti mādisenāpi tikkhañāṇena kicchenevāyaṃ dhammo  paṭividdho. taṃ lokiyamahājanā kathaṃ paṭivijjhissantī''ti?  dhammagambhīrapaccavekkhaṇānubhāvenāpi evaṃ cittaṃ namīti veditabbaṃ.</p>
              <p>[03] apica ^a^V1.0175^ea^ brahmunā yācite desetukāmatāyapissa evaṃ cittaṃ nami.  jānāti hi bhagavā -- ``mama appossukkatāya citte namamāne maṃ  mahābrahmā dhammadesanaṃ ^a^M1.0182^ea^ yācissati, ime ca sattā brahmagarukā. te  `satthā kira dhammaṃ na desetukāmo ahosi. atha naṃ mahābrahmā  yācitvā desāpesi. santo vata bho dhammo, paṇīto vata bho  dhammo'ti maññamānā sussūsissantī''ti. idampissa kāraṇaṃ paṭicca  appossukkatāya cittaṃ nami, no dhammadesanāyāti veditabbaṃ.</p>
              <p>[03] ^b^sahampatissā^eb^ti ^a^P1.0199^ea^ so kira kassapassa  bhagavato sāsane sahako nāma thero paṭhamajjhānaṃ nibbattetvā  paṭhamajjhānabhūmiyaṃ kappāyukabrahmā hutvā nibbatto. tatra naṃ  ``sahampatibrahmā''ti paṭisañjānanti. taṃ sandhāyāha ``brahmuno  sahampatissā''ti. ^b^nassati vata bho^eb^ti so kira imaṃ saddaṃ  tathā nicchāresi, yathā dasasahassilokadhātubrahmāno sutvā sabbe  sannipatiṃsu. ^b^yatra hi nāmā^eb^ti yasmiṃ nāma loke. ^b^purato  pāturahosī^eb^ti tehi dasahi brahmasahassehi saddhiṃ pāturahosi.  ^b^apparajakkhajātikā^eb^ti paññāmaye akkhimhi appaṃ parittaṃ  rāgadosamoharajaṃ etesaṃ evaṃsabhāvāti ^b^apparajakkhajātikā.  assavanatā^eb^ti assavanatāya. ^b^bhavissantī^eb^ti purimabuddhesu  dasapuññakiriyavasena katādhikārā paripākagatā padumāni viya  sūriyarasmisamphassaṃ, dhammadesanaṃyeva ākaṅkhamānā  catuppadikagāthāvasāne ariyabhūmiṃ okkamanārahā na eko, na dve,  anekasatasahassā dhammassa aññātāro bhavissantīti dasseti.</p>
              <p>[03] ^b^pāturahosī^eb^ti pātubhavi. ^b^samalehi cintito^eb^ti  samalehi chahi satthārehi cintito. te hi puretaraṃ uppajjitvā  sakalajambudīpe kaṇṭake pattharamānā viya, visaṃ siñcamānā viya ca  samalaṃ micchādiṭṭhidhammaṃ desayiṃsu. ^b^apāpureta^eb^nti vivaraṃ etaṃ.  ^b^amatassa dvāra^eb^nti amatassa nibbānassa dvārabhūtaṃ ariyamaggaṃ.  ^b^suṇantu dhammaṃ vimalenānubuddha^eb^nti ime sattā rāgādimalānaṃ  abhāvato vimalena sammāsambuddhena anubuddhaṃ catusaccadhammaṃ suṇantu tāva  bhagavāti yācati.</p>
              <p>[03] ^b^sele yathā pabbatamuddhaniṭṭhito^eb^ti selamaye ekagghane  pabbatamuddhani yathāṭhitova. na hi tassa ṭhitassa dassanatthaṃ  gīvukkhipanapasāraṇādikiccaṃ atthi. ^b^tathūpama^eb^nti tappaṭibhāgaṃ  selapabbatūpamaṃ. ayaṃ panettha saṅkhepattho -- yathā selapabbatamuddhani  ṭhitova cakkhumā puriso samantato janataṃ passeyya ^a^M1.0183^ea^, tathā tvampi  sumedha sundarapañña sabbaññutañāṇena samantacakkhu bhagavā dhammamayaṃ  pāsādamāruyha sayaṃ apetasoko sokāvatiṇṇaṃ ^a^P1.0200^ea^  jātijarābhibhūtaṃ janataṃ avekkhassu ^a^V1.0176^ea^ upadhāraya upaparikkha. ayaṃ  panettha adhippāyo -- yathā hi pabbatapāde samantā mahantaṃ khettaṃ  katvā, tattha kedārapāḷīsu kuṭikāyo katvā rattiṃ aggiṃ jāleyyuṃ,  caturaṅgasamannāgatañca andhakāraṃ assa, atha tassa pabbatassa matthake  ṭhatvā cakkhumato purisassa bhūmiṃ olokayato neva khettaṃ na  kedārapāḷiyo na kuṭiyo na tattha sayitamanussā paññāyeyyuṃ.  kuṭikāsu pana aggijālāmattakameva paññāyeyya, evaṃ dhammapāsādaṃ  āruyha sattanikāyaṃ olokayato tathāgatassa ye te akatakalyāṇā  sattā, te ekavihāre dakkhiṇajāṇupasse nisinnāpi buddhacakkhussa  āpāthaṃ nāgacchanti, rattiṃ khittā sarā viya honti. ye pana  katakalyāṇā veneyyapuggalā, te evassa dūrepi ṭhitā āpāthaṃ  āgacchanti so aggi viya himavantapabbato viya ca. vuttampi cetaṃ  -- </p>
              <p>[21] ``dūre santo pakāsenti, himavantova pabbato. </p>
              <p>[22] asantettha na dissanti, rattiṃ khittā yathā sarā''ti..  (dha0 pa0 304).</p>
              <p>[03] ^b^ajjhesana^eb^nti yācanaṃ. ^b^buddhacakkhunā^eb^ti  indriyaparopariyattañāṇena ca āsayānusayañāṇena ca. imesaṃ hi dvinnaṃ  ñāṇānaṃ ``buddhacakkhū''ti nāmaṃ, sabbaññutaññāṇassa  ``samantacakkhū''ti, tiṇṇaṃ maggañāṇānaṃ ``dhammacakkhū''ti.  ^b^apparajakkhe^eb^tiādīsu yesaṃ vuttanayeneva paññācakkhumhi  rāgādirajaṃ appaṃ, te ^b^apparajakkhā^eb^. yesaṃ taṃ mahantaṃ, te  ^b^mahārajakkhā^eb^. yesaṃ saddhādīni indriyāni tikkhāni, te  ^b^tikkhindriyā^eb^. yesaṃ tāni mudūni, te ^b^mudindriyā^eb^.  yesaṃ teyeva saddhādayo ākārā sundarā, te ^b^svākārā^eb^. ye  kathitakāraṇaṃ sallakkhenti, sukhena sakkā honti viññāpetuṃ, te  ^b^suviññāpayā^eb^. ye paralokañceva vajjañca bhayato passanti, te  ^b^paralokavajjabhayadassāvino^eb^ nāma.</p>
              <p>[03] ayaṃ panettha pāḷi -- ``saddho puggalo apparajakkho, assaddho  ^a^P1.0201^ea^ puggalo mahārajakkho. āraddhavīriyo, kusīto.  upaṭṭhitassati, muṭṭhassati. samāhito ^a^M1.0184^ea^, asamāhito. paññavā,  duppañño puggalo mahārajakkho. tathā saddho puggalo  tikkhindriyo...pe0... paññavā puggalo paralokavajjabhayadassāvī,  duppañño puggalo na paralokavajjabhayadassāvī. lokoti khandhaloko,  āyatanaloko, dhātuloko, sampattibhavaloko, sampattisambhavaloko,  vipattibhavaloko, vipattisambhavaloko. eko loko sabbe sattā  āhāraṭṭhitikā. dve lokā nāmañca rūpañca. tayo ^a^V1.0177^ea^ lokā tisso  vedanā. cattāro lokā cattāro āhārā. pañca lokā  pañcupādānakkhandhā. cha lokā cha ajjhattikāni āyatanāni.  satta lokā satta viññāṇaṭṭhitiyo. aṭṭha lokā aṭṭha lokadhammā.  nava lokā nava sattāvāsā. dasa lokā dasāyatanāni. dvādasa  lokā dvādasāyatanāni. aṭṭhārasa lokā aṭṭhārasa dhātuyo. vajjanti  sabbe kilesā vajjā, sabbe duccaritā vajjā, sabbe abhisaṅkhārā  vajjā, sabbe bhavagāmikammā vajjā, iti imasmiñca loke imasmiñca  vajje tibbā bhayasaññā paccupaṭṭhitā hoti, seyyathāpi ukkhittāsike  vadhake. imehi paññāsāya ākārehi imāni pañcindriyāni jānāti  passati aññāsi paṭivijjhi. idaṃ tathāgatassa indriyaparopariyatte  ñāṇa''nti (paṭi0 ma0 1.112).</p>
              <p>[03] ^b^uppaliniya^eb^nti uppalavane. itaresupi eseva nayo.  ^b^antonimuggaposīnī^eb^ti yāni anto nimuggāneva posiyanti.  ^b^udakaṃ accuggamma ṭhitānī^eb^ ti udakaṃ atikkamitvā ṭhitāni.  tattha yāni accuggamma ṭhitāni, tāni sūriyarasmisamphassaṃ  āgamayamānāni ṭhitāni ajja pupphanakāni. yāni pana samodakaṃ  ṭhitāni, tāni sve pupphanakāni. yāni udakānuggatāni  antonimuggaposīni, tāni tatiyadivase pupphanakāni. udakā pana  anuggatāni aññānipi sarogauppalādīni nāma atthi, yāni neva  pupphissanti, macchakacchapabhakkhāneva bhavissanti, tāni pāḷiṃ  nāruḷhāni. āharitvā pana dīpetabbānīti dīpitāni. yatheva hi  tāni catubbidhāni pupphāni, evamevaṃ ugghaṭitaññū ^a^P1.0202^ea^  vipañcitaññū neyyo padaparamoti cattāro puggalā.</p>
              <p>[03] tattha ``yassa puggalassa saha udāhaṭavelāya dhammābhisamayo  hoti, ayaṃ vuccati puggalo ^b^ugghaṭitaññū^eb^. yassa puggalassa  saṃkhittena bhāsitassa ^a^M1.0185^ea^ vitthārena atthe vibhajiyamāne dhammābhisamayo  hoti, ayaṃ vuccati puggalo ^b^vipañcitaññū^eb^. yassa puggalassa  uddesato paripucchato yoniso manasikaroto kalyāṇamitte sevato  bhajato payirupāsato anupubbena dhammābhisamayo hoti, ayaṃ vuccati  puggalo ^b^neyyo^eb^. yassa puggalassa bahumpi suṇato bahumpi  bhaṇato bahumpi dhārayato bahumpi vācayato na tāya jātiyā  dhammābhisamayo hoti, ayaṃ vuccati puggalo ^b^padaparamo^eb^ (pu0 pa0  148-151). tattha bhagavā uppalavanādisadisaṃ dasasahassilokadhātuṃ  olokento -- ``ajja pupphanakāni viya ugghaṭitaññū, sve  pupphanakāni viya ^a^V1.0178^ea^ vipañcitaññū, tatiyadivase pupphanakāni viya  neyyo, macchakacchapabhakkhāni pupphāni viya padaparamo''ti addassa.  passanto ca ``ettakā apparajakkhā, ettakā mahārajakkhā, tatrāpi  ettakā ugghaṭitaññū''ti evaṃ sabbākāratova addasa.</p>
              <p>[03] tattha tiṇṇaṃ puggalānaṃ imasmiṃyeva attabhāve bhagavato  dhammadesanā atthaṃ sādheti. padaparamānaṃ anāgatatthāya vāsanā hoti.  atha bhagavā imesaṃ catunnaṃ puggalānaṃ atthāvahaṃ dhammadesanaṃ viditvā  desetukamyataṃ uppādetvā puna sabbepi tīsu bhavesu satte bhabbābhabbavasena  dve koṭṭhāse akāsi. ye sandhāya vuttaṃ -- ``katame sattā abhabbā?  ye te sattā kammāvaraṇena samannāgatā kilesāvaraṇena samannāgatā  vipākāvaraṇena samannāgatā assaddhā acchandikā duppaññā abhabbā  niyāmaṃ okkamituṃ kusalesu dhammesu sammattaṃ, ime te sattā abhabbā.  katame sattā bhabbā? ye te sattā na kammāvaraṇena...pe0... ime te  sattā bhabbā''ti (vibha0 827; paṭi0 ma0 1.115). tattha  sabbepi abhabbapuggale pahāya bhabbapuggaleyeva ñāṇena pariggahetvā,  ``ettakā rāgacaritā ettakā dosa-mohacaritā ^a^P1.0203^ea^  vitakka-saddhā-buddhicaritā''ti cha koṭṭhāse akāsi. evaṃ katvā dhammaṃ  desessāmīti cintesi.</p>
              <p>[03] ^b^paccabhāsī^eb^ti patiabhāsi. ^b^apārutā^eb^ti vivaṭā.  ^b^amatassa dvārā^eb^ti ariyamaggo. so hi amatasaṅkhātassa  nibbānassa dvāraṃ, so mayā vivaritvā ṭhapitoti dasseti.  ^b^pamuñcantu saddha^eb^nti sabbe attano saddhaṃ pamuñcantu ^a^M1.0186^ea^ vissajjentu.  pacchimapadadvaye ayamattho -- ahañhi attano paguṇaṃ suppavattitampi imaṃ  paṇītaṃ uttamaṃ dhammaṃ kāyavācākilamathasaññī hutvā na bhāsiṃ.  idāni pana sabbo jano saddhābhājanaṃ upanetu, pūressāmi tesaṃ  saṅkappanti.</p>
              <p>[03] ^b^antaradhāyī^eb^ti satthāraṃ gandhamālādīhi pūjetvā  antarahito, sakaṭṭhānameva gatoti attho. gate ca pana tasmiṃ bhagavā  ``kassa nu kho ahaṃ paṭhamaṃ dhammaṃ deseyya''nti? āḷārudakānaṃ  kālaṅkatabhāvaṃ, pañcavaggiyānañca bahūpakārabhāvaṃ ñatvā tesaṃ dhammaṃ  desetukāmo bārāṇasiyaṃ isipatanaṃ gantvā dhammacakkaṃ pavattesīti.  paṭhamaṃ. </p>
            </h4>
            <h4>
              <h4n> 2. gāravasuttavaṇṇanā </h4n>
              <p>[03] 173^b^.^eb^ dutiye ^a^V1.0179^ea^ ^b^udapādī^eb^ti ayaṃ vitakko pañcame  sattāhe udapādi. ^b^agāravo^eb^ti aññasmiṃ gāravarahito, kañci  garuṭṭhāne aṭṭhapetvāti attho. ^b^appatisso^eb^ti patissayarahito,  kañci jeṭṭhakaṭṭhāne aṭṭhapetvāti attho.</p>
              <p>[03] ^b^sadevake^eb^tiādīsu saddhiṃ devehi ^b^sadevake^eb^.  devaggahaṇena cettha mārabrahmesu gahitesupi māro nāma vasavattī sabbesaṃ  upari vasaṃ vatteti, brahmā nāma mahānubhāvo ekaṅguliyā ekasmiṃ  cakkavāḷasahasse ālokaṃ pharati. dvīhi dvīsu...pe0... dasahi  aṅgulīhi dasasupi cakkavāḷasahassesu ālokaṃ pharati, so iminā  sīlasampannataroti vattuṃ mā labhatūti ^b^samārake sabrahmake^eb^ti visuṃ  vuttaṃ. tathā samaṇā nāma ekanikāyādivasena bahussutā sīlavanto  paṇḍitā, brāhmaṇāpi vatthuvijjādivasena bahussutā paṇḍitā, te iminā  sīlasampannatarāti vattuṃ mā labhantūti ^b^sassamaṇabrāhmaṇiyā  pajāyā^eb^ti vuttaṃ. ^b^sadevamanussāyā^eb^ti ^a^P1.0204^ea^ idaṃ  pana nippadesato dassanatthaṃ gahitameva gahetvā vuttaṃ. apicettha  purimāni tīṇi padāni lokavasena vuttāni, pacchimāni dve  pajāvasena. ^b^sīlasampannatara^eb^nti sīlena sampannataraṃ,  adhikataranti attho. sesesupi eseva nayo. ettha ca sīlādayo  cattāro dhammā lokiyalokuttarā kathitā, vimuttiñāṇadassanaṃ  lokiyameva. paccavekkhaṇañāṇaṃ hetaṃ. </p>
              <p>[01] ^b^pāturahosī^eb^ti ^a^M1.0187^ea^ -- ``ayaṃ satthā avīcito yāva  bhavaggā sīlādīhi attanā adhikataraṃ apassanto `mayā paṭividdhaṃ  navalokuttaradhammameva sakkatvā garuṃ katvā upanissāya viharissāmī'ti  cinteti, kāraṇaṃ bhagavā cinteti, atthaṃ vuḍḍhivisesaṃ cinteti,  gacchāmissa ussāhaṃ janessāmī''ti cintetvā purato pākaṭo ahosi,  abhimukhe aṭṭhāsīti attho. </p>
              <p>[01] ^b^viharanti cā^eb^ti ettha yo vadeyya ``viharantīti  vacanato paccuppannepi bahū buddhā''ti, so ``bhagavāpi, bhante, etarahi  arahaṃ sammāsambuddho''ti iminā vacanena paṭibāhitabbo. </p>
              <p>[21] ``na ^a^V1.0180^ea^ me ācariyo atthi, sadiso me na vijjati. </p>
              <p>[22] sadevakasmiṃ lokasmiṃ, natthi me paṭipuggalo''ti..  (mahāva0 11; ma0 ni0 1.285) -- </p>
              <p>[25] ādīhi cassa suttehi aññesaṃ buddhānaṃ abhāvo dīpetabbo.  ^b^tasmā^eb^ti yasmā sabbepi buddhā saddhammagaruno, tasmā.  ^b^mahattamabhikaṅkhatā^eb^ti mahantabhāvaṃ patthayamānena. ^b^saraṃ  buddhāna-sāsana^eb^nti buddhānaṃ sāsanaṃ sarantena. dutiyaṃ. </p>
            </h4>
            <h4>
              <h4n> 3. brahmadevasuttavaṇṇanā </h4n>
              <p>[03] 174^b^.^eb^ tatiye ^b^eko^eb^ti ṭhānādīsu iriyāpathesu  ekako, ekavihārīti attho. ^b^vūpakaṭṭho^eb^ti kāyena vūpakaṭṭho  nissaṭo. ^b^appamatto^eb^ti satiyā avippavāse ṭhito.  ^b^ātāpī^eb^ti vīriyātāpena samannāgato. ^b^pahitatto^eb^ti  pesitatto. ^b^kulaputtā^eb^ti ācārakulaputtā. ^b^sammadevā^eb^ti na  iṇaṭṭā na bhayaṭṭā na jīvitapakatā hutvā, yathā vā tathā vā  pabbajitāpi ye anulomapaṭipadaṃ pūrenti, te sammadeva agārasmā  anagāriyaṃ pabbajanti nāma. ^b^brahmacariyapariyosāna^eb^nti  maggabrahmacariyassa ^a^P1.0205^ea^ pariyosānabhūtaṃ ariyaphalaṃ.  ^b^diṭṭheva dhamme^eb^ti imasmiṃyeva attabhāve. ^b^sayaṃ abhiññā  sacchikatvā^eb^ti sāmaṃ jānitvā paccakkhaṃ katvā.  ^b^upasampajjā^eb^ti paṭilabhitvā sampādetvā vihāsi. evaṃ viharanto  ca ^b^khīṇā jāti...pe0... abbhaññāsī^eb^ti. etenassa  paccavekkhaṇabhūmi dassitā.</p>
              <p>[03] katamā ^a^M1.0188^ea^ panassa jāti khīṇā, kathañca naṃ abbhaññāsīti?  vuccate, na tāvassa atītā jāti khīṇā pubbeva khīṇattā, na  anāgatā tattha vāyāmābhāvato, na paccuppannā vijjamānattā. maggassa  pana abhāvitattā yā uppajjeyya ekacatupañcavokārabhavesu  ekacatupañcakkhandhappabhedā jāti. sā maggassa bhāvitattā  anuppādadhammataṃ āpajjanena khīṇā. taṃ so maggabhāvanāya  pahīnakilese paccavekkhitvā -- ``kilesābhāve vijjamānampi kammaṃ  āyatiṃ appaṭisandhikaṃ hotī''ti jānanto jānāti.</p>
              <p>[03] ^b^vusita^eb^nti vutthaṃ parivutthaṃ, kataṃ caritaṃ niṭṭhāpitanti  attho. ^b^brahmacariya^eb^nti maggabrahmacariyaṃ ^a^V1.0181^ea^. ^b^kataṃ  karaṇīya^eb^nti catūsu saccesu catūhi maggehi  pariññāpahānasacchikiriyabhāvanāvasena soḷasavidhampi kiccaṃ  niṭṭhāpitanti attho. ^b^nāparaṃ itthattāyā^eb^ti idāni puna  itthabhāvāya, evaṃ soḷasakiccabhāvāya, kilesakkhayāya vā  katamaggabhāvanā natthīti. atha vā ^b^itthattāyā^eb^ti itthattabhāvato,  imasmā evaṃpakārā idāni vattamānakkhandhasantānā aparaṃ khandhasantānaṃ  natthi, ime pana pañcakkhandhā pariññātā tiṭṭhanti chinnamūlako rukkho  viyāti abbhaññāsi. ^b^aññataro^eb^ti eko. ^b^arahata^eb^nti  arahantānaṃ, bhagavato sāvakānaṃ arahataṃ abbhantaro ahosi.</p>
              <p>[03] ^b^sapadāna^eb^nti sapadānacāraṃ, sampattagharaṃ anukkamma  paṭipāṭiyā caranto. ^b^upasaṅkamī^eb^ti upasaṅkamanto. mātā  panassa puttaṃ disvāva gharā nikkhamma pattaṃ gahetvā antonivesanaṃ  pavesetvā paññattāsane nisīdāpesi.</p>
              <p>[03] ^b^āhutiṃ niccaṃ paggaṇhātī^eb^ti niccakāle āhutipiṇḍaṃ  paggaṇhāti. taṃ divasaṃ pana tasmiṃ ghare bhūtabalikammaṃ hoti.  sabbagehaṃ haritupalittaṃ vippakiṇṇalājaṃ ^a^P1.0206^ea^  vanamālaparikkhittaṃ ussitaddhajapaṭākaṃ tattha tattha puṇṇaghare ṭhapetvā  daṇḍadīpikā jāletvā gandhacuṇṇamālādīhi alaṅkataṃ, samantato  sañchādiyamānā dhūmakaṭacchu ahosi. sāpi brāhmaṇī kālasseva  vuṭṭhāya soḷasahi gandhodakaghaṭehi nhāyitvā sabbālaṅkārena attabhāvaṃ  alaṅkari. sā tasmiṃ samaye mahākhīṇāsavaṃ nisīdāpetvā,  yāgūḷuṅkamattampi adatvā, ``mahābrahmaṃ bhojessāmī''ti suvaṇṇapātiyaṃ  pāyāsaṃ ^a^M1.0189^ea^ pūretvā sappimadhusakkharādīhi yojetvā nivesanassa pacchābhāge  haritupalittabhāvādīhi alaṅkatā bhūtapīṭhikā atthi. sā taṃ pātiṃ  ādāya, tattha gantvā, catūsu koṇesu majjhe ca ekekaṃ pāyāsapiṇḍaṃ  ṭhapetvā, ekaṃ piṇḍaṃ hatthena gahetvā, yāva kapparā sappinā paggharantena  pathaviyaṃ jāṇumaṇḍalaṃ patiṭṭhāpetvā ``bhuñjatu bhavaṃ mahābrahmā, sāyatu  bhavaṃ mahābrahmā, tappetu bhavaṃ mahābrahmā''ti vadamānā brahmānaṃ bhojeti.</p>
              <p>[03] ^b^etadahosī^eb^ti mahākhīṇāsavassa sīlagandhaṃ chadevaloke  ajjhottharitvā brahmalokaṃ upagataṃ ghāyamānassa etaṃ ahosi.  ^b^saṃvejeyya^eb^nti codeyyaṃ, sammāpaṭipattiyaṃ yojeyyaṃ. `ayaṃ hi  evarūpaṃ aggadakkhiṇeyyaṃ mahākhīṇāsavaṃ nisīdāpetvā  yāgūḷuṅkamattampi adatvā, ``mahābrahmaṃ bhojessāmī''ti tulaṃ pahāya  hatthena tulayantī viya, bheriṃ pahāya kucchiṃ vādentī viya, aggiṃ  ^a^V1.0182^ea^ pahāya khajjopanakaṃ dhamamānā viya bhūtabaliṃ kurumānā āhiṇḍati.  gacchāmissā micchādassanaṃ bhinditvā apāyamaggato uddharitvā yathā  asītikoṭidhanaṃ buddhasāsane vippakiritvā saggamaggaṃ ārohati, tathā  karomīti vuttaṃ hoti.</p>
              <p>[03] ^b^dūre ito^eb^ti imamhā ṭhānā dūre brahmaloko. tato hi  kūṭāgāramattā silā pātitā ekena ahorattena  aṭṭhacattālīsayojanasahassāni khepayamānā catūhi māsehi pathaviyaṃ  patiṭṭhaheyya, sabbaheṭṭhimopi brahmaloko evaṃ dūre. ^b^yassāhuti^eb^nti  yassa brahmuno āhutiṃ paggaṇhāsi, tassa brahmaloko ^a^P1.0207^ea^  dūreti attho. ^b^brahmapatha^eb^nti ettha brahmapatho nāma  cattāri kusalajjhānāni, vipākajjhānāni pana nesaṃ jīvitapatho  nāma, taṃ brahmapathaṃ ajānantī tvaṃ kiṃ jappasi vippalapasi? brahmāno  hi sappītikajjhānena yāpenti, na etaṃ tiṇabījāni pakkhipitvā  randhaṃ goyūsaṃ khādanti, mā akāraṇā kilamasīti.</p>
              <p>[03] evaṃ vatvā puna so mahābrahmā añjaliṃ paggayha avakujjo hutvā  theraṃ upadisanto ^b^eso hi te brāhmaṇi brahmadevo^eb^tiādimāha.  tattha ^b^nirūpadhiko^eb^ti kilesābhisaṅkhārakāmaguṇopadhīhi  virahito. ^b^atidevapatto^eb^ti devānaṃ atidevabhāvaṃ brahmānaṃ  atibrahmabhāvaṃ patto. ^b^anaññaposī^eb^ti ^a^M1.0190^ea^ ṭhapetvā imaṃ attabhāvaṃ  aññassa attabhāvassa vā puttadārassa vā aposanatāya anaññaposī.</p>
              <p>[03] ^b^āhuneyyo^eb^ti āhunapiṇḍaṃ paṭiggahetuṃ yutto.  ^b^vedagū^eb^ti catumaggasaṅkhātehi vedehi dukkhassantaṃ gato.  ^b^bhāvitatto^eb^ti attānaṃ bhāvetvā vaḍḍhetvā ṭhito.  ^b^anūpalitto^eb^ti taṇhādīhi lepehi ālitto. ^b^ghāsesanaṃ  iriyatī^eb^ti āhārapariyesanaṃ carati.</p>
              <p>[03] ^b^na tassa pacchā na puratthamatthī^eb^ti pacchā vuccati atītaṃ,  puratthaṃ vuccati anāgataṃ, atītānāgatesu khandhesu chandarāgavirahitassa  pacchā vā puratthaṃ vā natthīti vadati. ^b^santo^eb^tiādīsu  rāgādisantatāya santo. kodhadhūmavigamā ^b^vidhūmo,^eb^ dukkhābhāvā  ^b^anīgho,^eb^ kattaradaṇḍādīni gahetvā vicarantopi vadhakacetanāya  abhāvā ^b^nikkhittadaṇḍo. tasathāvaresū^eb^ti ettha pana puthujjanā  tasā nāma, khīṇāsavā thāvarā nāma. satta pana sekhā tasāti vattuṃ  na ^a^V1.0183^ea^ sakkā, thāvarā na honti, bhajamānā pana thāvarapakkhameva bhajanti.  ^b^so tyāhuti^eb^nti so te āhutiṃ.</p>
              <p>[03] ^b^visenibhūto^eb^ti kilesasenāya viseno jāto.  ^b^anejo^eb^ti nittaṇho. ^b^susīlo^eb^ti khīṇāsavasīlena  susīlo. ^b^suvimuttacitto^eb^ti phalavimuttiyā suṭṭhu vimuttacitto.  ^b^oghatiṇṇa^eb^nti cattāro ^a^P1.0208^ea^ oghe tiṇṇaṃ.  ettakena kathāmaggena brahmā therassa vaṇṇaṃ kathento āyatane brāhmaṇiṃ  niyojesi. avasānagāthā pana saṅgītikārehi ṭhapitā.  ^b^patiṭṭhapesi dakkhiṇa^eb^nti catupaccayadakkhiṇaṃ patiṭṭhapesi.  ^b^sukhamāyatika^eb^nti sukhāyatikaṃ āyatiṃ sukhavipākaṃ, sukhāvahanti  attho. tatiyaṃ. </p>
            </h4>
            <h4>
              <h4n> 4. bakabrahmasuttavaṇṇanā </h4n>
              <p>[03] 175^b^.^eb^ catutthe ^b^pāpakaṃ diṭṭhigata^eb^nti lāmikā  sassatadiṭṭhi. ^b^idaṃ nicca^eb^nti idaṃ saha kāyena brahmaṭṭhānaṃ aniccaṃ  ``nicca''nti vadati. dhuvādīni tasseva vevacanāni. tattha  ^b^dhuva^eb^nti thiraṃ. ^b^sassata^eb^nti sadā vijjamānaṃ.  ^b^kevala^eb^nti akhaṇḍaṃ sakalaṃ. ^b^acavanadhamma^eb^nti acavanasabhāvaṃ.  ^b^idaṃ hi na jāyatī^eb^tiādīsu imasmiṃ ṭhāne koci jāyanako  vā jīyanako vā mīyanako vā cavanako ^a^M1.0191^ea^ vā upapajjanako vā natthi,  taṃ sandhāya vadati. ^b^ito ca panañña^eb^nti ito sahakāyā  brahmaṭṭhānā uttari aññaṃ nissaraṇaṃ nāma natthīti. evamassa thāmagatā  sassatadiṭṭhi uppannā hoti. evaṃvādī ca pana so upari tisso  jhānabhūmiyo cattāro magge cattāri phalāni nibbānanti sabbaṃ  paṭibāhati. kadā panassa sā diṭṭhi uppannāti? paṭhamajjhānabhūmiyaṃ  nibbattakāle. dutiyajjhānabhūmiyanti eke.</p>
              <p>[03] tatrāyaṃ anupubbikathā -- heṭṭhupapattiko kiresa brahmā anuppanne  buddhuppāde isipabbajjaṃ pabbajitvā kasiṇaparikammaṃ katvā samāpattiyo  nibbattetvā aparihīnajjhāno kālaṃ katvā catutthajjhānabhūmiyaṃ  vehapphalabrahmaloke pañcakappasatikaṃ āyuṃ gahetvā nibbatti. tattha  yāvatāyukaṃ ṭhatvā heṭṭhupapattikaṃ katvā tatiyajjhānaṃ paṇītaṃ bhāvetvā  subhakiṇhabrahmaloke catusaṭṭhikappaṃ āyuṃ gahetvā nibbatti. tattha  dutiyajjhānaṃ bhāvetvā ābhassare aṭṭha kappe āyuṃ gahetvā nibbatti.  tattha paṭhamajjhānaṃ bhāvetvā, paṭhamajjhānabhūmiyaṃ kappāyuko hutvā  nibbatti ^a^V1.0184^ea^. so paṭhamakāle attanā katakammañca nibbattaṭṭhānañca  ^a^P1.0209^ea^ aññāsi, kāle pana gacchante gacchante ubhayaṃ  pamussitvā sassatadiṭṭhiṃ uppādesi.</p>
              <p>[03] ^b^avijjāgato^eb^ti avijjāya gato samannāgato aññāṇī  andhībhūto. ^b^yatra hi nāmā^eb^ti yo nāma. ^b^vakkhatī^eb^ti  bhaṇati. ``yatrā''ti nipātayogena pana anāgatavacanaṃ kataṃ.</p>
              <p>[03] evaṃ vutte so brahmā yathā nāma maggacoro dve tayo pahāre  adhivāsento sahāye anācikkhitvāpi uttariṃ pahāraṃ pahariyamāno  ``asuko ca asuko ca mayhaṃ sahāyo''ti ācikkhati, evameva  bhagavatā santajjiyamāno satiṃ labhitvā, ``bhagavā mayhaṃ padānupadaṃ  pekkhanto maṃ nippīḷitukāmo''ti bhīto attano sahāye ācikkhanto  ^b^dvāsattatī^eb^tiādimāha. tassattho -- bho gotama, mayaṃ dvāsattati  janā ^b^puññakammā^eb^ tena puññakammena idha nibbattā.  ^b^vasavattino^eb^ sayaṃ aññesaṃ vase avattitvā pare attano vase  vattema, jātiñca jarañca atītā, ayaṃ no vedehi gatattā ``vedagū''ti  saṅkhaṃ gatā bhagavā antimā brahmupapatti. ^b^asmābhijappanti janā  anekā^eb^ti anekajanā amhe ^a^M1.0192^ea^ abhijappanti. ``ayaṃ kho bhavaṃ brahmā,  mahābrahmā, abhibhū, anabhibhūto, aññadatthudaso, vasavattī, issaro,  kattā, nimmātā, seṭṭho, sajitā, vasī, pitā bhūtabhabyāna''nti evaṃ  patthenti pihentīti.</p>
              <p>[03] atha naṃ bhagavā ^b^appaṃ hi eta^eb^ntiādimāha. tattha  ^b^eta^eb^nti yaṃ tvaṃ idha tava āyuṃ ``dīgha''nti maññasi, etaṃ appaṃ  parittakaṃ. ^b^sataṃ sahassānaṃ nirabbudāna^eb^nti nirabbudagaṇanāya  satasahassanirabbudānaṃ. ^b^āyuṃ pajānāmī^eb^ti, ``idāni tava  avasiṭṭhaṃ ettakaṃ āyū''ti ahaṃ jānāmi. ^b^anantadassī bhagavā  hamasmī^eb^ti, bhagavā, tumhe ``ahaṃ anantadassī jātiādīni  upātivatto''ti vadatha. ^b^kiṃ me purāṇa^eb^nti, yadi tvaṃ  anantadassī, evaṃ sante idaṃ me ācikkha, kiṃ mayhaṃ purāṇaṃ?  ^b^vatasīlavatta^eb^nti sīlameva vuccati. ^b^yamahaṃ vijaññā^eb^ti yaṃ  ahaṃ ^a^P1.0210^ea^ tayā kathitaṃ jāneyyaṃ, taṃ me ācikkhāti  vadati.</p>
              <p>[03] idānissa ācikkhanto bhagavā ^b^yaṃ tvaṃ  apāyesī^eb^tiādimāha. tatrāyaṃ adhippāyo -- pubbe kiresa kulaghare  nibbattitvā kāmesu ādīnavaṃ disvā -- ``jātijarāmaraṇassa antaṃ  karissāmī''ti nikkhamma isipabbajjaṃ pabbajitvā samāpattiyo  nibbattetvā abhiññāpādakajjhānassa ^a^V1.0185^ea^ lābhī hutvā gaṅgātīre paṇṇasālaṃ  kāretvā jhānaratiyā vītināmeti. tadā ca kālenakālaṃ satthavāhā  pañcahi sakaṭasatehi marukantāraṃ paṭipajjanti. marukantāre pana divā  na sakkā gantuṃ, rattiṃ gamanaṃ hoti. atha purimasakaṭassa aggayuge  yuttabalibaddā gacchantā gacchantā nivattitvā āgatamaggābhimukhā  ahesuṃ, sabbasakaṭāni tatheva nivattitvā aruṇe uggate nivattitabhāvaṃ  jāniṃsu. tesañca tadā kantāraṃ atikkamanadivaso ahosi. sabbaṃ  dārudakaṃ parikkhīṇaṃ -- tasmā ``natthi dāni amhākaṃ jīvita''nti  cintetvā, goṇe cakkesu bandhitvā, manussā sakaṭacchāyaṃ pavisitvā  nipajjiṃsu.</p>
              <p>[03] tāpasopi kālasseva paṇṇasālato nikkhamitvā paṇṇasāladvāre  nisinno gaṅgaṃ olokayamāno addasa gaṅgaṃ mahatā udakoghena  pūriyamānaṃ pavattitamaṇikkhandhaṃ viya āgacchantaṃ, disvā cintesi --  ``atthi nu kho imasmiṃ loke evarūpassa madhurodakassa alābhena  kilissamānā sattā''ti? so evaṃ āvajjento marukantāre taṃ satthaṃ  disvā `ime sattā mā nassantū'ti ``ito cito ca  mahāudakakkhandho chijjitvā marukantāre ^a^M1.0193^ea^ satthābhimukho gacchatū''ti  abhiññācittena adhiṭṭhāsi. saha cittuppādena mātikāruḷhaṃ viya  udakaṃ tattha agamāsi. manussā udakasaddena vuṭṭhāya udakaṃ disvā  haṭṭhatuṭṭhā nhāyitvā pivitvā goṇepi pāyetvā sotthinā icchitaṭṭhānaṃ  agamaṃsu. satthā taṃ brahmuno pubbakammaṃ dassento paṭhamaṃ gāthamāha.  tattha ^b^apāyesī^eb^ti pāyesi. a-kāro nipātamattaṃ.  ^b^gammanī^eb^ti gimhe. ^b^samparete^eb^ti gimhātapena phuṭṭhe anugate.</p>
              <p>[03] aparasmimpi samaye tāpaso gaṅgātīre paṇṇasālaṃ māpetvā  araññagāmakaṃ nissāya vasati. tena ca samayena corā taṃ gāmaṃ  paharitvā hatthasāraṃ gahetvā gāviyo ca karamare ^a^P1.0211^ea^ ca  gahetvā gacchanti. gāvopi sunakhāpi manussāpi mahāviravaṃ  viravanti. tāpaso taṃ saddaṃ sutvā ``kinnu kho eta''nti?  āvajjento ``manussānaṃ bhayaṃ uppanna''nti ñatvā ``mayi passante  ime sattā mā nassantū''ti abhiññāpādakajjhānaṃ samāpajjitvā vuṭṭhāya  abhiññācittena corānaṃ paṭipathe caturaṅginiṃ senaṃ māpesi.  kammasajjā āgacchantā corā disvā, ``rājā maññe āgato''ti  vilopaṃ chaḍḍetvā pakkamiṃsu. tāpaso ``yaṃ yassa santakaṃ, taṃ tasseva  hotū''ti adhiṭṭhāsi, taṃ tatheva ahosi. mahājano sotthibhāvaṃ  pāpuṇi. satthā idampi ^a^V1.0186^ea^ tassa pubbakammaṃ dassento dutiyaṃ gāthamāha.  tattha ^b^eṇikūlasmi^eb^nti gaṅgātīre. ^b^gayhakaṃ nīyamāna^eb^nti  gahetvā nīyamānaṃ, karamaraṃ nīyamānantipi attho.</p>
              <p>[03] puna ekasmiṃ samaye uparigaṅgāvāsikaṃ ekaṃ kulaṃ  heṭṭhāgaṅgāvāsikena kulena saddhiṃ mittasanthavaṃ katvā, nāvāsaṅghāṭaṃ  bandhitvā, bahuṃ khādanīyañceva bhojanīyañca gandhamālādīni ca  āropetvā gaṅgāsotena āgacchati. manussā khādamānā bhuñjamānā  naccantā gāyantā devavimānena gacchantā viya balavasomanassā ahesuṃ.  gaṅgeyyako nāgo disvā kupito ``ime mayi saññampi na  karonti. idāni ne samuddameva pāpessāmī''ti mahantaṃ attabhāvaṃ  māpetvā udakaṃ dvidhā bhinditvā uṭṭhāya phaṇaṃ katvā, susukāraṃ karonto  aṭṭhāsi. mahājano disvā bhīto vissaramakāsi. tāpaso  paṇṇasālāyaṃ nisinno sutvā, ``ime gāyantā naccantā  somanassajātā āgacchanti. idāni pana bhayaravaṃ raviṃsu, kinnu  kho''ti? āvajjento ^a^M1.0194^ea^ nāgarājaṃ disvā, ``mayi passante sattā mā  nassantū''ti abhiññāpādakajjhānaṃ samāpajjitvā attabhāvaṃ pajahitvā  supaṇṇavaṇṇaṃ māpetvā nāgarājassa dassesi. nāgarājā bhīto phaṇaṃ  saṃharitvā udakaṃ paviṭṭho, mahājano sotthibhāvaṃ pāpuṇi. satthā  idampi tassa pubbakammaṃ dassento tatiyaṃ gāthamāha. tattha  ^b^luddenā^eb^ti dāruṇena. ^b^manussakamyā^eb^ti manussakāmatāya,  manusse viheṭhetukāmatāyāti attho.</p>
              <p>[03] aparasmimpi ^a^P1.0212^ea^ samaye esa isipabbajjaṃ  pabbajitvā kesavo nāma tāpaso ahosi. tena samayena amhākaṃ  bodhisatto kappo nāma māṇavo kesavassa baddhacaro antevāsiko hutvā  ācariyassa kiṃkārapaṭissāvī manāpacārī buddhisampanno atthacaro  ahosi. kesavo tena vinā vasituṃ na sakkoti, taṃ nissāyeva  jīvikaṃ kappesi. satthā idampi tassa pubbakammaṃ dassento catutthaṃ  gāthamāha.</p>
              <p>[03] tattha ^b^baddhacaro^eb^ti antevāsiko, so pana jeṭṭhantevāsiko  ahosi. ^b^sambuddhimantaṃ vatinaṃ amaññī^eb^ti, ``sammā buddhimā  vatasampanno aya''nti evaṃ maññamāno kappo tava antevāsiko  ahosiṃ ahaṃ so tena samayenāti dasseti. ^b^aññepi  jānāsī^eb^ti na kevalaṃ mayhaṃ āyumeva, aññepi tvaṃ jānāsiyeva.  ^b^tathā hi buddho^eb^ti tathā hi tvaṃ buddho, yasmā buddho, tasmā  jānāsīti attho. ^b^tathā hi tyāyaṃ jalitānubhāvo^eb^ti yasmā ca  tvaṃ buddho, tasmā ^a^V1.0187^ea^ te ayaṃ jalito ānubhāvo. ^b^obhāsayaṃ  tiṭṭhatī^eb^ti sabbaṃ brahmalokaṃ obhāsayanto tiṭṭhati. catutthaṃ. </p>
            </h4>
            <h4>
              <h4n> 5. aññatarabrahmasuttavaṇṇanā </h4n>
              <p>[03] 176^b^.^eb^ pañcame ^b^tejodhātuṃ samāpajjitvā^eb^ti  tejokasiṇaparikammaṃ katvā pādakajjhānato vuṭṭhāya, ^b^``sarīrato  jālā nikkhamantū''ti^eb^ adhiṭṭhahanto adhiṭṭhānacittānubhāvena  sakalasarīrato jālā nikkhamanti, evaṃ tejodhātuṃ samāpanno nāma  hoti, tathā samāpajjitvā. ^b^tasmiṃ brahmaloke^eb^ti kasmā thero  tattha agamāsi? therassa kira tejodhātuṃ samāpajjitvā tassa brahmuno  upari nisinnaṃ tathāgataṃ disvā ``aṭṭhivedhī ^a^M1.0195^ea^ ayaṃ puggalo, mayāpettha  gantabba''nti ahosi, tasmā agamāsi. sesānaṃ gamanepi ^a^P1.0213^ea^  eseva nayo. so hi brahmā tathāgatassa ceva  tathāgatasāvakānañca ānubhāvaṃ adisvā abhabbo vinayaṃ upagantuṃ, tena  so sannipāto ahosi. tattha tathāgatassa sarīrato uggatajālā  sakalabrahmalokaṃ atikkamitvā ajaṭākāse pakkhandā, tā ca pana  chabbaṇṇā ahesuṃ, tathāgatassa sāvakānaṃ ābhā pakativaṇṇāva.</p>
              <p>[03] ^b^passasi vītivattanta^eb^nti imasmiṃ brahmaloke  aññabrahmasarīravimānālaṅkārādīnaṃ pabhā atikkamamānaṃ buddhassa bhagavato  pabhassaraṃ pabhaṃ passasīti pucchati. ^b^na me, mārisa, sā  diṭṭhī^eb^ti yā mesā, ``idhāgantuṃ samattho añño samaṇo vā brāhmaṇo  vā natthī''ti pure diṭṭhi, natthi me sā. ^b^kathaṃ vajja^eb^nti kena  kāraṇena vadeyyaṃ. ^b^niccomhi sassato^eb^ti imassa kira brahmuno  laddhidiṭṭhi sassatadiṭṭhi cāti dve diṭṭhiyo. tatrāssa tathāgatañceva  tathāgatasāvake ca passato laddhidiṭṭhi pahīnā. bhagavā panettha mahantaṃ  dhammadesanaṃ desesi. brahmā desanāpariyosāne sotāpattiphale patiṭṭhahi.  itissa maggena sassatadiṭṭhi pahīnā, tasmā evamāha.</p>
              <p>[03] ^b^brahmapārisajja^eb^nti brahmapāricārikaṃ. therānañhi  bhaṇḍagāhakadaharā viya brahmānampi pārisajjā brahmāno nāma honti.  ^b^tenupasaṅkamā^eb^ti kasmā therasseva santikaṃ pesesi? there kirassa  tattakeneva kathāsallāpena vissāso udapādi, tasmā tasseva santikaṃ  pesesi ^b^aññepī^eb^ti yathā tumhe cattāro janā, kinnu kho evarūpā  aññepi atthi, udāhu tumhe cattāro eva mahiddhikāti?  ^b^tevijjā^eb^ti pubbenivāsadibbacakkhuāsavakkhayasaṅkhātāhi tīhi  vijjāhi ^a^V1.0188^ea^ samannāgatā. ^b^iddhipattā^eb^ti iddhividhañāṇaṃ pattā.  ^b^cetopariyāyakovidā^eb^ti paresaṃ cittācāre kusalā. evamettha  pañca abhiññāpi sarūpena vuttā. dibbasotaṃ pana tāsaṃ vasena  āgatameva hoti. ^b^bahū^eb^ti evarūpā chaḷabhiññā buddhasāvakā bahū  gaṇanapathaṃ atikkantā, sakalaṃ jambudīpaṃ kāsāvapajjotaṃ katvā  vicarantīti. pañcamaṃ. </p>
            </h4>
            <h4>
              <h4n> 6. brahmalokasuttavaṇṇanā </h4n>
              <p>[03] 177^b^.^eb^ chaṭṭhe ^a^M1.0196^ea^ ^a^P1.0214^ea^ ^b^paccekaṃ  dvārabāha^eb^nti ekeko ekekaṃ dvārabāhaṃ nissāya dvārapālā viya aṭṭhaṃsu.  ^b^iddho^eb^ti jhānasukhena samiddho. ^b^phīto^eb^ti  abhiññāpupphehi supupphito. ^b^anadhivāsento^eb^ti asahanto.  ^b^etadavocā^eb^ti etesaṃ nimmitabrahmānaṃ majjhe nisinno etaṃ  ``passasi me''tiādivacanaṃ avoca.</p>
              <p>[03] ^b^tayo supaṇṇā^eb^ti gāthāya pañcasatāti satapadaṃ rūpavasena  vā pantivasena vā yojetabbaṃ. rūpavasena tāva ^b^tayo supaṇṇā^eb^ti  tīṇi supaṇṇarūpasatāni. ^b^caturo ca haṃsā^eb^ti  cattārihaṃsarūpasatāni. ^b^bugghīnisā pañcasatā^eb^ti byagghasadisā  ekacce migā byagghīnisā nāma, tesaṃ byagghīnisārūpakānaṃ  pañcasatāni, pantivasena ^b^tayo supaṇṇā^eb^ti tīṇi  supaṇṇapantisatāni, ^b^caturo haṃsā^eb^ti cattāri haṃsapantisatāni.  ^b^byagghīnisā pañcasatā^eb^ti pañca byagghīnisā pantisatāni.  ^b^jhāyino^eb^ti jhāyissa mayhaṃ vimāne ayaṃ vibhūtīti dasseti.  ^b^obhāsaya^eb^nti obhāsayamānaṃ. ^b^uttarassaṃ disāya^eb^nti taṃ  kira kanakavimānaṃ tesaṃ mahābrahmānaṃ ṭhitaṭṭhānato uttaradisāyaṃ hoti.  tasmā evamāha. ayaṃ panassa adhippāyo -- evarūpe kanakavimāne  vasanto ahaṃ kassa aññassa upaṭṭhānaṃ gamissāmīti. ^b^rūpe raṇaṃ  disvā^eb^ti rūpamhi jātijarābhaṅgasaṅkhātaṃ dosaṃ disvā. ^b^sadā  pavedhita^eb^nti sītādīhi ca niccaṃ pavedhitaṃ calitaṃ ghaṭṭitaṃ rūpaṃ  disvā. ^b^tasmā na rūpe ramati sumedho^eb^ti yasmā rūpe raṇaṃ  passati, sadā pavedhitañca rūpaṃ passati, tasmā sumedho sundarapañño  so satthā rūpe na ramatīti. chaṭṭhaṃ. </p>
            </h4>
            <h4>
              <h4n> 7. kokālikasuttavaṇṇanā </h4n>
              <p>[03] 178^b^.^eb^ sattame ^b^appameyyaṃ paminanto^eb^ti appameyyaṃ  khīṇāsavapuggalaṃ ``ettakaṃ sīlaṃ, ettako ^a^V1.0189^ea^ samādhi, ettakā paññā''ti  evaṃ minanto. ^b^kodhavidvā vikappaye^eb^ti ko idha vidvā ^a^P1.0215^ea^  medhāvī vikappeyya, khīṇāsavova khīṇāsavaṃ minanto  kappeyyāti dīpeti. ^b^nivutaṃ taṃ maññe^eb^ti yo pana puthujjano taṃ  pametuṃ ārabhati, taṃ nivutaṃ avakujjapaññaṃ maññāmīti. sattamaṃ. </p>
            </h4>
            <h4>
              <h4n> 8. katamodakatissasuttavaṇṇanā </h4n>
              <p>[03] 179^b^.^eb^ aṭṭhame ^a^M1.0197^ea^ ^b^akissava^eb^nti kissavā vuccati  paññā, nippaññoti attho. aṭṭhamaṃ. </p>
            </h4>
            <h4>
              <h4n> 9. turūbrahmasuttavaṇṇanā </h4n>
              <p>[03] 180^b^.^eb^ navame ^b^ābādhiko^eb^ti ``sāsapamattīhi  pīḷakāhī''tiādinā nayena anantarasutte āgatena ābādhena  ābādhiko. ^b^bāḷhagilāno^eb^ti adhimattagilāno.  ^b^turū^eb^ti kokālikassa upajjhāyo turutthero nāma anāgāmiphalaṃ  patvā brahmaloke nibbatto. so bhūmaṭṭhakadevatā ādiṃ katvā, ``ayuttaṃ  kokālikena kataṃ aggasāvake antimavatthunā abbhācikkhantenā''ti  paramparāya brahmalokasampattaṃ kokālikassa pāpakammaṃ sutvā -- ``mā  mayhaṃ passantasseva varāko nassi, ovadissāmi naṃ theresu  cittapasādatthāyā''ti āgantvā tassa purato aṭṭhāsi. taṃ sandhāya  vuttaṃ ``turū paccekabrahmā''ti. ^b^pesalā^eb^ti piyasīlā.  ^b^kosi tvaṃ, āvuso^eb^ti nipannakova kabarakkhīni ummīletvā  evamāha. ^b^passa yāvañca te^eb^ti passa yattakaṃ tayā aparaddhaṃ,  attano nalāṭe mahāgaṇḍaṃ apassanto sāsapamattāya pīḷakāya maṃ  codetabbaṃ maññasīti āha. </p>
              <p>[01] atha naṃ ``adiṭṭhippatto ayaṃ varāko, gilaviso viya  kassaci vacanaṃ na karissatī''ti ñatvā ^b^purisassa  hī^eb^tiādimāha. tattha ^b^kuṭhārī^eb^ti kuṭhārisadisā pharusā vācā.  ^b^chindatī^eb^ti kusalamūlasaṅkhāte mūleyeva nikantati.  ^b^nindiya^eb^nti ninditabbaṃ dussīlapuggalaṃ. ^b^pasaṃsatī^eb^ti  uttamatthe sambhāvetvā khīṇāsavoti vadati. ^b^taṃ vā nindati yo  pasaṃsiyo^eb^ti ^a^P1.0216^ea^, yo vā pasaṃsitabbo khīṇāsavo,  taṃ antimavatthunā codento ``dussīlo aya''nti vadati.  ^b^vacināti mukhena so kali^eb^nti, so taṃ aparādhaṃ mukhena  vicināti nāma. ^b^kalinā tenā^eb^ti tena aparādhena sukhaṃ na  vindati. nindiyapasaṃsāya hi pasaṃsiyanindāya ca samakova  vipāko.</p>
              <p>[03] ^b^sabbassāpi^eb^ ^a^V1.0190^ea^ ^b^sahāpi attanā^eb^ti sabbena sakenapi attanāpi  saddhiṃ yo akkhesu dhanaparājayo nāma, ayaṃ appamattako aparādho.  ^b^yo^eb^ ^a^M1.0198^ea^ ^b^sugatesū^eb^ti yo pana sammaggatesu puggalesu cittaṃ padusseyya,  ayaṃ cittapadosova tato kalito mahantataro kali.</p>
              <p>[03] idāni tassa mahantatarabhāvaṃ dassento ^b^sataṃ  sahassāna^eb^ntiādimāha. tattha ^b^sataṃ sahassāna^eb^nti  nirabbudagaṇanāya satasahassaṃ. ^b^chattiṃsatī^eb^ti aparāni chattiṃsati  nirabbudāni. ^b^pañca cā^eb^ti abbudagaṇanāya pañca abbudāni.  ^b^yamariyagarahī^eb^ti yaṃ ariye garahanto nirayaṃ upapajjati, tattha  ettakaṃ āyuppamāṇanti. navamaṃ. </p>
            </h4>
            <h4>
              <h4n> 10. kokālikasuttavaṇṇanā </h4n>
              <p>[03] 181^b^.^eb^ dasame ^b^kokāliko bhikkhu yena bhagavā  tenupasaṅkamī^eb^ti, ko ayaṃ kokāliko, kasmā ca upasaṅkami? ayaṃ  kira kokālikaraṭṭhe kokālikanagare kokālikaseṭṭhissa putto  pabbajitvā pitarā kārāpite vihāre paṭivasati cūḷakokālikoti  nāmena, na devadattassa sisso. so hi brāhmaṇaputto mahākokāliko  nāma. bhagavati pana sāvatthiyaṃ viharante dve aggasāvakā pañcamattehi  bhikkhusatehi saddhiṃ janapadacārikaṃ caramānā upakaṭṭhāya  vassūpanāyikāya vivekāvāsaṃ vasitukāmā te bhikkhū uyyojetvā  attano pattacīvaramādāya tasmiṃ janapade taṃ nagaraṃ patvā taṃ vihāraṃ  agamaṃsu. tattha nesaṃ kokāliko vattaṃ dassesi. te tena saddhiṃ  sammoditvā, ``āvuso, mayaṃ idha temāsaṃ vasissāma, mā kassaci  ārocehī''ti paṭiññaṃ gahetvā vasiṃsu. vasitvā pavāraṇādivase  pavāretvā, ``gacchāma mayaṃ, āvuso''ti kokālikaṃ āpucchiṃsu.  kokāliko ``ajjekadivasaṃ, āvuso, vasitvā sve gamissathā''ti  vatvā dutiyadivase nagaraṃ pavisitvā manusse āmantesi --  ``āvuso, tumhe aggasāvake idhāgantvā ^a^P1.0217^ea^  vasamānepi na jānātha, na ne koci paccayenāpi nimantetī''ti.  nagaravāsino, ``kahaṃ, bhante, therā, kasmā no na ārocayitthā''ti?  kiṃ āvuso ārocitena, kiṃ na passatha dve bhikkhū therāsane  nisīdante, ete aggasāvakāti. te khippaṃ sannipatitvā  sappiphāṇitādīni ceva cīvaradussāni ca saṃhariṃsu. </p>
              <p>[01] kokāliko ^a^M1.0199^ea^ cintesi -- ``paramappicchā aggasāvakā  payuttavācāya uppannaṃ lābhaṃ na sādiyissanti ^a^V1.0191^ea^, asādiyantā  `āvāsikassa dethā'ti vakkhantī''ti. taṃ taṃ lābhaṃ gāhāpetvā  therānaṃ santikaṃ agamāsi. therā disvāva ``ime paccayā neva  amhākaṃ, na kokālikassa kappantī''ti paṭikkhipitvā pakkamiṃsu.  kokāliko ``kathaṃ hi nāma attanā agaṇhantā mayhampi adāpetvā  pakkamissantī''ti? āghātaṃ uppādesi. tepi bhagavato santikaṃ  gantvā bhagavantaṃ vanditvā puna attano parisaṃ ādāya janapadacārikaṃ  carantā anupubbena tasmiṃ raṭṭhe tameva nagaraṃ paccāgamiṃsu. nāgarā there  sañjānitvā saha parikkhārehi dānaṃ sajjitvā nagaramajjhe maṇḍapaṃ  katvā dānaṃ adaṃsu, therānañca parikkhāre upanāmesuṃ. therā  bhikkhusaṅghassa niyyādayiṃsu. taṃ disvā kokāliko cintesi --  ``ime pubbe appicchā ahesuṃ, idāni pāpicchā jātā, pubbepi  appicchasantuṭṭhapavivittasadisā maññe''ti there upasaṅkamitvā,  ``āvuso, tumhe pubbe appicchā viya, idāni pana pāpabhikkhū  jātā''ti vatvā ``mūlaṭṭhāneyeva nesaṃ patiṭṭhaṃ bhindissāmī''ti  taramānarūpo nikkhamitvā sāvatthiṃ gantvā yena bhagavā tenupasaṅkami.  ayameva kokāliko iminā ca kāraṇena upasaṅkamīti veditabbo.</p>
              <p>[03] bhagavā taṃ turitaturitaṃ āgacchantaṃ disvāva āvajjento aññāsi  -- ``ayaṃ aggasāvake akkositukāmo āgato''ti. ``sakkā nu  kho paṭisedhetu''nti ca āvajjento, ``na sakkā paṭisedhetuṃ, theresu  aparajjhitvā kālaṅkato ekaṃsena padumaniraye nibbattissatī''ti  disvā, ``sāriputtamoggallānepi nāma garahantaṃ sutvā na  nisedhetī''ti vādamocanatthaṃ ariyūpavādassa ca  mahāsāvajjabhāvadassanatthaṃ ^b^mā heva^eb^nti tikkhattuṃ paṭisedhesi.  tattha ^b^mā heva^eb^nti mā evaṃ abhaṇi. ^b^saddhāyiko^eb^ti saddhāya  ākaro pasādāvaho saddhātabbavacano vā. ^b^paccayiko^eb^ti  pattiyāyitabbavacano. </p>
              <p>[01] ^b^pakkāmī^eb^ti kammānubhāvena codiyamāno pakkāmi.  okāsakataṃ hi kammaṃ na sakkā paṭibāhituṃ, taṃ tassa tattha ṭhātuṃ na  adāsi. ^b^acirapakkantassā^eb^ti pakkantassa ^a^P1.0218^ea^  sato na cireneva. ^b^sabbo kāyo phuṭo^eb^ ^a^M1.0200^ea^  ^b^ahosī^eb^ti  kesaggamattampi okāsaṃ āvajjetvā sakalasarīraṃ aṭṭhīni bhinditvā  uggatāhi pīḷakāhi ajjhotthaṭaṃ ahosi. yasmā pana buddhānubhāvena  tathārūpaṃ kammaṃ buddhānaṃ sammukhībhāve vipākaṃ na deti, dassanūpacāre  vijahitamatte deti, tasmā tassa acirapakkantassa pīḷakā uṭṭhahiṃsu.  ^b^kalāyamattiyo^eb^ti caṇakamattiyo. ^b^beluvasalāṭukamattiyo^eb^ti  ^a^V1.0192^ea^ taruṇabeluvamattiyo. (^b^billamattiyo^eb^ti mahābeluvamattiyo.)  ^b^pabhijjiṃsū^eb^ti bhijjiṃsu. tāsu bhinnāsu sakalasarīraṃ panasapakkaṃ  viya ahosi. so pakkena gattena jetavanadvārakoṭṭhake visagilito  maccho viya kadalipattesu sayi. atha dhammasavanatthaṃ āgatāgatā  manussā -- ``dhi kokālika, dhi kokālika, ayuttamakāsi,  attanoyeva mukhaṃ nissāya anayabyasanaṃ patto''ti āhaṃsu. tesaṃ  sutvā ārakkhadevatā dhi-kāraṃ akaṃsu. ārakkhakadevatānaṃ  ākāsadevatāti iminā upāyena yāva akaniṭṭhabhavanā ekadhikāro  udapādi. athassa upajjhāyo āgantvā ovādaṃ agaṇhantaṃ ñatvā  garahitvā pakkāmi.</p>
              <p>[03] ^b^kālamakāsī^eb^ti upajjhāye pakkante kālamakāsi.  ^b^padumaṃ niraya^eb^nti pāṭiyekko padumanirayo nāma natthi,  avīcimahānirayamhiyeva pana padumagaṇanāya paccitabbe ekasmiṃ ṭhāne  nibbatti.</p>
              <p>[03] ^b^vīsatikhāriko^eb^ti māgadhakena patthena cattāro patthā  kosalaraṭṭhe ekapattho hoti, tena patthena cattāro patthā āḷhakaṃ,  cattāri āḷhakāni doṇaṃ, catudoṇā mānikā, catumānikā khārī,  tāya khāriyā vīsatikhāriko. ^b^tilavāho^eb^ti māgadhakānaṃ  sukhumatilānaṃ tilasakaṭaṃ. ^b^abbudo nirayo^eb^ti abbudo nāma  pāṭiyekko nirayo natthi. avīcimhiyeva pana abbudagaṇanāya  paccitabbaṭṭhānassetaṃ nāmaṃ. ^b^nirabbudā^eb^dīsupi ^a^P1.0219^ea^  eseva nayo.</p>
              <p>[03] vassagaṇanāpi panettha evaṃ veditabbā -- yatheva hi sataṃ  satasahassāni koṭi hoti, evaṃ sataṃ satasahassakoṭiyo pakoṭi nāma  hoti, sataṃ satasahassapakoṭiyo koṭipakoṭi nāma, sataṃ  satasahassakoṭipakoṭiyo ^a^M1.0201^ea^ nahutaṃ, sataṃ satasahassanahutāni ninnahutaṃ,  sataṃ satasahassaninnahutāni ekaṃ abbudaṃ, tato vīsatiguṇaṃ nirabbudaṃ.  eseva nayo sabbatthāti. dasamaṃ. </p>
              <p>[06] paṭhamo vaggo. </p>
            </h4>
          </h3>
          <h3>
            <h3n> 2. dutiyavaggo </h3n>
            <h4>
              <h4n> 1. sanaṅkumārasuttavaṇṇanā </h4n>
              <p>[03] 182^b^.^eb^ dutiyavaggassa ^a^V1.0193^ea^ paṭhame ^b^sappinītīre^eb^ti  sappinīnāmikāya nadiyā tīre. ^b^sanaṅkumāro^eb^ti so kira  pañcasikhakumārakakāle jhānaṃ bhāvetvā brahmaloke nibbatto  kumārakavaṇṇeneva vicarati. tena naṃ ``kumāro''ti sañjānanti,  porāṇakattā pana ``sanaṅkumāro''ti vuccati. ^b^janetasmi^eb^nti  janitasmiṃ, pajāyāti attho. ^b^ye gottapaṭisārino^eb^ti ye  janetasmiṃ gottaṃ paṭisaranti tesu loke gottapaṭisārīsu khattiyo  seṭṭho. ^b^vijjācaraṇasampanno^eb^ti bhayabheravasuttapariyāyena (ma0  ni0 1.34 ādayo) pubbenivāsādīhi vā tīhi,  ambaṭṭhasuttapariyāyena (dī0 ni0 1.278 ādayo) vipassanāñāṇaṃ  manomayiddhi cha abhiññāyoti imāhi vā aṭṭhahi vijjāhi, sīlesu  paripūrakāritā indriyesu guttadvāratā bhojane mattaññutā  jāgariyānuyogo satta saddhammā cattāri rūpāvacarajjhānānīti evaṃ  pannarasadhammabhedena caraṇena ca samannāgato. ^b^so seṭṭho  devamānuse^eb^ti so khīṇāsavabrāhmaṇo devesu ca manussesu ca seṭṭho  uttamoti. paṭhamaṃ. </p>
            </h4>
            <h4>
              <h4n> 2. devadattasuttavaṇṇanā </h4n>
              <p>[03] 183^b^.^eb^ dutiye ^a^P1.0220^ea^  ^b^acirapakkante^eb^ti saṅghaṃ bhinditvā nacirasseva veḷuvanato  gayāsīsaṃ gate. ^b^assatari^eb^nti gadrabhassa vaḷavāya jātaṃ.  dutiyaṃ. </p>
            </h4>
            <h4>
              <h4n> 3. andhakavindasuttavaṇṇanā </h4n>
              <p>[03] 184^b^.^eb^ tatiye ^a^M1.0202^ea^ ^b^andhakavinda^eb^nti evaṃnāmakaṃ gāmaṃ.  ^b^upasaṅkamī^eb^ti ``satthā idānipi vīriyaṃ karoti  padhānamanuyuñjati, gacchāmissa santike ṭhatvā sāsanānucchavikaṃ  vīriyapaṭisaṃyuttaṃ gāthaṃ vakkhāmī''ti upasaṅkami.</p>
              <p>[03] ^b^pantānī^eb^ti ^a^V1.0194^ea^ janataṃ atikkamitvā manussānaṃ anupacāre  ṭhitāni. ^b^saṃyojanavippamokkhā^eb^ti tāni ca senāsanāni  sevamāno na cīvarādīnaṃ atthāya seveyya, atha kho  dasasaṃyojanavippamokkhatthāya careyya. ^b^saṅghe vase^eb^ti tesu  senāsanesu ratiṃ alabhanto upaṭṭhākādīnaṃ cittānurakkhaṇatthaṃ gadrabhapiṭṭhe  rajaṃ viya uppatanto araññe acaritvā saṅghamajjhe vaseyya.  ^b^rakkhitatto satīmā^eb^ti tattha ca vasanto sagavacaṇḍo goṇo viya  sabrahmacārino avijjhanto aghaṭṭento rakkhitatto satipaṭṭhānaparāyaṇo  hutvā vaseyya.</p>
              <p>[03] idāni saṅghe vasamānassa bhikkhuno bhikkhācāravattaṃ  ācikkhanto ^b^kulākula^eb^ntiādimāha. tattha ^b^piṇḍikāya  caranto^eb^ti piṇḍatthāya caramāno. ^b^sevetha pantāni  senāsanānī^eb^ti saṅghamajjhaṃ otaritvā vasamānopi dhurapariveṇe  tālanāḷikerāadīni ropetvā upaṭṭhākādisaṃsaṭṭho na vaseyya, cittakallataṃ  pana janetvā cittaṃ hāsetvā tosetvā puna pantasenāsane vaseyyāti  araññasseva vaṇṇaṃ katheti. ^b^bhayā^eb^ti vaṭṭabhayato.  ^b^abhaye^eb^ti nibbāne. ^b^vimutto^eb^ti adhimutto hutvā vaseyya.</p>
              <p>[03] ^b^yattha bheravā^eb^ti yasmiṃ ṭhāne bhayajanakā saviññāṇakā  sīhabyagghādayo, aviññāṇakā rattibhāge khāṇuvalliādayo bahū atthi.  ^b^sarīsapā^eb^ti dīghajātikādisarīsapā. ^b^nisīdi tattha  bhikkhū^eb^ti ^a^P1.0221^ea^ tādise ṭhāne bhikkhu nisinno.  iminā idaṃ dīpeti -- bhagavā yathā tumhe etarahi  tatraṭṭhakabheravārammaṇāni ceva sarīsape ca vijjunicchāraṇādīni ca  amanasikatvā nisinnā, evamevaṃ padhānamanuyuttā bhikkhū nisīdantīti.</p>
              <p>[03] ^b^jātu me diṭṭha^eb^nti ekaṃsena mayā diṭṭhaṃ. ^b^na yidaṃ  itihītiha^eb^nti idaṃ itiha itihāti na takkahetu vā nayahetu vā  piṭakasampadānena vā ^a^M1.0203^ea^ ahaṃ vadāmi. ^b^ekasmiṃ brahmacariyasmi^eb^nti  ekāya dhammadesanāya. dhammadesanā hi idha brahmacariyanti adhippetā.  ^b^maccuhāyina^eb^nti maraṇapariccāginaṃ khīṇāsavānaṃ. </p>
              <p>[01] ^b^dasā ca dasadhā dasā^eb^ti ettha ^b^dasā^eb^ti  daseva, ^b^dasadhā dasā^eb^ti sataṃ, aññe ca dasuttaraṃ sekhasataṃ  passāmīti vadati. ^b^sotasamāpannā^eb^ti maggasotaṃ samāpannā.  ^b^atiracchānagāmino^eb^ti desanāmattametaṃ, avinipātadhammāti attho.  ^b^saṅkhātuṃ nopi sakkomī^eb^ti musāvādabhayena ettakā nāma  ^a^V1.0195^ea^ puññabhāgino sattāti gaṇetuṃ na sakkomīti bahuṃ brahmadhammadesanaṃ  sandhāya evamāha. tatiyaṃ. </p>
            </h4>
            <h4>
              <h4n> 4. aruṇavatīsuttavaṇṇanā </h4n>
              <p>[03] 185^b^.^eb^ catutthe ^b^abhibhūsambhava^eb^nti abhibhū ca  sambhavo ca. tesu abhibhūthero sāriputtatthero viya paññāya aggo,  sambhavatthero mahāmoggallāno viya samādhinā aggo.  ^b^ujjhāyantī^eb^ti avajjhāyanti, lāmakato vā cintenti.  ^b^khiyyantī^eb^ti, kinnāmetaṃ kinnāmetanti? aññamaññaṃ kathenti.  ^b^vipācentī^eb^ti vitthārayantā punappunaṃ kathenti. ^b^heṭṭhimena  upaḍḍhakāyenā^eb^ti nābhito paṭṭhāya heṭṭhimakāyena. pāḷiyaṃ ettakameva  āgataṃ. thero pana ``pakativaṇṇaṃ vijahitvā nāgavaṇṇaṃ gahetvā  dasseti, supaṇṇavaṇṇaṃ gahetvā vā dassetī''tiādinā (paṭi0 ma0  3.13) nayena āgataṃ anekappakāraṃ iddhivikubbanaṃ dassesi.  ^b^imā gāthāyo abhāsī^eb^ti thero kira cintesi -- ``kathaṃ  desitā nu kho dhammadesanā sabbesaṃ piyā assa manāpā''ti. tato  āvajjento -- ``sabbepi pāsaṇḍā sabbe devamanussā attano attano  samaye purisakāraṃ ^a^P1.0222^ea^ vaṇṇayanti, vīriyassa  avaṇṇavādī nāma natthi, vīriyapaṭisaṃyuttaṃ katvā desessāmi, evaṃ  ayaṃ dhammadesanā sabbesaṃ piyā bhavissati manāpā''ti ñatvā tīsu  piṭakesu vicinitvā imā gāthā abhāsi.</p>
              <p>[03] tattha ^b^ārambhathā^eb^ti ārambhavīriyaṃ karotha.  ^b^nikkamathā^eb^ti nikkamavīriyaṃ karotha. ^b^yuñjathā^eb^ti payogaṃ  karotha parakkamatha. ^b^maccuno sena^eb^nti maccuno senā nāma  kilesasenā, taṃ dhunātha. ^b^jātisaṃsāra^eb^nti jātiñca ^a^M1.0204^ea^ saṃsārañca,  jātisaṅkhātaṃ vā saṃsāraṃ. ^b^dukkhassantaṃ karissatī^eb^ti  vaṭṭadukkhassa paricchedaṃ karissati. kiṃ pana katvā thero  sahassilokadhātuṃ viññāpesīti? nīlakasiṇaṃ tāva samāpajjitvā  sabbattha ālokaṭṭhāne andhakāraṃ phari, odātakasiṇaṃ samāpajjitvā  andhakāraṭṭhāne obhāsaṃ. tato ``kimidaṃ andhakāra''nti? sattānaṃ  ābhoge uppanne ālokaṃ dassesi. ālokaṭṭhāne ālokakiccaṃ natthi,  ``kiṃ āloko aya''nti? vicinantānaṃ attānaṃ dassesi. atha  tesaṃ theroti vadantānaṃ imā gāthāyo abhāsi, sabbe osaṭāya  parisāya majjhe nisīditvā dhammaṃ desentassa viya saddaṃ suṇiṃsu.  atthopi nesaṃ pākaṭo ahosi. catutthaṃ. </p>
            </h4>
            <h4>
              <h4n> 5. parinibbānasuttavaṇṇanā </h4n>
              <p>[03] 186^b^.^eb^ pañcame ^a^V1.0196^ea^ ^b^upavattane mallānaṃ sālavane^eb^ti  yatheva hi kadambanadītīrato rājamātuvihāradvārena thūpārāmaṃ gantabbaṃ  hoti, evaṃ hiraññavatikāya nāma nadiyā pārimatīrato sālavanaṃ  uyyānaṃ. yathā anurādhapurassa thūpārāmo, evaṃ taṃ kusinārāya hoti.  yathā thūpārāmato dakkhiṇadvārena nagaraṃ pavisanamaggo pācīnamukho  gantvā uttarena nivattati, evaṃ uyyānato sālapanti pācīnamukhā  gantvā uttarena nivattā. tasmā taṃ ``upavattana''nti vuccati.  tasmiṃ upavattane mallānaṃ sālavane. ^b^antarena^eb^ ^a^P1.0223^ea^  ^b^yamakasālāna^eb^nti mūlakkhandhaviṭapapattehi aññamaññaṃ  saṃsibbitvā ṭhitasālānaṃ antarikāya. ^b^appamādena sampādethā^eb^ti  satiavippavāsena kattabbakiccāni sampādayatha. iti bhagavā yathā  nāma maraṇamañce nipanno mahaddhano kuṭumbiko puttānaṃ dhanasāraṃ  ācikkheyya, evamevaṃ parinibbānamañce nipanno pañcacattālīsa  vassāni dinnaṃ ovādaṃ sabbaṃ ekasmiṃ appamādapadeyeva pakkhipitvā  abhāsi. ^b^ayaṃ tathāgatassa pacchimā vācā^eb^ti idaṃ pana  saṅgītikārānaṃ vacanaṃ. </p>
              <p>[01] ito paraṃ yaṃ parinibbānaparikammaṃ katvā bhagavā  parinibbuto, taṃ dassetuṃ, ^b^atha kho bhagavā paṭhamaṃ jhāna^eb^ntiādi  vuttaṃ. tattha saññāvedayitanirodhaṃ samāpanne bhagavati  assāsapassāsānaṃ appavattiṃ disvā, ``parinibbuto satthā''ti  saññāya devamanussā ekappahārena viraviṃsu, ānandattheropi --  ``parinibbuto nu kho, bhante, anuruddha bhagavā''ti theraṃ ^a^M1.0205^ea^ pucchi.  thero ``na kho, āvuso ānanda, tathāgato parinibbuto, apica  saññāvedayitanirodhaṃ samāpanno''ti āha. kathaṃ pana so aññāsi?  thero kira satthārā saddhiṃyeva taṃ taṃ samāpattiṃ samāpajjanto yāva  nevasaññānāsaññāyatanavuṭṭhānaṃ, tāva gantvā, ``idāni bhagavā nirodhaṃ  samāpanno, antonirodhe ca kālaṃkiriyā nāma natthī''ti aññāsi. </p>
              <p>[01] ^b^atha kho bhagavā saññāvedayitanirodhasamāpattito  vuṭṭhahitvā nevasaññānāsaññāyatanaṃ samāpajji...pe0... tatiyajjhānā  vuṭṭhahitvā catutthaṃ jhānaṃ samāpajjī^eb^ti ettha pana bhagavā catuvīsatiyā  ṭhānesu paṭhamaṃ jhānaṃ samāpajji, terasasu ṭhānesu dutiyaṃ jhānaṃ... tathā  tatiyaṃ... pannarasasu ṭhānesu catutthaṃ jhānaṃ samāpajji. kathaṃ? dasasu  asubhesu dvattiṃsākāre aṭṭhasu ^a^V1.0197^ea^ kasiṇesu mettākaruṇāmuditesu ānāpāne  paricchedākāseti imesu tāva catuvīsatiyā ṭhānesu paṭhamaṃ jhānaṃ  samāpajji. ṭhapetvā pana dvattiṃsākārañca dasa ca asubhāni sesesu  terasasu dutiyaṃ jhānaṃ... tesuyeva tatiyaṃ jhānaṃ samāpajji. aṭṭhasu  pana kasiṇesu upekkhābrahmavihāre ānāpāne paricchedākāse catūsu  arūpesūti imesu ^a^P1.0224^ea^ pannarasasu ṭhānesu catutthaṃ jhānaṃ  samāpajji. ayampi ca saṅkhepakathāva. nibbānapuraṃ pavisanto pana  bhagavā dhammassāmi sabbāpi catuvīsatikoṭisatasahassasaṅkhā  samāpattiyo pavisitvā videsaṃ gacchanto ñātijanaṃ āliṅgetvā viya  sabbasamāpattisukhaṃ anubhavitvā paviṭṭho.</p>
              <p>[03] ^b^catutthajjhānā vuṭṭhahitvā samanantarā bhagavā  parinibbāyī^eb^ti ettha ca jhānasamanantaraṃ paccavekkhaṇasamanantaranti,  dve samanantarāni. catutthajjhānā vuṭṭhāya bhavaṅgaṃ otiṇṇassa tattheva  parinibbānaṃ ^b^jhānasamanantaraṃ^eb^ nāma, catutthajjhānā vuṭṭhahitvā puna  jhānaṅgāni paccavekkhitvā bhavaṅgaṃ otiṇṇassa tattheva parinibbānaṃ  ^b^paccavekkhaṇasamanantaraṃ^eb^ nāma. imāni dvepi samanantarāneva.  bhagavā pana jhānaṃ samāpajjitvā jhānā vuṭṭhāya jhānaṅgāni  paccavekkhitvā bhavaṅgacittena abyākatena dukkhasaccena parinibbāyi.  ye hi keci buddhā vā paccekabuddhā vā ariyasāvakā vā antamaso  kunthakipillikaṃ upādāya sabbe bhavaṅgacitteneva abyākatena dukkhasaccena  kālaṃ karonti. </p>
              <p>[01] ^b^bhūtā^eb^ti ^a^M1.0206^ea^ sattā. ^b^appaṭipuggalo^eb^ti  paṭibhāgapuggalavirahito. ^b^balappatto^eb^ti dasavidhaṃ ñāṇabalaṃ patto.  ^b^uppādavayadhammino^eb^ti uppādavayasabhāvā. ^b^tesaṃ  vūpasamo^eb^ti tesaṃ saṅkhārānaṃ vūpasamo. ^b^sukho^eb^ti asaṅkhataṃ  nibbānameva sukhanti attho. ^b^tadāsī^eb^ti ``saha parinibbānā  mahābhūmicālo ahosī''ti evaṃ mahāparinibbāne (dī0 ni0  2.220) vuttaṃ bhūmicālaṃ sandhāyāha. so hi lomahaṃsanako ca  bhiṃsanako ca āsi. ^b^sabbākāravarūpete^eb^ti sabbākāravaraguṇūpete.  ^b^nāhu assāsapassāso^eb^ti na jāto assāsapassāso.  ^b^anejo^eb^ti taṇhāsaṅkhātāya ejāya abhāvena anejo.  ^b^santimārabbhā^eb^ti anupādisesaṃ nibbānaṃ ārabbha paṭicca sandhāya.  ^b^cakkhumā^eb^ti pañcahi cakkhūhi cakkhumā.  ^b^parinibbuto^eb^ti khandhaparinibbānena parinibbuto.  ^b^asallīnenā^eb^ti anallīnena asaṅkuṭitena suvikasiteneva cittena.  ^b^vedanaṃ ajjhavāsayī^eb^ti ^a^P1.0225^ea^ vedanaṃ adhivāsesi,  na vedanānuvattī hutvā ito cito samparivatti. ^b^vimokkho^eb^ti  ^a^V1.0198^ea^ kenaci dhammena anāvaraṇavimokkho sabbaso apaññattibhāvūpagamo  pajjotanibbānasadiso jātoti. pañcamaṃ. </p>
              <p>[06] dutiyo vaggo. </p>
              <p>[06] iti sāratthappakāsiniyā</p>
              <p>[03] saṃyuttanikāya-aṭṭhakathāya </p>
              <p>[06] brahmasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 7. brāhmaṇasaṃyuttaṃ </h2n>
          <h3>
            <h3n> 1. arahantavaggo </h3n>
            <h4>
              <h4n> 1. dhanañjānīsuttavaṇṇanā </h4n>
              <p>[03] 187^b^.^eb^ brāhmaṇasaṃyuttassa ^a^V1.0199^ea^ ^a^P1.0226^ea^  ^a^M1.0207^ea^ paṭhame ^b^dhanañjānī^eb^ti dhanañjānigottā. ukkaṭṭhagottā kiresā.  sesabrāhmaṇā kira brahmuno mukhato jātā, dhanañjānigottā matthakaṃ  bhinditvā nikkhantāti tesaṃ laddhi. ^b^udānaṃ udānesī^eb^ti kasmā  udānesi? so kira brāhmaṇo micchādiṭṭhiko ``buddho dhammo  saṅgho''ti vutte kaṇṇe pidahati, thaddho khadirakhāṇusadiso.  brāhmaṇī pana sotāpannā ariyasāvikā. brāhmaṇo dānaṃ dento  pañcasatānaṃ brāhmaṇānaṃ appodakaṃ pāyāsaṃ deti, brāhmaṇī buddhappamukhassa  saṅghassa nānārasabhojanaṃ. brāhmaṇassa dānadivase brāhmaṇī tassa  vasavattitāya pahīnamaccheratāya ca sahatthā parivisati. brāhmaṇiyā  pana dānadivase brāhmaṇo pātova gharā nikkhamitvā palāyati.  athekadivasaṃ brāhmaṇo brāhmaṇiyā saddhiṃ asammantetvā pañcasate brāhmaṇe  nimantetvā brāhmaṇiṃ āha -- ``sve bhoti amhākaṃ ghare pañcasatā  brāhmaṇā bhuñjissantī''ti. mayā kiṃ kātabbaṃ brāhmaṇāti? tayā  aññaṃ kiñci kātabbaṃ natthi, sabbaṃ pacanaparivesanaṃ aññe karissanti.  yaṃ pana tvaṃ ṭhitāpi nisinnāpi khipitvāpi ukkāsitvāpi ``namo  buddhassā''ti tassa muṇḍakassa samaṇakassa namakkāraṃ karosi, taṃ sve  ekadivasamattaṃ mā akāsi. taṃ hi sutvā brāhmaṇā anattamanā  honti, mā maṃ brāhmaṇehi bhindasīti. tvaṃ brāhmaṇehi ^a^P1.0227^ea^  vā bhijja devehi vā, ahaṃ pana satthāraṃ anussaritvā na  sakkomi anamassamānā saṇṭhātunti. bhoti kulasatike gāme  gāmadvārampi tāva pidahituṃ vāyamanti, tvaṃ dvīhaṅgulehi pidahitabbaṃ  mukhaṃ brāhmaṇānaṃ bhojanakālamattaṃ pidahituṃ na sakkosīti. evaṃ  punappunaṃ kathetvāpi so nivāretuṃ asakkonto ussīsake ṭhapitaṃ  maṇḍalaggakhaggaṃ ^a^V1.0200^ea^ gahetvā -- ``bhoti sace sve brāhmaṇesu nisinnesu taṃ  ^a^M1.0208^ea^ muṇḍasamaṇakaṃ namassasi, iminā taṃ khaggena pādatalato paṭṭhāya yāva  kesamatthakā kaḷīraṃ viya koṭṭetvā rāsiṃ karissāmī''ti imaṃ gāthaṃ  abhāsi -- </p>
              <p>[21] ``iminā maṇḍalaggena, pādato yāva matthakā. </p>
              <p>[22] kaḷīramiva chejjāmi, yadi micchaṃ na kāhasi.. </p>
              <p>[21] ``sace buddhoti bhaṇasi, sace dhammoti bhāsasi. </p>
              <p>[22] sace saṅghoti kittesi, jīvantī me nivesane''ti..</p>
              <p>[03] ariyasāvikā pana pathavī viya duppakampā, sineru viya  dupparivattiyā. sā tena naṃ evamāha -- </p>
              <p>[21] ``sace me aṅgamaṅgāni, kāmaṃ chejjasi brāhmaṇa. </p>
              <p>[22] nevāhaṃ viramissāmi, buddhaseṭṭhassa sāsanā.. </p>
              <p>[21] ``nāhaṃ okkā varadharā, sakkā rodhayituṃ jinā. </p>
              <p>[22] dhītāhaṃ buddhaseṭṭhassa, chinda vā maṃ vadhassu vā''ti..</p>
              <p>[03] evaṃ dhanañjānigajjitaṃ nāma gajjantī pañca gāthāsatāni abhāsi.  brāhmaṇo brāhmaṇiṃ parāmasituṃ vā paharituṃ vā asakkonto ``bhoti  yaṃ te ruccati, taṃ karohī''ti vatvā khaggaṃ sayane khipi. punadivase  gehaṃ haritupalittaṃ kārāpetvā lājāpuṇṇaghaṭamālāgandhādīhi tattha tattha  alaṅkārāpetvā pañcannaṃ brāhmaṇasatānaṃ navasappisakkharamadhuyuttaṃ  appodakapāyāsaṃ paṭiyādāpetvā kālaṃ ārocāpesi.</p>
              <p>[03] brāhmaṇīpi pātova gandhodakena sayaṃ nhāyitvā sahassagghanakaṃ  ahatavatthaṃ nivāsetvā pañcasatagghanakaṃ ekaṃsaṃ katvā  sabbālaṅkārapaṭimaṇḍitā ^a^P1.0228^ea^ suvaṇṇakaṭacchuṃ gahetvā  bhattagge brāhmaṇe ^a^V1.0201^ea^ parivisamānā tehi saddhiṃ ekapantiyaṃ nisinnassa  tassa brāhmaṇassa bhattaṃ upasaṃharantī dunnikkhitte dārubhaṇḍe pakkhali.  pakkhalanaghaṭṭanāya dukkhā vedanā uppajji. tasmiṃ samaye dasabalaṃ  sari. satisampannatāya pana pāyāsapātiṃ achaḍḍetvā saṇikaṃ  otāretvā bhūmiyaṃ saṇṭhapetvā pañcannaṃ brāhmaṇasatānaṃ majjhe sirasi  añjaliṃ ṭhapetvā yena veḷuvanaṃ, tenañjaliṃ paṇāmetvā imaṃ udānaṃ  udānesi. </p>
              <p>[01] tasmiñca ^a^M1.0209^ea^ samaye tesu brāhmaṇesu keci bhuttā honti,  keci bhuñjamānā, keci hatthe otāritamattā, kesañci bhojanaṃ purato  ṭhapitamattaṃ hoti. te taṃ saddaṃ sutvāva sinerumattena muggarena sīse  pahaṭā viya kaṇṇesu sūlena viddhā viya dukkhadomanassaṃ  paṭisaṃvediyamānā ``iminā aññaladdhikena mayaṃ gharaṃ pavesitā''ti  kujjhitvā hatthe piṇḍaṃ chaḍḍetvā mukhena gahitaṃ niṭṭhubhitvā dhanuṃ disvā  kākā viya brāhmaṇaṃ akkosamānā disāvidisā pakkamiṃsu. brāhmaṇo  evaṃ bhijjitvā gacchante brāhmaṇe disvā brāhmaṇiṃ sīsato paṭṭhāya  oloketvā, ``idameva bhayaṃ sampassamānā mayaṃ hiyyo paṭṭhāya bhotiṃ  yācantā na labhimhā''ti nānappakārehi brāhmaṇiṃ akkositvā, etaṃ  ``evamevaṃ panā''tiādivacanaṃ avoca.</p>
              <p>[03] ^b^upasaṅkamī^eb^ti ``samaṇo gotamo gāmanigamaraṭṭhapūjito, na  sakkā gantvā yaṃ vā taṃ vā vatvā santajjetuṃ, ekameva naṃ pañhaṃ  pucchissāmī''ti gacchantova ^b^``kiṃsu chetvā''^eb^ti gāthaṃ  abhisaṅkharitvā -- ``sace `asukassa nāma vadhaṃ rocemī'ti  vakkhati, atha naṃ `ye tuyhaṃ na ruccanti, te māretukāmosi,  lokavadhāya uppanno, kiṃ tuyhaṃ samaṇabhāvenā'ti? niggahessāmi.  sace `na kassaci vadhaṃ rocemī'ti vakkhati, atha naṃ `tvaṃ  rāgādīnampi vadhaṃ na icchasi. kasmā samaṇo hutvā āhiṇḍasī'ti?  niggahessāmī. iti imaṃ ubhatokoṭikaṃ pañhaṃ samaṇo gotamo  neva gilituṃ na uggilituṃ sakkhissatī''ti cintetvā upasaṅkami  ^a^P1.0229^ea^. ^b^sammodī^eb^ti attano paṇḍitatāya kuddhabhāvaṃ  adassetvā madhurakathaṃ kathento sammodi. pañho devatāsaṃyutte kathito.  sesampi heṭṭhā vitthāritamevāti. paṭhamaṃ. </p>
            </h4>
            <h4>
              <h4n> 2. akkosasuttavaṇṇanā </h4n>
              <p>[03] 188^b^.^eb^ dutiye ^a^V1.0202^ea^ ^b^akkosakabhāradvājo^eb^ti bhāradvājova  so, pañcamattehi pana gāthā satehi tathāgataṃ akkosanto āgatoti.  ``akkosakabhāradvājo''ti tassa saṅgītikārehi nāmaṃ gahitaṃ.  ^b^kupito anattamano^eb^ti ``samaṇena gotamena mayhaṃ jeṭṭhakabhātaraṃ  pabbājentena ^a^M1.0210^ea^ jāni katā, pakkho bhinno''ti kodhena kupito  domanassena ca anattamano hutvāti attho. ^b^akkosatī^eb^ti  ``corosi, bālosi, mūḷhosi, thenosi, oṭṭhosi, meṇḍosi,  goṇosi, gadrabhosi, tiracchānagatosi, nerayikosī''ti dasahi  akkosavatthūhi akkosati. ^b^paribhāsatī^eb^ti ``hotu  muṇḍakasamaṇaka, `adaṇḍo aha'nti karosi, idāni te rājakulaṃ  gantvā daṇḍaṃ āropessāmī''tiādīni vadanto paribhāsati nāma.</p>
              <p>[03] ^b^sambhuñjatī^eb^ti ekato bhuñjati. ^b^vītiharatī^eb^ti  katassa paṭikāraṃ karoti. ^b^bhagavantaṃ kho, gotama^eb^nti kasmā  evamāha? ``tavevetaṃ, brāhmaṇa, tavevetaṃ, brāhmaṇā''ti kirassa sutvā.  ``isayo nāma kupitā sapanaṃ denti kisavacchādayo viyā''ti  anussavavasena ``sapati maṃ maññe samaṇo gotamo''ti bhayaṃ uppajji.  tasmā evamāha.</p>
              <p>[03] ^b^dantassā^eb^ti nibbisevanassa. ^b^tādino^eb^ti  tādilakkhaṇaṃ pattassa. ^b^tasseva tena pāpiyo^eb^ti tasseva  puggalassa tena kodhena pāpaṃ hoti. ^b^sato upasammatī^eb^ti  satiyā samannāgato hutvā adhivāseti. ^b^ubhinnaṃ  tikicchantāna^eb^nti ubhinnaṃ tikicchantaṃ. ayameva vā pāṭho. yo  puggalo sato upasammati, ubhinnamatthaṃ carati tikicchati sādheti, taṃ  puggalaṃ janā bāloti maññanti. kīdisā janā? ^b^ye dhammassa  akovidā. dhammassā^eb^ti pañcakkhandhadhammassa vā catusaccadhammassa  vā. ^b^akovidā^eb^ti tasmiṃ dhamme akusalā andhabālaputhujjanā.  dutiyaṃ. </p>
            </h4>
            <h4>
              <h4n> 3. asurindakasuttavaṇṇanā </h4n>
              <p>[03] 189^b^.^eb^ tatiye ^a^P1.0230^ea^  ^b^asurindakabhāradvājo^eb^ti akkosakabhāradvājassa kaniṭṭho.  ^b^kupito^eb^ti teneva kāraṇena kuddho. ^b^jayañcevassa taṃ  hotī^eb^ti asseva taṃ jayaṃ hoti, so jayo hotīti attho  ^a^V1.0203^ea^. katamassāti? yā titikkhā vijānato adhivāsanāya guṇaṃ  vijānantassa titikkhā adhivāsanā, ayaṃ tassa vijānatova jayo.  bālo ^a^M1.0211^ea^ pana pharusaṃ bhaṇanto ``mayhaṃ jayo''ti kevalaṃ jayaṃ maññati.  tatiyaṃ. </p>
            </h4>
            <h4>
              <h4n> 4. bilaṅgīkasuttavaṇṇanā </h4n>
              <p>[03] 190^b^.^eb^ catutthe ^b^bilaṅgikabhāradvājo^eb^ti bhāradvājova  so, nānappakāraṃ pana suddhañca sambhārayuttañca kañjikaṃ kāretvā  vikkiṇāpento bahudhanaṃ saṅkharīti ``bilaṅgikabhāradvājo''ti tassa  saṅgītikārehi nāmaṃ gahitaṃ. ^b^tuṇhībhūto^eb^ti ``tayo me  jeṭṭhakabhātaro iminā pabbājitā''ti ativiya kuddho kiñci vattuṃ  asakkonto tuṇhībhūto aṭṭhāsi. gāthā pana devatāsaṃyutte kathitāva.  catutthaṃ. </p>
            </h4>
            <h4>
              <h4n> 5. ahiṃsakasuttavaṇṇanā </h4n>
              <p>[03] 191^b^.^eb^ pañcame ^b^ahiṃsakabhāradvājo^eb^ti  bhāradvājovesa, ahiṃsakapañhaṃ pana pucchi, tenassetaṃ saṅgītikārehi  nāmaṃ gahitaṃ. nāmena vā esa ahiṃsako, gottena bhāradvājo.  ^b^ahiṃsakāha^eb^nti ahiṃsako ahaṃ, iti me bhavaṃ gotamo jānātūti  āha. ^b^tathā cassā^eb^ti tathā ce assa, bhaveyyāsīti attho.  ^b^na hiṃsatī^eb^ti na viheṭheti na dukkhāpeti. pañcamaṃ. </p>
            </h4>
            <h4>
              <h4n> 6. jaṭāsuttavaṇṇanā </h4n>
              <p>[03] 192^b^.^eb^ chaṭṭhe ^b^jaṭābhāradvājo^eb^ti bhāradvājovesa,  jaṭāpañhassa pana pucchitattā saṅgītikārehi evaṃ vutto. sesaṃ  devatāsaṃyutte kathitameva. chaṭṭhaṃ. </p>
            </h4>
            <h4>
              <h4n> 7. suddhikasuttavaṇṇanā </h4n>
              <p>[03] 193^b^.^eb^ sattame ^a^P1.0231^ea^  ^b^suddhikabhāradvājo^eb^ti ayampi bhāradvājova, suddhikapañhassa pana  pucchitattā ^a^V1.0204^ea^ saṅgītikārehi evaṃ vutto. ^b^sīlavāpi tapokara^eb^nti  sīlasampannopi tapokammaṃ karonto. ^b^vijjācaraṇasampanno^eb^ti ettha  ^b^vijjā^eb^ti tayo vedā. ^b^caraṇa^eb^nti gottacaraṇaṃ. ^b^so  sujjhati na aññā itarā pajā^eb^ti so tevijjo brāhmaṇo sujjhati,  ayaṃ pana aññā nāmikā ^a^M1.0212^ea^ pajā na sujjhatīti vadati. ^b^bahumpi  palapaṃ jappa^eb^nti bahumpi palapaṃ jappanto, ``brāhmaṇova sujjhatī''ti  evaṃ vacanasahassampi bhaṇantoti attho. ^b^antokasambū^eb^ti anto  kilesapūtisabhāvena pūtiko. ^b^saṃkiliṭṭho^eb^ti kiliṭṭhehi  kāyakammādīhi samannāgato. sattamaṃ. </p>
            </h4>
            <h4>
              <h4n> 8. aggikasuttavaṇṇanā </h4n>
              <p>[03] 194^b^.^eb^ aṭṭhame ^b^aggikabhāradvājo^eb^ti ayampi  bhāradvājova, aggi paricaraṇavasena panassa saṅgītikārehi etaṃ nāmaṃ  gahitaṃ. ^b^sannihito hotī^eb^ti saṃyojito hoti.  ^b^aṭṭhāsī^eb^ti kasmā tattha aṭṭhāsi? bhagavā kira paccūsasamaye  lokaṃ olokento imaṃ brāhmaṇaṃ disvā cintesi -- ``ayaṃ brāhmaṇo  evarūpaṃ aggapāyāsaṃ gahetvā `mahābrahmānaṃ bhojemī'ti aggimhi  jhāpento aphalaṃ karoti apāyamaggaṃ okkamati, imaṃ laddhiṃ  avissajjanto apāyapūrakova bhavissati, gacchāmissa dhammadesanāya,  micchādiṭṭhiṃ bhinditvā pabbājetvā cattāro magge ceva cattāri ca  phalāni demī''ti, tasmā pubbaṇhasamaye rājagahaṃ pavisitvā tattha  aṭṭhāsi.</p>
              <p>[03] ^b^tīhi vijjāhī^eb^ti tīhi vedehi. ^b^jātimā^eb^ti yāva  sattamā pitāmahayugā parisuddhāya jātiyā samannāgato. ^b^sutavā  bahū^eb^ti bahu nānappakāre ganthe sutavā. ^b^somaṃ bhuñjeyyā^eb^ti so  tevijjo brāhmaṇo imaṃ pāyāsaṃ bhuñjituṃ yutto, tumhākaṃ panesa pāyāso  ayuttoti vadati.</p>
              <p>[03] ^b^vedī^eb^ti pubbenivāsañāṇena jāni paṭivijjhi.  ^b^saggāpāya^eb^nti dibbena cakkhunā saggampi apāyampi passati.  ^b^jātikkhaya^eb^nti arahattaṃ. ^b^abhiññāvosito^eb^ti jānitvā  vositavosāno. ^b^brāhmaṇo^eb^ ^a^P1.0232^ea^ ^b^bhava^eb^nti  avīcito yāva bhavaggā bhotā gotamena sadiso jātisampanno  khīṇāsavabrāhmaṇo natthi, bhavaṃyeva brāhmaṇoti.</p>
              <p>[03] evañca pana vatvā suvaṇṇapātiṃ pūretvā dasabalassa pāyāsaṃ  upanāmesi. satthā uppattiṃ dīpetvā ^a^V1.0205^ea^ bhojanaṃ paṭikkhipanto  ^b^gāthābhigītaṃ me^eb^tiādimāha. tattha ^b^gāthābhigīta^eb^nti  gāthāhi abhigītaṃ. ^b^abhojaneyya^eb^nti abhuñjitabbaṃ ^a^M1.0213^ea^. idaṃ vuttaṃ  hoti -- tvaṃ, brāhmaṇa, mayhaṃ ettakaṃ kālaṃ bhikkhācāravattena ṭhitassa  kaṭacchumattampi dātuṃ nāsakkhi, idāni pana mayā tuyhaṃ kilañjamhi  tile vitthārentena viya sabbe buddhaguṇā pakāsitā, iti gāyanena  gāyitvā laddhaṃ viya idaṃ bhojanaṃ hoti, tasmā idaṃ gāthābhigītaṃ me  abhojaneyyanti. ^b^sampassataṃ, brāhmaṇa, nesa dhammo^eb^ti, brāhmaṇa,  atthañca dhammañca sampassantānaṃ ``evarūpaṃ bhojanaṃ bhuñjitabba''nti  esa dhammo na hoti. sudhābhojanampi ^b^gāthābhigītaṃ panudanti  buddhā,^eb^ gāthāhi gāyitvā laddhaṃ buddhā nīharantiyeva. ^b^dhamme  sati, brāhmaṇa, vuttiresā^eb^ti, brāhmaṇa, dhamme sati dhammaṃ apekkhitvā  dhamme patiṭṭhāya jīvitaṃ kappentānaṃ esā vutti ayaṃ ājīvo --  evarūpaṃ nīharitvā dhammaladdhameva bhuñjitabbanti.</p>
              <p>[03] atha brāhmaṇo cintesi -- ahaṃ pubbe samaṇassa gotamassa guṇe  vā aguṇe vā na jānāmi. idāni panassāhaṃ guṇe ñatvā mama gehe  asītikoṭimattaṃ dhanaṃ sāsane vippakiritukāmo jāto, ayañca  ``mayā dinnapaccayā akappiyā''ti vadati. appaṭiggayho ahaṃ  samaṇena gotamenāti. atha bhagavā sabbaññutaññāṇaṃ pesetvā tassa  cittācāraṃ vīmaṃsanto, ``ayaṃ sabbepi attanā dinnapaccaye  `akappiyā'ti sallakkheti. yaṃ hi bhojanaṃ ārabbha kathā uppannā,  etadeva na vaṭṭati, sesā niddosā''ti brāhmaṇassa catunnaṃ paccayānaṃ  dānadvāraṃ dassento ^b^aññena cā^eb^tiādimāha. tattha  ^b^kukkuccavūpasanta^eb^nti hatthakukkuccādīnaṃ vasena vūpasantakukkuccaṃ.  ^b^annena pānenā^eb^ti desanāmattametaṃ ^a^P1.0233^ea^. ayaṃ  panattho -- aññehi tayā ``pariccajissāmī''ti sallakkhitehi  cīvarādīhi paccayehi upaṭṭhahassu. ^b^khettaṃ hi taṃ puññapekkhassa  hotī^eb^ti etaṃ tathāgatasāsanaṃ nāma puññapekkhassa puññatthikassa tuyhaṃ  appepi bīje bahusassaphaladāyakaṃ sukhettaṃ viya paṭiyattaṃ hoti. aṭṭhamaṃ. </p>
            </h4>
            <h4>
              <h4n> 9. sundarikasuttavaṇṇanā </h4n>
              <p>[03] 195^b^.^eb^ navame ^b^sundarikabhāradvājo^eb^ti sundarikāya  nadiyā tīre aggijuhaṇena evaṃladdhanāmo. ^b^sundarikāyā^eb^ti  evaṃnāmikāya nadiyā. ^b^aggiṃ^eb^ ^a^M1.0214^ea^ ^b^juhatī^eb^ti āhutiṃ pakkhipanena  jāleti ^a^V1.0206^ea^. ^b^aggihuttaṃ paricaratī^eb^ti agyāyatanaṃ  sammajjanupalepanabalikammādinā payirupāsati. ^b^ko nu kho imaṃ  habyasesaṃ bhuñjeyyā^eb^ti so kira brāhmaṇo aggimhi hutāvasesaṃ pāyāsaṃ  disvā cintesi -- ``aggimhi tāva pakkhittapāyāso mahābrahmunā  bhutto, ayaṃ pana avaseso atthi, taṃ yadi brahmuno mukhato jātassa  brāhmaṇassa dadeyyaṃ, evaṃ me pitarā saha puttopi santappito bhaveyya,  suvisodhito cassa brahmalokagāmimaggo''ti. so brāhmaṇassa  dassanatthaṃ uṭṭhāyāsanā catuddisā anuvilokesi, ``ko nu kho imaṃ  habyasesaṃ bhuñjeyyā''ti? </p>
              <p>[01] ^b^rukkhamūle^eb^ti tasmiṃ vanasaṇḍe jeṭṭhakarukkhassa mūle.  ^b^sasīsaṃ pārutaṃ nisinna^eb^nti saha sīsena pārutakāyaṃ nisinnaṃ.  kasmā pana bhagavā tattha nisīdi? bhagavā kira paccūsasamaye  lokaṃ olokento imaṃ brāhmaṇaṃ disvā cintesi -- ayaṃ brāhmaṇo  evarūpaṃ aggapāyāsaṃ gahetvā ``mahābrahmānaṃ bhojemī''ti aggimhi  jhāpento aphalaṃ karoti...pe0... cattāro magge ceva cattāri ca  phalāni demīti. tasmā kālasseva vuṭṭhāya sarīrapaṭijagganaṃ katvā  pattacīvaraṃ ādāya gantvā vuttanayena tasmiṃ rukkhamūle nisīdi. atha  kasmā sasīsaṃ pārupīti? himapātassa ca sītavātassa ca  paṭibāhaṇatthaṃ, paṭibalova etaṃ tathāgato adhivāsetuṃ. sace pana  apārupitvā ^a^P1.0234^ea^ nisīdeyya, brāhmaṇo dūratova  sañjānitvā nivatteyya, evaṃ sati kathā nappavatteyya. iti bhagavā --  ``brāhmaṇe āgate sīsaṃ vivarissāmi, atha maṃ so disvā kathaṃ  pavattessati, tassāhaṃ kathānusārena dhammaṃ desessāmī''ti  kathāpavattanatthaṃ evamakāsi.</p>
              <p>[03] ^b^upasaṅkamī^eb^ti brāhmaṇo -- ``ayaṃ sasīsaṃ pārupitvā  sabbarattiṃ padhānamanuyutto. imassa dakkhiṇodakaṃ datvā imaṃ habyasesaṃ  dassāmī''ti, brāhmaṇasaññī hutvā upasaṅkami. ^b^muṇḍo ayaṃ bhavaṃ,  muṇḍako ayaṃ bhava^eb^nti sīse vivaritamatte nīcakesantaṃ disvā  ``muṇḍo''ti āha. tato suṭṭhutaraṃ olokento pavattamattampi sikhaṃ  adisvā hīḷento ``muṇḍako''ti āha. ^b^tatovā^eb^ti yattha ṭhito  addasa, tamhāva padesā. ^b^muṇḍāpi hī^eb^ti kenaci kāraṇena  muṇḍitasīsāpi honti. </p>
              <p>[01] ^b^mā^eb^ ^a^M1.0215^ea^ ^b^jātiṃ pucchā^eb^ti yadi dānassa mahapphalataṃ  paccāsīsasi, jātiṃ mā puccha. akāraṇaṃ hi dakkhiṇeyyabhāvassa  jāti. ^b^caraṇañca pucchā^eb^ti apica kho sīlādiguṇabhedaṃ caraṇaṃ  puccha. etaṃ hi dakkhiṇeyyabhāvassa kāraṇaṃ. idānissa tamatthaṃ  vibhāvento ^b^kaṭṭhā have jāyati jātavedo^eb^tiādimāha ^a^V1.0207^ea^. tatrāyaṃ  adhippāyo -- idha kaṭṭhā aggi jāyati, na ca so sālādikaṭṭhā  jātova aggikiccaṃ karoti, sāpāna-doṇiādikaṭṭhā jāto na karoti,  attano pana acciyādiguṇasampattiyā yato vā tato vā jāto  karotiyeva. evaṃ na brāhmaṇakulādīsu jātova dakkhiṇeyyo hoti,  caṇḍālakulādīsu jāto na hoti, apica kho nīcakulinopi  uccakulinopi khīṇāsava-muni dhitimā hirīnisedho ājānīyo  hoti. imāya dhitihiripamokkhāya guṇasampattiyā jātimā  uttamadakkhiṇeyyo hoti. so hi dhitiyā guṇe dhāreti, hiriyā  dose nisedhetīti. apicettha ^b^munī^eb^ti monadhammena samannāgato.  ^b^dhitimā^eb^ti vīriyavā. ^b^ājānīyo^eb^ti  kāraṇākāraṇajānanako. ^b^hirīnisedho^eb^ti hiriyā pāpāni  nisedhetvā ṭhito.</p>
              <p>[03] ^b^saccena danto^eb^ti ^a^P1.0235^ea^ paramatthasaccena danto.  ^b^damasā upeto^eb^ti indriyadamena upeto. ^b^vedantagū^eb^ti  catunnaṃ maggavedānaṃ antaṃ, catūhi vā maggavedehi kilesānaṃ antaṃ gato.  ^b^vusitabrahmacariyo^eb^ti maggabrahmacariyavāsaṃ vuttho.  ^b^yaññopanīto^eb^ti upanītayañño paṭiyāditayañño ca.  ^b^tamupavhayethā^eb^ti yena yañño paṭiyādito, so taṃ paramatthabrāhmaṇaṃ  avhayeyya. ``indamavhayāma, somamavhayāma, varuṇamavhayāma,  īsānamavhayāma, yāmamavhayāmā''ti idaṃ pana avhānaṃ niratthakaṃ.  ^b^kālenā^eb^ti avhayanto ca ``kālo, bhante, niṭṭhitaṃ bhatta''nti  antomajjhanhikakāleyeva taṃ upavhayeyya. ^b^so juhati  dakkhiṇeyye^eb^ti yo evaṃ kāle khīṇāsavaṃ āmantetvā tattha  catupaccayadakkhiṇaṃ patiṭṭhapeti, so dakkhiṇeyye juhati nāma, na  acetane aggimhi pakkhipanto.</p>
              <p>[03] iti brāhmaṇo bhagavato kathaṃ suṇanto pasīditvā idāni attano  pasādaṃ āvikaronto ^b^addhā suyiṭṭha^eb^ntiādimāha. tassattho --  addhā mama yidaṃ idāni suyiṭṭhañca suhutañca bhavissati, pubbe pana  aggimhi jhāpitaṃ niratthakaṃ ahosīti. ^b^añño jano^eb^ti  ``ahaṃ brāhmaṇo, ahaṃ brāhmaṇo''ti vadanto ^a^M1.0216^ea^ andhabālaputhujjano.  ^b^habyasesa^eb^nti hutasesaṃ. ^b^bhuñjatu bhava^eb^ntiādi purimasutte  vuttanayeneva veditabbaṃ.</p>
              <p>[03] ^b^na khvāha^eb^nti na kho ahaṃ. kasmā panevamāhāti?  tasmiṃ kira bhojane upahaṭamatteva ``satthā ^a^V1.0208^ea^ bhuñjissatī''ti saññāya  catūsu mahādīpesu dvīsu parittadīpasahassesu devatā pupphaphalādīni ceva  sappinavanītatelamadhuphāṇitādīni ca ādāya madhupaṭalaṃ pīḷetvā madhuṃ  gaṇhantiyo viya dibbānubhāvena nibbattitojameva gahetvā pakkhipiṃsu.  tena taṃ sukhumattaṃ gataṃ, manussānañca oḷārikaṃ vatthūti tesaṃ tāva  oḷārikavatthutāya sammā pariṇāmaṃ na gacchati. goyūse pana  tilabījāni pakkhipitvā pakkattā oḷārikamissakaṃ jātaṃ, devānañca  sukhumaṃ vatthūti tesaṃ sukhumavatthutāya sammā pariṇāmaṃ na gacchati.  sukkhavipassakakhīṇāsavassāpi kucchiyaṃ na pariṇamati.  aṭṭhasamāpattilābhīkhīṇāsavassa pana samāpattibalena ^a^P1.0236^ea^  pariṇāmeyya. bhagavato pana pākatikeneva kammajatejena pariṇāmeyya.</p>
              <p>[03] ^b^appaharite^eb^ti aharite. sace hi haritesu tiṇesu  pakkhipeyya, siniddhapāyāsena tiṇāni pūtīni bhaveyyuṃ. buddhā ca  bhūtagāmasikkhāpadaṃ na vītikkamanti, tasmā evamāha. yattha pana  galappamāṇāni mahātiṇāni, tādise ṭhāne pakkhipituṃ vaṭṭati.  ^b^appāṇake^eb^ti sappāṇakasmiṃ hi parittake udake pakkhitte pāṇakā  maranti, tasmā evamāha. yaṃ pana gambhīraṃ mahāudakaṃ hoti,  pātisatepi pātisahassepi pakkhitte na āluḷati, tathārūpe udake  vaṭṭati. ^b^opilāpesī^eb^ti suvaṇṇapātiyā saddhiṃyeva nimujjāpesi.  ^b^cicciṭāyati ciṭiciṭāyatī^eb^ti evarūpaṃ saddaṃ karoti. kiṃ  panesa pāyāsassa ānubhāvo, udāhu tathāgatassāti? tathāgatassa.  ayaṃ hi brāhmaṇo taṃ pāyāsaṃ opilāpetvā ummaggaṃ āruyha satthu  santikaṃ anāgantvāva gaccheyya, atha bhagavā -- ``ettakaṃ acchariyaṃ  disvā mama santikaṃ āgamissati. athassāhaṃ dhammadesanāya  micchādiṭṭhigahaṇaṃ bhinditvā sāsane otāretvā amatapānaṃ  pāyessāmī''ti adhiṭṭhānabalena evamakāsi.</p>
              <p>[03] ^b^dāru^eb^ ^a^M1.0217^ea^ ^b^samādahāno^eb^ti dāruṃ jhāpayamāno. ^b^bahiddhā hi  eta^eb^nti etaṃ dārujjhāpanaṃ nāma ariyadhammato bahiddhā. yadi etena  suddhi bhaveyya, ye davaḍāhakādayo bahūni dārūni jhāpenti, te  paṭhamataraṃ sujjheyyuṃ. ^b^kusalā^eb^ti khandhādīsu kusalā.  ^b^ajjhattamevujjalayāmi joti^eb^nti niyakajjhatte attano  santānasmiṃyeva ñāṇajotiṃ jālemi. ^b^niccagginī^eb^ti  āvajjanapaṭibaddhena sabbaññutaññāṇena niccaṃ pajjalitaggi.  ^b^niccasamāhitatto^eb^ti niccaṃ sammā ṭhapitacitto. ^b^brahmacariyaṃ  carāmī^eb^ti bodhimaṇḍe caritaṃ brahmacariyaṃ gahetvā evaṃ vadati.</p>
              <p>[03] ^b^māno^eb^ ^a^V1.0209^ea^ ^b^hi te, brāhmaṇa, khāribhāro^eb^ti yathā khāribhāro  khandhena vayhamāno upari ṭhitopi akkantakkantaṭṭhāne pathaviyā saddhiṃ  phuseti, evameva jātigottakulādīni mānavatthūni nissāya ussāpito  mānopi tattha tattha issaṃ uppādento catūsu apāyesu saṃsīdāpeti.  tenāha ``māno hi te, brāhmaṇa, khāribhāro''ti ^a^P1.0237^ea^.  ^b^kodho dhūmo^eb^ti tava ñāṇaggissa upakkilesaṭṭhena kodho dhumo.  tena hi te upakkiliṭṭho ñāṇaggi na virocati. ^b^bhasmani  mosavajja^eb^nti nirojaṭṭhena musāvādo chārikā nāma. yathā hi  chārikāya paṭicchanno aggi na joteti, evaṃ te musāvādena paṭicchannaṃ  ñāṇanti dasseti. ^b^jivhā sujā^eb^ti yathā tuyhaṃ  suvaṇṇarajatalohakaṭṭhamattikāsu aññataramayā yāgayajanatthāya sujā  hoti, evaṃ mayhaṃ dhammayāgaṃ yajanatthāya pahūtajivhā sujāti vadati.  ^b^hadayaṃ jotiṭṭhāna^eb^nti yathā tuyhaṃ nadītīre jotiṭṭhānaṃ, evaṃ mayhaṃ  dhammayāgassa yajanaṭṭhānatthena sattānaṃ hadayaṃ jotiṭṭhānaṃ. ^b^attā^eb^ti  cittaṃ.</p>
              <p>[03] ^b^dhammo rahado^eb^ti yathā tvaṃ aggiṃ paricaritvā  dhūmachārikasedakiliṭṭhasarīro sundarikaṃ nadiṃ otaritvā nhāyasi, evaṃ  mayhaṃ sundarikāsadisena bāhirena rahadena attho natthi,  aṭṭhaṅgikamaggadhammo pana mayhaṃ rahado, tatrāhaṃ pāṇasatampi  pāṇasahassampi caturāsītipāṇasahassānipi ekappahārena nhāpemi.  ^b^sīlatittho^eb^ti tassa pana me dhammarahadassa catupārisuddhisīlaṃ  titthanti dasseti. ^b^anāvilo^eb^ti yathā tuyhaṃ sundarikā nadī  catūhi pañcahi ekato nhāyantehi heṭṭhupariyavālikā āluḷā hoti  ^a^M1.0218^ea^, na evaṃ mayhaṃ rahado, anekasatasahassesupi pāṇesu otaritvā nhāyantesu  so anāvilo vippasannova hoti. ^b^sabbhi sataṃ pasattho^eb^ti  paṇḍitehi paṇḍitānaṃ pasaṭṭho. uttamatthena vā so sabbhīti vuccati,  paṇḍitehi pasatthattā sataṃ pasattho. ^b^taranti pāra^eb^nti  nibbānapāraṃ gacchanti.</p>
              <p>[03] idāni ariyamaggarahadassa aṅgāni uddharitvā dassento  ^b^saccaṃ dhammo^eb^tiādimāha. tattha ^b^sacca^eb^nti vacīsaccaṃ.  ^b^dhammo^eb^ti iminā diṭṭhisaṅkappavāyāmasatisamādhayo dasseti.  ^b^saṃyamo^eb^ti iminā kammantājīvā gahitā. ^b^sacca^eb^nti vā  iminā maggasaccaṃ gahitaṃ. sā atthato sammādiṭṭhi. vuttañhetaṃ --  ``sammādiṭṭhi maggo ceva hetu cā''ti (dha0 sa0 1039).  sammādiṭṭhiyā pana gahitāya taggatikattā sammāsaṅkappo gahitova hoti.  ^b^dhammo^eb^ti iminā vāyāmasatisamādhayo. ^b^saṃyamo^eb^ti  iminā vācākammantājīvā. evampi aṭṭhaṅgiko maggo dassito  ^a^V1.0210^ea^ hoti. atha vā ^b^sacca^eb^nti paramatthasaccaṃ ^a^P1.0238^ea^, taṃ  atthato nibbānaṃ. ^b^dhammo^eb^tipadena diṭṭhi saṅkappo vāyāmo sati  samādhīti pañcaṅgāni gahitāni. ^b^saṃyamo^eb^ti vācā kammanto  ājīvoti tīṇi. evampi aṭṭhaṅgiko maggo dassito hoti.  ^b^brahmacariya^eb^nti etaṃ brahmacariyaṃ nāma. ^b^majjhe sitā^eb^ti  sassatucchede vajjetvā majjhe nissitā. ^b^brahmapattī^eb^ti seṭṭhapatti.  ^b^sa tujjubhūtesu namo karohī^eb^ti ettha ta-kāro padasandhikaro,  sa tvaṃ ujubhūtesu khīṇāsavesu namo karohīti attho. ^b^tamahaṃ  naraṃ dhammasārīti brūmī^eb^ti yo evaṃ paṭipajjati, tamahaṃ puggalaṃ  ``dhammasārī eso dhammasāriyā paṭicchanno''ti ca ``kusaladhammehi  akusaladhamme sāretvā ṭhito''ti vāti vadāmīti. navamaṃ. </p>
            </h4>
            <h4>
              <h4n> 10. bahudhītarasuttavaṇṇanā </h4n>
              <p>[03] 196^b^.^eb^ dasame ^b^aññatarasmiṃ vanasaṇḍe^eb^ti  paccūsasamaye lokaṃ olokento tassa brāhmaṇassa arahattassa  upanissayaṃ disvā ``gacchāmissa saṅgahaṃ karissāmī''ti gantvā  tasmiṃ vanasaṇḍe viharati. ^b^naṭṭhā hontī^eb^ti kasitvā vissaṭṭhā  aṭavimukhā caramānā brāhmaṇe bhuñjituṃ gate palātā honti.  ^b^pallaṅka^eb^nti samantato ūrubaddhāsanaṃ. ^b^ābhujitvā^eb^ti  bandhitvā ^a^M1.0219^ea^. ^b^ujuṃ kāyaṃ paṇidhāyā^eb^ti uparimaṃ sarīraṃ ujukaṃ  ṭhapetvā, aṭṭhārasa piṭṭhikaṇṭake koṭiyā koṭiṃ paṭipādetvā.  ^b^parimukhaṃ satiṃ upaṭṭhapetvā^eb^ti kammaṭṭhānābhimukhaṃ satiṃ ṭhapayitvā,  mukhasamīpe vā katvāti attho. teneva vibhaṅge vuttaṃ -- ``ayaṃ  sati upaṭṭhitā hoti sūpaṭṭhitā nāsikagge vā mukhanimitte vā, tena  vuccati parimukhaṃ satiṃ upaṭṭhapetvā''ti (vibha0 537). atha vā  ^b^``parī^eb^ti pariggahaṭṭho. ^b^mukha^eb^nti niyyānaṭṭho.  ^b^satī^eb^ti upaṭṭhānaṭṭho. tena vuccati parimukhaṃ satiṃ upaṭṭhapetvā''ti  evaṃ paṭisambhidāyaṃ (paṭi0 ma0 1.164) vuttanayenapettha attho  daṭṭhabbo. tatrāyaṃ saṅkhepo -- ``pariggahitaniyyānaṃ satiṃ katvā''ti.  evaṃ nisīdanto ca pana chabbaṇṇā ghanabuddharasmiyo vissajjetvā  nisīdi. ^b^upasaṅkamī^eb^ti domanassābhibhūto āhiṇḍanto,  ``sukhena vatāyaṃ samaṇo nisinno''ti cintetvā upasaṅkami.</p>
              <p>[03] ^b^ajjasaṭṭhiṃ^eb^ ^a^P1.0239^ea^ ^b^na dissantī^eb^ti ajja  chadivasamattakā paṭṭhāya na dissanti. ^b^pāpakā^eb^ti lāmakā  tilakhāṇukā. tena kira tilakhette vapite tadaheva devo vassitvā  tile paṃsumhi osīdāpesi ^a^V1.0211^ea^, pupphaṃ vā phalaṃ vā gahetuṃ nāsakkhiṃsu.  yepi vaḍḍhiṃsu, tesaṃ upari pāṇakā patitvā paṇṇāni khādiṃsu,  ekapaṇṇadupaṇṇā khāṇukā avasissiṃsu. brāhmaṇo khettaṃ oloketuṃ  gato te disvā -- ``vaḍḍhiyā me tilā gahitā, tepi naṭṭhā''ti  domanassajāto ahosi, taṃ gahetvā imaṃ gāthamāha.</p>
              <p>[03] ^b^ussoḷhikāyā^eb^ti ussāhena kaṇṇanaṅguṭṭhādīni  ukkhipitvā vicarantā uppatanti. tassa kira anupubbena bhogesu  parikkhīṇesu pakkhipitabbassa abhāvena tucchakoṭṭhā ahesuṃ. tassa  ito cito ca sattahi gharehi āgatā mūsikā te tucchakoṭṭhe  pavisitvā uyyānakīḷaṃ kīḷantā viya naccanti, taṃ gahetvā evamāha.</p>
              <p>[03] ^b^uppāṭakehi sañchanno^eb^ti uppāṭakapāṇakehi sañchanno.  tassa kira brāhmaṇassa sayanatthāya santhataṃ tiṇapaṇṇasanthāraṃ koci  antarantarā paṭijagganto natthi. so divasaṃ araññe kammaṃ katvā  sāyaṃ āgantvā tasmiṃ nipajjati. athassa uppāṭakapāṇakā sarīraṃ  ekacchannaṃ karontā khādanti, taṃ gahetvā evamāha.</p>
              <p>[03] ^b^vidhavā^eb^ti ^a^M1.0220^ea^ matapatikā. yāva kira tassa brāhmaṇassa gehe  vibhavamattā ahosi, tāva tā vidhavāpi hutvā patikulesu vasituṃ  labhiṃsu. yadā pana so niddhano jāto, tadā tā ``pitugharaṃ  gacchathā''ti sassusasurādīhi nikkaḍḍhitā tato tasseva gharaṃ āgantvā  vasantiyo brāhmaṇassa bhojanakāle ``gacchatha ayyakena saddhiṃ  bhuñjathā''ti putte pesenti, tehi pātiyaṃ hatthesu otāritesu brāhmaṇo  hatthassa okāsaṃ na labhati. taṃ gahetvā imaṃ gāthamāha.</p>
              <p>[03] ^b^piṅgalā^eb^ti kaḷārapiṅgalā. ^b^tilakāhatā^eb^ti  kāḷasetādivaṇṇehi tilakehi āhatagattā. ^b^sottaṃ pādena  bodhetī^eb^ti niddaṃ okkantaṃ pādena paharitvā pabodheti. ayaṃ kira  brāhmaṇo mūsikasaddena ubbāḷho uppāṭakehi ca khajjamāno sabbarattiṃ  ^a^P1.0240^ea^ niddaṃ alabhitvā paccūsakāle niddāyati. atha naṃ  akkhīsu nimmilitamattesveva -- ``kiṃ karosi, brāhmaṇa, pacchā ca  pubbe ca gahitassa iṇassa? vaḍḍhi matthakaṃ pattā, satta dhītaro  posetabbā. idāni iṇāyikā āgantvā ^a^V1.0212^ea^ gehaṃ parivāressanti, gaccha  kammaṃ karohī''ti pādena paharitvā pabodheti. taṃ gahetvā imaṃ  gāthamāha.</p>
              <p>[03] ^b^iṇāyikā^eb^ti yesaṃ anena hatthato iṇaṃ gahitaṃ. so kira  kassaci hatthato ekaṃ kahāpaṇaṃ kassaci dve kassaci dasa...pe0...  kassaci satanti evaṃ bahūnaṃ hatthato iṇaṃ aggahesi. te divā  brāhmaṇaṃ apassantā ``gehato taṃ nikkhantameva gaṇhissāmā''ti  balavapaccūse gantvā codenti. taṃ gahetvā imaṃ gāthamāha.</p>
              <p>[03] bhagavā tena brāhmaṇena imāhi sattahi gāthāhi dukkhe kathite  ``yaṃ yaṃ, brāhmaṇa, tayā dukkhaṃ kathitaṃ, sabbametaṃ mayhaṃ natthī''ti  dassento paṭigāthāhi brāhmaṇassa dhammadesanaṃ vaḍḍhesi. brāhmaṇo tā  gāthā sutvā bhagavati pasanno saraṇesu patiṭṭhāya pabbajitvā arahattaṃ  pāpuṇi. taṃ dassetuṃ ^b^evaṃ vutte bhāradvājagotto^eb^tiādi vuttaṃ.  tattha ^b^alatthā^eb^ti labhi.</p>
              <p>[03] tañca pana brāhmaṇaṃ bhagavā pabbājetvā ādāya jetavanaṃ gantvā  punadivase tena therena pacchāsamaṇena kosalarañño gehadvāraṃ agamāsi  ^a^M1.0221^ea^. rājā ``satthā āgato''ti sutvā pāsādā oruyha vanditvā hatthato  pattaṃ gahetvā tathāgataṃ uparipāsādaṃ āropetvā varāsane nisīdāpetvā  gandhodakena pāde dhovitvā satapākatelena makkhetvā yāguṃ āharāpetvā  rajatadaṇḍaṃ suvaṇṇakaṭacchuṃ gahetvā satthu upanāmesi. satthā pattaṃ  pidahi. rājā tathāgatassa pādesu patitvā, ``sace me, bhante,  doso atthi, khamathā''ti āha. natthi, mahārājāti. atha kasmā  yāguṃ na gaṇhathāti? palibodho atthi, mahārājāti. kiṃ pana,  bhante, yāguṃ agaṇhanteheva labhitabbo esa palibodho, paṭibalo ahaṃ  palibodhaṃ dātuṃ, gaṇhatha, bhanteti. satthā aggahesi.  mahallakattheropi dīgharattaṃ chāto yāvadatthaṃ yāguṃ pivi. rājā  khādanīyabhojanīyaṃ datvā bhattakiccāvasāne bhagavantaṃ ^a^P1.0241^ea^  vanditvā āha -- ``bhagavā tumhe paveṇiyā āgate  okkākavaṃse uppajjitvā cakkavattisiriṃ pahāya pabbajitvā loke aggataṃ  patto, ko nāma, bhante, tumhākaṃ palibodho''ti? mahārāja, etassa  mahallakattherassa palibodho amhākaṃ palibodhasadisovāti.</p>
              <p>[03] rājā ^a^V1.0213^ea^ theraṃ vanditvā -- ``ko, bhante, tumhākaṃ palibodho''ti  pucchi? iṇapalibodho, mahārājāti. kittako, bhanteti? gaṇehi,  mahārājāti. rañño ``ekaṃ dve sataṃ sahassa''nti gaṇentassa  aṅguliyo nappahonti. athekaṃ purisaṃ pakkositvā, ``gaccha, bhaṇe,  nagare bheriṃ carāpehi `sabbe bahudhītikabrāhmaṇassa iṇāyikā rājaṅgaṇe  sannipatantū''ti. manussā bheriṃ sutvā sannipatiṃsu. rājā tesaṃ  hatthato paṇṇāni āharāpetvā sabbesaṃ anūnaṃ dhanamadāsi. tattha  suvaṇṇameva satasahassagghanakaṃ ahosi. puna rājā pucchi --  ``aññopi atthi, bhante, palibodho''ti. iṇaṃ nāma, mahārāja,  datvā muccituṃ sakkā, etā pana satta dārikā mahāpalibodhā mayhanti.  rājā yānāni pesetvā tassa dhītaro āharāpetvā attano dhītaro  katvā taṃ taṃ kulagharaṃ pesetvā, ``aññopi, bhante, atthi  palibodho''ti pucchi? brāhmaṇī, mahārājāti. rājā yānaṃ pesetvā,  tassa brāhmaṇiṃ āharāpetvā, ayyikaṭṭhāne ṭhapetvā puna pucchi --  ``aññopi, bhante, atthi palibodho''ti? natthi ^a^M1.0222^ea^, mahārājāti vutte  rājāpi cīvaradussāni dāpetvā, ``bhante, mama santakaṃ tumhākaṃ  bhikkhubhāvaṃ jānāthā''ti āha. āma, mahārājāti. atha naṃ rājā  āha -- ``bhante, cīvarapiṇḍapātādayopi sabbe paccayā amhākaṃ  santakā bhavissanti. tumhe tathāgatassa manaṃ gahetvā samaṇadhammaṃ  karothā''ti. thero tatheva appamatto samaṇadhammaṃ karonto nacirasseva  āsavakkhayaṃ pattoti. dasamaṃ. </p>
              <p>[06] paṭhamo vaggo. </p>
            </h4>
          </h3>
          <h3>
            <h3n> 2. upāsakavaggo </h3n>
            <h4>
              <h4n> 1. kasibhāradvājasuttavaṇṇanā </h4n>
              <p>[03] 197^b^.^eb^ dutiyavaggassa ^a^P1.0242^ea^ paṭhame  ^b^magadhesū^eb^ti evaṃnāmake janapade. ^b^dakkhiṇāgirismi^eb^nti  rājagahaṃ parivāretvā ṭhitassa girino dakkhiṇabhāge janapado atthi,  tasmiṃ janapade, tattha vihārassāpi tadeva nāmaṃ. ^b^ekanāḷāyaṃ  brāhmaṇagāme^eb^ti ekanāḷāti tassa gāmassa nāmaṃ. brāhmaṇā  ^a^V1.0214^ea^ panettha sambahulā paṭivasanti, brāhmaṇabhogo eva vā so. tasmā  ``brāhmaṇagāmo''ti vuccati.</p>
              <p>[03] ^b^tena kho pana samayenā^eb^ti yaṃ samayaṃ bhagavā magadharaṭṭhe  ekanāḷaṃ brāhmaṇagāmaṃ upanissāya dakkhiṇagirimahāvihāre brāhmaṇassa  indriyaparipākaṃ āgamayamāno viharati, tena samayena.  ^b^kasibhāradvājassā^eb^ti so brāhmaṇo kasiṃ nissāya jīvati,  bhāradvājoti cassa gottaṃ. ^b^pañcamattānī^eb^ti pañca pamāṇāni,  anūnāni anadhikāni pañcanaṅgalasatānīti vuttaṃ hoti.  ^b^payuttānī^eb^ti yojitāni, balībaddānaṃ khandhesu ṭhapetvā yuge  yottehi yojitānīti attho.</p>
              <p>[03] ^b^vappakāle^eb^ti vappanakāle bījanikkhepasamaye. tattha dve  vappāni kalalavappañca paṃsuvappañca. paṃsuvappaṃ idha adhippetaṃ, tañca  kho paṭhamadivase maṅgalavappaṃ. tatthāyaṃ upakaraṇasampadā -- tīṇi  balibaddasahassāni upaṭṭhāpitāni honti, sabbesaṃ suvaṇṇamayāni  siṅgāni paṭimukkāni, rajatamayā khurā, sabbe ^a^M1.0223^ea^ setamālāhi ceva  gandhapañcaṅgulīhi ca alaṅkatā paripuṇṇapañcaṅgā sabbalakkhaṇasampannā,  ekacce kāḷā añjanavaṇṇā, ekacce setā phalikavaṇṇā, ekacce rattā  pavāḷavaṇṇā, ekacce kammāsā masāragallavaṇṇā. evaṃ pañcasatā  kassakā sabbe ahatasetavatthā gandhamālālaṅkatā dakkhiṇāṃsakūṭesu  patiṭṭhitapupphacumbaṭakā haritālamanosilālañjanujjalagattā dasa dasa  naṅgalā ekekagumbā hutvā gacchanti. naṅgalānaṃ sīsañca yugañca  patodā ca suvaṇṇakhacitā ^a^P1.0243^ea^. paṭhamanaṅgale aṭṭha  balībaddā yuttā, sesesu cattāro cattāro, avasesā kilantaparivattanatthaṃ  ānītā. ekekagumbe ekekabījasakaṭaṃ ekeko kasati, ekeko  vappati.</p>
              <p>[03] brāhmaṇo pana pageva massukammaṃ kārāpetvā nhāyitvā  sugandhagandhehi vilitto pañcasatagghanakaṃ vatthaṃ nivāsetvā  sahassagghanakaṃ ekaṃsaṃ karitvā ekekissā aṅguliyā dve dveti vīsati  aṅgulimuddikāyo kaṇṇesu sīhakuṇḍalāni sīse brahmaveṭhanaṃ  paṭimuñcitvā suvaṇṇamālaṃ kaṇṭhe katvā brāhmaṇagaṇaparivuto kammantaṃ  vosāsati. athassa brāhmaṇī anekasatabhājanesu pāyāsaṃ pacāpetvā  mahāsakaṭesu āropetvā gandhodakena nhāyitvā sabbālaṅkāravibhūsitā  brāhmaṇīgaṇaparivutā kammantaṃ agamāsi. gehampissa haritupalittaṃ  vippakiṇṇalājaṃ ^a^V1.0215^ea^ puṇṇaghaṭakadalidhajapaṭākāhi alaṅkataṃ gandhapupphādīhi  sukatabalikammaṃ, khettañca tesu tesu ṭhānesu samussitaddhajapaṭākaṃ  ahosi. parijanakammakārehi saddhiṃ osaṭaparisā aḍḍhateyyasahassā  ahosi, sabbe ahatavatthā, sabbesaṃ pāyāsabhojanameva paṭiyattaṃ.</p>
              <p>[03] atha brāhmaṇo suvaṇṇapātiṃ dhovāpetvā pāyāsassa pūretvā  sappimadhuphāṇitehi abhisaṅkharitvā naṅgalabalikammaṃ kārāpesi.  brāhmaṇī pañcannaṃ kassakasatānaṃ suvaṇṇarajatakaṃsatambalohamayāni  bhājanāni dāpetvā suvaṇṇakaṭacchuṃ gahetvā pāyāsena parivisantī  gacchati. brāhmaṇo pana balikammaṃ kāretvā rattabandhikāyo upāhanāyo  ārohitvā rattasuvaṇṇadaṇḍakaṃ gahetvā, ``idha pāyāsaṃ detha, idha sappiṃ  ^a^M1.0224^ea^ detha, idha sakkharaṃ dethā''ti vosāsamāno vicarati. ayaṃ tāva  kammante pavatti. </p>
              <p>[01] vihāre pana yattha yattha buddhā vasanti, tattha tattha nesaṃ  devasikaṃ pañca kiccāni bhavanti, seyyathidaṃ -- purebhattakiccaṃ  pacchābhattakiccaṃ purimayāmakiccaṃ majjhimayāmakiccaṃ  pacchimayāmakiccanti.</p>
              <p>[03] tatridaṃ purebhattakiccaṃ ^a^P1.0244^ea^ -- bhagavā hi pātova  uṭṭhāya upaṭṭhākānuggahatthaṃ sarīraphāsukatthañca mukhadhovanādiparikammaṃ  katvā yāva bhikkhācāravelā, tāva vivittāsane vītināmetvā  bhikkhācāravelāya nivāsetvā kāyabandhanaṃ bandhitvā cīvaraṃ pārupitvā  pattamādāya kadāci ekako kadāci bhikkhusaṅghaparivuto gāmaṃ vā  nigamaṃ vā piṇḍāya pavisati kadāci pakatiyā, kadāci anekehi  pāṭihāriyehi vattamānehi. seyyathidaṃ -- piṇḍāya pavisato  lokanāthassa purato purato gantvā mudugatiyo vātā pathaviṃ sodhenti,  valāhakā udakaphusitāni muñcantā magge reṇuṃ vūpasametvā upari  vitānaṃ hutvā tiṭṭhanti, apare vātā pupphāni upaharitvā magge  okiranti. unnatā bhūmippadesā onamanti, onatā unnamanti.  pādanikkhepasamaye samāva bhūmi hoti, sukhasamphassāni padumapupphāni  vā pāde sampaṭicchanti. indakhīlassa anto ṭhapitamatte  dakkhiṇapāde sarīrā chabbaṇṇarasmiyo nikkhamitvā  suvaṇṇarasasiñcanāni viya citrapaṭaparikkhittāni viya ca  pāsādakūṭāgārādīni karontiyo ito cito ca vidhāvanti.  hatthiassavihaṅgādayo sakasakaṭṭhānesu ṭhitāyeva madhurenākārena saddaṃ  karonti ^a^V1.0216^ea^, tathā bherivīṇādīni tūriyāni manussānañca kāyūpagāni  ābharaṇāni. tena saññāṇena manussā jānanti ``ajja bhagavā idha  piṇḍāya paviṭṭho''ti. te sunivatthā supārutā gandhapupphādīni ādāya  gharā nikkhamitvā antaravīthiṃ paṭipajjitvā bhagavantaṃ gandhapupphādīhi  sakkaccaṃ pūjetvā vanditvā -- ``amhākaṃ, bhante, dasa bhikkhū, amhākaṃ  vīsati, amhākaṃ bhikkhusataṃ dethā''ti yācitvā bhagavatopi pattaṃ  gahetvā āsanaṃ paññāpetvā sakkaccaṃ piṇḍapātena paṭimānenti.</p>
              <p>[03] bhagavā ^a^M1.0225^ea^ katabhattakicco tesaṃ santānāni oloketvā tathā dhammaṃ  deseti, yathā keci saraṇagamane patiṭṭhahanti, keci pañcasu sīlesu,  keci sotāpattisakadāgāmianāgāmiphalānaṃ aññatarasmiṃ, keci  pabbajitvā aggaphale arahatteti ^a^P1.0245^ea^. evaṃ mahājanaṃ  anuggahetvā uṭṭhāyāsanā vihāraṃ gacchati. tattha gandhamaṇḍalamāḷe  paññattavarabuddhāsane nisīdati bhikkhūnaṃ bhattakiccapariyosānaṃ  āgamayamāno. tato bhikkhūnaṃ bhattakiccapariyosāne upaṭṭhāko  bhagavato nivedeti. atha bhagavā gandhakuṭiṃ pavisati. idaṃ tāva  ^b^purebhattakiccaṃ^eb^.</p>
              <p>[03] atha bhagavā evaṃ katapurebhattakicco gandhakuṭiyā upaṭṭhāne  nisīditvā pāde pakkhāletvā pādapīṭhe ṭhatvā bhikkhusaṅghaṃ ovadati  -- ^b^``bhikkhave, appamādena sampādetha, dullabho buddhuppādo  lokasmiṃ, dullabho manussattapaṭilābho, dullabhā saddhāsampatti, dullabhā  pabbajjā, dullabhaṃ saddhammassavana''nti.^eb^ tattha keci bhagavantaṃ  kammaṭṭhānaṃ pucchanti. bhagavā tesaṃ attano cariyānurūpaṃ kammaṭṭhānaṃ  deti. tato sabbepi bhagavantaṃ vanditvā attano attano  rattiṭṭhānadivāṭṭhānāni gacchanti, keci araññaṃ, keci rukkhamūlaṃ, keci  pabbatādīnaṃ aññataraṃ, keci cātumahārājikabhavanaṃ...pe0... keci  vasavattibhavananti. tato bhagavā gandhakuṭiṃ pavisitvā sace  ākaṅkhati, dakkhiṇena passena sato sampajāno muhuttaṃ sīhaseyyaṃ  kappeti. atha samassāsitakāyo uṭṭhahitvā dutiyabhāge lokaṃ  voloketi. tatiyabhāge yaṃ gāmaṃ vā nigamaṃ vā upanissāya  viharati, tattha mahājano purebhattaṃ dānaṃ datvā pacchābhattaṃ sunivattho  supāruto gandhapupphādīni ādāya vihāre sannipatati. tato bhagavā  sampattaparisāya anurūpena pāṭihāriyena gantvā dhammasabhāyaṃ  paññattavarabuddhāsane ^a^V1.0217^ea^ nisajja dhammaṃ deseti kālayuttaṃ samayayuttaṃ. atha  kālaṃ viditvā parisaṃ uyyojeti, manussā bhagavantaṃ vanditvā  pakkamanti. idaṃ ^b^pacchābhattakiccaṃ^eb^.</p>
              <p>[03] so evaṃ niṭṭhitapacchābhattakicco sace gattāni osiñcitukāmo  hoti, buddhāsanā vuṭṭhāya nhānakoṭṭhakaṃ pavisitvā upaṭṭhākena  paṭiyāditaudakena gattāni utuṃ gāhāpeti ^a^P1.0246^ea^.  upaṭṭhākopi buddhāsanaṃ ānetvā papphoṭetvā gandhakuṭipariveṇe paññāpeti.  bhagavā surattadupaṭṭaṃ nivāsetvā kāyabandhanaṃ bandhitvā uttarāsaṅgaṃ  katvā tattha āgantvā nisīdati ^a^M1.0226^ea^ ekakova muhuttaṃ paṭisallīno. atha  bhikkhū tato tato āgamma bhagavato upaṭṭhānaṃ gacchanti. tattha ekacce  pañhaṃ pucchanti, ekacce kammaṭṭhānaṃ, ekacce dhammassavanaṃ yācanti.  bhagavā tesaṃ adhippāyaṃ sampādento purimayāmaṃ vītināmeti. idaṃ  ^b^purimayāmakiccaṃ^eb^.</p>
              <p>[03] purimayāmakiccapariyosāne pana bhikkhūsu bhagavantaṃ vanditvā  pakkamantesu sakaladasasahassilokadhātudevatāyo okāsaṃ labhamānā  bhagavantaṃ upasaṅkamitvā pañhaṃ pucchanti yathābhisaṅkhataṃ antamaso  caturakkharampi. bhagavā tāsaṃ tāsaṃ devatānaṃ pañhaṃ vissajjento  majjhimayāmaṃ vītināmeti. idaṃ ^b^majjhimayāmakiccaṃ^eb^.</p>
              <p>[03] pacchimayāmaṃ pana tayo koṭṭhāse katvā purebhattato paṭṭhāya  nisajjāpīḷitassa sarīrassa kilāsubhāvamocanatthaṃ ekaṃ koṭṭhāsaṃ  caṅkamena vītināmeti. dutiyakoṭṭhāse gandhakuṭiṃ pavisitvā  dakkhiṇena passena sato sampajāno sīhaseyyaṃ kappeti.  tatiyakoṭṭhāse paccuṭṭhāya nisīditvā purimabuddhānaṃ santike  dānasīlādivasena katādhikārapuggaladassanatthaṃ buddhacakkhunā lokaṃ  oloketi. idaṃ ^b^pacchimayāmakiccaṃ^eb^.</p>
              <p>[03] tadāpi evaṃ olokento kasibhāradvājaṃ brāhmaṇaṃ arahattassa  upanissayasampannaṃ disvā -- ``tattha mayi gate kathā pavattissati,  kathāvasāne dhammadesanaṃ sutvā eso brāhmaṇo saputtadāro tīsu saraṇesu  patiṭṭhāya asītikoṭidhanaṃ mama sāsane vippakiritvā aparabhāge  nikkhamma pabbajitvā arahattaṃ pāpuṇissatī''ti ñatvā tattha gantvā  kathaṃ samuṭṭhāpetvā dhammaṃ desesi. etamatthaṃ dassetuṃ ^b^atha kho  bhagavā^eb^tiādi vuttaṃ. </p>
              <p>[01] tattha ^a^V1.0218^ea^ ^b^pubbaṇhasamaya^eb^nti bhummatthe upayogavacanaṃ,  pubbaṇhasamayeti attho. ^b^nivāsetvā^eb^ti paridahitvā.  vihāracīvaraparivattanavasenetaṃ vuttaṃ. ^b^pattacīvaramādāyā^eb^ti pattaṃ  hatthehi, cīvaraṃ kāyena ādiyitvā, sampaṭicchitvā ^a^P1.0247^ea^  dhāretvāti attho. bhagavato kira piṇḍāya  pavisitukāmassa bhamaro viya vikasitapadumadvayamajjhaṃ,  indanīlamaṇivaṇṇaselamayapatto hatthadvayamajjhaṃ āgacchati. taṃ  evamāgataṃ pattaṃ hatthehi sampaṭicchitvā cīvarañca parimaṇḍalaṃ pārutaṃ  kāyena dhāretvāti vuttaṃ hoti. ^b^tenupasaṅkamī^eb^ti ^a^M1.0227^ea^ yena maggena  kammanto gantabbo, tena ekakova upasaṅkami. kasmā pana naṃ  bhikkhū nānubandhiṃsūti? yadā hi bhagavā ekakova katthaci  gantukāmo hoti, yāva bhikkhācāravelā dvāraṃ pidahitvā  antogandhakuṭiyaṃ nisīdati. bhikkhū tāya saññāya jānanti  ``ajja bhagavā ekakova piṇḍāya caritukāmo, addhā kañci eva  vinetabbapuggalaṃ addasā''ti. te attano pattacīvaraṃ gahetvā gandhakuṭiṃ  padakkhiṇaṃ katvā vanditvā bhikkhācāraṃ gacchanti. tadā ca bhagavā  evamakāsi, tasmā bhikkhū nānubandhiṃsūti.</p>
              <p>[03] ^b^parivesanā vattatī^eb^ti tesaṃ suvaṇṇabhājanādīni gahetvā  nisinnānaṃ pañcasatānaṃ kassakānaṃ parivisanā vippakatā hoti.  ^b^ekamantaṃ aṭṭhāsī^eb^ti yattha ṭhitaṃ brāhmaṇo passati, tathārūpe  dassanūpacāre kathāsavanaphāsuke uccaṭṭhāne aṭṭhāsi. ṭhatvā ca  rajatasuvaṇṇarasapiñjaraṃ candimasūriyānaṃ pabhaṃ atirocamānaṃ samantato  sarīrappabhaṃ muñci, yāya ajjhotthaṭattā brāhmaṇassa  kammantasālābhittirukkhakasitamattikapiṇḍādayo suvaṇṇamayā viya  ahesuṃ. atha manussā bhuñjantā ca kasantā ca sabbakiccāni pahāya  asītianubyañjanaparivāraṃ dvattiṃsamahāpurisalakkhaṇapaṭimaṇḍitaṃ sarīraṃ  byāmappabhāparikkhepavibhūsitaṃ bāhuyugalaṃ jaṅgamaṃ viya padumasaraṃ,  rasmijālasamujjalitatārāgaṇamiva gaganatalaṃ, vijjulatāvinaddhamiva ca  kanakasikharaṃ siriyā jalamānaṃ sammāsambuddhaṃ ekamantaṃ ṭhitaṃ disvā  hatthapāde dhovitvā añjaliṃ paggayha samparivāretvā aṭṭhaṃsu. evaṃ tehi  samparivāritaṃ addasā kho kasibhāradvājo brāhmaṇo bhagavantaṃ piṇḍāya  ṭhitaṃ, disvāna bhagavantaṃ etadavoca -- ^b^ahaṃ kho, samaṇa, kasāmi  ca vapāmi cā^eb^ti. </p>
              <p>[01] kasmā ^a^P1.0248^ea^ panāyaṃ evamāha, kiṃ  samantapāsādike pasādanīye uttamadamathasamathamanuppattepi tathāgate  appasādena, udāhu aḍḍhatiyānaṃ janasahassānaṃ pāyāsaṃ paṭiyādetvāpi  kaṭacchubhikkhāya maccherenāti? ubhayathāpi no, bhagavato panassa  dassanena atittaṃ nikkhittakammantaṃ janaṃ disvā ``kammabhaṅgaṃ  ^a^V1.0219^ea^ me kātuṃ āgato''ti anattamanatā ahosi, tasmā  ^a^M1.0228^ea^ evamāha. bhagavato ca lakkhaṇasampattiṃ disvā --  ``sacāyaṃ kammante appayojayissa, sakalajambudīpe manussānaṃ  sīse cūḷāmaṇi viya abhavissa, ko nāmassa attho na  sampajjissati, evamevaṃ alasatāya kammante appayojetvā  vappamaṅgalādīsu piṇḍāya caratī''tipissa anattamanatā ahosi.  tenāha -- ``ahaṃ kho, samaṇa, kasāmi ca vapāmi ca, kasitvā  ca vapitvā ca bhuñjāmī''ti.</p>
              <p>[03] ayaṃ kirassa adhippāyo -- mayhampi tāva kammantā na  byāpajjanti, na camhi yathā tvaṃ evaṃ lakkhaṇasampanno, tvampi  kasitvā ca vapitvā ca bhuñjassu, ko te attho na sampajjeyya evaṃ  lakkhaṇasampannassāti. apicāyaṃ assosi -- ``sakyarājakule  kira kumāro uppanno, so cakkavattirajjaṃ pahāya pabbajito''ti.  tasmā idāni ``ayaṃ so''ti ñatvā ``cakkavattirajjaṃ pahāya  kilantosī''ti upārambhaṃ āropento evamāha. apica tikkhapañño  esa brāhmaṇo, na bhagavantaṃ apasādento bhaṇati, bhagavato pana  rūpasampattiṃ disvā puññasampattiṃ sambhāvayamāno kathāpavattanatthampi  evamāha. atha bhagavā veneyyavasena sadevake loke  aggakassakavappakabhāvaṃ attano dassento ^b^ahampi kho  brāhmaṇo^eb^tiādimāha.</p>
              <p>[03] atha brāhmaṇo cintesi -- ``ayaṃ samaṇo'' `ahampi kasāmi  ca vapāmi cā'ti bhaṇati. na cassa oḷārikāni yuganaṅgalādīni  kasibhaṇḍāni passāmi, kiṃ nu kho musā bhaṇatī''ti? bhagavantaṃ  pādatalato paṭṭhāya yāva kesaggā olokayamāno, aṅgavijjāya  katādhikārattā dvattiṃsavaralakkhaṇasampattimassa ñatvā, ``aṭṭhānametaṃ yaṃ  evarūpo musā bhaṇeyyā''ti sañjātabahumāno ^a^P1.0249^ea^  bhagavati samaṇavādaṃ pahāya gottena bhagavantaṃ samudācaramāno ^b^na kho  pana mayaṃ passāma bhoto gotamassā^eb^tiādimāha. bhagavā pana yasmā  pubbadhammasabhāgatāya kathanaṃ nāma buddhānaṃ ānubhāvo, tasmā buddhānubhāvaṃ  dīpento ^b^saddhā bīja^eb^ntiādimāha.</p>
              <p>[03] kā panettha pubbadhammasabhāgatā? nanu brāhmaṇena bhagavā  naṅgalādikasisambhārasamāyogaṃ puṭṭho apucchitassa bījassa sabhāgatāya  āha ``saddhā bīja''nti, evañca sati kathāpi ananusandhikā hoti?  na hi buddhānaṃ ananusandhikakathā ^a^M1.0229^ea^ nāma atthi, napi pubbadhammassa  asabhāgatāya ^a^V1.0220^ea^ kathenti. evaṃ panettha anusandhi veditabbā -- brāhmaṇena  hi bhagavā yuganaṅgalādikasisambhāravasena kasiṃ pucchito. so tassa  anukampāya ``idaṃ apucchita''nti aparihāpetvā samūlaṃ saupakāraṃ  sasambhāraṃ saphalaṃ kasiṃ paññāpetuṃ mūlato paṭṭhāya dassento ``saddhā  bīja''ntiādimāha. tattha bījaṃ kasiyā mūlaṃ, tasmiṃ sati  kattabbato, asati akattabbato, tappamāṇena ca kattabbato. bīje hi  sati kasiṃ karonti, na asati. bījappamāṇena ca kusalā kassakā  khettaṃ kasanti, na ūnaṃ ``mā no sassaṃ parihāyī''ti, na adhikaṃ  ``mā no mogho vāyāmo ahosī''ti. yasmā ca bījameva mūlaṃ,  tasmā bhagavā mūlato paṭṭhāya kasisambhāraṃ dassento tassa brāhmaṇassa  kasiyā pubbadhammassa bījassa sabhāgatāya attano kasiyā pubbadhammaṃ  dassento āha ``saddhā bīja''nti. evamettha pubbadhammasabhāgatāpi  veditabbā.</p>
              <p>[03] pucchitaṃyeva vatvā apucchitaṃ pacchā kiṃ na vuttanti ce? tassa  upakārabhāvato ca dhammasambandhasamatthabhāvato ca. ayaṃ hi brāhmaṇo  paññavā, micchādiṭṭhikule pana jātattā saddhārahito, saddhārahito ca  paññavā paresaṃ saddhāya attano avisaye apaṭipajjamāno visesaṃ  nādhigacchati, kilesakālussiyaparāmaṭṭhāpi cassa dubbalā saddhā  balavatiyā paññāya sahasā vattamānā atthasiddhiṃ na karoti hatthinā  saddhiṃ ekadhure yutto goṇo ^a^P1.0250^ea^ viya. itissa saddhā  upakārikāti taṃ brāhmaṇaṃ saddhāya patiṭṭhāpentena pacchāpi vattabbo  ayamattho desanākusalatāya pubbe vutto. bījassa ca upakārikā  vuṭṭhi, sā tadanantaraṃyeva vuccamānā samatthā hoti. evaṃ  dhammasambandhasamatthabhāvato pacchāpi vattabbo ayamattho, añño ca  evarūpo īsāyottādi pubbe vuttoti veditabbo.</p>
              <p>[03] tattha sampasādalakkhaṇā saddhā, okappanalakkhaṇā vā.  ^b^bīja^eb^nti pañcavidhaṃ bījaṃ mūlabījaṃ khandhabījaṃ phalubījaṃ  aggabījaṃ bījabījameva pañcamanti. taṃ sabbampi viruhaṇaṭṭhena  bījanteva saṅkhaṃ gacchati.</p>
              <p>[03] tattha ^a^M1.0230^ea^ yathā brāhmaṇassa kasiyā mūlabhūtaṃ bījaṃ dve kiccāni  karoti, heṭṭhā mūlena patiṭṭhāti, upari aṅkuraṃ uṭṭhāpeti, evaṃ bhagavato  kasiyā mūlabhūtā saddhā heṭṭhā sīlamūlena patiṭṭhāti ^a^V1.0221^ea^, upari  samathavipassanaṅkuraṃ uṭṭhāpeti. yathā ca taṃ mūlena pathavirasaṃ āporasaṃ  gahetvā nāḷena dhaññaparipākagahaṇatthaṃ vaḍḍhati, evamayaṃ sīlamūlena  samathavipassanārasaṃ gahetvā ariyamagganāḷena  ariyaphaladhaññaparipākagahaṇatthaṃ vaḍḍhati. yathā ca taṃ subhūmiyaṃ  patiṭṭhahitvā mūlaṅkurapaṇṇanāḷakaṇḍapasavehi vuddhiṃ virūḷhiṃ vepullaṃ patvā  khīraṃ janetvā anekasāliphalabharitaṃ sālisīsaṃ nipphādeti, evamesā  cittasantāne patiṭṭhahitvā chahi visuddhīhi vuddhiṃ virūḷhiṃ vepullaṃ  patvā ñāṇadassanavisuddhikhīraṃ janetvā anekapaṭisambhidābhiññābharitaṃ  arahattaphalaṃ nipphādeti. tena vuttaṃ ``saddhā bīja''nti.</p>
              <p>[03] kasmā pana aññesu paropaññāsāya kusaladhammesu ekato  uppajjamānesu saddhāva ``bīja''nti vuttāti ce? bījakiccakaraṇato.  yathā hi tesu viññāṇaṃyeva vijānanakiccaṃ karoti, evaṃ saddhā  bījakiccaṃ. sā ca sabbakusalānaṃ mūlabhūtā. yathāha --  ``saddhājāto upasaṅkamati, upasaṅkamanto payirupāsati...pe0...  paññāya ca naṃ ativijjha passatī''ti (ma0 ni0 2.183).</p>
              <p>[03] akusaladhamme ^a^P1.0251^ea^ ceva kāyañca tapatīti  ^b^tapo^eb^. indriyasaṃvaravīriyadhutaṅgadukkarakārikānaṃ etaṃ adhivacanaṃ,  idha pana indriyasaṃvaro adhippeto. ^b^vuṭṭhī^eb^ti vassavuṭṭhi  vātavuṭṭhītiādi anekavidhā, idha vassavuṭṭhi adhippetā. yathā hi  brāhmaṇassa vassavuṭṭhisamanuggahitaṃ bījaṃ bījamūlakañca sassaṃ viruhati  na milāyati nipphattiṃ gacchati, evaṃ bhagavato  indriyasaṃvarasamanuggahitā saddhā, saddhāmūlā ca sīlādayo dhammā  viruhanti, na milāyanti nipphattiṃ gacchanti. tenāha ``tapo  vuṭṭhī''ti.</p>
              <p>[03] ^b^paññā me^eb^ti ettha vutto me-saddo purimapadesupi yojetabbo  ``saddhā me bījaṃ, tapo me vuṭṭhī''ti tena kiṃ dīpeti? yathā,  brāhmaṇa, tayā vapite khette sace vuṭṭhi atthi, iccetaṃ kusalaṃ. no ce  atthi, udakampi tāva dātabbaṃ hoti. tathā mayā hirīise  paññāyuganaṅgale manoyottena ekābaddhe kate vīriyabalībadde yojetvā  satipācanena vijjhitvā attano cittasantānakhettamhi saddhābīje vapite  ^a^M1.0231^ea^ vuṭṭhiyā abhāvo nāma natthi, ayaṃ pana me niccakālaṃ indriyasaṃvaratapo  vuṭṭhīti.</p>
              <p>[03] ^b^paññā^eb^ti ^a^V1.0222^ea^ kāmāvacarādibhedato anekavidhā. idha pana saha  vipassanāya maggapaññā adhippetā. ^b^yuganaṅgala^eb^nti yugañca  naṅgalañca yuganaṅgalaṃ. yathā hi brāhmaṇassa yuganaṅgalaṃ, evaṃ bhagavato  duvidhāpi vipassanā paññā ca. tattha yathā yugaṃ īsāya upanissayaṃ  hoti, purato ca īsābaddhaṃ hoti, yottānaṃ nissayaṃ hoti, balībaddānaṃ  ekato gamanaṃ dhāreti, evaṃ paññā hirippamukhānaṃ dhammānaṃ upanissayā  hoti. yathāha -- ``paññuttarā sabbe kusalā dhammā''ti  (a0 ni0  8.83;  10.58) ca, ``paññā hi seṭṭhā kusalā  vadanti, nakkhattarājāriva tārakāna''nti (jā0 2.17.81) ca.  kusalānaṃ dhammānaṃ pubbaṅgamaṭṭhena purato ca hoti. yathāha -- ``sīlaṃ  sirī cāpi satañca dhammo, anvāyikā paññavato bhavantī''ti  hirivippayogena anuppattito pana īsābaddho hoti. manosaṅkhātassa  samādhiyottassa nissayapaccayato yottānaṃ ^a^P1.0252^ea^  nissayo hoti. accāraddhātilīnabhāvapaṭisedhanato vīriyabalībaddānaṃ  ekato gamanaṃ dhāreti, yathā ca naṅgalaṃ phālayuttaṃ kasanakāle  pathavighanaṃ bhindati, mūlasantānakāni padāleti, evaṃ satiyuttā paññā  vipassanākāle dhammānaṃ santatisamūhakiccārammaṇaghanaṃ bhindati,  sabbakilesamūlasantānakāni padāleti. sā ca kho lokuttarāva,  itarā pana lokikāpi siyā. tenāha ``paññā me yuganaṅgala''nti.</p>
              <p>[03] hirīyati pāpakehi dhammehīti ^b^hirī^eb^. taggahaṇena tāya  avippayuttaṃ ottappampi gahitameva hoti. ^b^īsā^eb^ti  yuganaṅgalasandhārikā rukkhalaṭṭhi. yathā hi brāhmaṇassa īsā  yuganaṅgalaṃ dhāreti, evaṃ bhagavatopi hirī  lokiyalokuttarapaññāsaṅkhātaṃ yuganaṅgalaṃ dhāreti hiriabhāve paññāya  abhāvato. yathā ca īsāpaṭibaddhayuganaṅgalaṃ kiccakaraṃ hoti acalaṃ  asithilaṃ, evaṃ hiripaṭibaddhā ca paññā kiccakārī hoti acalā  asithilā abbokiṇṇā ahirikena. tenāha ``hirī īsā''ti.  munātīti ^b^mano,^eb^ cittassetaṃ nāmaṃ. idha pana manosīsena  taṃsampayutto samādhi adhippeto. ^b^yotta^eb^nti rajjubandhanaṃ. taṃ  tividhaṃ īsāya saha yugassa ^a^M1.0232^ea^ bandhanaṃ, yugena saha balībaddānaṃ bandhanaṃ,  sārathinā saha balībaddānaṃ ekābandhananti. tattha yathā brāhmaṇassa  yottaṃ īsāyugabalībadde ekābaddhe katvā sakakicce paṭipādeti, evaṃ  bhagavato samādhi sabbeva te hiripaññāvīriyadhamme ekārammaṇe  avikkhepasabhāvena bandhitvā sakakicce paṭipādeti. tenāha ``mano  yotta''nti.</p>
              <p>[03] cirakatādimatthaṃ ^a^V1.0223^ea^ saratīti ^b^sati^eb^. phāletīti  ^b^phālo^eb^. pājenti etenāti ^b^pājanaṃ^eb^. taṃ idha  ``pācana''nti vuttaṃ. patodassetaṃ nāmaṃ. phālo ca pācanañca  phālapācanaṃ. yathā hi brāhmaṇassa phālapācanaṃ, evaṃ bhagavato  vipassanāsampayuttā maggasampayuttā ca sati. tattha yathā phālo  naṅgalaṃ ^a^P1.0253^ea^ anurakkhati, purato cassa gacchati, evaṃ  sati kusalākusalānaṃ dhammānaṃ gatiyo samanvesamānā ārammaṇe vā  upaṭṭhāpayamānā paññānaṅgalaṃ rakkhati. tenevesā ``satārakkhena  cetasā viharatī''tiādīsu (a0 ni0  10.20) viya ārakkhāti  vuttā. appamussanavasena cassā purato hoti. satiparicite hi  dhamme paññā pajānāti, no pamuṭṭhe. yathā ca pācanaṃ balībaddānaṃ  vijjhanabhayaṃ dassentaṃ saṃsīdituṃ na deti, uppathagamanaṃ vāreti, evaṃ  sati vīriyabalībaddānaṃ apāyabhayaṃ dassentī kosajjasaṃsīdanaṃ na deti,  kāmaguṇasaṅkhāte agocare cāraṃ nivāretvā kammaṭṭhāne niyojentī  uppathagamanaṃ vāreti. tenāha ``sati me phālapācana''nti.</p>
              <p>[03] ^b^kāyagutto^eb^ti tividhena kāyasucaritena gutto.  ^b^vacīgutto^eb^ti catubbidhena vacīsucaritena gutto. ettāvatā  pātimokkhasaṃvarasīlaṃ vuttaṃ. ^b^āhāre udare yato^eb^ti ettha  āhāramukhena sabbapaccayānaṃ gahitattā catubbidhepi paccaye yato saṃyato  nirupakkilesoti attho. iminā ājīvapārisuddhisīlaṃ vuttaṃ.  ^b^udare yato^eb^ti udare yato saṃyato mitabhojī, āhāre mattaññūti  vuttaṃ hoti. iminā bhojane mattaññutāmukhena paccayapaṭisevanasīlaṃ  vuttaṃ. tena kiṃ dīpeti? yathā tvaṃ, brāhmaṇa, bījaṃ vapitvā  sassaparipālanatthaṃ kaṇṭakavatiṃ vā rukkhavatiṃ vā pākāraparikkhepaṃ vā  karosi, tena te gomahiṃsamigagaṇā pavesaṃ alabhantā sassaṃ na  vilumpanti, evamahampi taṃ saddhābījaṃ vapitvā  nānappakārakusalasassaparipālanatthaṃ kāyavacīāhāraguttimayaṃ tividhaṃ  parikkhepaṃ karomi ^a^M1.0233^ea^, tena me rāgādiakusaladhammagomahiṃsamigagaṇā  pavesaṃ alabhantā nānappakārakaṃ kusalasassaṃ na vilumpantīti.</p>
              <p>[03] ^b^saccaṃ karomi niddāna^eb^nti ettha dvīhākārehi avisaṃvādanaṃ  ^b^saccaṃ. niddāna^eb^nti chedanaṃ lunanaṃ uppāṭanaṃ ^a^P1.0254^ea^.  karaṇatthe cetaṃ upayogavacanaṃ veditabbaṃ. ayaṃ hettha attho  ``saccena karomi niddāna''nti. kiṃ vuttaṃ hoti -- ``yathā tvaṃ  bāhiraṃ kasiṃ katvā sassadūsakānaṃ tiṇānaṃ hatthena vā asitena vā  niddānaṃ karosi, evaṃ ahampi ajjhattikaṃ kasiṃ katvā  kusalasassadūsakānaṃ ^a^V1.0224^ea^ visaṃvādanatiṇānaṃ saccena niddānaṃ karomī''ti.  yathābhūtañāṇaṃ vā ettha ^b^sacca^eb^nti veditabbaṃ. tena attasaññādīnaṃ  tiṇānaṃ niddānaṃ karomīti dasseti. atha vā ^b^niddāna^eb^nti  chedakaṃ lāvakaṃ uppāṭakanti attho. yathā tvaṃ dāsaṃ vā kammakaraṃ vā  niddānaṃ karosi, ``niddehi tiṇānī''ti tiṇānaṃ chedakaṃ lāvakaṃ  uppāṭakaṃ karosi, evamahaṃ saccaṃ karomīti dasseti, atha vā  ^b^sacca^eb^nti diṭṭhisaccaṃ. tamahaṃ niddānaṃ karomi, chinditabbaṃ  lunitabbaṃ uppāṭetabbaṃ karomīti. iti imesu dvīsu vikappesu  upayogenevattho yujjati.</p>
              <p>[03] ^b^soraccaṃ me pamocana^eb^nti ettha yaṃ taṃ ``kāyiko  avītikkamo vācasiko avītikkamo''ti sīlameva ``soracca''nti  vuttaṃ, na taṃ adhippetaṃ. ``kāyagutto''tiādinā hi taṃ vuttameva.  arahattaphalaṃ pana adhippetaṃ. taṃ hi sundare nibbāne ratattā  ``soracca''nti vuccati. ^b^pamocana^eb^nti yogavissajjanaṃ. idaṃ  vuttaṃ hoti -- yathā tava pamocanaṃ punapi sāyanhe vā dutiyadivase vā  anāgatasaṃvacchare vā yojetabbato appamocanameva hoti, na mama evaṃ.  na hi mama antarā mocanaṃ nāma atthi. ahaṃ hi  dīpaṅkaradasabalakālato paṭṭhāya paññānaṅgale vīriyabalībadde yojetvā  kappasatasahassādhikāni cattāri asaṅkhyeyyāni mahākasiṃ kasanto  tāva na muñciṃ, yāva na sammāsambodhiṃ abhisambujjhiṃ. yadā ca me  sabbaṃ taṃ kālaṃ khepetvā bodhimūle aparājitapallaṅke nisinnassa  sabbaguṇaparivāraṃ arahattaphalaṃ udapādi, tadā mayā taṃ ^a^P1.0255^ea^  sabbussukkapaṭippassaddhiyā pamuttaṃ, na dāni puna yojetabbaṃ  bhavissatīti. etamatthaṃ sandhāyāha ``soraccaṃ me pamocana''nti.</p>
              <p>[03] ^b^vīriyaṃ^eb^ ^a^M1.0234^ea^ ^b^me dhuradhorayha^eb^nti ettha ^b^vīriya^eb^nti  kāyikacetasiko vīriyārambho. ^b^dhuradhorayha^eb^nti dhurāyaṃ dhorayhaṃ,  dhurāvahanti attho. yathā hi brāhmaṇassa dhurāyaṃ dhorayhākaḍḍhitaṃ  naṅgalaṃ bhūmighanaṃ bhindati, mūlasantānakāni ca padāleti, evaṃ  bhagavato vīriyākaḍḍhitaṃ paññānaṅgalaṃ yathā vuttaṃ ghanaṃ bhindati,  kilesasantānakāni ca padāleti. tenāha ``vīriyaṃ me  dhuradhorayha''nti. atha vā purimadhurāvahattā dhurā, mūladhurāvahattā  dhorayhā, dhurā ca dhorayhā ca dhuradhorayhā. iti yathā brāhmaṇassa  ekekasmiṃ naṅgale catubalībaddapabhedaṃ dhuradhorayhaṃ vahantaṃ uppannuppannaṃ  tiṇamūlaghātañceva sassasampattiñca sādheti, evaṃ bhagavato  catusammappadhānavīriyabhedaṃ dhuradhorayhaṃ vahantaṃ uppannuppannaṃ  akusalaghātañceva kusalasampattiñca sādheti. tenāha ``vīriyaṃ me  dhuradhorayha''nti.</p>
              <p>[03] ^b^yogakkhemādhivāhana^eb^nti ^a^V1.0225^ea^ ettha yogehi khemattā nibbānaṃ  yogakkhemaṃ nāma, taṃ adhikicca vāhīyati, abhimukhaṃ vā vāhīyatīti  adhivāhanaṃ, yogakkhemassa adhivāhanaṃ yogakkhemādhivāhananti. idaṃ  vuttaṃ hoti -- yathā tava dhuradhorayhaṃ puratthimādīsu  aññataradisābhimukhaṃ vāhīyati, tathā mama dhuradhorayhaṃ nibbānābhimukhaṃ  vāhīyatīti. evaṃ vāhīyamānaṃva ^b^gacchati anivattantaṃ^eb^. yathā  tava naṅgalaṃ vahantaṃ dhuradhorayhaṃ khettakoṭiṃ patvā puna nivattati, evaṃ  anivattantaṃ dīpaṅkarakālato paṭṭhāya gacchateva. yasmā vā tena tena  maggena pahīnā kilesā na punappunaṃ pahātabbā honti, yathā tava  naṅgalena chinnāni tiṇāni puna aparasmiṃ samaye chinditabbāni  honti, tasmāpi evaṃ paṭhamamaggavasena diṭṭhekaṭṭhe ^a^P1.0256^ea^  kilese, dutiyavasena oḷārike, tatiyavasena aṇusahagate, catutthavasena  sabbakilese pajahantaṃ gacchati anivattantaṃ. atha vā ^b^gacchati  anivatta^eb^nti nivattanarahitaṃ hutvā gacchatīti attho. ^b^ta^eb^nti  taṃ dhuradhorayhaṃ. evamettha attho veditabbo. evaṃ gacchantañca yathā  tava dhuradhorayhaṃ na taṃ ṭhānaṃ gacchati, yattha gantvā kassako asoko  virajo hutvā na socati. etaṃ pana taṃ ṭhānaṃ gacchati ^b^yattha  gantvā na socati^eb^. yattha satipācanena etaṃ vīriyadhuradhorayhaṃ  codento gantvā mādiso kassako asoko virajo hutvā na socati,  taṃ sabbasokasallasamugghātabhūtaṃ nibbānaṃ nāma asaṅkhataṃ ṭhānaṃ  gacchatīti.</p>
              <p>[03] idāni ^a^M1.0235^ea^ nigamanaṃ karonto ^b^evamesā kasī^eb^ti gāthamāha.  tassāyaṃ saṅkhepattho -- yassa, brāhmaṇa, esā saddhābījā tapovuṭṭhiyā  anuggahitā kasī paññāmayaṃ yuganaṅgalaṃ hirimayañca īsaṃ manomayena  yottena ekābaddhaṃ katvā paññānaṅgalena satiphālaṃ ākoṭetvā  satipācanaṃ gahetvā kāyavacīāhāraguttiyā gopetvā saccaṃ niddānaṃ katvā  soraccapamocanaṃ vīriyadhuradhorayhaṃ yogakkhemābhimukhaṃ anivattantaṃ  vāhantena kaṭṭhā kasī kammapariyosānaṃ catubbidhaṃ sāmaññaphalaṃ pāpitā,  ^b^sā hoti amatapphalā,^eb^ sā esā kasī amatapphalā hoti.  amataṃ vuccati nibbānaṃ, nibbānānisaṃsā hotīti attho. sā kho  panesā kasī na mamevekassa amatapphalā hoti, atha kho yo koci  khattiyo vā brāhmaṇo vā vesso vā suddo vā gahaṭṭho vā pabbajito  vā etaṃ kasiṃ kasati, so sabbopi etaṃ kasitvāna sabbadukkhā  pamuccatīti.</p>
              <p>[03] evaṃ bhagavā brāhmaṇassa arahattanikūṭena nibbānapariyosānaṃ  katvā desanaṃ niṭṭhāpesi. tato ^a^V1.0226^ea^ brāhmaṇo gambhīratthaṃ desanaṃ sutvā --  ``mama kasiphalaṃ bhuñjitvā punapi divaseyeva chāto hoti, imassa  pana kasī amatapphalā, tassa phalaṃ bhuñjitvā sabbadukkhā pamuccatī''ti  ñatvā pasanno pasannākāraṃ karonto ^b^bhuñjatu bhavaṃ  gotamo^eb^tiādimāha. taṃ sabbaṃ tato parañca vuttatthamevāti. paṭhamaṃ. </p>
            </h4>
            <h4>
              <h4n> 2. udayasuttavaṇṇanā </h4n>
              <p>[03] 198^b^.^eb^ dutiye ^a^P1.0257^ea^ ^b^odanena  pūresī^eb^ti attano atthāya sampāditena sūpabyañjanena odanena pūretvā  adāsi. bhagavā kira paccūsasamaye lokaṃ olokentova taṃ brāhmaṇaṃ  disvā, pātova sarīrapaṭijagganaṃ katvā, gandhakuṭiṃ pavisitvā, dvāraṃ  pidhāya, nisinno tassa bhojanaṃ upasaṃhariyamānaṃ disvā, ekakova pattaṃ  aṃsakūṭe laggetvā, gandhakuṭito nikkhamma, nagaradvāre pattaṃ nīharitvā,  antonagaraṃ pavisitvā, paṭipāṭiyā gacchanto brāhmaṇassa dvārakoṭṭhake  aṭṭhāsi. brāhmaṇo bhagavantaṃ disvā, attano sajjitaṃ bhojanaṃ adāsi.  taṃ sandhāyetaṃ vuttaṃ. ^b^dutiyampī^eb^ti dutiyadivasepi.  ^b^tatiyampī^eb^ti tatiyadivasepi. tāni kira tīṇi divasāni  nirantaraṃ ^a^M1.0236^ea^ brāhmaṇassa gharadvāraṃ gacchantassa bhagavato antarā añño  koci uṭṭhāya pattaṃ gahetuṃ samattho nāma nāhosi, mahājano  olokentova aṭṭhāsi.</p>
              <p>[03] ^b^etadavocā^eb^ti brāhmaṇo tīṇi divasāni pattaṃ pūretvā  dentopi na saddhāya adāsi, ``gharadvāraṃ āgantvā ṭhitassa  pabbajitassa bhikkhāmattampi adatvā bhuñjatī''ti upārambhabhayena  adāsi. dadanto ca dve divasāni datvā kiñci avatvāva nivatto.  bhagavāpi kiñci avatvāva pakkanto. tatiyadivase pana adhivāsetuṃ  asakkonto etaṃ ``pakaṭṭhako''tiādivacanaṃ avoca. bhagavāpi etaṃ  vacanaṃ nicchārāpanatthameva yāva tatiyamagamāsi. tattha  ^b^pakaṭṭhako^eb^ti rasagiddho.</p>
              <p>[03] ^b^punappunaṃ ceva vapanti bīja^eb^nti satthā brāhmaṇassa vacanaṃ  sutvā, ``brāhmaṇa, tvaṃ tīṇi divasāni piṇḍapātaṃ datvā osakkasi,  punappunaṃ kātabbā nāma lokasmiṃ soḷasa dhammā''ti vatvā te dhamme  dassetuṃ imaṃ desanaṃ ārabhi. tattha ^b^punappunaṃ ceva vapantī^eb^ti  ekasmiṃ sassavāre vuttaṃ ^a^V1.0227^ea^ ``alamettāvatā''ti anosakkitvā  aparāparesupi sassavāresu ca vapantiyeva. ^b^punappunaṃ vassatī^eb^ti  na ekadivasaṃ vassitvā tiṭṭhati, punappunadivasesupi  punappunasaṃvaccharesupi vassatiyeva, evaṃ janapadā iddhā honti.  etenupāyena sabbattha nayo veditabbo.</p>
              <p>[03] ^b^yācakā^eb^ti ^a^P1.0258^ea^ imasmiṃ pade satthā  desanākusalatāya attānampi pakkhipitvā dasseti.  ^b^khīranikā^eb^ti khīrakārakā godohakā. na hi te ekavārameva  thanaṃ añchanti, punappunaṃ añchantā dhenuṃ duhantīti attho.  ^b^kilamati phandati cā^eb^ti ayaṃ satto tena iriyāpathena kilamati  ceva phandati ca. ^b^gabbha^eb^nti soṇasiṅgālādīnampi  tiracchānagatānaṃ kucchiṃ. ^b^sivathika^eb^nti susānaṃ, mataṃ mataṃ sattaṃ  tattha punappunaṃ harantīti attho. ^b^maggañca laddhā  apunabbhavāyā^eb^ti apunabbhavāya maggo nāma nibbānaṃ, taṃ labhitvāti  attho.</p>
              <p>[03] ^b^evaṃ vutte^eb^ti evaṃ bhagavatā antaravīthiyaṃ ṭhatvāva soḷasa  punappunadhamme desentena vutte. ^b^etadavocā^eb^ti desanāpariyosāne  pasanno saddhiṃ ^a^M1.0237^ea^ puttadāramittañātivaggena bhagavato pāde vanditvā etaṃ  ``abhikkantaṃ bho''tiādivacanaṃ avoca. dutiyaṃ. </p>
            </h4>
            <h4>
              <h4n> 3. devahitasuttavaṇṇanā </h4n>
              <p>[03] 199^b^.^eb^ tatiye ^b^vātehī^eb^ti udaravātehi. bhagavato  kira chabbassāni dukkarakārikaṃ karontassa pasatamuggayūsādīni  āhārayato dubbhojanena ceva dukkhaseyyāya ca udaravāto kuppi.  aparabhāge sambodhiṃ patvā paṇītabhojanaṃ bhuñjantassāpi antarantarā so  ābādho attānaṃ dassetiyeva. taṃ sandhāyetaṃ vuttaṃ. ^b^upaṭṭhāko  hotī^eb^ti paṭhamabodhiyaṃ anibaddhupaṭṭhākakāle upaṭṭhāko hoti. tasmiṃ  kira kāle satthuasītimahātheresu upaṭṭhāko abhūtapubbo nāma natthi.  nāgasamālo upavāno sunakkhatto cundo samaṇuddeso sāgato bodhi  meghiyoti ime pana pāḷiyaṃ āgatupaṭṭhākā. imasmiṃ pana kāle  upavānatthero pātova uṭṭhāya pariveṇasammajjanaṃ dantakaṭṭhadānaṃ  nhānodakapariyādanaṃ pattacīvaraṃ gahetvā anugamananti sabbaṃ bhagavato  upaṭṭhānamakāsi. ^b^upasaṅkamī^eb^ti paṭhamabodhiyaṃ kira vīsati  vassāni niddhūmaṃ ^a^P1.0259^ea^ araññameva hoti,  bhikkhusaṅghassa udakatāpanampi na bhagavatā anuññātaṃ. so ca  brāhmaṇo uddhanapāḷiṃ bandhāpetvā ^a^V1.0228^ea^ mahācāṭiyo uddhanamāropetvā uṇhodakaṃ  kāretvā, nhānīyacuṇṇādīhi saddhiṃ taṃ vikkiṇanto jīvikaṃ kappeti.  nhāyitukāmā tattha gantvā mūlaṃ datvā nhāyitvā gandhe vilimpitvā  mālaṃ piḷandhitvā pakkamanti. tasmā thero tattha upasaṅkami.</p>
              <p>[03] ^b^kiṃ patthayāno^eb^ti kiṃ icchanto. ^b^kiṃ esa^eb^nti kiṃ  gavesanto. ^b^pūjito pūjaneyyāna^eb^nti idaṃ thero dasabalassa vaṇṇaṃ  kathetumārabhi. gilānabhesajjatthaṃ gatena kira gilānassa vaṇṇo  kathetabboti vattametaṃ. vaṇṇaṃ hi sutvā manussā sakkaccaṃ bhesajjaṃ  dātabbaṃ maññanti. sappāyabhesajjaṃ laddhā gilāno khippameva vuṭṭhāti.  kathentena ca jhānavimokkhasamāpattimaggaphalāni ārabbha kathetuṃ na  vaṭṭati. ``sīlavā lajjī kukkuccako bahussuto āgamadharo  vaṃsānurakkhako''ti evaṃ pana āgamanīyapaṭipadaṃyeva kathetuṃ vaṭṭati.  ^b^pūjaneyyāna^eb^nti asītimahātherā sadevakena lokena ^a^M1.0238^ea^ pūjetabbāti  pūjaneyyā. teyeva sakkātabbāti ^b^sakkareyyā^eb^. tesaṃyeva apaciti  kattabbāti ^b^apaceyyā^eb^. bhagavā tesaṃ pūjito sakkato apacito  ca, iccassa taṃ guṇaṃ pakāsento thero evamāha. ^b^hātave^eb^ti harituṃ.</p>
              <p>[03] ^b^phāṇitassa ca puṭa^eb^nti mahantaṃ nicchārikaṃ guḷapiṇḍaṃ.  so kira ``kiṃ samaṇassa gotamassa aphāsuka''nti? pucchitvā,  ``udaravāto''ti sutvā, ``tena hi mayamettha bhesajjaṃ jānāma, ito  thokena udakena idaṃ phāṇitaṃ āloḷetvā nhānapariyosāne pātuṃ detha,  iti uṇhodakena bahi parisedo bhavissati, iminā antoti evaṃ  samaṇassa gotamassa phāsukaṃ bhavissatī''ti vatvā therassa patte  pakkhipitvā adāsi. </p>
              <p>[01] ^b^upasaṅkamī^eb^ti tasmiṃ kira ābādhe paṭippassaddhe  ``devahitena tathāgatassa bhesajjaṃ dinnaṃ, teneva rogo vūpasanto, aho  dānaṃ paramadānaṃ brāhmaṇassā''ti kathā vitthāritā jātā. taṃ sutvā  kittikāmo brāhmaṇo ``ettakenapi ^a^P1.0260^ea^ tāva me ayaṃ  kittisaddo abbhuggato''ti somanassajāto attanā katabhāvaṃ  jānāpetukāmo tāvatakeneva dasabale vissāsaṃ āpajjitvā upasaṅkami.</p>
              <p>[03] ^b^dajjāti^eb^ dadeyya. ^b^kathaṃ hi yajamānassā^eb^ti kena  kāraṇena yajantassa. ^b^ijjhatī^eb^ti samijjhati mahapphalo hoti.  ^b^yovedī^eb^ti yo avedi aññāsi, viditaṃ pākaṭamakāsi  ``yovetī''tipi ^a^V1.0229^ea^ pāṭho, yo aveti jānātīti attho.  ^b^passatī^eb^ti dibbacakkhunā passati. ^b^jātikkhaya^eb^nti  arahattaṃ. ^b^abhiññāvosito^eb^ti jānitvā vosito vosānaṃ  katakiccataṃ patto. ^b^evaṃ hi yajamānassā^eb^ti iminā khīṇāsave  yajanākārena yajantassa. tatiyaṃ. </p>
            </h4>
            <h4>
              <h4n> 4. mahāsālasuttavaṇṇanā </h4n>
              <p>[03] 200^b^.^eb^ catutthe ^b^lūkho lūkhapāvuraṇo^eb^ti jiṇṇo  jiṇṇapāvuraṇo. ^b^upasaṅkamī^eb^ti kasmā upasaṅkami? tassa kira  ghare aṭṭhasatasahassadhanaṃ ahosi. so catunnaṃ puttānaṃ āvāhaṃ katvā  cattāri satasahassāni adāsi ^a^M1.0239^ea^. athassa brāhmaṇiyā kālaṅkatāya  puttā sammantayiṃsu -- ``sace aññaṃ brāhmaṇiṃ ānessati, tassā  kucchiyaṃ nibbattavasena kulaṃ bhijjissati. handa naṃ mayaṃ  saṅgaṇhāmā''ti. te cattāropi paṇītehi ghāsacchādanādīhi upaṭṭhahantā  hatthapādasambāhanādīni karontā saṅgaṇhitvā ekadivasaṃ divā  niddāyitvā vuṭṭhitassa hatthapāde sambāhamānā pāṭiyekkaṃ gharāvāse  ādīnavaṃ vatvā -- ``mayaṃ tumhe iminā nīhārena yāvajīvaṃ  upaṭṭhahissāma, sesadhanampi no dethā''ti yāciṃsu. brāhmaṇo puna  ekekassa satasahassaṃ satasahassaṃ datvā attano nivatthapārupanamattaṃ  ṭhapetvā sabbaṃ upabhogaparibhogaṃ cattāro koṭṭhāse katvā niyyādesi.  taṃ jeṭṭhaputto katipāhaṃ upaṭṭhahi.</p>
              <p>[03] atha naṃ ekadivasaṃ nhatvā āgacchantaṃ dvārakoṭṭhake ṭhatvā suṇhā  evamāha -- ``kiṃ tayā jeṭṭhaputtassa sataṃ vā sahassaṃ vā atirekaṃ  dinnamatthi? nanu sabbesaṃ dve dve satasahassāni dinnāni, kiṃ  sesaputtānaṃ gharassa maggaṃ na jānāsī''ti? so ``nassa vasalī''ti  ^a^P1.0261^ea^ kujjhitvā aññassa gharaṃ agamāsi, tatopi  katipāhaccayena imināva upāyena palāpito aññassāti evaṃ ekagharepi  pavesanaṃ alabhamāno paṇḍaraṅgapabbajjaṃ pabbajitvā bhikkhāya caranto  kālānamaccayena jarājiṇṇo dubbhojanadukkhaseyyāhi milātasarīro  bhikkhācārato āgamma, pīṭhakāya nipanno niddaṃ okkamitvā vuṭṭhāya  nisinno attānaṃ oloketvā puttesu patiṭṭhaṃ apassanto cintesi --  ``samaṇo kira gotamo abbhākuṭiko uttānamukho sukhasambhāso  paṭisanthārakusalo, sakkā samaṇaṃ gotamaṃ upasaṅkamitvā paṭisanthāraṃ  labhitu''nti nivāsanapāvuraṇaṃ saṇṭhapetvā bhikkhābhājanamādāya yena  bhagavā tenupasaṅkami.</p>
              <p>[03] ^b^dārehi^eb^ ^a^V1.0230^ea^ ^b^saṃpuccha gharā nikkhāmentī^eb^ti sabbaṃ mama santakaṃ  gahetvā mayhaṃ niddhanabhāvaṃ ñatvā attano bhariyāhi saddhiṃ mantayitvā  maṃ gharā nikkaḍḍhāpenti.</p>
              <p>[03] ^b^nandissa^eb^nti nandijāto tuṭṭho pamudito ahosiṃ.  ^b^bhavamicchisa^eb^nti vuḍḍhiṃ patthayiṃ. ^b^sāva vārenti sūkara^eb^nti  yathā sunakhā vaggavaggā hutvā bhussantā ^a^M1.0240^ea^ bhussantā sūkaraṃ vārenti,  punappunaṃ mahāravaṃ ravāpenti, evaṃ dārehi saddhiṃ maṃ bahuṃ vatvā viravantaṃ  palāpentīti attho.</p>
              <p>[03] ^b^asantā^eb^ti asappurisā. ^b^jammā^eb^ti lāmakā.  ^b^bhāsare^eb^ti bhāsanti. ^b^puttarūpenā^eb^ti puttavesena.  ^b^vayogata^eb^nti tayo vaye gataṃ atikkantaṃ pacchimavaye ṭhitaṃ maṃ.  ^b^jahantī^eb^ti pariccajanti.</p>
              <p>[03] ^b^nibbhogo^eb^ti nipparibhogo. ^b^khādanā apanīyatī^eb^ti  asso hi yāvadeva taruṇo hoti javasampanno, tāvassa nānārasaṃ  khādanaṃ dadanti, jiṇṇaṃ nibbhogaṃ tato apanenti, antimavaye taṃ vattaṃ  na labhati, gāvīhi saddhiṃ aṭaviyaṃ sukkhatiṇāni khādanto carati.  yathā so asso, evaṃ jiṇṇakāle viluttasabbadhanattā nibbhogo  mādisopi bālakānaṃ pitā thero paragharesu bhikkhati.</p>
              <p>[03] ^b^yañce^eb^ti nipāto. idaṃ vuttaṃ hoti -- ye mama puttā  anassavā appatissā avasavattino, tehi daṇḍova kira seyyo  sundarataroti. idānissa seyyabhāvaṃ dassetuṃ ^b^caṇḍampi  goṇa^eb^ntiādi vuttaṃ.</p>
              <p>[03] ^b^pure hotī^eb^ti aggato hoti, taṃ purato katvā gantuṃ sukhaṃ  hotīti attho ^a^P1.0262^ea^. ^b^gādhamedhatī^eb^ti udakaṃ  otaraṇakāle gambhīre udake patiṭṭhaṃ labhati.</p>
              <p>[03] ^b^pariyāpuṇitvā^eb^ti uggaṇhitvā vā vācuggatā katvā.  ^b^sannisinnesū^eb^ti tathārūpe brāhmaṇānaṃ samāgamadivase  sabbālaṅkārapaṭimaṇḍitesu puttesu taṃ sabhaṃ ogāhetvā brāhmaṇānaṃ majjhe  mahārahe āsane nisinnesu. ^b^abhāsī^eb^ti `ayaṃ me kālo'ti  sabhāya majjhe pavisitvā hatthaṃ ukkhipitvā ^a^V1.0231^ea^, ``bho ahaṃ tumhākaṃ  gāthā bhāsitukāmo, bhāsite suṇissathā''ti vatvā -- ``bhāsa,  brāhmaṇa, suṇomā''ti vutto ṭhitakova abhāsi. ``tena ca samayena  manussānaṃ vattaṃ hoti yo mātāpitūnaṃ santakaṃ khādanto mātāpitaro  na poseti, so māretabbo''ti. tasmā te brāhmaṇaputtā pitupādesu  nipatitvā ``jīvitaṃ no tāta, dehī''ti yāciṃsu. so  pituhadayassa puttānaṃ muduttā ``mā me, bho, bālake vināsayittha,  posissanti ma''nti āha.</p>
              <p>[03] athassa ^a^M1.0241^ea^ putte manussā āhaṃsu -- ``sace, bho, ajja paṭṭhāya  pitaraṃ na sammā paṭijaggissatha, ghātessāma vo''ti. te bhītā gharaṃ  netvā paṭijaggiṃsu. taṃ dassetuṃ ^b^atha kho naṃ  brāhmaṇamahāsāla^eb^ntiādi vuttaṃ. tattha ^b^netvā^eb^ti pīṭhe  nisīdāpetvā sayaṃ ukkhipitvā nayiṃsu. ^b^nhāpetvā^eb^ti sarīraṃ  telena abbhañjitvā ubbaṭṭetvā gandhacuṇṇādīhi nhāpesuṃ. brāhmaṇiyopi  pakkosāpetvā, ``ajja paṭṭhāya amhākaṃ pitaraṃ sammā paṭijaggatha. sace  pamādaṃ āpajjissatha, gharato vo nikkaḍḍhissāmā''ti vatvā,  paṇītabhojanaṃ bhojesuṃ.</p>
              <p>[03] brāhmaṇo subhojanañca sukhaseyyañca āgamma katipāhaccayena  sañjātabalo pīṇitindriyo attabhāvaṃ oloketvā, ``ayaṃ me sampatti  samaṇaṃ gotamaṃ nissāya laddhā''ti paṇṇākāraṃ ādāya bhagavato santikaṃ  agamāsi. taṃ dassetuṃ ^b^atha kho so^eb^tiādi vuttaṃ. tattha  ^b^etadavocā^eb^ti dussayugaṃ pādamūle ṭhapetvā etaṃ avoca.  saraṇagamanāvasāne cāpi bhagavantaṃ evamāha -- ``bho gotama, mayhaṃ  puttehi cattāri dhurabhattāni dinnāni ^a^P1.0263^ea^, tato ahaṃ dve  tumhākaṃ dammi, dve sayaṃ paribhuñjissāmī''ti. kalyāṇaṃ, brāhmaṇa,  pāṭiyekkaṃ pana mā niyyādehi, amhākaṃ ruccanaṭṭhānameva gamissāmāti.  ``evaṃ, bho''ti kho brāhmaṇo bhagavantaṃ vanditvā gharaṃ gantvā putte  āmantesi ``tātā, samaṇo gotamo mayhaṃ sahāyo, tassa dve  dhurabhattāni dinnāni, tumhe tasmiṃ sampatte mā pamajjathā''ti. sādhu,  tātāti. punadivase bhagavā pubbaṇhasamaye pattacīvaraṃ ādāya  jeṭṭhaputtassa nivesanadvāraṃ gato. so satthāraṃ disvāva hatthato pattaṃ  gahetvā gharaṃ pavesetvā mahārahe pallaṅke nisīdāpetvā  paṇītabhojanamadāsi. satthā punadivase itarassa, punadivase  itarassāti paṭipāṭiyā sabbesaṃ gharāni agamāsi. sabbe tatheva  sakkāraṃ akaṃsu.</p>
              <p>[03] athekadivasaṃ ^a^V1.0232^ea^ jeṭṭhaputtassa ghare maṅgalaṃ paccupaṭṭhitaṃ. so pitaraṃ  āha -- ``tāta, kassa maṅgalaṃ demā''ti. amhe aññaṃ na jānāma?  nanu samaṇo gotamo mayhaṃ sahāyoti? tena hi tumhe pañcahi  bhikkhusatehi saddhiṃ svātanāya samaṇaṃ gotamaṃ nimantethāti. brāhmaṇo  tathā akāsi ^a^M1.0242^ea^. bhagavā adhivāsetvā punadivase bhikkhusaṅghaparivuto  tassa gehadvāraṃ agamāsi. so haritupalittaṃ sabbālaṅkārapaṭimaṇḍitaṃ  gehaṃ satthāraṃ pavesetvā buddhappamukhaṃ bhikkhusaṅghaṃ paññattāsanesu  nisīdāpetvā appodakapāyāsañceva khajjakavikatiñca adāsi.  antarabhattasmiṃyeva brāhmaṇassa cattāropi puttā satthu santike  nisīditvā āhaṃsu -- ``bho gotama, mayaṃ amhākaṃ pitaraṃ  paṭijaggāma nappamajjāma, passathassa attabhāva''nti. satthā  ``kalyāṇaṃ vo kataṃ, mātāpituposakaṃ nāma porāṇakapaṇḍitānaṃ  āciṇṇamevā''ti vatvā mahānāgajātakaṃ (jā0 1.11.1 ādayo;  cariyā0 2.1 ādayo) nāma kathetvā, cattāri saccāni dīpetvā  dhammaṃ desesi. desanāpariyosāne brāhmaṇo saddhiṃ catūhi puttehi  catūhi ca suṇhāhi desanānusārena ñāṇaṃ pesetvā sotāpattiphale  patiṭṭhito. tato paṭṭhāya satthā na sabbakālaṃ tesaṃ gehaṃ agamāsīti.  catutthaṃ. </p>
            </h4>
            <h4>
              <h4n> 5. mānatthaddhasuttavaṇṇanā </h4n>
              <p>[03] 201^b^.^eb^ pañcame ^a^P1.0264^ea^ ^b^mānatthaddho^eb^ti  vātabharitabhastā viya mānena thaddho. ^b^ācariya^eb^nti  sippuggahaṇakāle ācariyo anabhivādentassa sippaṃ na deti,  aññasmiṃ pana kāle taṃ na abhivādeti, atthibhāvampissa na jānāti.  ^b^nāyaṃ samaṇo^eb^ti evaṃ kirassa ahosi -- ``yasmā ayaṃ  samaṇo mādise jātisampannabrāhmaṇe sampatte paṭisanthāramattampi na  karoti, tasmā na kiñci jānātī''ti.</p>
              <p>[03] ^b^abbhutavittajātā^eb^ti abhūtapubbāya tuṭṭhiyā samannāgatā.  ^b^kesu cassā^eb^ti kesu bhaveyya. ^b^kyassā^eb^ti ke assa  puggalassa. ^b^apacitā assū^eb^ti apacitiṃ dassetuṃ yuttā bhaveyyuṃ.  ^b^arahante^eb^ti imāya gāthāya desanākusalattā attānaṃ antokatvā  pūjaneyyaṃ dasseti. pañcamaṃ. </p>
            </h4>
            <h4>
              <h4n> 6. paccanīkasuttavaṇṇanā </h4n>
              <p>[03] 202^b^.^eb^ chaṭṭhe ^a^V1.0233^ea^ ``sabbaṃ seta''nti vutte ``sabbaṃ  kaṇha''ntiādinā nayena paccanīkaṃ karontassevassa sātaṃ sukhaṃ  hotīti ^b^paccanīkasāto^eb^. ^b^yo^eb^ ^a^M1.0243^ea^ ^b^ca vineyya sārambha^eb^nti yo  karaṇuttariyalakkhaṇaṃ sārambhaṃ vinetvā suṇātīti attho. chaṭṭhaṃ. </p>
            </h4>
            <h4>
              <h4n> 7. navakammikasuttavaṇṇanā </h4n>
              <p>[03] 203^b^.^eb^ sattame ^b^navakammikabhāradvājo^eb^ti so kira  araññe rukkhaṃ chindāpetvā tattheva pāsādakūṭāgārādīni yojetvā nagaraṃ  āharitvā vikkiṇāti, iti navakammaṃ nissāya jīvatīti  navakammiko, gottena bhāradvājoti ^b^navakammikabhāradvājo.  disvānassa etadahosī^eb^ti chabbaṇṇarasmiyo vissajjetvā nisinnaṃ  bhagavantaṃ disvāna assa etaṃ ahosi. ^b^vanasmi^eb^nti imasmiṃ  vanasaṇḍe. ^b^ucchinnamūlaṃ me vana^eb^nti mayhaṃ kilesavanaṃ  ucchinnamūlaṃ. ^b^nibbanatho^eb^ti nikkilesavano. ^b^eko  rame^eb^ti ekako abhiramāmi. ^b^aratiṃ vippahāyā^eb^ti  pantasenāsanesu ceva bhāvanāya ca ukkaṇṭhitaṃ jahitvā. sattamaṃ. </p>
            </h4>
            <h4>
              <h4n> 8. kaṭṭhahārasuttavaṇṇanā </h4n>
              <p>[03] 204^b^.^eb^ aṭṭhame ^a^P1.0265^ea^ ^b^antevāsikā^eb^ti  veyyāvaccaṃ katvā sippuggaṇhanakā dhammantevāsikā. ^b^nisinna^eb^nti  chabbaṇṇarasmiyo vissajjetvā nisinnaṃ. ^b^gambhīrarūpe^eb^ti  gambhīrasabhāve.</p>
              <p>[03] ^b^bahubherave^eb^ti tatraṭṭhakasaviññāṇakāviññāṇakabheravehi  bahubherave. ^b^vigāhiyā^eb^ti anupavisitvā.  ^b^aniñjamānenā^eb^tiādīni kāyavisesanāni, evarūpena kāyenāti  attho. ^b^sucārurūpaṃ vatā^eb^ti atisundaraṃ vata jhānaṃ jhāyasīti  vadati. </p>
              <p>[01] ^b^vanavassito munī^eb^ti vanaṃ avassito buddhamuni.  ^b^ida^eb^nti idaṃ tumhākaṃ evaṃ vane nisinnakāraṇaṃ mayhaṃ accherarūpaṃ  paṭibhāti. ^b^pītimano^eb^ti tuṭṭhacitto. ^b^vane vase^eb^ti vanamhi  vasi.</p>
              <p>[03] ^b^maññāmaha^eb^nti ^a^V1.0234^ea^ maññāmi ahaṃ.  ^b^lokādhipatisahabyata^eb^nti lokādhipatimahābrahmunā sahabhāvaṃ.  ^b^ākaṅkhamāno^eb^ti icchamāno. ^b^tidivaṃ anuttara^eb^nti idaṃ  brahmalokameva sandhāyāha. ^b^kasmā bhavaṃ vijanamaraññamassito^eb^ti  ahaṃ tāva brahmalokaṃ ākaṅkhamānoti maññāmi. yadi evaṃ na hoti,  atha me ācikkha, kasmā bhavanti? pucchati. ^b^brahmapattiyā^eb^ti  seṭṭhapattiyā ^a^M1.0244^ea^. idha idaṃ tapo kasmā karosīti aparenapi ākārena  pucchati.</p>
              <p>[03] ^b^kaṅkhā^eb^ti taṇhā. ^b^abhinandanā^eb^ti abhinandanavasena  taṇhāva vuttā. ^b^anekadhātūsū^eb^ti anekasabhāvesu ārammaṇesu.  ^b^puthū^eb^ti nānappakārā taṇhā sesakilesā vā. ^b^sadāsitā^eb^ti  niccakālaṃ avassitā. ^b^aññāṇamūlappabhavā^eb^ti avijjāmūlā  hutvā jātā. ^b^pajappitā^eb^ti taṇhāva ``idampi mayhaṃ, idampi  mayha''nti pajappāpanavasena pajappitā nāmāti vuttā. ^b^sabbā  mayā byantikatā^eb^ti sabbā taṇhā mayā aggamaggena vigatantā  nirantā katā. ^b^samūlikā^eb^ti saddhiṃ aññāṇamūlena.</p>
              <p>[03] ^b^anūpayo^eb^ti anupagamano. ^b^sabbesu dhammesu  visuddhadassano^eb^ti iminā sabbaññutaññāṇaṃ dīpeti.  ^b^sambodhimanuttara^eb^nti arahattaṃ sandhāyāha. ^b^siva^eb^nti seṭṭhaṃ  ^a^P1.0266^ea^. ^b^jhāyāmī^eb^ti dvīhi jhānehi jhāyāmi.  ^b^visārado^eb^ti vigatasārajjo. aṭṭhamaṃ. </p>
            </h4>
            <h4>
              <h4n> 9. mātuposakasuttavaṇṇanā </h4n>
              <p>[03] 205^b^.^eb^ navame ^b^peccā^eb^ti ito paṭigantvā. navamaṃ. </p>
            </h4>
            <h4>
              <h4n> 10. bhikkhakasuttavaṇṇanā </h4n>
              <p>[03] 206^b^.^eb^ dasame ^b^idhā^eb^ti imasmiṃ bhikkhubhāve.  ^b^vissaṃ dhamma^eb^nti duggandhaṃ akusaladhammaṃ. ^b^bāhitvā^eb^ti  aggamaggena jahitvā. ^b^saṅkhāyā^eb^ti ñāṇena. ^b^sa ve  bhikkhūti vuccatī^eb^ti so ve bhinnakilesattā bhikkhu nāma vuccati.  dasamaṃ. </p>
            </h4>
            <h4>
              <h4n> 11. saṅgāravasuttavaṇṇanā </h4n>
              <p>[03] 207^b^.^eb^ ekādasame ^a^V1.0235^ea^ ^b^paccetī^eb^ti icchati pattheti.  ^b^sādhu, bhante^eb^ti āyācamāno āha. therassa kiresa  gihisahāyo, tasmā thero ``ayaṃ varāko maṃ sahāyaṃ labhitvāpi  micchādiṭṭhiṃ gahetvā mā apāyapūrako ahosī''ti āyācati.  apicesa mahāparivāro, tasmiṃ ^a^M1.0245^ea^ pasanne pañcakulasatāni  anuvattissantīti maññamānopi āyācati. ^b^atthavasa^eb^nti  atthānisaṃsaṃ atthakāraṇaṃ. ^b^pāpa^eb^nti pāṇātipātādiakusalaṃ.  ^b^pavāhemī^eb^ti galappamāṇaṃ udakaṃ otaritvā pavāhemi palāpemi.  ^b^dhammo^eb^ti gāthā vuttatthāva. ekādasamaṃ. </p>
            </h4>
            <h4>
              <h4n> 12. khomadussasuttavaṇṇanā </h4n>
              <p>[03] 208^b^.^eb^ dvādasame ^b^khomadussaṃ nāmā^eb^ti  khomadussānaṃ ussannattā evaṃladdhanāmaṃ. ^b^sabhāya^eb^nti sālāyaṃ.  ^b^phusāyatī^eb^ti phusitāni muñcati vassati. satthā kira taṃ sabhaṃ  upasaṅkamitukāmo -- ``mayi evamevaṃ upasaṅkamante aphāsukadhātukaṃ  hoti, ekaṃ kāraṇaṃ paṭicca upasaṅkamissāmī''ti adhiṭṭhānavasena vuṭṭhiṃ  uppādesi. ^b^sabhādhamma^eb^nti sukhanisinne kira asañcāletvā  ekapassena pavisanaṃ tesaṃ sabhādhammo ^a^P1.0267^ea^ nāma, na  mahājanaṃ cāletvā ujukameva pavisanaṃ. bhagavā ca ujukameva  āgacchati, tena te kupitā bhagavantaṃ hīḷentā ``ke ca muṇḍakā  samaṇakā, ke ca sabhādhammaṃ jānissantī''ti āhaṃsu. ^b^santo^eb^ti  paṇḍitā sappurisā. ^b^pahāyā^eb^ti ete rāgādayo jahitvā  rāgādivinayāya dhammaṃ bhaṇanti, tasmā te santo nāmāti. dvādasamaṃ. </p>
              <p>[06] upāsakavaggo dutiyo. </p>
              <p>[06] iti sāratthappakāsiniyā</p>
              <p>[03] saṃyuttanikāya-aṭṭhakathāya </p>
              <p>[06] brāhmaṇasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 8. vaṅgīsasaṃyuttaṃ </h2n>
          <h3>
            <h3n> </h3n>
            <h4>
              <h4n> 1. nikkhantasuttavaṇṇanā </h4n>
              <p>[03] 209^b^.^eb^ vaṅgīsasaṃyuttassa ^a^V1.0236^ea^ ^a^M1.0246^ea^ paṭhame ^a^P1.0268^ea^  ^b^aggāḷave cetiye^eb^ti āḷaviyaṃ aggacetiye. anuppanne buddhe  aggāḷavagotamakādīni yakkhanāgādīnaṃ bhavanāni, cetiyāni ahesuṃ.  uppanne buddhe tāni apanetvā manussā vihāre kariṃsu. tesaṃ tāneva  nāmāni jātāni. ^b^nigrodhakappenā^eb^ti nigrodharukkhamūlavāsinā  kappattherena. ^b^ohiyyako^eb^ti ohīnako. ^b^vihārapālo^eb^ti  so kira tadā avassiko hoti pattacīvaraggahaṇe akovido. atha  naṃ therā bhikkhū -- ``āvuso, imāni chattupāhanakattarayaṭṭhiādīni  olokento nisīdā''ti vihārarakkhakaṃ katvā piṇḍāya pavisiṃsu.  tena vuttaṃ ``vihārapālo''ti. ^b^samalaṅkaritvā^eb^ti attano  vibhavānurūpena alaṅkārena alaṅkaritvā. ^b^cittaṃ anuddhaṃsetī^eb^ti  kusalacittaṃ viddhaṃseti vināseti. ^b^taṃ kutettha labbhā^eb^ti etasmiṃ  rāge uppanne taṃ kāraṇaṃ kuto labbhā. ^b^yaṃ me paro^eb^ti yena me  kāraṇena añño puggalo vā dhammo vā anabhiratiṃ vinodetvā idāneva  abhiratiṃ uppādeyya ācariyupajjhāyāpi maṃ vihāre ohāya gatā.</p>
              <p>[03] ^b^agārasmā^eb^ti agārato nikkhantaṃ. ^b^anagāriya^eb^nti  pabbajjaṃ upagatanti attho. ^b^kaṇhato^eb^ti kaṇhapakkhato  mārapakkhato ādhāvanti. ^b^uggaputtā^eb^ti uggatānaṃ puttā  mahesakkhā rājaññabhūtā. ^b^daḷhadhammino^eb^ti daḷhadhanuno,  uttamappamāṇaṃ ācariyadhanuṃ dhārayamānā. ^b^sahassaṃ apalāyina^eb^nti  ye te samantā sarehi parikireyyuṃ, tesaṃ apalāyīnaṃ saṅkhaṃ dassento  ``sahassa''nti āha. ^b^etato^eb^ ^a^P1.0269^ea^  ^b^bhiyyo^eb^ti etasmā sahassā atirekatarā. ^b^neva maṃ  byādhayissantī^eb^ti maṃ cāletuṃ na sakkhissanti. ^b^dhamme samhi  patiṭṭhita^eb^nti anabhiratiṃ vinodetvā abhiratiṃ uppādanasamatthe sake  sāsanadhamme patiṭṭhitaṃ. idaṃ vuttaṃ hoti -- issāsasahasse tāva  samantā sarehi parikirante sikkhito ^a^V1.0237^ea^ puriso daṇḍakaṃ gahetvā sabbe  sare sarīre apatamāne antarāva paharitvā pādamūle pāteti. tattha  ^a^M1.0247^ea^ ekopi issāso dve sare ekato na khipati, imā pana itthiyo  rūpārammaṇādivasena pañca pañca sare ekato khipanti. evaṃ  khipantiyo etā sacepi atirekasahassā honti, neva maṃ cāletuṃ  sakkhissantīti.</p>
              <p>[03] ^b^sakkhī hi me sutaṃ eta^eb^nti mayā hi sammukhā etaṃ sutaṃ.  ^b^nibbānagamanaṃ magga^eb^nti vipassanaṃ sandhāyāha. so hi  nibbānassa pubbabhāgamaggo, liṅgavipallāsena pana ``magga''nti āha.  ^b^tattha me^eb^ti tasmiṃ me attano taruṇavipassanāsaṅkhāte  nibbānagamanamagge mano nirato. ^b^pāpimā^eb^ti kilesaṃ ālapati.  ^b^maccū^eb^tipi tameva ālapati. ^b^na me maggampi  dakkhasī^eb^ti yathā me bhavayoniādīsu gatamaggampi na passasi, tathā  karissāmīti. paṭhamaṃ. </p>
            </h4>
            <h4>
              <h4n> 2. aratīsuttavaṇṇanā </h4n>
              <p>[03] 210^b^.^eb^ dutiye ^b^nikkhamatī^eb^ti vihārā nikkhamati.  ^b^aparajju vā kāle^eb^ti dutiyadivase vā bhikkhācārakāle.  vihāragaruko kiresa thero. ^b^aratiñca ratiñcā^eb^ti sāsane  aratiṃ kāmaguṇesu ca ratiṃ. ^b^sabbaso gehasitañca vitakka^eb^nti  pañcakāmaguṇagehanissitaṃ pāpavitakkañca sabbākārena pahāya.  ^b^vanatha^eb^nti kilesamahāvanaṃ. ^b^kuhiñcī^eb^ti kismiñci  ārammaṇe. ^b^nibbanatho^eb^ti nikkilesavano. ^b^arato^eb^ti  taṇhāratirahito.</p>
              <p>[03] ^b^pathaviñca vehāsa^eb^nti pathaviṭṭhitañca ^a^P1.0270^ea^  itthipurisavatthālaṅkārādivaṇṇaṃ, vehāsaṭṭhakañca candasūriyobhāsādi.  ^b^rūpagata^eb^nti rūpameva. ^b^jagatogadha^eb^nti jagatiyā ogadhaṃ,  antopathaviyaṃ nāgabhavanagatanti attho. ^b^parijīyatī^eb^ti  parijīrati. ^b^sabbamanicca^eb^nti sabbaṃ taṃ aniccaṃ. ayaṃ therassa  mahāvipassanāti vadanti. ^b^evaṃ samaccā^eb^ti evaṃ samāgantvā.  ^b^caranti mutattā^eb^ti viññātattabhāvā viharanti.</p>
              <p>[03] ^b^upadhīsū^eb^ti khandhakilesābhisaṅkhāresu. ^b^gadhitā^eb^ti  giddhā. ^b^diṭṭhasute^eb^ti cakkhunā diṭṭhe rūpe, sotena sute sadde.  ^b^paṭighe ca mute cā^eb^ti ettha paṭighapadena gandharasā gahitā,  mutapadena phoṭṭhabbārammaṇaṃ ^a^V1.0238^ea^. ^b^yo ettha na limpatī^eb^ti yo etesu  pañcakāmaguṇesu taṇhādiṭṭhilepehi na limpati.</p>
              <p>[03] ^b^atha saṭṭhinissitā savitakkā, puthū janatāya adhammā  niviṭṭhā^eb^ti atha cha ārammaṇanissitā puthū adhammavitakkā janatāya  niviṭṭhāti attho. ^b^na^eb^ ^a^M1.0248^ea^ ^b^ca vaggagatassa kuhiñcī^eb^ti tesaṃ vasena  na katthaci kilesavaggagato bhaveyya. ^b^no pana duṭṭhullabhāṇī^eb^ti  duṭṭhullavacanabhāṇīpi na siyā. ^b^sa bhikkhū^eb^ti so evaṃvidho  bhikkhu nāma hoti.</p>
              <p>[03] ^b^dabbo^eb^ti dabbajātiko paṇḍito.  ^b^cirarattasamāhito^eb^ti dīgharattaṃ samāhitacitto. ^b^nipako^eb^ti  nepakkena samannāgato pariṇatapañño. ^b^apihālū^eb^ti nittaṇho.  ^b^santaṃ pada^eb^nti nibbānaṃ. ^b^ajjhagamā munī^eb^ti adhigato  muni. ^b^paṭicca parinibbuto kaṅkhati kāla^eb^nti nibbānaṃ  paṭicca kilesaparinibbānena parinibbuto parinibbānakālaṃ āgameti.  dutiyaṃ. </p>
            </h4>
            <h4>
              <h4n> 3. pesalasuttavaṇṇanā </h4n>
              <p>[03] 211^b^.^eb^ tatiye ^a^P1.0271^ea^  ^b^atimaññatī^eb^ti ``kiṃ ime mahallakā? na etesaṃ pāḷi, na  aṭṭhakathā, na padabyañjanamadhuratā, amhākaṃ pana pāḷipi aṭṭhakathāpi  nayasatena nayasahassena upaṭṭhātī''ti atikkamitvā maññati.  ^b^gotamā^eb^ti gotamabuddhasāvakattā attānaṃ ālapati.  ^b^mānapatha^eb^nti mānārammaṇañceva mānasahabhuno ca dhamme.  ^b^vippaṭisārīhuvā^eb^ti vippaṭisārī ahuvā, ahosīti attho.  ^b^maggajino^eb^ti maggena jitakileso. ^b^kittiñca  sukhañcā^eb^ti vaṇṇabhaṇanañca kāyikacetasikasukhañca. ^b^akhilodha  padhānavā^eb^ti akhilo idha padhānavā vīriyasampanno.  ^b^visuddho^eb^ti visuddho bhaveyya. ^b^asesa^eb^nti nissesaṃ navavidhaṃ.  ^b^vijjāyantakaro^eb^ti vijjāya kilesānaṃ antakaro.  ^b^samitāvī^eb^ti rāgādīnaṃ samitatāya samitāvī. tatiyaṃ. </p>
            </h4>
            <h4>
              <h4n> 4. ānandasuttavaṇṇanā </h4n>
              <p>[03] 212^b^.^eb^ catutthe ^b^rāgo^eb^ti āyasmā ānando  mahāpuñño sambhāvito, taṃ rājarājamahāmattādayo ^a^V1.0239^ea^ nimantetvā  antonivesane nisīdāpenti. sabbālaṅkārapaṭimaṇḍitāpi itthiyo  theraṃ upasaṅkamitvā vanditvā tālavaṇṭena bījenti, upanisīditvā  pañhaṃ pucchanti dhammaṃ suṇanti. tattha āyasmato vaṅgīsassa  navapabbajitassa ārammaṇaṃ pariggahetuṃ asakkontassa itthirūpārammaṇe  rāgo cittaṃ anuddhaṃseti. so saddhāpabbajitattā ujujātiko kulaputto  ``ayaṃ me rāgo vaḍḍhitvā diṭṭhadhammikasamparāyikaṃ atthaṃ nāseyyā''ti  ^a^M1.0249^ea^ cintetvā anantaraṃ nisinnova therassa attānaṃ āvikaronto  ^b^kāmarāgenā^eb^tiādimāha.</p>
              <p>[03] tattha ^b^nibbāpana^eb^nti rāganibbānakāraṇaṃ.  ^b^vipariyesā^eb^ti vipallāsena. ^b^subhaṃ rāgūpasañhita^eb^nti  rāgaṭṭhāniyaṃ iṭṭhārammaṇaṃ. ^b^parato passā^eb^ti aniccato passa.  ^b^mā ca attato^eb^ti ^a^P1.0272^ea^ attato mā passa.  ^b^kāyagatā tyatthū^eb^ti kāyagatā te atthu. ^b^animittañca  bhāvehī^eb^ti niccādīnaṃ nimittānaṃ ugghāṭitattā vipassanā animittā  nāma, taṃ bhāvehīti vadati. ^b^mānābhisamayā^eb^ti mānassa  dassanābhisamayā ceva pahānābhisamayā ca. ^b^upasanto^eb^ti  rāgādisantatāya upasanto. catutthaṃ. </p>
            </h4>
            <h4>
              <h4n> 5. subhāsitasuttavaṇṇanā </h4n>
              <p>[03] 213^b^.^eb^ pañcame ^b^aṅgehī^eb^ti kāraṇehi, avayavehi  vā. musāvādāveramaṇiādīni hi cattāri subhāsitavācāya  kāraṇāni, saccavacanādayo cattāro avayavā. kāraṇatthe ca aṅgasadde  ``catūhī''ti nissakkavacanaṃ hoti, avayavatthe karaṇavacanaṃ.  ^b^samannāgatā^eb^ti samanuāgatā pavattā yuttā ca. ^b^vācā^eb^ti  samullapanavācā, yā ``vācā girā byappatho''ti (dha0 sa0 636)  ca, ``nelā kaṇṇasukhā''ti (dī0 ni0 1.9) ca āgatā. ``yā  pana vācāya ce kataṃ kamma''nti evaṃ viññatti ca ``yā catūhi  vacīduccaritehi ārati...pe0... ayaṃ vuccati sammāvācā''ti (vibha0  206) evaṃ virati ca, ``pharusavācā, bhikkhave, āsevitā bhāvitā  bahulīkatā nirayasaṃvattanikā hotī''ti (a0 ni0  8.40) evaṃ  cetanā ca vācāti āgatā, na sā idha adhippetā. kasmā?  abhāsitabbato. ^b^subhāsitā^eb^ti suṭṭhu bhāsitā. tenassā  atthāvahataṃ dīpeti. ^b^no dubbhāsitā^eb^ti na duṭṭhu bhāsitā.  tenassā anatthāvahanapahānataṃ dīpeti. ^b^anavajjā^eb^ti  rāgādivajjarahitā. imināssā kāraṇasuddhiṃ catudosābhāvañca dīpeti.  ^b^ananuvajjā^eb^ti anuvādavimuttā ^a^V1.0240^ea^. imināssā sabbākārasampattiṃ  dīpeti. ^b^viññūna^eb^nti paṇḍitānaṃ. tena nindāpasaṃsāsu bālā  appamāṇāti dīpeti.</p>
              <p>[03] ^b^subhāsitaṃyeva^eb^ ^a^M1.0250^ea^ ^a^P1.0273^ea^ ^b^bhāsatī^eb^ti  puggalādhiṭṭhānāya desanāya catūsu vācaṅgesu aññataraniddosavacanametaṃ.  ^b^no dubbhāsita^eb^nti tasseva vācaṅgassa paṭipakkhabhāsananivāraṇaṃ.  ^b^no dubbhāsita^eb^nti iminā micchāvācappahānaṃ dīpeti.  ^b^subhāsita^eb^nti iminā pahīnamicchāvācena bhāsitabbavacanalakkhaṇaṃ.  aṅgaparidīpanatthaṃ panettha abhāsitabbaṃ pubbe avatvā bhāsitabbamevāha.  esa nayo ^b^dhammaṃyevā^eb^tiādīsupi. ettha ca paṭhamena  pisuṇadosarahitaṃ samaggakaraṇaṃ vacanaṃ vuttaṃ, dutiyena  samphappalāpadosarahitaṃ dhammato anapetaṃ mantāvacanaṃ, itarehi dvīhi  pharusālikarahitāni piyasaccavacanāni. ^b^imehi kho^eb^ti ādinā  tāni aṅgāni paccakkhato dassento taṃ vācaṃ nigameti. yañca aññe  paṭiññādīhi avayavehi, nāmādīhi padehi,  liṅgavacanavibhattikālakārakasampattīhi ca samannāgataṃ  musāvādādivācampi subhāsitanti maññanti, taṃ paṭisedheti.  avayavādisamannāgatāpi hi tathārūpī vācā dubbhāsitāva hoti attano  ca paresañca anatthāvahattā. imehi pana catūhaṅgehi samannāgatā sacepi  milakkhubhāsāpariyāpannā ghaṭaceṭikāgītikapariyāpannāpi hoti, tathāpi  subhāsitāva lokiyalokuttarahitasukhāvahattā. tathā hi maggapasse  sassaṃ rakkhantiyā sīhaḷaceṭikāya sīhaḷakeneva jātijarāmaraṇayuttaṃ  gītikaṃ gāyantiyā saddaṃ sutvā maggaṃ gacchantā saṭṭhimattā vipassakā  bhikkhū arahattaṃ pāpuṇiṃsu. tathā tisso nāma āraddhavipassako  bhikkhu padumasarasamīpena gacchanto padumasare padumāni bhañjitvā -- </p>
              <p>[21] ``pātova ^a^P1.0274^ea^ phullitakokanadaṃ,  sūriyālokena bhijjiyate. </p>
              <p>[22] evaṃ manussattaṃ gatā sattā, jarābhivegena maddiyantī''ti..  -- </p>
              <p>[25] imaṃ gītikaṃ gāyantiyā ceṭikāya sutvā arahattaṃ patto.</p>
              <p>[03] buddhantarepi aññataro puriso sattahi puttehi saddhiṃ aṭavito  āgamma aññatarāya itthiyā musalena taṇḍule koṭṭentiyā -- </p>
              <p>[21] ``jarāya ^a^V1.0241^ea^ ^a^M1.0251^ea^ parimadditaṃ etaṃ, milātachavicammanissitaṃ. </p>
              <p>[22] maraṇena bhijjati etaṃ, maccussa ghāsamāmisaṃ.. </p>
              <p>[21] ``kimīnaṃ ālayaṃ etaṃ, nānākuṇapena pūritaṃ. </p>
              <p>[22] asucissa bhājanaṃ etaṃ, kadalikkhandhasamaṃ ida''nti..  -- </p>
              <p>[25] imaṃ gītikaṃ sutvā paccavekkhanto saha puttehi  paccekabodhiṃ patto. evaṃ imehi catūhi aṅgehi samannāgatā vācā  sacepi milakkhubhāsāpariyāpannā ghaṭaceṭikāgītikapariyāpannāpi hoti,  tathāpi subhāsitāti veditabbā. subhāsitattā eva ca anavajjā ca  ananuvajjā ca viññūnaṃ atthatthikānaṃ atthapaṭisaraṇānaṃ, no  byañjanapaṭisaraṇānanti.</p>
              <p>[03] ^b^sāruppāhī^eb^ti anucchavikāhi. ^b^abhitthavī^eb^ti  pasaṃsi. ^b^na tāpaye^eb^ti vippaṭisārena na tāpeyya na vibādheyya.  ^b^pare^eb^ti parehi bhindanto nābhibhaveyya na bādheyya. iti  imāya gāthāya apisuṇavācāvasena bhagavantaṃ thometi.  ^b^paṭinanditā^eb^ti piyāyitā. ^b^yaṃ anādāyā^eb^ti yaṃ vācaṃ  bhāsanto paresaṃ pāpāni appiyāni pharusavacanāni anādāya  atthabyañjanamadhuraṃ piyameva bhāsati, taṃ vācaṃ bhāseyyāti ^a^P1.0275^ea^  piyavācāvasena abhitthavi.</p>
              <p>[03] ^b^amatā^eb^ti sādhubhāvena amatasadisā. vuttampi hetaṃ --  ``saccaṃ have sādutaraṃ rasāna''nti (saṃ0 ni0  1.246)  nibbānāmatapaccayattā vā amatā. ^b^esa dhammo sanantano^eb^ti yā  ayaṃ saccavācā nāma, esa porāṇo dhammo cariyā paveṇī. idameva  hi porāṇānaṃ āciṇṇaṃ, na te alikaṃ bhāsiṃsu. tenevāha --  ^b^sacce atthe ca dhamme ca, āhu santo patiṭṭhitā^eb^ti.</p>
              <p>[03] tattha sacce patiṭṭhitattāva attano ca paresañca atthe patiṭṭhitā,  atthe patiṭṭhitattā eva dhamme patiṭṭhitā hontīti veditabbā.  saccavisesanameva vā etaṃ. idaṃ hi vuttaṃ hoti -- sacce patiṭṭhitā,  kīdise? atthe ca dhamme ca, yaṃ paresaṃ atthato anapetattā atthaṃ  anuparodhakaraṃ ^a^V1.0242^ea^, dhammato anapetattā dhammaṃ dhammikameva atthaṃ sādhetīti.  iti imāya gāthāya saccavacanavasena abhitthavi.</p>
              <p>[03] ^b^khema^eb^nti ^a^M1.0252^ea^ abhayaṃ nirupaddavaṃ. kena kāraṇenāti ce.  ^b^nibbānapattiyā dukkhassantakiriyāya,^eb^ yasmā kilesanibbānaṃ  pāpeti, vaṭṭadukkhassa ca antakiriyāya saṃvattatīti attho. atha vā  yaṃ buddho nibbānapattiyā dukkhassantakiriyāyāti dvinnaṃ nibbānadhātūnaṃ  atthāya khemamaggappakāsanato khemaṃ vācaṃ bhāsati, ^b^sā ve  vācānamuttamā^eb^ti sā vācā sabbavācānaṃ seṭṭhāti evamettha attho  daṭṭhabbo. iti imāya gāthāya mantāvacanavasena bhagavantaṃ abhitthavanto  arahattanikūṭena desanaṃ niṭṭhapesīti. pañcamaṃ. </p>
            </h4>
            <h4>
              <h4n> 6. sāriputtasuttavaṇṇanā </h4n>
              <p>[03] 214^b^.^eb^ chaṭṭhe ^b^poriyā^eb^ti akkharādiparipuṇṇāya.  ^b^vissaṭṭhāyā^eb^ti avibaddhāya apalibuddhāya. dhammasenāpatissa hi  kathentassa pittādīnaṃ vasena apalibuddhavacanaṃ hoti, ayadaṇḍena  pahatakaṃsatālato saddo viya niccharati. ^b^anelagalāyā^eb^ti  anelāya agalāya niddosāya ceva akkhalitapadabyañjanāya ca.  therassa hi kathayato padaṃ vā byañjanaṃ vā na parihāyati.  ^b^atthassa viññāpaniyā^eb^ti atthassa viññāpanasamatthāya.  ^b^bhikkhuna^eb^nti ^a^P1.0276^ea^ bhikkhūnaṃ.</p>
              <p>[03] ^b^saṃkhittenapī^eb^ti ``cattārimāni, āvuso, ariyasaccāni.  katamāni cattāri? dukkhaṃ ariyasaccaṃ...pe0... imāni kho,  āvuso, cattāri ariyasaccāni, tasmātiha, āvuso, idaṃ dukkhaṃ  ariyasaccanti yogo karaṇīyo''ti (saṃ0 ni0  5.1096-1098)  evaṃ saṃkhittenapi deseti. ^b^vitthārenapī^eb^ti ``katamaṃ, āvuso,  dukkhaṃ ariyasacca''ntiādinā (ma0 ni0 3.373) nayena tāneva  vibhajanto vitthārenapi bhāsati. khandhādidesanāsupi eseva nayo.  ^b^sāḷikāyiva nigghoso^eb^ti yathā madhuraṃ ambapakkaṃ sāyitvā  pakkhehi vātaṃ datvā madhurassaraṃ nicchārentiyā sāḷikasakuṇiyā  nigghoso, evaṃ therassa dhammaṃ kathentassa madhuro nigghoso hoti.  ^b^paṭibhānaṃ udīrayī^eb^ti samuddato ūmiyo viya anantaṃ paṭibhānaṃ  uṭṭhahati. ^b^odhentī^eb^ti odahanti. chaṭṭhaṃ. </p>
            </h4>
            <h4>
              <h4n> 7. pavāraṇāsuttavaṇṇanā </h4n>
              <p>[03] 215^b^.^eb^ sattame ^a^V1.0243^ea^ ^a^M1.0253^ea^ ^b^tadahū^eb^ti tasmiṃ ahu, tasmiṃ  divaseti attho. upavasanti etthāti ^b^uposatho^eb^.  upavasantīti ca sīlena vā anasanena vā upetā hutvā vasantīti  attho. so panesa uposathadivaso aṭṭhamīcātuddasīpannarasībhedena  tividho, tasmā sesadvayanivāraṇatthaṃ ^b^pannaraseti^eb^ vuttaṃ.  ^b^pavāraṇāyā^eb^ti vassaṃ-vuṭṭha-pavāraṇāya. visuddhipavāraṇātipi  etissāva nāmaṃ. ^b^nisinno hotī^eb^ti sāyanhasamaye  sampattaparisāya kālayuttaṃ dhammaṃ desetvā udakakoṭṭhake gattāni  parisiñcitvā nivatthanivāsano ekaṃsaṃ sugatamahācīvaraṃ katvā  majjhimatthambhaṃ nissāya paññatte varabuddhāsane puratthimadisāya uṭṭhahato  candamaṇḍalassa siriṃ siriyā abhibhavamāno nisinno hoti.  ^b^tuṇhībhūtaṃ tuṇhībhūta^eb^nti yato yato anuviloketi, tato tato  tuṇhībhūtameva. tattha hi ekabhikkhussāpi hatthakukkuccaṃ vā pādakukkuccaṃ  vā natthi, sabbe niravā santena iriyāpathena nisīdiṃsu.  ^b^anuviloketvā^eb^ti dissamānapañcapasādehi nettehi anuviloketvā.  ^b^handā^eb^ti vossaggatthe nipāto. ^b^na ca me kiñci  garahathā^eb^ti ettha ^b^na ca kiñcī^eb^ti pucchanatthe na-kāro. kiṃ  me kiñci ^a^P1.0277^ea^ garahatha? yadi garahatha, vadatha,  icchāpemi vo vattunti attho. ^b^kāyikaṃ vā vācasikaṃ vā^eb^ti  iminā kāyavacīdvārāneva pavāreti, na manodvāraṃ. kasmā?  apākaṭattā. kāyavacīdvāresu hi doso pākaṭo hoti, na manodvāre.  ``ekamañce sayatopi hi kiṃ cintesī''ti? pucchitvā  cittācāraṃ jānāti. iti manodvāraṃ apākaṭattā na pavāreti, no  aparisuddhattā. bodhisattabhūtassāpi hi tassa  bhūridattachaddantasaṅkhapāladhammapālādikāle manodvāraṃ parisuddhaṃ, idānettha  vattabbameva natthi.</p>
              <p>[03] ^b^etadavocā^eb^ti dhammasenāpatiṭṭhāne ṭhitattā bhikkhusaṅghassa  bhāraṃ vahanto etaṃ avoca. ^b^na kho mayaṃ, bhante^eb^ti, bhante, mayaṃ  bhagavato na kiñci garahāma. ^b^kāyikaṃ vā vācasikaṃ vā^eb^ti idaṃ  catunnaṃ arakkhiyataṃ sandhāya thero āha. bhagavato hi cattāri  arakkhiyāni. yathāha --</p>
              <p>[03] ``cattārimāni ^a^M1.0254^ea^, bhikkhave, tathāgatassa arakkhiyāni.  katamāni cattāri? parisuddhakāyasamācāro, bhikkhave, tathāgato,  natthi tathāgatassa kāyaduccaritaṃ, yaṃ tathāgato rakkheyya `mā me idaṃ  paro aññāsī'ti. parisuddhavacīsamācāro, bhikkhave, tathāgato,  natthi tathāgatassa ^a^V1.0244^ea^ vacīduccaritaṃ, yaṃ tathāgato rakkheyya, `mā me idaṃ  paro aññāsī'ti. parisuddhamanosamācāro, bhikkhave, tathāgato,  natthi tathāgatassa manoduccaritaṃ, yaṃ tathāgato rakkheyya, `mā me idaṃ  paro aññāsī'ti. parisuddhājīvo, bhikkhave, tathāgato, natthi  tathāgatassa micchāājīvo, yaṃ tathāgato rakkheyya ``mā me idaṃ paro  aññāsī''ti (a0 ni0  7.58).</p>
              <p>[03] idāni bhagavato yathābhūtaguṇe kathento ^b^bhagavā hi,  bhante^eb^tiādimāha. tattha ^b^anuppannassā^eb^ti  kassapasammāsambuddhato paṭṭhāya aññena samaṇena vā brāhmaṇena vā  anuppāditapubbassa. ^b^asañjātassā^eb^ti idaṃ anuppannavevacanameva.  ^b^anakkhātassā^eb^ti aññena adesitassa. ^b^pacchā  samannāgatā^eb^ti paṭhamagatassa bhagavato pacchā samanuāgatā. iti  thero yasmā sabbepi bhagavato sīlādayo guṇā arahattamaggameva  nissāya āgatā, tasmā arahattamaggameva nissāya guṇaṃ kathesi.  tena sabbaguṇā kathitāva honti. ^b^ahañca kho, bhante^eb^ti idaṃ  thero sadevake loke aggapuggalassa attano ceva saṅghassa ca  kāyikavācasikaṃ pavārento āha.</p>
              <p>[03] ^b^pitarā^eb^ ^a^P1.0278^ea^ ^b^pavattita^eb^nti  cakkavattimhi kālaṅkate vā pabbajite vā sattāhaccayena cakkaṃ  antaradhāyati, tato dasavidhaṃ dvādasavidhaṃ cakkavattivattaṃ pūretvā  nisinnassa puttassa aññaṃ pātubhavati, taṃ so pavatteti. ratanamayattā  pana sadisaṭṭhena tadeva vattaṃ katvā ``pitarā pavattita''nti vuttaṃ.  yasmā vā so ``appossukko tvaṃ, deva, hohi,  ahamanusāsissāmī''ti āha, tasmā pitarā pavattitaṃ āṇācakkaṃ  anuppavatteti nāma. ^b^sammadeva anuppavattesī^eb^ti sammā nayena  hetunā kāraṇeneva anuppavattesi. bhagavā hi catusaccadhammaṃ katheti,  thero tameva anukatheti, tasmā evamāha. ^b^ubhatobhāgavimuttā^eb^ti  dvīhi bhāgehi vimuttā ^a^M1.0255^ea^, arūpāvacarasamāpattiyā rūpakāyato vimuttā,  aggamaggena nāmakāyatoti. ^b^paññāvimuttā^eb^ti paññāya vimuttā  tevijjādibhāvaṃ appattā khīṇāsavā.</p>
              <p>[03] ^b^visuddhiyā^eb^ti visuddhatthāya.  ^b^saṃyojanabandhanacchidā^eb^ti saṃyojanasaṅkhāte ceva bandhanasaṅkhāte  ca kilese chinditvā ṭhitā. ^b^vijitasaṅgāma^eb^nti  vijitarāgadosamohasaṅgāmaṃ, mārabalassa vijitattāpi ^a^V1.0245^ea^ vijitasaṅgāmaṃ.  ^b^satthavāha^eb^nti aṭṭhaṅgikamaggarathe āropetvā veneyyasatthaṃ vāheti  saṃsārakantāraṃ uttāretīti bhagavā satthavāho, taṃ satthavāhaṃ.  ^b^palāpo^eb^ti antotuccho dussīlo. ^b^ādiccabandhuna^eb^nti  ādiccabandhuṃ satthāraṃ dasabalaṃ vandāmīti vadati. sattamaṃ. </p>
            </h4>
            <h4>
              <h4n> 8. parosahassasuttavaṇṇanā </h4n>
              <p>[03] 216^b^.^eb^ aṭṭhame ^b^parosahassa^eb^nti atirekasahassaṃ.  ^b^akutobhaya^eb^nti nibbāne kutoci bhayaṃ natthi, nibbānappattassa vā  kutoci bhayaṃ natthīti nibbānaṃ akutobhayaṃ nāma. ^b^isīnaṃ  isisattamo^eb^ti vipassito paṭṭhāya isīnaṃ sattamako isi. </p>
              <p>[01] ^b^kiṃ nu te vaṅgīsā^eb^ti idaṃ bhagavā atthuppattivasena  āha. saṅghamajjhe kira kathā udapādi ``vaṅgīsatthero vissaṭṭhavatto  ^a^P1.0279^ea^, neva uddese, na paripucchāya, na  yonisomanasikāre kammaṃ karoti, gāthā bandhanto cuṇṇiyapadāni  karonto vicaratī''ti. atha bhagavā cintesi -- ``ime bhikkhū  vaṅgīsassa paṭibhānasampattiṃ na jānanti, cintetvā cintetvā vadatīti  maññanti, paṭibhānasampattimassa jānāpessāmī''ti cintetvā,  ^b^``kiṃ nu te vaṅgīsā''^eb^tiādimāha.</p>
              <p>[03] ^b^ummaggapatha^eb^nti anekāni kilesummujjanasatāni, vaṭṭapathattā  pana pathanti vuttaṃ. ^b^pabhijja khilānī^eb^ti rāgakhilādīni pañca  bhinditvā carasi. ^b^taṃ passathā^eb^ti taṃ evaṃ abhibhuyya bhinditvā  carantaṃ buddhaṃ passatha. ^b^bandhapamuñcakara^eb^nti bandhanamocanakaraṃ.  ^b^asita^eb^nti anissitaṃ. ^b^bhāgaso pavibhaja^eb^nti  satipaṭṭhānādikoṭṭhāsavasena dhammaṃ vibhajantaṃ. pavibhajjāti vā  pāṭho, aṅgapaccaṅgakoṭṭhāsavasena vibhajitvā vibhajitvā passathāti  attho.</p>
              <p>[03] ^b^oghassā^eb^ti ^a^M1.0256^ea^ caturoghassa. ^b^anekavihita^eb^nti  satipaṭṭhānādivasena anekavidhaṃ. ^b^tasmiṃ ca amate akkhāte^eb^ti  tasmiṃ tena akkhāte amate. ^b^dhammaddasā^eb^ti dhammassa passitāro.  ^b^ṭhitā asaṃhīrā^eb^ti asaṃhāriyā hutvā patiṭṭhitā.</p>
              <p>[03] ^b^ativijjhā^eb^ti ativijjhitvā. ^b^sabbaṭṭhitīna^eb^nti  sabbesaṃ diṭṭhiṭṭhānānaṃ viññāṇaṭṭhitīnaṃ vā ^a^V1.0246^ea^. ^b^atikkamamaddasā^eb^ti  atikkamabhūtaṃ nibbānamaddasa. ^b^agga^eb^nti uttamadhammaṃ. aggeti  vā pāṭho, paṭhamataranti attho. ^b^dasaddhāna^eb^nti pañcannaṃ, aggadhammaṃ  pañcavaggiyānaṃ, agge vā pañcavaggiyānaṃ dhammaṃ desesīti attho.  ^b^tasmā^eb^ti yasmā esa dhammo sudesitoti jānantena ca pamādo  na kātabbo, tasmā. ^b^anusikkhe^eb^ti tisso sikkhā sikkheyya.  aṭṭhamaṃ. </p>
            </h4>
            <h4>
              <h4n> 9. koṇḍaññasuttavaṇṇanā </h4n>
              <p>[03] 217^b^.^eb^ navame ^a^P1.0280^ea^  ^b^aññāsikoṇḍañño^eb^ti paṭhamaṃ dhammassa aññātattā evaṃ gahitanāmo  thero. ^b^sucirassevā^eb^ti kīvacirassa? dvādasannaṃ saṃvaccharānaṃ.  ettakaṃ kālaṃ kattha vihāsīti. chaddantabhavane mandākinipokkharaṇiyā  tīre paccekabuddhānaṃ vasanaṭṭhāne. kasmā? vihāragarutāya. so hi  paññavā mahāsāvako. yatheva bhagavato, evamassa dasasahassacakkavāḷe  devamanussānaṃ abbhantare guṇā patthaṭāva. devamanussā tathāgatassa  santikaṃ gantvā gandhamālādīhi pūjaṃ katvā ``aggadhammaṃ  paṭividdhasāvako''ti anantaraṃ theraṃ upasaṅkamitvā pūjenti. santikaṃ  āgatānañca nāma tathārūpā dhammakathā vā paṭisanthāro vā kātabbo  hoti. thero ca vihāragaruko, tenassa so papañco viya upaṭṭhāti.  iti vihāragarutāya tattha gantvā vihāsi.</p>
              <p>[03] aparampi kāraṇaṃ -- bhikkhācāravelāyaṃ tāva sabbasāvakā  vassaggena gacchanti. dhammadesanākāle pana majjhaṭṭhāne  alaṅkatabuddhāsanamhi satthari nisinne dakkhiṇahatthapasse dhammasenāpati,  vāmahatthapasse mahāmoggallānatthero nisīdati, tesaṃ piṭṭhibhāge  aññāsikoṇḍaññattherassa āsanaṃ paññāpenti. sesā bhikkhū taṃ  parivāretvā nisīdanti. dve aggasāvakā aggadhammapaṭividdhattā ca  mahallakattā ca there sagāravā theraṃ mahābrahmaṃ ^a^M1.0257^ea^ viya aggikkhandhaṃ viya  āsīvisaṃ viya ca maññamānā dhurāsane nisīdantā ottappanti  harāyanti. thero cintesi -- ``imehi dhurāsanatthāya  kappasatasahassādhikaṃ asaṅkhyeyyaṃ pāramiyo pūritā, te idāni  dhurāsane nisīdantā mama ottappanti harāyanti, phāsuvihāraṃ nesaṃ  karissāmī''ti. so patirūpe kāle tathāgataṃ upasaṅkamitvā  ``icchāmahaṃ, bhante, janapade vasitu''nti āha, satthā anujāni.</p>
              <p>[03] thero ^a^V1.0247^ea^ senāsanaṃ saṃsāmetvā pattacīvaramādāya chaddantabhavane  mandākinitīraṃ gato. pubbe paccekabuddhānaṃ pāricariyāya kataparicayā  aṭṭhasahassā hatthināgā theraṃ disvāva ``amhākaṃ puññakkhettaṃ  āgata''nti nakhehi ^a^P1.0281^ea^ caṅkamanaṃ nittiṇaṃ katvā  āvaraṇasākhā haritvā therassa vasanaṭṭhānaṃ paṭijaggitvā vattaṃ katvā  sabbe sannipatitvā mantayiṃsu -- ``sace hi mayaṃ `ayaṃ therassa  kattabbaṃ karissati, ayaṃ karissatī'ti paṭipajjissāma, thero  bahuñātikagāmaṃ gato viya yathādhoteneva pattena gamissati, vārena naṃ  paṭijaggissāma, ekassa pana vāre patte sesehipi nappamajjitabba''nti  vāraṃ ṭhapayiṃsu. vārikanāgo pātova therassa mukhodakañca dantakaṭṭhañca  ṭhapeti, vattaṃ karoti.</p>
              <p>[03] ^b^mandākinipokkharaṇī^eb^ nāma cesā paṇṇāsayojanā hoti.  tassā pañcavīsatiyojanamatte ṭhāne sevālo vā paṇakaṃ vā natthi,  phalikavaṇṇaṃ udakameva hoti. tato paraṃ pana kaṭippamāṇe udake  aḍḍhayojanavitthataṃ sesapadumavanaṃ paṇṇāsayojanaṃ saraṃ parikkhipitvā  ṭhitaṃ. tadanantaraṃ tāva mahantameva rattapadumavanaṃ, tadanantaraṃ  rattakumudavanaṃ, tadanantaraṃ setakumudavanaṃ, tadanantaraṃ nīluppalavanaṃ,  tadanantaraṃ rattuppalavanaṃ, tadanantaraṃ sugandharattasālivanaṃ, tadanantaraṃ  eḷālukalābukumbhaṇḍādīni madhurarasāni valliphalāni, tadanantaraṃ  aḍḍhayojanavitthārameva ucchuvanaṃ, tattha pūgarukkhakkhandhappamāṇā ucchū,  tadanantaraṃ kadalivanaṃ, yato duve pakkāni khādantā kilamanti,  tadanantaraṃ cāṭippamāṇaphalaṃ panasavanaṃ, tadanantaraṃ jambuvanaṃ, tadanantaraṃ  ambavanaṃ, tadanantaraṃ kapitthavananti. saṅkhepato tasmiṃ dahe  khāditabbayuttakaṃ phalaṃ nāma natthīti na vattabbaṃ. kusumānaṃ  pupphanasamaye vāto reṇuvaṭṭiṃ uṭṭhāpetvā paduminipattesu ṭhapeti, tattha  udakaphusitāni patanti. tato ādiccapākena paccitvā  pakkapayoghanikā viya tiṭṭhati, etaṃ pokkharamadhu nāma ^a^M1.0258^ea^, taṃ therassa  āharitvā denti. muḷālaṃ naṅgalasīsamattaṃ hoti, tampi āharitvā  denti. bhisaṃ mahābheripokkharappamāṇaṃ hoti, tassa ekasmiṃ pabbe  pādaghaṭakappamāṇaṃ khīraṃ hoti, taṃ āharitvā denti. pokkharaṭṭhīni  madhusakkharāya yojetvā ^a^P1.0282^ea^ denti. ucchuṃ  pāsāṇapiṭṭhe ṭhapetvā pādena akkamanti. tato raso paggharitvā  soṇḍiāvāṭe pūretvā, ādiccapākena paccitvā khīrapāsāṇapiṇḍo viya  tiṭṭhati, taṃ āharitvā denti. panasakadaliambapakkādīsu kathāva  natthi.</p>
              <p>[03] kelāsapabbate ^a^V1.0248^ea^ nāgadatto nāma devaputto vasati. thero kālena  kālaṃ tassa vimānadvāraṃ gacchati. so  navasappipokkharamadhucuṇṇayuttassa nirudakapāyāsassa pattaṃ pūretvā deti.  so kira kassapabuddhakāle vīsativassasahassāni sugandhasappinā  khīrasalākaṃ adāsi. tenassetaṃ bhojanaṃ uppajjati. evaṃ thero  dvādasa vassāni vasitvā attano āyusaṅkhāraṃ olokento  parikkhīṇabhāvaṃ ñatvā ``kattha parinibbāyissāmī''ti cintetvā --  ``hatthināgehi maṃ dvādasa vassāni upaṭṭhahantehi dukkaraṃ kataṃ, satthāraṃ  anujānāpetvā etesaṃyeva santike parinibbāyissāmī''ti ākāsena  bhagavato santikaṃ agamāsi. tena vuttaṃ ``sucirasseva yena bhagavā  tenupasaṅkamī''ti.</p>
              <p>[03] ^b^nāmañcā^eb^ti kasmā nāmaṃ sāveti? therañhi keci  sañjānanti, keci na sañjānanti. tattha thero cintesi -- ``ye maṃ  ajānantā `ko esa paṇḍarasīso obhaggo gopānasivaṅko mahallako  satthārā saddhiṃ paṭisanthāraṃ karotī'ti cittaṃ padūsessanti, te  apāyapūrakā bhavissanti. ye pana maṃ jānantā --  `dasasahassacakkavāḷe satthā viya paññāto pākaṭo mahāsāvako'ti  cittaṃ pasādessanti, te saggūpagā bhavissantī''ti, sattānaṃ apāyamaggaṃ  pidahitvā saggamaggaṃ vivaranto nāmaṃ sāveti.</p>
              <p>[03] ^b^buddhānubuddho^eb^ti paṭhamaṃ satthā cattāri saccāni bujjhi,  pacchā thero, tasmā buddhānubuddhoti, vuccati. ^b^tibbanikkamo^eb^ti  bāḷhavīriyo. ^b^vivekāna^eb^nti tiṇṇaṃ vivekānaṃ. ^b^tevijjo,  cetopariyāyakovido^eb^ti chasu abhiññāsu catasso vadati. itarā  dve kiñcāpi na vuttā, thero pana chaḷabhiññova. imissā ca gāthāya  pariyosāne parisā sannisīdi. parisāya ^a^M1.0259^ea^ sannisinnabhāvaṃ ñatvā thero  satthārā saddhiṃ paṭisanthāraṃ katvā ``parikkhīṇā me, bhante,  āyusaṅkhārā, parinibbāyissāmī''ti, parinibbānakālaṃ  anujānāpesi ^a^P1.0283^ea^. kattha parinibbāyissasi  koṇḍaññāti? upaṭṭhākehi me, bhante, hatthināgehi dukkaraṃ kataṃ, tesaṃ  santiketi. satthā anujāni.</p>
              <p>[03] thero dasabalaṃ padakkhiṇaṃ katvā -- ``pubbaṃ taṃ me, bhante,  paṭhamadassanaṃ, idaṃ pacchimadassana''nti paridevante mahājane satthāraṃ  vanditvā nikkhamitvā, dvārakoṭṭhake ṭhito -- ``mā ^a^V1.0249^ea^ socittha, mā  paridevittha, buddhā vā hontu buddhasāvakā vā, uppannā saṅkhārā  abhijjanakā nāma natthī''ti mahājanaṃ ovaditvā passantasseva  mahājanassa vehāsaṃ abbhuggamma mandākinitīre otaritvā  pokkharaṇiyaṃ nhatvā nivatthanivāsano katuttarāsaṅgo senāsanaṃ  saṃsāmetvā phalasamāpattiyā tayo yāme vītināmetvā balavapaccūsasamaye  parinibbāyi. therassa sahaparinibbānā himavati sabbarukkhā pupphehi  ca phalehi ca onatavinatā ahesuṃ. vārikanāgo therassa  parinibbutabhāvaṃ ajānanto pātova mukhodakadantakaṭṭhāni upaṭṭhapetvā vattaṃ  katvā khādanīyaphalāni āharitvā caṅkamanakoṭiyaṃ aṭṭhāsi. so  yāva sūriyuggamanā therassa nikkhamanaṃ apassanto ``kiṃ nu kho etaṃ?  pubbe ayyo pātova caṅkamati, mukhaṃ dhovati. ajja pana  paṇṇasālatopi na nikkhamatī''ti kuṭidvāraṃ kampetvā olokento theraṃ  nisinnakameva disvā hatthaṃ pasāretvā parāmasitvā assāsapassāse  pariyesanto tesaṃ appavattibhāvaṃ ñatvā -- ``parinibbuto thero''ti  soṇḍaṃ mukhe pakkhipitvā mahāravaṃ viravi. sakalahimavanto  ekaninnādo ahosi. aṭṭhanāgasahassāni sannipatitvā theraṃ  jeṭṭhakanāgassa kumbhe nisīdāpetvā supupphitarukkhasākhā gahetvā  parivāretvā sakalahimavantaṃ anuvicaritvā sakaṭṭhānameva āgatā.</p>
              <p>[03] sakko vissakammaṃ āmantesi -- ``tāta, amhākaṃ jeṭṭhabhātā  parinibbuto, sakkāraṃ karissāma, navayojanikaṃ sabbaratanamayaṃ kūṭāgāraṃ  māpehī''ti. so tathā katvā theraṃ tattha nipajjāpetvā hatthināgānaṃ  adāsi. te kūṭāgāraṃ ukkhipitvā tiyojanasahassaṃ himavantaṃ  punappunaṃ āvijjhiṃsu ^a^M1.0260^ea^. tesaṃ hatthato ākāsaṭṭhakā devā gahetvā  ^a^P1.0284^ea^ sādhukīḷitaṃ kīḷiṃsu. tato vassavalāhakā  sītavalāhakā uṇhavalāhakā cātumahārājikā tāvatiṃsāti etenupāyena  yāva brahmalokā kūṭāgāraṃ agamāsi, puna brahmāno devānanti anupubbena  hatthināgānaṃyeva kūṭāgāraṃ adaṃsu. ekekā devatā caturaṅgulamattaṃ  candanaghaṭikaṃ āhari, citako navayojaniko ahosi. kūṭāgāraṃ  citakaṃ āropayiṃsu. pañca bhikkhusatāni ākāsenāgantvā sabbarattiṃ  sajjhāyamakaṃsu. anuruddhatthero dhammaṃ kathesi, bahūnaṃ devatānaṃ  dhammābhisamayo ahosi. punadivase aruṇuggamanavelāyameva citakaṃ  nibbāpetvā sumanamakuḷavaṇṇānaṃ dhātūnaṃ parisāvanaṃ pūretvā bhagavati  nikkhamitvā veḷuvanavihārakoṭṭhakaṃ sampatte āharitvā satthu hatthe  ṭhapayiṃsu. satthā dhātuparisāvanaṃ gahetvā pathaviyā hatthaṃ pasāresi,  mahāpathaviṃ bhinditvā rajatabubbuḷasadisaṃ cetiyaṃ ^a^V1.0250^ea^ nikkhami. satthā  sahatthena cetiye dhātuyo nidhesi. ajjāpi kira taṃ cetiyaṃ  dharatiyevāti. navamaṃ. </p>
            </h4>
            <h4>
              <h4n> 10. moggallānasuttavaṇṇanā </h4n>
              <p>[03] 218^b^.^eb^ dasame ^b^samannesatī^eb^ti pariyesati  paccavekkhati. ^b^nagassā^eb^ti pabbatassa. ^b^muni^eb^nti buddhamuniṃ.  ^b^dukkhassa pāragu^eb^nti dukkhapāraṃ gataṃ. ^b^samannesa^eb^nti  samannesanto. ^b^evaṃ sabbaṅgasampanna^eb^nti evaṃ sabbaguṇasampannaṃ.  ^b^anekākārasampanna^eb^nti anekehi guṇehi samannāgataṃ. dasamaṃ. </p>
            </h4>
            <h4>
              <h4n> 11. gaggarāsuttavaṇṇanā </h4n>
              <p>[03] 219^b^.^eb^ ekādasame ^b^tyāssuda^eb^nti te assudaṃ.  assudanti nipātamattaṃ. ^b^vaṇṇenā^eb^ti sarīravaṇṇena.  ^b^yasasā^eb^ti parivārena. ^b^vigatamalova bhāṇumā^eb^ti vigatamalo  ādicco viya. ekādasamaṃ. </p>
            </h4>
            <h4>
              <h4n> 12. vaṅgīsasuttavaṇṇanā </h4n>
              <p>[03] 220^b^.^eb^ dvādasame ^a^P1.0285^ea^ ^b^āyasmā^eb^ti  piyavacanaṃ. ^b^vaṅgīso^eb^ti tassa therassa nāmaṃ. so kira pubbe  padumuttarakāle paṭibhānasampannaṃ sāvakaṃ disvā dānaṃ ^a^M1.0261^ea^ datvā patthanaṃ katvā  kappasatasahassaṃ pāramiyo pūretvā amhākaṃ bhagavato kāle  sakalajambudīpe vādakāmatāya jambusākhaṃ pariharitvā ekena  paribbājakena saddhiṃ vādaṃ katvā vāde jayaparājayānubhāvena teneva  paribbājakena saddhiṃ saṃvāsaṃ kappetvā vasamānāya ekissā  paribbājikāya kucchimhi nibbatto vayaṃ āgamma mātito  pañcavādasatāni, pitito pañcavādasatānīti vādasahassaṃ uggaṇhitvā  vicarati. ekañca vijjaṃ jānāti, yaṃ vijjaṃ parijappitvā matānaṃ  sīsaṃ aṅguliyā paharitvā -- ``asukaṭṭhāne nibbatto''ti jānāti.  so anupubbena gāmanigamādīsu vicaranto pañcahi māṇavakasatehi  saddhiṃ sāvatthiṃ anuppatto nagaradvāre sālāya nisīdati.</p>
              <p>[03] tadā ^a^V1.0251^ea^ ca nagaravāsino purebhattaṃ dānaṃ datvā pacchābhattaṃ  suddhuttarāsaṅgā gandhamālādihatthā dhammassavanāya vihāraṃ gacchanti.  māṇavo disvā, ``kahaṃ gacchathā''ti? pucchi. te ``dasabalassa  santikaṃ dhammassavanāyā''ti āhaṃsu. sopi saparivāro tehi saddhiṃ  gantvā paṭisanthāraṃ katvā ekamantaṃ aṭṭhāsi. atha naṃ bhagavā āha --  ``vaṅgīsa, bhaddakaṃ kira sippaṃ jānāsī''ti. ``bho gotama, ahaṃ  bahusippaṃ jānāmi. tumhe kataraṃ sandhāya vadathā''ti?  chavadūsakasippanti. āma, bho gotamāti. athassa bhagavā attano  ānubhāvena niraye nibbattassa sīsaṃ dassetvā, ``vaṅgīsa, ayaṃ kahaṃ  nibbatto''ti pucchi. so mantaṃ jappitvā aṅguliyā paharitvā  ``niraye''ti āha. ``sādhu, vaṅgīsa, sukathita''nti devaloke  nibbattassa sīsaṃ dassesi. tampi so tatheva byākāsi. athassa  khīṇāsavassa sīsaṃ dassesi. so punappunaṃ mantaṃ parivattetvāpi  aṅguliyā paharitvāpi nibbattaṭṭhānaṃ na ^a^P1.0286^ea^ passati.</p>
              <p>[03] atha naṃ bhagavā ``kilamasi, vaṅgīsā''ti āha? āma bho,  gotamāti. punappunaṃ upadhārehīti. tathā karontopi adisvā,  ``tumhe, bho gotama, jānāthā''ti āha. āma, vaṅgīsa, maṃ  nissāya cesa gato, ahamassa gatiṃ jānāmīti. mantena jānāsi,  bho gotamāti? āma, vaṅgīsa, ekena manteneva jānāmīti. bho  gotama, mayhaṃ mantena imaṃ mantaṃ dethāti. amūliko, vaṅgīsa, mayhaṃ  mantoti. detha, bho gotamāti. na ^a^M1.0262^ea^ sakkā mayhaṃ santike  apabbajitassa dātunti. so antevāsike āmantesi -- ``tātā  samaṇo gotamo atirekasippaṃ jānāti, ahaṃ imassa santike  pabbajitvā sippaṃ gaṇhāmi, tato sakalajambudīpe amhehi bahutaraṃ  jānanto nāma na bhavissati. tumhe yāva ahaṃ āgacchāmi, tāva  anukkaṇṭhitvā vicarathā''ti te uyyojetvā ``pabbājetha ma''nti āha.  satthā nigrodhakappassa paṭipādesi. thero taṃ attano vasanaṭṭhānaṃ  netvā pabbājesi. so pabbajitvā satthu santikaṃ āgamma vanditvā  ṭhito ``sippaṃ dethā''ti yāci. vaṅgīsa, tumhe sippaṃ gaṇhantā  aloṇabhojanathaṇḍilaseyyādīhi parikammaṃ katvā gaṇhatha, imassāpi  sippassa parikammaṃ atthi, taṃ tāva karohīti. sādhu, bhanteti.  athassa satthā dvattiṃsākārakammaṭṭhānaṃ ācikkhi. so taṃ  anulomapaṭilomaṃ manasikaronto vipassanaṃ vaḍḍhetvā anukkamena arahattaṃ  pāpuṇi.</p>
              <p>[03] ^b^vimuttisukhaṃ paṭisaṃvedī^eb^ti evaṃ arahattaṃ patvā vimuttisukhaṃ  paṭisaṃvedento. ^b^kāveyyamattā^eb^ti kāveyyena ^a^V1.0252^ea^ kabbakaraṇena mattā.  ^b^khandhāyatanadhātuyo^eb^ti ^a^P1.0287^ea^ imāni khandhādīni  pakāsento dhammaṃ desesi. ^b^ye niyāmagataddasā^eb^ti ye niyāmagatā  ceva niyāmadassāti ca. ^b^svāgata^eb^nti suāgamanaṃ.  ^b^iddhipattomhī^eb^ti iminā iddhividhañāṇaṃ gahitaṃ.  ^b^cetopariyāyakovido^eb^ti iminā cetopariyañāṇaṃ. dibbasotaṃ  pana avuttampi gahitameva hoti. evaṃ cha abhiññāpatto eso  mahāsāvakoti veditabbo. dvādasamaṃ. </p>
              <p>[06] iti sāratthappakāsiniyā</p>
              <p>[03] saṃyuttanikāya-aṭṭhakathāya </p>
              <p>[06] vaṅgīsasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 9. vanasaṃyuttaṃ </h2n>
          <h3>
            <h3n> </h3n>
            <h4>
              <h4n> 1. vivekasuttavaṇṇanā </h4n>
              <p>[03] 221^b^.^eb^ vanasaṃyuttassa ^a^V1.0253^ea^ ^a^M1.0263^ea^ paṭhame ^a^P1.0288^ea^  ^b^kosalesu viharatī^eb^ti satthu santike kammaṭṭhānaṃ gahetvā tassa  janapadassa sulabhabhikkhatāya tattha gantvā viharati.  ^b^saṃvejetukāmā^eb^ti vivekaṃ paṭipajjāpetukāmā. ^b^vivekakāmo^eb^ti  tayo viveke patthayanto. ^b^niccharatī bahiddhā^eb^ti bāhiresu  puthuttārammaṇesu carati. ^b^jano janasmi^eb^nti tvaṃ jano aññasmiṃ  jane chandarāgaṃ vinayassu. ^b^pajahāsī^eb^ti pajaha.  ^b^bhavāsī^eb^ti bhava. ^b^sataṃ taṃ sārayāmase^eb^ti satimantaṃ paṇḍitaṃ  taṃ mayampi sārayāma, sataṃ vā dhammaṃ mayaṃ taṃ sārayāmāti attho.  ^b^pātālarajo^eb^ti appatiṭṭhaṭṭhena pātālasaṅkhāto kilesarajo.  ^b^mā taṃ kāmarajo^eb^ti ayaṃ kāmarāgarajo taṃ mā avahari, apāyameva  mā netūti attho. ^b^paṃsukunthito^eb^ti paṃsumakkhito.  ^b^vidhuna^eb^nti vidhunanto. ^b^sitaṃ raja^eb^nti sarīralaggaṃ rajaṃ.  ^b^saṃvegamāpādī^eb^ti devatāpi nāma maṃ evaṃ sāretīti vivekamāpanno,  uttamavīriyaṃ vā paggayha paramavivekaṃ maggameva paṭipannoti. paṭhamaṃ. </p>
            </h4>
            <h4>
              <h4n> 2. upaṭṭhānasuttavaṇṇanā </h4n>
              <p>[03] 222^b^.^eb^ dutiye ^b^supatī^eb^ti ayaṃ kira khīṇāsavo,  so dūre bhikkhācāragāmaṃ gantvā āgato paṇṇasālāya pattacīvaraṃ  paṭisāmetvā avidūre jātassaraṃ otaritvā gattāni utuṃ gāhāpetvā  divāṭṭhānaṃ sammajjitvā tattha nīcamañcakaṃ paññāpetvā ^a^P1.0289^ea^  niddaṃ anokkamantova nipanno. khīṇāsavassāpi hi  kāyadaratho hotiyevāti tassa vinodanatthaṃ, taṃ sandhāya supatīti vuttaṃ.  ^b^ajjhabhāsī^eb^ti ``ayaṃ bhikkhu satthu santike kammaṭṭhānaṃ  gahetvā divā supati, divāsoppañca nāmetaṃ vaḍḍhitaṃ  diṭṭhadhammikasamparāyikaṃ atthaṃ nāsetī''ti maññamānā ``codessāmi  na''nti cintetvā abhāsi.</p>
              <p>[03] ^b^āturassā^eb^ti ^a^V1.0254^ea^ jarāturo rogāturo kilesāturoti tayo  āturā, tesu kilesāturaṃ sandhāyevamāha. ^b^sallaviddhassā^eb^ti  savisena ^a^M1.0264^ea^ sattisallena viya avijjāvisaviṭṭhena taṇhāsallena hadaye  viddhassa. ^b^ruppato^eb^ti ghaṭṭiyamānassa. </p>
              <p>[01] idānissa kāmesu ādīnavaṃ kathayantī  ^b^aniccā^eb^tiādimāha. tattha ^b^asita^eb^nti  taṇhādiṭṭhinissayena anissitaṃ. ^b^kasmā pabbajitaṃ tape^eb^ti  evarūpaṃ khīṇāsavaṃ divāsoppaṃ na tapati, tādisaṃ pana kasmā na  tapessatīti? vadati. therasseva vā etaṃ vacanaṃ, tasmā ayamettha  attho -- baddhesu muttaṃ asitaṃ mādisaṃ khīṇāsavapabbajitaṃ kasmā  divāsoppaṃ tape, na tapessatīti? sesagāthāsupi eseva nayo.  devatāya hi vacanapakkhe -- ``evarūpaṃ khīṇāsavapabbajitaṃ divāsoppaṃ  na tapati, tādisaṃ pana kasmā na tapessati? tapessatiyevā''ti  attho. therassa vacanapakkhe -- ``evarūpaṃ mādisaṃ  khīṇāsavapabbajitaṃ kasmā divāsoppaṃ tape? na tapatiyevā''ti attho.  ayaṃ panettha anuttānapadavaṇṇanā. ^b^vinayā^eb^ti vinayena.  ^b^samatikkamā^eb^ti vaṭṭamūlikāya avijjāya samatikkamena. ^b^taṃ  ñāṇa^eb^nti taṃ catusaccañāṇaṃ. ^b^paramodāna^eb^nti paramaparisuddhaṃ.  ^b^pabbajita^eb^nti evarūpena ñāṇena samannāgataṃ pabbajitaṃ.  ^b^vijjāyā^eb^ti catutthamaggavijjāya. ^b^āraddhavīriya^eb^nti  paggahitavīriyaṃ paripuṇṇavīriyaṃ. dutiyaṃ. </p>
            </h4>
            <h4>
              <h4n> 3. kassapagottasuttavaṇṇanā </h4n>
              <p>[03] 223^b^.^eb^ tatiye ^b^cheta^eb^nti ekaṃ migaluddakaṃ.  ^b^ovadatī^eb^ti so kira migaluddako pātova bhuñjitvā ``mige  vadhissāmī''ti araññaṃ paviṭṭho ekaṃ rohitamigaṃ disvā ``sattiyā naṃ  paharissāmī''ti ^a^P1.0290^ea^ anubandhamāno therassa paṭhamasutte  vuttanayeneva divāvihāraṃ nisinnassa avidūrena pakkamati. atha naṃ  thero -- ``upāsaka, pāṇātipāto nāmesa apāyasaṃvattaniko  appāyukasaṃvattaniko, sakkā aññenapi kasivaṇijjādikammena dārabharaṇaṃ  kātuṃ, mā evarūpaṃ kakkhaḷakammaṃ karohī''ti āha. sopi  ``mahāpaṃsukūlikatthero kathetī''ti gāravena ṭhatvā sotuṃ āraddho.  athassa sotukāmataṃ janessāmīti thero aṅguṭṭhakaṃ jālāpesi. so  akkhīhipi passati, kaṇṇehipi suṇāti, cittaṃ panassa ``asukaṭṭhānaṃ  ^a^M1.0265^ea^ migo gato bhavissati, asukatitthaṃ otiṇṇo, tattha naṃ gantvā  ghātetvā yāvadicchakaṃ maṃsaṃ khāditvā sesaṃ kājenādāya ^a^V1.0255^ea^ gantvā puttake  tosessāmī''ti evaṃ migasseva anupadaṃ dhāvati. evaṃ  vikkhittacittassa dhammaṃ desentaṃ theraṃ sandhāya vuttaṃ ``ovadatī''ti.  ^b^ajjhabhāsī^eb^ti ``ayaṃ thero adāruṃ tacchanto viya akhette  vappanto viya attanopi kammaṃ nāseti, etassāpi codessāmi  na''nti abhāsi.</p>
              <p>[03] ^b^appapañña^eb^nti nippaññaṃ. ^b^acetasa^eb^nti  kāraṇajānanasamatthena cittena rahitaṃ. ^b^mandovā^eb^ti andhabālo  viya. ^b^suṇātī^eb^ti tava dhammakathaṃ suṇāti. ^b^na  vijānātī^eb^ti atthamassa na jānāti. ^b^āloketī^eb^ti tava  puthujjanikaiddhiyā jalantaṃ aṅguṭṭhakaṃ āloketi. ^b^na passatī^eb^ti  ettha ``neva telaṃ na vaṭṭi na dīpakapallikā, therassa pana  ānubhāvenāyaṃ jalatī''ti imaṃ kāraṇaṃ na passati. ^b^dasa  pajjote^eb^ti dasasu aṅgulīsu dasa padīpe. ^b^rūpānī^eb^ti  kāraṇarūpāni. ^b^cakkhū^eb^ti paññācakkhu. ^b^saṃvegamāpādī^eb^ti  kiṃ me imināti? vīriyaṃ paggayha paramavivekaṃ arahattamaggaṃ  paṭipajji. tatiyaṃ. </p>
            </h4>
            <h4>
              <h4n> 4. sambahulasuttavaṇṇanā </h4n>
              <p>[03] 224^b^.^eb^ catutthe ^b^sambahulā^eb^ti bahū suttantikā  ābhidhammikā vinayadharā ca. ^b^viharantī^eb^ti satthu santike  kammaṭṭhānaṃ gahetvā viharanti. ^b^pakkamiṃsū^eb^ti te kira tasmiṃ  janapade aññataraṃ gāmaṃ upasaṅkamante disvā manussā pasannacittā  ^a^P1.0291^ea^ āsanasālāya kojavattharaṇādīni paññāpetvā  yāgukhajjakāni datvā upanisīdiṃsu. mahāthero ekaṃ dhammakathikaṃ  ``dhammaṃ kathehī''ti āha. so cittaṃ dhammakathaṃ kathesi. manussā  pasīditvā bhojanavelāyaṃ paṇītabhojanaṃ adaṃsu. mahāthero manuññaṃ  bhattānumodanamakāsi. manussā bhiyyosomattāya pasannā ``idheva,  bhante, temāsaṃ vasathā''ti paṭiññaṃ kāretvā gamanāgamanasampanne ṭhāne  senāsanāni kāretvā catūhi paccayehi upaṭṭhahiṃsu. mahāthero  vassūpanāyikadivase bhikkhū ovadi -- ``āvuso, tumhehi garukassa  satthu santike kammaṭṭhānaṃ gahitaṃ, buddhapātubhāvo nāma dullabho.  māsassa aṭṭha divase dhammassavanaṃ katvā gaṇasaṅgaṇikaṃ pahāya appamattā  viharathā''ti. te tato paṭṭhāya yuñjanti ghaṭenti. kadāci  sabbarattikaṃ dhammassavanaṃ ^a^M1.0266^ea^ karonti, kadāci pañhaṃ vissajjenti, kadāci  padhānaṃ karonti. tesaṃ dhammassavanadivase dhammaṃ kathentānaṃyeva aruṇo  uggacchati. pañhāvissajjanadivase ^a^V1.0256^ea^ byatto bhikkhu pañhaṃ pucchati,  paṇḍito vissajjetīti pucchanavissajjanaṃ karontānaṃyeva. padhānadivase  sūriyatthaṅgamane gaṇḍiṃ paharitvāva caṅkamaṃ otaritvā padhānaṃ  karontānaṃyeva. te evaṃ vassaṃ vassitvā pavāretvā pakkamiṃsu. taṃ  sandhāyetaṃ vuttaṃ. ^b^paridevamānā^eb^ti ``idāni tathārūpaṃ madhuraṃ  dhammassavanaṃ pañhākathanaṃ kuto labhissāmī''tiādīni vatvā rodamānā.</p>
              <p>[03] ^b^khāyatī^eb^ti paññāyati upaṭṭhāti. ^b^ko me^eb^ti kahaṃ  ime. ^b^vajjibhūmiyā^eb^ti vajjiraṭṭhābhimukhā gatā. ^b^magā  viyā^eb^ti yathā magā tasmiṃ tasmiṃ pabbatapāde vā vanasaṇḍe vā  vicarantā -- ``idaṃ amhākaṃ mātusantakaṃ pitusantakaṃ  paveṇiāgata''nti agahetvā, yattheva nesaṃ gocaraphāsutā ca hoti  paripanthābhāvo ca, tattha vicaranti. evaṃ aniketā agehā  bhikkhavopi ``ayaṃ, āvuso, amhākaṃ ācariyupajjhāyānaṃ santako  paveṇiāgato''ti agahetvā yattheva nesaṃ utusappāyaṃ bhojanasappāyaṃ  puggalasappāyaṃ senāsanasappāyaṃ dhammassavanasappāyañca sulabhaṃ hoti,  tattha viharanti. catutthaṃ. </p>
            </h4>
            <h4>
              <h4n> 5. ānandasuttavaṇṇanā </h4n>
              <p>[03] 225^b^.^eb^ pañcame ^a^P1.0292^ea^ ^b^ānando^eb^ti  dhammabhaṇḍāgārikatthero. ^b^ativela^eb^nti atikkantaṃ velaṃ.  ^b^gihisaññattibahulo^eb^ti rattiñca divā ca bahukālaṃ gihī  saññāpayanto. bhagavati parinibbute mahākassapatthero theraṃ āha --  ``āvuso, mayaṃ rājagahe vassaṃ upagantvā dhammaṃ saṅgāyissāma, gaccha  tvaṃ araññaṃ pavisitvā uparimaggattayatthāya vāyāmaṃ karohī''ti. so  bhagavato pattacīvaramādāya kosalaraṭṭhaṃ gantvā ekasmiṃ araññāvāse  vasitvā punadivase ekaṃ gāmaṃ pāvisi. manussā theraṃ disvā --  ``bhante ānanda, tumhe pubbe satthārā saddhiṃ āgacchatha. ajja  ekakāva āgatā. kahaṃ satthāraṃ ṭhapetvā āgatattha? idāni kassa  pattacīvaraṃ gahetvā vicaratha? kassa mukhodakaṃ dantakaṭṭhaṃ detha, pariveṇaṃ  sammajjatha, vattapaṭivattaṃ karothā''ti bahuṃ vatvā parideviṃsu. thero --  ``mā, āvuso, socittha, mā ^a^M1.0267^ea^ paridevittha, aniccā  saṅkhārā''tiādīni vatvā te saññāpetvā bhattakiccāvasāne  vasanaṭṭhānameva gacchati. manussā sāyampi tattha gantvā tatheva  paridevanti. theropi tatheva ovadati. taṃ sandhāyetaṃ vuttaṃ.  ^b^ajjhabhāsī^eb^ti ^a^V1.0257^ea^ ``ayaṃ thero bhikkhusaṅghassa kathaṃ sutvā  `samaṇadhammaṃ karissāmī'ti araññaṃ pavisitvā idāni gihī  saññāpento viharati, satthu sāsanaṃ asaṅgahitapuppharāsi viya ṭhitaṃ,  dhammasaṅgahaṃ na karoti, codessāmi na''nti cintetvā abhāsi.</p>
              <p>[03] ^b^pasakkiyā^eb^ti pavisitvā. ^b^hadayasmiṃ opiyā^eb^ti  kiccato ca ārammaṇato ca hadayamhi pakkhipitvā. ``nibbānaṃ  pāpuṇissāmī''ti vīriyaṃ karonto nibbānaṃ kiccato hadayamhi  opeti nāma, nibbānārammaṇaṃ pana samāpattiṃ appetvā nisīdanto  ārammaṇato. tadubhayampi sandhāyesā bhāsati. ^b^jhāyā^eb^ti dvīhi  jhānehi jhāyiko bhava. ^b^biḷibiḷikā^eb^ti ayaṃ gihīhi saddhiṃ  biḷibiḷikathā. pañcamaṃ. </p>
            </h4>
            <h4>
              <h4n> 6. anuruddhasuttavaṇṇanā </h4n>
              <p>[03] 226^b^.^eb^ chaṭṭhe ^a^P1.0293^ea^  ^b^purāṇadutiyikā^eb^ti anantare attabhāve aggamahesī.  ^b^sobhasī^eb^ti pubbepi sobhasi, idānipi sobhasi.  ^b^duggatā^eb^ti na gatiduggatiyā duggatā. tā hi sugatiyaṃ ṭhitā  sampattiṃ anubhavanti, paṭipattiduggatiyā pana duggatā. tato cutā hi  tā nirayepi upapajjantīti duggatā. ^b^patiṭṭhitā^eb^ti sakkāyasmiṃ  hi patiṭṭhahanto aṭṭhahi kāraṇehi patiṭṭhāti -- ratto rāgavasena  patiṭṭhāti, duṭṭho dosavasena... mūḷho mohavasena... vinibaddho  mānavasena... parāmaṭṭho diṭṭhivasena... thāmagato anusayavasena...  aniṭṭhaṅgato vicikicchāvasena... vikkhepagato uddhaccavasena patiṭṭhāti.  tāpi evaṃ patiṭṭhitāva. ^b^naradevāna^eb^nti devanarānaṃ.</p>
              <p>[03] ^b^natthi dānī^eb^ti sā kira devadhītā there balavasinehā  ahosi, paṭigantuṃ nāsakkhi. kālena āgantvā pariveṇaṃ sammajjati,  mukhodakaṃ dantakaṭṭhaṃ pānīyaṃ paribhojanīyaṃ upaṭṭhapeti. thero  anāvajjanena paribhuñjati. ekasmiṃ divase therassa jiṇṇacīvarassa  coḷakabhikkhaṃ carato saṅkārakūṭe dibbadussaṃ ṭhapetvā pakkami. thero taṃ  disvā ukkhipitvā, olokento dussantaṃ ^a^M1.0268^ea^ disvā ``dussameta''nti  ñatvā, ``alaṃ ettāvatā''ti aggahesi. tenevassa cīvaraṃ niṭṭhāsi.  atha dve aggasāvakā anuruddhatthero cāti tayo janā cīvaraṃ kariṃsu.  satthā sūciṃ yojetvā ^a^V1.0258^ea^ adāsi. niṭṭhitacīvarassa piṇḍāya carato  devatā piṇḍapātaṃ samādapeti. sā kālena ekikā, kālena  attadutiyā therassa santikaṃ āgacchati. tadā pana attatatiyā  āgantvā divāṭṭhāne theraṃ upasaṅkamitvā -- ``mayaṃ manāpakāyikā  nāma manasā icchiticchitarūpaṃ māpemā''ti āha. thero -- ``etā  evaṃ vadanti, vīmaṃsissāmi, sabbā nīlakā hontū''ti cintesi.  tā therassa manaṃ ñatvā sabbāva nīlavaṇṇā ahesuṃ, evaṃ  pītalohitaodātavaṇṇāti. tato cintayiṃsu -- ``thero amhākaṃ  dassanaṃ assādetī''ti tā samajjaṃ kātuṃ āraddhā, ekāpi gāyi,  ekāpi nacci, ekāpi accharaṃ pahari. thero indriyāni okkhipi.  tato -- ``na amhākaṃ dassanaṃ thero assādetī''ti ñatvā sinehaṃ  vā santhavaṃ vā alabhamānā nibbinditvā gantumāraddhā. thero tāsaṃ  gamanabhāvaṃ ñatvā -- ``mā ^a^P1.0294^ea^ punappunaṃ  āgacchiṃsū''ti arahattaṃ byākaronto imaṃ gāthamāha. tattha  ^b^vikkhīṇo^eb^ti khīṇo. ^b^jātisaṃsāro^eb^ti tattha tattha  jātisaṅkhāto saṃsāro. chaṭṭhaṃ. </p>
            </h4>
            <h4>
              <h4n> 7. nāgadattasuttavaṇṇanā </h4n>
              <p>[03] 227^b^.^eb^ sattame ^b^atikālenā^eb^ti sabbarattiṃ  niddāyitvā balavapaccūse koṭisammuñjaniyā thokaṃ sammajjitvā mukhaṃ  dhovitvā yāgubhikkhāya pātova pavisati. ^b^atidivā^eb^ti yāguṃ  ādāya āsanasālaṃ gantvā pivitvā ekasmiṃ ṭhāne nipanno  niddāyitvā -- ``manussānaṃ bhojanavelāya paṇītaṃ bhikkhaṃ  labhissāmī''ti upakaṭṭhe majjhanhike uṭṭhāya dhammakaraṇena udakaṃ gahetvā  akkhīni pamajjitvā piṇḍāya caritvā yāvadatthaṃ bhuñjitvā majjhanhike  vītivatte paṭikkamati. ^b^divā ca āgantvā^eb^ti atikāle paviṭṭhena  nāma aññehi bhikkhūhi paṭhamataraṃ āgantabbaṃ hoti, tvaṃ pana ativiya  divā āgantvā gatāsīti attho. ^b^bhāyāmi nāgadatta^eb^nti taṃ  nāgadattaṃ ahaṃ bhāyāmi. ^b^suppagabbha^eb^nti suṭṭhu pagabbhaṃ.  ^b^kulesū^eb^ti khattiyakulādiupaṭṭhākakulesu. sattamaṃ. </p>
            </h4>
            <h4>
              <h4n> 8. kulagharaṇīsuttavaṇṇanā </h4n>
              <p>[03] 228^b^.^eb^ aṭṭhame ^a^M1.0269^ea^ ^b^ajjhogāḷhappatto^eb^ti ogāhappatto.  so kira satthu santike kammaṭṭhānaṃ gahetvā ^a^V1.0259^ea^ taṃ vanasaṇḍaṃ pavisitvā  dutiyadivase gāmaṃ piṇḍāya pāvisi pāsādikehi abhikkantādīhi.  aññataraṃ kulaṃ tassa iriyāpathe pasīditvā pañcapatiṭṭhitena vanditvā  piṇḍapātaṃ adāsi. bhattānumodanaṃ puna sutvā atirekataraṃ pasīditvā,  ``bhante, niccakālaṃ idheva bhikkhaṃ gaṇhathā''ti nimantesi. thero  adhivāsetvā tesaṃ āhāraṃ paribhuñjamāno vīriyaṃ paggayha ghaṭento  arahattaṃ patvā cintesi -- ``bahūpakāraṃ me etaṃ kulaṃ, aññattha gantvā  kiṃ karissāmī''ti? phalasamāpattisukhaṃ anubhavanto tattheva vasi.  ^b^ajjhabhāsī^eb^ti sā kira therassa khīṇāsavabhāvaṃ ajānantī  ^a^P1.0295^ea^ cintesi -- ``ayaṃ thero neva aññaṃ gāmaṃ  gacchati, na aññaṃ gharaṃ, na rukkhamūlāasanasālādīsu nisīdati,  niccakālaṃ gharaṃ pavisitvāva nisīdati, ubhopete ogādhappattā  paṭigādhappattā, kadāci esa imaṃ kulaṃ dūseyya, codessāmi na''nti.  tasmā abhāsi.</p>
              <p>[03] ^b^saṇṭhāne^eb^ti nagaradvārassa āsanne manussānaṃ bhaṇḍakaṃ  otāretvā vissamanaṭṭhāne. ^b^saṅgammā^eb^ti samāgantvā.  ^b^mantentī^eb^ti kathenti. ^b^mañca tañcā^eb^ti mañca kathenti  tañca kathenti. ^b^kimantara^eb^nti kiṃ kāraṇaṃ? ^b^bahū hi saddā  paccūhā^eb^ti bahukā ete lokasmiṃ paṭilomasaddā. ^b^na tenā^eb^ti  tena kāraṇena, tena vā tapassinā na maṅku hotabbaṃ. ^b^na hi  tenā^eb^ti na hi tena parehi vuttavacanena satto kilissati, attanā  katena pana pāpakammeneva kilissatīti dasseti. ^b^vātamigo  yathā^eb^ti yathā vane vātamigo vāteritānaṃ paṇṇādīnaṃ saddena  paritassati, evaṃ yo saddaparittāsī hotīti attho. ^b^nāssa  sampajjate vata^eb^nti tassa lahucittassa vataṃ na sampajjati. thero pana  khīṇāsavattā sampannavatoti veditabbo. aṭṭhamaṃ. </p>
            </h4>
            <h4>
              <h4n> 9. vajjiputtasuttavaṇṇanā </h4n>
              <p>[03] 229^b^.^eb^ navame ^b^vajjiputtako^eb^ti vajjiraṭṭhe rājaputto  chattaṃ pahāya pabbajito. ^b^sabbaratticāro^eb^ti kattikanakkhattaṃ  ghosetvā sakalanagaraṃ dhajapaṭākādīhi ^a^M1.0270^ea^ paṭimaṇḍetvā pavattito  sabbaratticāro. idañhi nakkhattaṃ yāva cātumahārājikehi ekābaddhaṃ  hoti. ^b^tūriyatāḷitavāditanigghosasadda^eb^nti bheriāditūriyānaṃ  tāḷitānaṃ vīṇādīnañca vāditānaṃ nigghosasaddaṃ. ^b^abhāsī^eb^ti  vesāliyaṃ kira satta rājasahassāni sattasatāni satta ca rājāno,  tattakāva tesaṃ uparājasenāpatiādayo ^a^V1.0260^ea^. tesu alaṅkatapaṭiyattesu  nakkhattakīḷanatthāya vīthiṃ otiṇṇesu saṭṭhihatthe mahācaṅkame  caṅkamamāno nabhassa majjhe ṭhitaṃ candaṃ disvā caṅkamanakoṭiyaṃ phalakaṃ  nissāya ṭhito abhāsi. ^b^apaviddhaṃva^eb^ ^a^P1.0296^ea^  ^b^vanasmiṃ dāruka^eb^nti vatthaveṭhanālaṅkārarahitattā vane chaḍḍitadārukaṃ  viya jātaṃ. ^b^pāpiyo^eb^ti lāmakataro amhehi añño koci  atthi. ^b^pihayantī^eb^ti thero āraññiko paṃsukūliko  piṇḍapātiko sapadānacāriko appiccho santuṭṭhoti bahū tuyhaṃ  patthayantīti attho. ^b^saggagāmina^eb^nti saggaṃ gacchantānaṃ  gatānampi. navamaṃ. </p>
            </h4>
            <h4>
              <h4n> 10. sajjhāyasuttavaṇṇanā </h4n>
              <p>[03] 230^b^.^eb^ dasame ^b^yaṃ suda^eb^nti nipātamattaṃ.  ^b^sajjhāyabahulo^eb^ti nissaraṇapariyattivasena sajjhāyanato bahutaraṃ  kālaṃ sajjhāyanto. so kira ācariyassa divāṭṭhānaṃ sammajjitvā  ācariyaṃ udikkhanto tiṭṭhati. atha naṃ āgacchantaṃ disvāva  paccuggantvā pattacīvaraṃ paṭiggahetvā paññattāsane nisinnassa  tālavaṇṭavātaṃ datvā pānīyaṃ āpucchitvā pāde dhovitvā telaṃ makkhetvā  vanditvā ṭhito uddesaṃ gahetvā yāva sūriyatthaṅgamā sajjhāyaṃ karoti.  so nhānakoṭṭhake udakaṃ upaṭṭhapetvā aṅgārakapalle aggiṃ karoti.  ācariyassa nhatvā āgatassa pādesu udakaṃ puñchitvā piṭṭhiparikammaṃ  katvā vanditvā uddesaṃ gahetvā paṭhamayāme sajjhāyaṃ katvā majjhimayāme  sarīraṃ samassāsetvā pacchimayāme uddesaṃ gahetvā yāva aruṇuggamanā  sajjhāyaṃ katvā niruddhasaddaṃ khayato sammasati. tato sesaṃ  upādāyarūpaṃ bhūtarūpaṃ nāmarūpanti pañcasu khandhesu vipassanaṃ vaḍḍhetvā  arahattaṃ pāpuṇi. ^b^appossukko^eb^ti uddesaggahaṇe ca  sajjhāyakaraṇīye ca nirussukko. ^b^saṅkasāyatī^eb^ti yassa dāni  atthāya ahaṃ sajjhāyaṃ kareyyaṃ, so me attho matthakaṃ ^a^M1.0271^ea^ patto. kiṃ me  idāni sajjhāyenāti phalasamāpattisukhena kālaṃ ativatteti.  ^b^ajjhabhāsī^eb^ti, ``kiṃ nu kho assa therassa aphāsukaṃ jātaṃ,  udāhussa ācariyassa? kena nu kho kāraṇena pubbe viya  madhurassarena na sajjhāyatī''ti? āgantvā santike ṭhitā abhāsi.</p>
              <p>[03] ^b^dhammapadānī^eb^ti idha sabbampi buddhavacanaṃ adhippetaṃ ^a^P1.0297^ea^.  ^b^nādhīyasī^eb^ti na sajjhāyasi. nādiyasīti vā  pāṭho, na gaṇhāsīti attho. ^b^pasaṃsa^eb^nti dhammabhāṇako pasaṃsaṃ  labhati, ābhidhammiko ^a^V1.0261^ea^ suttantiko vinayadharotissa pasaṃsitā bhavanti.  ^b^virāgenā^eb^ti ariyamaggena. ^b^aññāyā^eb^ti jānitvā.  ^b^nikkhepana^eb^nti tassa diṭṭhasutādino vissajjanaṃ santo vadantīti  dīpeti, na buddhavacanassa. ettāvatā ``thero buddhavacanaṃ na  vissajjāpetī''ti na niccakālaṃ sajjhāyanteneva bhavitabbaṃ,  sajjhāyitvā pana -- ``ettakassāhaṃ atthassa vā dhammassa vā  ādhāro bhavituṃ samattho''ti ñatvā vaṭṭadukkhassa antakiriyāya  paṭipajjitabbaṃ. dasamaṃ. </p>
            </h4>
            <h4>
              <h4n> 11. akusalavitakkasuttavaṇṇanā </h4n>
              <p>[03] 231^b^.^eb^ ekādasame ^b^akusale vitakke^eb^ti  kāmavitakkādayo tayo mahāvitakke. ^b^ayoniso manasikārā^eb^ti  anupāyamanasikārena. ^b^so^eb^ti so tvaṃ. ^b^ayoniso  paṭinissajjā^eb^ti etaṃ anupāyamanasikāraṃ vajjehi. ^b^satthāra^eb^nti  imāya gāthāya pāsādikakammaṭṭhānaṃ katheti.  ^b^pītisukhamasaṃsaya^eb^nti ekaṃseneva balavapītiñca sukhañca  adhigamissasi. ekādasamaṃ. </p>
            </h4>
            <h4>
              <h4n> 12. majjhanhikasuttavaṇṇanā </h4n>
              <p>[03] 232^b^.^eb^ dvādasame yaṃ vattabbaṃ, taṃ devatāsaṃyutte nandanavagge  vuttameva. dvādasamaṃ. </p>
            </h4>
            <h4>
              <h4n> 13. pākatindriyasuttavaṇṇanā </h4n>
              <p>[03] 233^b^.^eb^ terasamaṃ devaputtasaṃyutte jantudevaputtasutte  vitthāritameva. terasamaṃ. </p>
            </h4>
            <h4>
              <h4n> 14. gandhatthenasuttavaṇṇanā </h4n>
              <p>[03] 234^b^.^eb^ cuddasame ^a^M1.0272^ea^ ^b^ajjhabhāsī^eb^ti taṃ bhikkhuṃ nāḷe  gahetvā padumaṃ siṅghamānaṃ disvāva -- ``ayaṃ bhikkhu satthu santike  kammaṭṭhānaṃ gahetvā samaṇadhammaṃ kātuṃ araññaṃ ^a^P1.0298^ea^ paviṭṭho  gandhārammaṇaṃ upanijjhāyati, svāyaṃ ajja upasiṅghaṃ svepi  punadivasepi upasiṅghissati, evamassa sā gandhataṇhā vaḍḍhitvā  diṭṭhadhammikasamparāyikaṃ atthaṃ nāsessati, mā mayi passantiyā  nassatu, codessāmi na''nti upasaṅkamitvā abhāsi.</p>
              <p>[03] ^b^ekaṅgametaṃ^eb^ ^a^V1.0262^ea^ ^b^theyyāna^eb^nti thenitabbānaṃ rūpārammaṇādīnaṃ  pañcakoṭṭhāsānaṃ idaṃ ekaṅgaṃ, ekakoṭṭhāsoti attho. ^b^na  harāmī^eb^ti na gahetvā gacchāmi. ^b^ārā^eb^ti dūre nāḷe gahetvā  nāmetvā dūre ṭhito upasiṅghāmīti vadati. ^b^vaṇṇenā^eb^ti  kāraṇena.</p>
              <p>[03] ^b^yvāya^eb^nti yo ayaṃ. tasmiṃ kira devatāya saddhiṃ  kathenteyeva eko tāpaso otaritvā bhisakhananādīni kātuṃ āraddho,  taṃ sandhāyevamāha. ^b^ākiṇṇakammanto^eb^ti evaṃ aparisuddhakammanto.  akhīṇakammantotipi pāṭho, kakkhaḷakammantoti attho. ^b^na  vuccatī^eb^ti gandhacoroti vā pupphacoroti vā kasmā na vuccati.</p>
              <p>[03] ^b^ākiṇṇaluddo^eb^ti bahupāpo gāḷhapāpo vā, tasmā na  vuccati. ^b^dhāticelaṃva makkhito^eb^ti yathā dhātiyā  nivatthakiliṭṭhavatthaṃ uccārapassāvapaṃsumasikaddamādīhi makkhitaṃ, evamevaṃ  rāgadosādīhi makkhito. ^b^arahāmi vattave^eb^ti arahāmi vattuṃ.  devatāya codanā kira sugatānusiṭṭhisadisā, na taṃ lāmakā  hīnādhimuttikā micchāpaṭipannakapuggalā labhanti. tasmiṃ pana  attabhāve maggaphalānaṃ bhabbarūpā puggalā taṃ labhanti, tasmā evamāha. </p>
              <p>[01] ^b^sucigavesino^eb^ti sucīni sīlasamādhiñāṇāni  gavesantassa. ^b^abbhāmattaṃ vā^eb^ti valāhakakūṭamattaṃ viya.  ^b^jānāsī^eb^ti suddho ayanti jānāsi. ^b^vajjāsī^eb^ti  vadeyyāsi. ^b^neva taṃ upajīvāmā^eb^ti devatā kira cintesi --  ``ayaṃ bhikkhu atthi me hitakāmā devatā, sā maṃ codessati  sāressatīti ^a^M1.0273^ea^ pamādampi anuyuñjeyya, nāssa ^a^P1.0299^ea^ vacanaṃ  sampaṭicchissāmī''ti. tasmā evamāha. ^b^tvamevā^eb^ti tvaṃyeva.  ^b^jāneyyā^eb^ti jāneyyāsi. ^b^yenā^eb^ti yena kammena sugatiṃ  gaccheyyāsi, taṃ kammaṃ tvaṃyeva jāneyyāsīti. cuddasamaṃ. </p>
              <p>[06] iti sāratthappakāsiniyā</p>
              <p>[03] saṃyuttanikāya-aṭṭhakathāya </p>
              <p>[06] vanasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 10. yakkhasaṃyuttaṃ </h2n>
          <h3>
            <h3n> </h3n>
            <h4>
              <h4n> 1. indakasuttavaṇṇanā </h4n>
              <p>[03] 235^b^.^eb^ yakkhasaṃyuttassa ^a^V1.0263^ea^ ^a^M1.0274^ea^ paṭhame ^a^P1.0300^ea^  ^b^indakassā^eb^ti indakūṭanivāsino yakkhassa. yakkhato hi  kūṭena, kūṭato ca yakkhena nāmaṃ laddhaṃ. ^b^rūpaṃ na jīvanti  vadantī^eb^ti yadi buddhā rūpaṃ jīvanti na vadanti, yadi rūpaṃ satto  puggaloti evaṃ na vadantīti attho. ^b^kathaṃ nvaya^eb^nti kathaṃ nu  ayaṃ? ^b^kutassa aṭṭhīyakapiṇḍametī^eb^ti assa sattassa  aṭṭhiyakapiṇḍañca kuto āgacchati? ettha ca aṭṭhiggahaṇena tīṇi  aṭṭhisatāni, yakapiṇḍaggahaṇena nava maṃsapesisatāni gahitāni. yadi  rūpaṃ na jīvo, athassa imāni ca aṭṭhīni imā ca maṃsapesiyo kuto  āgacchantīti pucchati. ^b^kathaṃ nvayaṃ sajjati gabbharasmi^eb^nti kena  nu kāraṇena ayaṃ satto mātukucchismiṃ sajjati laggati, tiṭṭhatīti?  puggalavādī kiresa yakkho, ``ekappahāreneva satto mātukucchismiṃ  nibbattatī''ti gahetvā gabbhaseyyakasattassa mātā macchamaṃsādīni  khādati, sabbāni ekarattivāsena pacitvā pheṇaṃ viya vilīyanti.  yadi rūpaṃ satto na bhaveyya, evameva vilīyeyyāti laddhiyā evamāha.  athassa bhagavā -- ``na mātukucchismiṃ ekappahāreneva nibbattati,  anupubbena pana vaḍḍhatī''ti dassento ^b^paṭhamaṃ kalalaṃ  hotī^eb^tiādimāha. tattha ^b^paṭhama^eb^nti paṭhamena  paṭisandhiviññāṇena saddhiṃ tissoti vā phussoti vā nāmaṃ natthi,  atha kho tīhi jātiuṇṇaṃsūhi katasuttagge saṇṭhitatelabinduppamāṇaṃ  kalalaṃ hoti, yaṃ sandhāya vuttaṃ -- </p>
              <p>[21] ``tilatelassa yathā bindu, sappimaṇḍo anāvilo. </p>
              <p>[22] evaṃ vaṇṇappaṭibhāgaṃ, kalalaṃ sampavuccatī''ti..</p>
              <p>[03] ^b^kalalā^eb^ ^a^V1.0264^ea^ ^a^P1.0301^ea^ ^b^hoti abbuda^eb^nti tasmā  kalalā sattāhaccayena maṃsadhovanaudakavaṇṇaṃ abbudaṃ nāma hoti,  kalalanti nāmaṃ antaradhāyati. vuttampi cetaṃ -- </p>
              <p>[21] ``sattāhaṃ kalalaṃ hoti, paripakkaṃ samūhataṃ. </p>
              <p>[22] vivaṭṭamānaṃ tabbhāvaṃ, abbudaṃ nāma jāyatī''ti..</p>
              <p>[03] ^b^abbudā^eb^ ^a^M1.0275^ea^ ^b^jāyate pesī^eb^ti tasmāpi abbudā sattāhaccayena  vilīnatipusadisā pesi nāma sañjāyati. sā maricaphāṇitena  dīpetabbā. gāmadārikā hi supakkāni maricāni gahetvā sāṭakante  bhaṇḍikaṃ katvā pīḷetvā maṇḍaṃ ādāya kapāle pakkhipitvā ātape  ṭhapenti, taṃ sukkhamānaṃ sabbabhāgehi muccati. evarūpā pesi hoti,  abbudanti nāmaṃ antaradhāyati. vuttampi cetaṃ -- </p>
              <p>[21] ``sattāhaṃ abbudaṃ hoti, paripakkaṃ samūhataṃ. </p>
              <p>[22] vivaṭṭamānaṃ tabbhāvaṃ, pesi nāma pajāyatī''ti..</p>
              <p>[03] ^b^pesi nibbattatī ghano^eb^ti tato pesito sattāhaccayena  kukkuṭaṇḍasaṇṭhāno ghano nāma maṃsapiṇḍo nibbattati, pesīti nāmaṃ  antaradhāyati. vuttampi cetaṃ -- </p>
              <p>[21] ``sattāhaṃ pesi bhavati, paripakkaṃ samūhataṃ. </p>
              <p>[22] vivaṭṭamānaṃ tabbhāvaṃ, ghanoti nāma jāyati.. </p>
              <p>[21] ``yathā kukkuṭiyā aṇḍaṃ, samantā parimaṇḍalaṃ. </p>
              <p>[22] evaṃ ghanassa saṇṭhānaṃ, nibbattaṃ kammapaccayā''ti..</p>
              <p>[03] ^b^ghanā pasākhā jāyantī^eb^ti pañcame sattāhe dvinnaṃ  hatthapādānaṃ sīsassa catthāya pañca pīḷakā jāyanti, yaṃ sandhāyetaṃ  vuttaṃ ``pañcame, bhikkhave, sattāhe pañca pīḷakā saṇṭhahanti  kammato''ti.</p>
              <p>[03] ito ^a^V1.0265^ea^ paraṃ chaṭṭhasattamādīni sattāhāni atikkamma desanaṃ  saṅkhipitvā dvācattālīse sattāhe pariṇatakālaṃ gahetvā dassento  ^b^kesā^eb^tiādimāha. tattha ^b^kesā lomā nakhāpi cā^eb^ti  dvācattālīse sattāhe etāni jāyanti. </p>
              <p>[01] ^b^tena so tattha yāpetī^eb^ti tassa hi nābhito  uṭṭhito nāḷo mātu udarapaṭalena ekābaddho hoti, so uppaladaṇḍako  viya chiddo, tena āhāraraso saṃsaritvā āhārasamuṭṭhānarūpaṃ samuṭṭhāpeti.  evaṃ so dasa māse yāpeti. ^b^mātukucchigato naro^eb^ti mātuyā  tirokucchigato, kucchiyā abbhantaragatoti attho. iti bhagavā  ^a^M1.0276^ea^ ``evaṃ kho, yakkha, ayaṃ satto anupubbena mātukucchiyaṃ vaḍḍhati, na  ekappahāreneva nibbattatī''ti dasseti. paṭhamaṃ. </p>
            </h4>
            <h4>
              <h4n> 2. sakkanāmasuttavaṇṇanā </h4n>
              <p>[03] 236^b^.^eb^ dutiye ^a^P1.0302^ea^ ^b^sakkanāmako^eb^ti  evaṃ nāmako eko yakkho, so kira mārapakkhikayakkho.  ^b^vippamuttassā^eb^ti tīhi bhavehi vippamuttassa. ^b^yadañña^eb^nti  yaṃ aññaṃ. ^b^vaṇṇenā^eb^ti kāraṇena. ^b^saṃvāso^eb^ti ekato  vāso, sakkhidhammo mittadhammoti attho. ^b^sappañño^eb^ti supañño  sambuddho. dutiyaṃ. </p>
            </h4>
            <h4>
              <h4n> 3. sūcilomasuttavaṇṇanā </h4n>
              <p>[03] 237^b^.^eb^ tatiye ^b^gayāya^eb^nti gayāgāme, gayāya  avidūre niviṭṭhagāmaṃ upanissāyāti attho. ^b^ṭaṅkitamañce^eb^ti  dīghamañce pādamajjhe vijjhitvā aṭaniyo pavesetvā katamañce. tassa  ``idaṃ upari, idaṃ heṭṭhā''ti natthi, parivattetvā atthatopi tādisova  hoti, taṃ devaṭṭhāne ṭhapenti. catunnaṃ pāsāṇānaṃ upari pāsāṇaṃ  attharitvā katagehampi ``ṭaṅkitamañco''ti vuccati.  ^b^sūcilomassā^eb^ti kathinasūcisadisalomassa. so kira  kassapassa bhagavato sāsane pabbajitvā dūraṭṭhānato āgato  sedamalaggahitena gattena supaññattaṃ saṅghikamañcaṃ anādarena  apaccattharitvā nipajji, tassa parisuddhasīlassa taṃ kammaṃ suddhavatthe  kāḷakaṃ viya ahosi. so tasmiṃ attabhāve visesaṃ nibbattetuṃ  asakkonto kālaṃkatvā gayāgāmadvāre saṅkāraṭṭhāne yakkho hutvā nibbatti.  nibbattamattasseva cassa sakalasarīraṃ kathinasūcīhi  gavicchivijjhitaṃ viya jātaṃ. </p>
              <p>[01] athekadivasaṃ ^a^V1.0266^ea^ bhagavā paccūsasamaye lokaṃ olokento taṃ  yakkhaṃ paṭhamāvajjanasseva āpāthaṃ āgataṃ disvā -- ``ayaṃ ekaṃ  buddhantaraṃ mahādukkhaṃ anubhavi. kiṃ nu khvāssa maṃ āgamma  sotthikāraṇaṃ bhaveyyā''ti? āvajjento ^a^M1.0277^ea^ paṭhamamaggassa upanissayaṃ  addasa. athassa saṅgahaṃ kātukāmo surattadupaṭṭaṃ nivāsetvā  sugatamahācīvaraṃ pārupitvā devavimānakappaṃ gandhakuṭiṃ pahāya  hatthigavāssamanussakukkurādikuṇapaduggandhaṃ saṅkāraṭṭhānaṃ gantvā tattha  mahāgandhakuṭiyaṃ viya nisīdi. taṃ sandhāya vuttaṃ ``sūcilomassa  yakkhassa bhavane''ti.</p>
              <p>[03] ^b^kharo^eb^ti ^a^P1.0303^ea^ suṃsumārapiṭṭhi viya  chadaniṭṭhakāhi visamacchadanapiṭṭhi viya ca kharasarīro. so kira  kassapasammāsambuddhakāle sīlasampanno upāsako ekadivase vihāre  cittattharaṇādīhi atthatāya bhūmiyā saṅghike attharaṇe attano  uttarāsaṅgaṃ apaccattharitvā nipajji. saṅghikaṃ telaṃ abhājetvā  attano uttarāsaṅgaṃ apaccattharitvā nipajji. saṅghikaṃ telaṃ  abhājetvā attano hatthehi sarīraṃ makkhesītipi vadanti. so tena  kammena sagge nibbattituṃ asakkonto tasseva gāmassa dvāre saṅkāraṭṭhāne  yakkho hutvā nibbatti. nibbattamattassa cassa sakalasarīraṃ  vuttappakāraṃ ahosi. te ubhopi sahāyā jātā. iti kharassa  kharabhāvo veditabbo.</p>
              <p>[03] ^b^avidūre atikkamantī^eb^ti gocaraṃ pariyesantā samāgamaṭṭhānaṃ  vā gacchantā āsanne ṭhāne gacchanti. tesu sūcilomo satthāraṃ na  passati, kharalomo paṭhamataraṃ disvā sūcilomaṃ yakkhaṃ etadavoca --  ^b^``eso samaṇo''^eb^ti, samma, esa tava bhavanaṃ pavisitvā  nisinno eko samaṇoti. ^b^neso samaṇo, samaṇako eso^eb^ti  so kira yo maṃ passitvā bhīto palāyati, taṃ samaṇakoti vadati.  yo na bhāyati, taṃ samaṇoti. tasmā ``ayaṃ maṃ disvā bhīto  palāyissatī''ti maññamāno evamāha.</p>
              <p>[03] ^b^kāyaṃ upanāmesī^eb^ti bheravarūpaṃ nimminitvā mahāmukhaṃ  vivaritvā sakalasarīre lomāni uṭṭhāpetvā kāyaṃ upanāmesi.  ^b^apanāmesī^eb^ti ratanasatikaṃ suvaṇṇagghanikaṃ viya thokaṃ  apanāmesi. ^b^pāpako^eb^ti lāmako amanuñño. so gūthaṃ viya  aggi viya kaṇhasappo viya ca parivajjetabbo, na iminā  suvaṇṇavaṇṇena sarīrena sampaṭicchitabbo. evaṃ vutte pana sūcilomo  ``pāpako kira me samphasso''ti kuddho ^b^pañhaṃ taṃ,  samaṇā^eb^tiādimāha. ^b^cittaṃ vā te khipissāmī^eb^ti yesañhi  amanussā cittaṃ ^a^M1.0278^ea^ khipitukāmā honti, tesaṃ setamukhaṃ nīlodaraṃ  surattahatthapādaṃ ^a^V1.0267^ea^ mahāsīsaṃ pajjalitanettaṃ bheravaṃ vā attabhāvaṃ nimminitvā  dassenti, bheravaṃ vā saddaṃ sāventi, kathentānaṃyeva vā mukhe hatthaṃ  pakkhipitvā hadayaṃ maddanti, tena te sattā ummattakā honti  khittacittā. taṃ sandhāyevamāha. ^b^pāragaṅgāyā^eb^ti dvīsu pādesu  gahetvā ^a^P1.0304^ea^ taṃ āviñchetvā yathā na punāgacchasi, evaṃ  pāraṃ vā gaṅgāya khipissāmīti vadati. ^b^sadevake^eb^tiādi  vuttatthameva. ^b^puccha yadākaṅkhasī^eb^ti yaṃkiñci ākaṅkhasi, taṃ  sabbaṃ puccha, asesaṃ te byākarissāmīti sabbaññupavāraṇaṃ pavāreti.</p>
              <p>[03] ^b^kutonidānā^eb^ti kiṃnidānā, kiṃpaccayāti attho?  ^b^kumārakā dhaṅkamivossajantī^eb^ti yathā kumārakā kākaṃ gahetvā  ossajanti khipanti, evaṃ pāpavitakkā kuto samuṭṭhāya cittaṃ  ossajantīti pucchati?</p>
              <p>[03] ^b^itonidānā^eb^ti ayaṃ attabhāvo nidānaṃ etesanti ito  nidānā. ^b^itojā^eb^ti ito attabhāvato jātā. ^b^ito  samuṭṭhāya manovitakkā^eb^ti yathā dīghasuttakena pāde baddhaṃ kākaṃ  kumārakā tassa suttapariyantaṃ aṅguliyaṃ veṭhetvā ossajanti, so dūraṃ  gantvāpi puna tesaṃ pādamūleyeva patati, evameva ito attabhāvato  samuṭṭhāya pāpavitakkā cittaṃ ossajanti.</p>
              <p>[03] ^b^snehajā^eb^ti taṇhāsinehato jātā. ^b^attasambhūtā^eb^ti  attani sambhūtā. ^b^nigrodhasseva khandhajā^eb^ti nigrodhakhandhe jātā  pārohā viya. ^b^puthū^eb^ti bahū anekappakārā pāpavitakkā  taṃsampayuttakilesā ca. ^b^visattā^eb^ti laggā laggitā.  ^b^kāmesū^eb^ti vatthukāmesu. ^b^māluvāva vitatā vane^eb^ti yathā  vane māluvā latā yaṃ rukkhaṃ nissāya jāyati, taṃ mūlato yāva  aggā, aggato yāva mūlā punappunaṃ saṃsibbitvā ajjhottharitvā  otatavitatā tiṭṭhati. evaṃ vatthukāmesu puthū kilesakāmā visattā,  puthū vā sattā tehi kilesakāmehi vatthukāmesu visattā. ^b^ye naṃ  pajānantī^eb^ti ye ``attasambhūtā''ti ettha vuttaṃ attabhāvaṃ jānanti.</p>
              <p>[03] ^b^yatonidāna^eb^nti ^a^M1.0279^ea^ yaṃ nidānamassa attabhāvassa tañca  jānanti. ^b^te naṃ vinodentī^eb^ti te evaṃ attabhāvasaṅkhātassa  dukkhasaccassa nidānabhūtaṃ samudayasaccaṃ maggasaccena vinodenti.  ^b^te duttara^eb^nti te samudayasaccaṃ nīharantā idaṃ duttaraṃ kilesoghaṃ  taranti. ^b^atiṇṇapubba^eb^nti anamatagge saṃsāre supinantepi na  tiṇṇapubbaṃ. ^b^apunabbhavāyā^eb^ti apunabbhavasaṅkhātassa  nirodhasaccassatthāya. iti ^a^V1.0268^ea^ imāya gāthāya cattāri saccāni  pakāsento arahattanikūṭena ^a^P1.0305^ea^ desanaṃ niṭṭhapesi.  desanāvasāne sūcilomo tasmiṃyeva padese ṭhito desanānusārena ñāṇaṃ  pesetvā sotāpattiphale patiṭṭhito. sotāpannā ca nāma na  kiliṭṭhattabhāve tiṭṭhantīti saha phalapaṭilābhenassa sarīre  setakaṇḍupīḷakasūciyo sabbā patitā. so dibbavatthanivattho  dibbavaradukūluttarāsaṅgo dibbaveṭhanaveṭhito dibbābharaṇagandhamāladharo  suvaṇṇavaṇṇo hutvā bhummadevatāparihāraṃ paṭilabhīti. tatiyaṃ. </p>
            </h4>
            <h4>
              <h4n> 4. maṇibhaddasuttavaṇṇanā </h4n>
              <p>[03] 238^b^.^eb^ catutthe ^b^sukhamedhatī^eb^ti, sukhaṃ paṭilabhati.  ^b^suve seyyo^eb^ti suve suve seyyo, niccameva seyyoti attho.  ^b^verā na parimuccatī^eb^ti ahaṃ satimāti ettakena verato na muccati.  ^b^yassā^eb^ti yassa arahato. ^b^ahiṃsāyā^eb^ti karuṇāya ceva  karuṇāpubbabhāge ca. ^b^mettaṃso^eb^ti so mettañceva mettāpubbabhāgañca  bhāveti. atha vā ^b^aṃso^eb^ti koṭṭhāso vuccati. mettā aṃso  etassāti mettaṃso. idaṃ vuttaṃ hoti -- yassa arahato sabbakālaṃ  ahiṃsāya rato mano, yassa ca sabbabhūtesu mettākoṭṭhāso atthi, tassa  kenaci puggalena saddhiṃ veraṃ nāma natthi yakkhāti. catutthaṃ. </p>
            </h4>
            <h4>
              <h4n> 5. sānusuttavaṇṇanā </h4n>
              <p>[03] 239^b^.^eb^ pañcame ^b^yakkhena gahito hotī^eb^ti so  kira tassā upāsikāya ekaputtako. atha naṃ sā daharakāleyeva  pabbājesi. so pabbajitakālato paṭṭhāya sīlavā ahosi  vattasampanno, ācariyupajjhāyāagantukādīnaṃ ^a^M1.0280^ea^ vattaṃ katameva hoti,  māsassa aṭṭhamīdivase pāto vuṭṭhāya udakamāḷake udakaṃ upaṭṭhāpetvā  dhammassavanaggaṃ sammajjitvā dīpaṃ jāletvā madhurassarena dhammassavanaṃ  ghoseti. bhikkhū tassa thāmaṃ ñatvā ``sarabhāṇaṃ bhaṇa, sāmaṇerā''ti  ajjhesanti. so ``mayhaṃ hadayavāto rujati, kāso vā bādhatī''ti  kiñci paccāhāraṃ akatvā dhammāsanaṃ ^a^P1.0306^ea^ abhiruhitvā  ākāsagaṅgaṃ otārento viya sarabhāṇaṃ vatvā otaranto -- ``mayhaṃ  mātāpitūnampi imasmiṃ sarabhaññe pattī''ti vadati. tassa manussā  mātāpitaro pattiyā dinnabhāvaṃ na jānanti. anantarattabhāve panassa  mātā yakkhinī jātā. sā devatāhi saddhiṃ āgatā ^a^V1.0269^ea^, dhammaṃ sutvā --  ``sāmaṇerena dinnapattiṃ anumodāmi, tātā''ti vadati. sīlasampannā  ca nāma bhikkhū sadevakassa lokassa piyā hontīti tasmiṃ sāmaṇere  devatā salajjā sagāravā mahābrahmaṃ viya aggikkhandhaṃ viya ca naṃ  maññanti. sāmaṇere gāravena taṃ yakkhiniṃ garuṃ katvā passanti.  dhammassavanayakkhasamāgamādīsu ``sānumātā sānumātā''ti  yakkhiniyā aggāsanaṃ aggodakaṃ aggapiṇḍaṃ denti. mahesakkhāpi  yakkhā taṃ disvā maggā okkamanti, āsanā vuṭṭhahanti.</p>
              <p>[03] atha kho sāmaṇero vuḍḍhimanvāya paripakkindriyo  anabhiratipīḷito anabhiratiṃ vinodetuṃ asakkonto parūḷhakesanakho  kiliṭṭhanivāsanapārupano kassaci anārocetvā pattacīvaramādāya  ekakova mātu gharaṃ gato. upāsikā puttaṃ disvā, vanditvā āha --  ``tāta, tvaṃ pubbe ācariyupajjhāyehi vā daharasāmaṇerehi vā saddhiṃ  idhāgacchasi. kasmā ekakova ajja āgato''ti? so  ukkaṇṭhitabhāvaṃ ārocesi. saddhā upāsikā nānappakārena gharāvāse  ādīnavaṃ dassetvā puttaṃ ovadamānāpi taṃ saññāpetuṃ asakkontī,  ``appeva nāma attano dhammatāyapi sallakkhessatī''ti anuyojetvāva  -- ``tiṭṭha, tāta, yāva te yāgubhattaṃ sampādemi, yāguṃ pivitvā  katabhattakiccassa te manāpāni vatthāni nīharitvā dassāmī''ti vatvā  āsanaṃ paññāpetvā adāsi. nisīdi sāmaṇero. upāsikā  muhutteneva yāgukhajjakaṃ sampādetvā adāsi. tato ``bhattaṃ  sampādessāmī''ti avidūre nisinnā taṇḍule dhovati. tasmiṃ samaye  sā yakkhinī ``kahaṃ nu kho sāmaṇero? kiñci bhikkhāhāraṃ  labhati ^a^M1.0281^ea^, udāhu no''ti? āvajjamānā tassa vibbhamitukāmatāya  nisinnabhāvaṃ ñatvā, ``mā heva kho me devatānaṃ antare lajjaṃ  uppādeyya, gacchāmissa ^a^P1.0307^ea^ vibbhamane antarāyaṃ  karomī''ti āgantvā sarīre adhimuccitvā gīvaṃ parivattetvā bhūmiyaṃ  pātesi. so akkhīhi viparivattehi kheḷena paggharantena bhūmiyaṃ  vipphandati. tena vuttaṃ ``yakkhena gahito hotī''ti.</p>
              <p>[03] ^b^abhāsī^eb^ti upāsikā puttassa taṃ vippakāraṃ disvā vegena  gantvā puttaṃ āliṅgetvā ūrūsu nipajjāpesi. sakalagāmavāsino  āgantvā balikammādīni karonti. upāsikā paridevamānā imā  gāthāyo abhāsi.</p>
              <p>[03] ^b^pāṭihāriyapakkhañcā^eb^ti manussā ``aṭṭhamīuposathassa  paccuggamanañca anuggamanañca karissāmā''ti ^a^V1.0270^ea^ sattamiyāpi navamiyāpi  uposathaṅgāni samādiyanti, cātuddasīpannarasīnaṃ paccuggamanānuggamanaṃ  karontā terasiyāpi pāṭipadepi samādiyanti, ``vassāvāsassa  anuggamanaṃ karissāmā''ti dvinnaṃ pavāraṇānaṃ antare aḍḍhamāsaṃ  nibaddhuposathikā bhavanti. idaṃ sandhāya vuttaṃ  ``pāṭihāriyapakkhañcā''ti. ^b^aṭṭhaṅgasusamāgata^eb^nti aṭṭhaṅgehi suṭṭhu  samāgataṃ, sampayuttanti attho. ^b^brahmacariya^eb^nti seṭṭhacariyaṃ.  ^b^na te hi yakkhā kīḷantī^eb^ti na te gahetvā yakkhā kilamenti.</p>
              <p>[03] puna ^b^cātuddasi^eb^nti imāya gāthāya sāmaṇerassa kāye  adhimuttā yakkhinī āha. ^b^āvi vā yadi vā raho^eb^ti  kassaci sammukhe vā parammukhe vā. ^b^pamutyatthī^eb^ti pamutti  atthi. ^b^uppaccāpī^eb^ti uppatitvāpi. sacepi sakuṇo viya  uppatitvā palāyasi, tathāpi te mokkho natthīti vadati. evañca  pana vatvā sāmaṇeraṃ muñci. sāmaṇero akkhīni ummīlesi, mātā  kese pakiriya assasantī passasantī rodati. so ``amanussena  gahitomhī''ti na jānāti. olokento pana ``ahaṃ pubbe pīṭhe  nisinno. mātā me avidūre nisīditvā taṇḍule dhovati. idāni  panamhi bhūmiyaṃ ^a^P1.0308^ea^ nisinno, mātāpi me assasantī  passasantī rodati, sakalagāmavāsinopi sannipatitā. kiṃ nu kho  eta''nti? nipannakova ^b^mataṃ vā ammā^eb^ti gāthamāha.</p>
              <p>[03] ^b^kāme^eb^ ^a^M1.0282^ea^ ^b^cajitvānā^eb^ti duvidhepi kāme pahāya.  ^b^punarāgacchate^eb^ti vibbhamanavasena āgacchati. ^b^puna jīvaṃ mato  hi so^eb^ti uppabbajitvā puna jīvantopi so matakova, tasmā tampi  rodantīti vadati.</p>
              <p>[03] idānissa gharāvāse ādīnavaṃ dassentī  ^b^kukkuḷā^eb^tiādimāha. tattha ^b^kukkuḷā^eb^ti gharāvāso kira  uṇhaṭṭhena kukkuḷā nāma hoti. ^b^kassa ujjhāpayāmase^eb^ti --  ``abhidhāvatha, bhaddaṃ te hotū''ti evaṃ vatvā -- ``yaṃ tvaṃ  vibbhamitukāmo yakkhena pāpito, imaṃ vippakāraṃ kassa mayaṃ  ujjhāpayāma nijjhāpayāma ārocayāmā''ti vadati. ^b^puna  ḍayhitumicchasī^eb^tiādittagharato nīhaṭabhaṇḍaṃ viya gharā nīharitvā  buddhasāsane pabbajito puna mahāḍāhasadise gharāvāse ḍayhituṃ icchasīti  attho. so mātari kathentiyā kathentiyā sallakkhetvā hirottappaṃ  paṭilabhitvā, ``natthi mayhaṃ gihibhāvena attho''ti āha. athassa  mātā ``sādhu, tātā''ti tuṭṭhā ^a^V1.0271^ea^ paṇītabhojanaṃ bhojetvā, ``kati  vassosi, tātā''ti pucchi. paripuṇṇavassomhi upāsiketi.  ``tena hi, tāta, upasampadaṃ karohī''ti cīvarasāṭake adāsi. so  ticīvaraṃ kārāpetvā upasampanno buddhavacanaṃ uggaṇhanto tepiṭako hutvā  sīlādīnaṃ āgataṭṭhāne taṃ taṃ pūrento nacirasseva arahattaṃ patvā  mahādhammakathiko hutvā vīsavassasataṃ ṭhatvā sakalajambudīpaṃ khobhetvā  parinibbāyi. pañcamaṃ. </p>
            </h4>
            <h4>
              <h4n> 6. piyaṅkarasuttavaṇṇanā </h4n>
              <p>[03] 240^b^.^eb^ chaṭṭhe ^b^jetavane^eb^ti jetavanassa paccante  kosambakakuṭi nāma atthi, tattha viharati. ^b^dhammapadānī^eb^ti  idha pāṭiyekkaṃ saṅgahaṃ āruḷhā chabbīsativaggā tanti adhippetā  ^a^P1.0309^ea^. tatra thero tasmiṃ samaye antovihāre nisinno  madhurassarena sarabhaññaṃ katvā appamādavaggaṃ bhāsati. ^b^evaṃ  tosesī^eb^ti sā kira puttaṃ piyaṅkaraṃ aṅkenādāya jetavanassa  pacchimabhāgato paṭṭhāya gocaraṃ pariyesantī anupubbena nagarābhimukhī  hutvā uccārapassāvakheḷasiṅghāṇikadubbhojanāni pariyesamānā therassa  vasanaṭṭhānaṃ patvā madhurassaraṃ assosi. tassā so saddo  chaviādīni chetvā ^a^M1.0283^ea^ aṭṭhimiñjaṃ āhacca hadayaṅgamanīyo hutvā aṭṭhāsi.  athassā gocarapariyesane cittampi na uppajji, ohitasotā dhammameva  suṇantī ṭhitā. yakkhadārakassa pana daharatāya dhammassavane cittaṃ  natthi. so jighacchāya pīḷitattā, ``kasmā ammā gatagataṭṭhāne  khāṇuko viya tiṭṭhasi? na mayhaṃ khādanīyaṃ vā bhojanīyaṃ vā  pariyesasī''ti punappunaṃ mātaraṃ codeti. sā ``dhammassavanassa me  antarāyaṃ karotī''ti puttakaṃ ``mā saddaṃ kari, piyaṅkarā''ti evaṃ  tosesi. tattha ^b^mā saddaṃ karī^eb^ti saddaṃ mā kari.</p>
              <p>[03] ^b^pāṇesu cā^eb^ti gāthāya sā attano dhammatāya samādiṇṇaṃ  pañcasīlaṃ dasseti. tattha ^b^saṃyamāmase^eb^ti saṃyamāma saṃyatā homa.  iminā pāṇātipātā virati gahitā, dutiyapadena musāvādā  virati, tatiyapadena sesā tisso viratiyo. ^b^api muccema  pisācayoniyā^eb^ti api nāma yakkhaloke uppannāni pañca verāni  pahāya, yoniso paṭipajjitvā imāya chātakadubbhikkhāya  pisācayakkhayoniyā muccema, tātāti vadati. chaṭṭhaṃ. </p>
            </h4>
            <h4>
              <h4n> 7. punabbasusuttavaṇṇanā </h4n>
              <p>[03] 241^b^.^eb^ sattame ^a^V1.0272^ea^ ^b^tena kho pana samayenā^eb^ti  katarasamayena? sūriyassa atthaṅgamanasamayena. tadā kira bhagavā  pacchābhatte mahājanassa dhammaṃ desetvā mahājanaṃ uyyojetvā nhānakoṭṭhake  nhatvā gandhakuṭipariveṇe paññattavarabuddhāsane puratthimalokadhātuṃ  olokayamāno nisīdi. athekacārikadvicārikādayo  paṃsukūlikapiṇḍapātikabhikkhū attano ^a^P1.0310^ea^ attano  vasanaṭṭhānehi nikkhamitvā āgamma dasabalaṃ vanditvā rattasāṇiyā  parikkhipamānā viya nisīdiṃsu. atha nesaṃ ajjhāsayaṃ viditvā  satthā nibbānapaṭisaṃyuttaṃ dhammakathaṃ kathesi.</p>
              <p>[03] ^b^evaṃ tosesī^eb^ti sā kira dhītaraṃ aṅkenādāya puttaṃ  aṅguliyā gahetvā jetavanapiṭṭhiyaṃ pākāraparikkhepasamīpe  uccārapassāvakheḷasiṅghāṇikaṃ pariyesamānā anupubbena  jetavanadvārakoṭṭhakaṃ sampattā. bhagavato ca, ``ānanda, pattaṃ āhara,  cīvaraṃ āhara, vighāsādānaṃ dānaṃ dehī''ti kathentassa saddo samantā  dvādasahatthamattameva gaṇhāti. dhammaṃ desentassa ^a^M1.0284^ea^ sacepi  cakkavāḷapariyantaṃ katvā parisā nisīdati, yathā parisaṃ gacchati,  bahiparisāya ekaṅgulimattampi na niggacchati, ``mā akāraṇā  madhurasaddo nassī''ti. tatrāyaṃ yakkhinī bahiparisāya ṭhitā saddaṃ na  suṇāti, dvārakoṭṭhake ṭhitāya panassā mahatiyā buddhavīthiyā abhimukhe  ṭhitā gandhakuṭi paññāyi. sā nivāte dīpasikhā viya buddhagāravena  hatthakukkuccādirahitaṃ niccalaṃ parisaṃ disvā -- ``nūna mettha kiñci  bhājanīyabhaṇḍaṃ bhavissati, yato ahaṃ sappitelamadhuphāṇitādīsu  kiñcideva pattato vā hatthato vā paggharantaṃ bhūmiyaṃ vā pana patitaṃ  labhissāmī''ti antovihāraṃ pāvisi. dvārakoṭṭhake avaruddhakānaṃ  nivāraṇatthāya ṭhitā ārakkhadevatā yakkhiniyā upanissayaṃ disvā  na nivāresi. tassā saha parisāya ekībhāvagamanena madhurassaro  chaviādīni chinditvā aṭṭhimiñjaṃ āhacca aṭṭhāsi. taṃ  dhammassavanatthāya niccalaṃ ṭhitaṃ purimanayeneva puttakā codayiṃsu. sā  ``dhammassavanassa me antarāyaṃ karontī''ti puttake ^b^tuṇhī  uttarike hohī^eb^ti evaṃ tosesi.</p>
              <p>[03] tattha ^b^yāvā^eb^ti yāva dhammaṃ suṇāmi, tāva tuṇhī hohīti  attho. ^b^sabbaganthappamocana^eb^nti nibbānaṃ āgamma sabbe ganthā  pamuccanti, tasmā taṃ sabbaganthappamocananti vuccati.  ^b^ativelā^eb^ti velātikkantā pamāṇātikkantā. ^b^piyāyanā^eb^ti  magganā patthanā. ^b^tato piyatara^eb^nti yā ^a^V1.0273^ea^ ayaṃ assa dhammassa  magganā patthanā, idaṃ mayhaṃ tato piyataranti attho. piyatarāti vā  pāṭho. ^b^pāṇina^eb^nti yathā ^a^P1.0311^ea^ pāṇīnaṃ dukkhā  moceti. ke mocetīti? pāṇineti āharitvā vattabbaṃ. ^b^yaṃ  dhammaṃ abhisambuddha^eb^nti, yaṃ dhammaṃ bhagavā abhisambuddho.  ^b^tuṇhībhūtāyamuttarā^eb^ti na kevalaṃ ahameva, ayaṃ me bhaginī  uttarāpi tuṇhībhūtāti vadati. ^b^saddhammassa anaññāyā^eb^ti, amma,  mayaṃ pubbepi imaṃ saddhammameva ajānitvā idāni idaṃ  khuppipāsādidukkhaṃ anubhavantā dukkhaṃ carāma viharāma.</p>
              <p>[03] ^b^cakkhumā^eb^ti pañcahi cakkhūhi  cakkhumā. dhammaṃ desentoyeva bhagavā parisaṃ sallakkhayamāno tassā  yakkhiniyā ceva yakkhadārakassa ca sotāpattiphalassa upanissayaṃ  disvā desanaṃ vinivaṭṭetvā catusaccakathaṃ dīpeti, taṃ sutvā tasmiṃyeva  dese ṭhitā yakkhinī saddhiṃ puttena ^a^M1.0285^ea^ sotāpattiphale patiṭṭhitā.  dhītuyāpi panassā upanissayo atthi, atidaharattā pana desanaṃ  sampaṭicchituṃ nāsakkhi.</p>
              <p>[03] idāni sā yakkhinī puttassa anumodanaṃ karontī ^b^sādhu  kho paṇḍito nāmā^eb^tiādimāha. ^b^ajjāhamhi samuggatā^eb^ti  ahamhi ajja vaṭṭato uggatā samuggatā sāsane vā uggatā samuggatā,  tvampi sukhī hohīti. ^b^diṭṭhānī^eb^ti mayā ca tayā ca diṭṭhāni.  ^b^uttarāpi suṇātu me^eb^ti, ``amhākaṃ catusaccapaṭivedhabhāvaṃ, dhītā  me uttarāpi, suṇātū''ti vadati. saha saccapaṭivedheneva sāpi  sūcilomo viya sabbaṃ setakaṇḍukacchuādibhāvaṃ pahāya dibbasampattiṃ  paṭilabhati saddhiṃ puttena. dhītā panassā yathā nāma loke  mātāpitūhi issariye laddhe puttānampi taṃ hoti, evaṃ  mātu-ānubhāveneva sampattiṃ labhi. tato paṭṭhāya ca sā saddhiṃ puttakehi  gandhakuṭisamīparukkheyeva nivāsarukkhaṃ labhitvā sāyaṃ pātaṃ buddhadassanaṃ  labhamānā dhammaṃ suṇamānā dīgharattaṃ tattheva vasi. sattamaṃ. </p>
            </h4>
            <h4>
              <h4n> 8. sudattasuttavaṇṇanā </h4n>
              <p>[03] 242^b^.^eb^ aṭṭhame ^b^kenacideva karaṇīyenā^eb^ti  vāṇijjakammaṃ adhippetaṃ. anāthapiṇḍiko ca rājagahaseṭṭhi ca  aññamaññaṃ bhaginipatikā honti. yadā rājagahe uṭṭhānakabhaṇḍakaṃ  mahagghaṃ hoti, tadā rājagahaseṭṭhi taṃ gahetvā ^a^P1.0312^ea^  pañcasakaṭasatehi sāvatthiṃ gantvā yojanamatte ṭhito attano ^a^V1.0274^ea^ āgatabhāvaṃ  jānāpeti. anāthapiṇḍiko paccuggantvā tassa mahāsakkāraṃ katvā  ekayānaṃ āropetvā sāvatthiṃ pavisati. so sace bhaṇḍaṃ lahukaṃ  vikkīyati, vikkiṇāti. no ce, bhaginighare ṭhapetvā pakkamati.  anāthapiṇḍikopi tatheva karoti. svāyaṃ tadāpi teneva karaṇīyena  agamāsi. taṃ sandhāyetaṃ vuttaṃ.</p>
              <p>[03] taṃ divasaṃ pana rājagahaseṭṭhi yojanamatte ṭhitena anāthapiṇḍikena  āgatabhāvajānanatthaṃ pesitaṃ paṇṇaṃ na suṇi, dhammassavanatthāya vihāraṃ  agamāsi. so dhammakathaṃ sutvā svātanāya buddhappamukhaṃ bhikkhusaṅghaṃ  nimantetvā attano ghare uddhanakhaṇāpanadāruphālanādīni kāresi.  anāthapiṇḍikopi ``idāni mayhaṃ paccuggamanaṃ karissati, idāni  karissatī''ti gharadvārepi paccuggamanaṃ alabhitvā ^a^M1.0286^ea^ antogharaṃ paviṭṭho  paṭisanthārampi na bahuṃ alattha. ``kiṃ, mahāseṭṭhi, kusalaṃ  dārakarūpānaṃ? nasi magge kilanto''ti? ettakova paṭisanthāro  ahosi. so tassa mahābyāpāraṃ disvā, ``kiṃ nu te, gahapati,  āvāho vā bhavissatī''ti? khandhake (cūḷava0 304)  āgatanayeneva kathaṃ pavattetvā tassa mukhato buddhasaddaṃ sutvā pañcavaṇṇaṃ  pītiṃ paṭilabhi. sā tassa sīsena uṭṭhāya yāva pādapiṭṭhiyā,  pādapiṭṭhiyā uṭṭhāya yāva sīsā gacchati, ubhato uṭṭhāya majjhe  osarati, majjhe uṭṭhāya ubhato gacchati. so pītiyā nirantaraṃ  phuṭṭho, ``buddhoti tvaṃ, gahapati, vadesi? buddho tāhaṃ, gahapati,  vadāmī''ti evaṃ tikkhattuṃ pucchitvā, ``ghosopi kho eso dullabho  lokasmiṃ yadidaṃ buddho''ti āha. idaṃ sandhāya vuttaṃ ``assosi  kho anāthapiṇḍiko, gahapati, buddho kira loke uppanno''ti.</p>
              <p>[03] ^b^etadahosi akālo kho ajjā^eb^ti so kira taṃ seṭṭhiṃ  pucchi, ``kuhiṃ gahapati satthā viharatī''ti? athassa so --  ``buddhā ^a^P1.0313^ea^ nāma durāsadā āsīvisasadisā honti,  satthā sivathikāya vasati, na sakkā tattha tumhādisehi imāya velāya  gantu''nti ācikkhi. athassa etadahosi. ^b^buddhagatāya satiyā  nipajjī^eb^ti taṃdivasaṃ kirassa bhaṇḍasakaṭesu vā upaṭṭhākesu vā  cittampi na uppajji, sāyamāsampi na akāsi, sattabhūmikaṃ pana  pāsādaṃ āruyha supaññattālaṅkatavarasayane ``buddho buddho''ti sajjhāyaṃ  karontova nipajjitvā niddaṃ okkami. tena vuttaṃ ``buddhagatāya  satiyā nipajjī''ti.</p>
              <p>[03] ^b^rattiyā sudaṃ tikkhattuṃ uṭṭhāsi pabhātanti maññamāno^eb^ti  paṭhamayāme tāva vītivatte uṭṭhāya buddhaṃ ^a^V1.0275^ea^ anussari, athassa balavappasādo  udapādi, pītiāloko ahosi, sabbatamaṃ vigacchi, dīpasahassujjalaṃ  viya canduṭṭhānaṃ sūriyuṭṭhānaṃ viya ca jātaṃ. so ``papādaṃ āpanno  vatamhi, sūriyo uggato''ti uṭṭhāya ākāsatale ṭhitaṃ candaṃ ulloketvā  ``ekova yāmo gato, aññe dve atthī''ti puna pavisitvā nipajji.  etenupāyena majjhimayāmāvasānepi pacchimayāmāvasānepīti  tikkhattuṃ uṭṭhāsi. pacchimayāmāvasāne pana balavapaccūseyeva uṭṭhāya  ākāsatalaṃ āgantvā ^a^M1.0287^ea^ mahādvārābhimukhova ahosi, sattabhūmikadvāraṃ  sayameva vivaṭaṃ ahosi. so pāsādā oruyha antaravīthiṃ paṭipajji.</p>
              <p>[03] ^b^vivariṃsū^eb^ti ``ayaṃ mahāseṭṭhi `buddhupaṭṭhānaṃ gamissāmī'ti  nikkhanto, paṭhamadassaneneva sotāpattiphale patiṭṭhāya tiṇṇaṃ ratanānaṃ  aggupaṭṭhāko hutvā asadisaṃ saṅghārāmaṃ katvā cātuddisassa  ariyagaṇassa anāvaṭadvāro bhavissati, na yuttamassa dvāraṃ  pidahitu''nti cintetvā vivariṃsu. ^b^antaradhāyī^eb^ti rājagahaṃ  kira ākiṇṇamanussaṃ antonagare nava koṭiyo, bahinagare navāti taṃ  upanissāya aṭṭhārasa manussakoṭiyo vasanti. avelāya matamanusse  bahi nīharituṃ asakkontā aṭṭālake ṭhatvā bahidvāre khipanti.  mahāseṭṭhi nagarato bahinikkhantamattova allasarīraṃ pādena akkami,  aparampi piṭṭhipādena pahari. makkhikā uppatitvā parikiriṃsu.  duggandho nāsapuṭaṃ abhihani. buddhappasādo tanuttaṃ gato. tenassa  ^a^P1.0314^ea^ āloko antaradhāyi, andhakāro pāturahosi.  ^b^saddamanussāvesī^eb^ti ``seṭṭhissa ussāhaṃ janessāmī''ti  suvaṇṇakiṅkiṇikaṃ ghaṭṭento viya madhurassarena saddaṃ anussāvesi.</p>
              <p>[03] ^b^sataṃ kaññāsahassānī^eb^ti purimapadānipi imināva  sahassapadena saddhiṃ sambandhanīyāni. yatheva hi sataṃ  kaññāsahassāni, sataṃ sahassāni hatthī, sataṃ sahassāni assā, sataṃ  sahassāni rathāti ayamettha attho. iti ekekasatasahassameva  dīpitaṃ. ^b^padavītihārassā^eb^ti padavītihāro nāma samagamane  dvinnaṃ padānaṃ antare muṭṭhiratanamattaṃ. ^b^kalaṃ nāgghanti soḷasi^eb^nti  taṃ ekaṃ padavītihāraṃ soḷasabhāge katvā tato eko koṭṭhāso puna  soḷasadhā, tato eko soḷasadhāti evaṃ soḷasa vāre soḷasadhā  bhinnassa eko koṭṭhāso soḷasikalā nāma, taṃ soḷasikalaṃ etāni  cattāri satasahassāni na agghanti. idaṃ vuttaṃ hoti -- sataṃ  hatthisahassāni sataṃ assasahassāni sataṃ rathasahassāni sataṃ  kaññāsahassāni, tā ca kho āmukkamaṇikuṇḍalā  sakalajambudīparājadhītaro vāti imasmā ettakā lābhā vihāraṃ  gacchantassa ^a^V1.0276^ea^ tasmiṃ soḷasikalasaṅkhāte padese pavattacetanāva  uttaritarāti. idaṃ pana vihāragamanaṃ kassa vasena gahitanti?  vihāraṃ gantvā anantarāyena sotāpattiphale patiṭṭhahantassa.  ``gandhamālādīhi pūjaṃ karissāmi ^a^M1.0288^ea^, cetiyaṃ vandissāmi, dhammaṃ  sossāmi, dīpapūjaṃ karissāmi, saṅghaṃ nimantetvā dānaṃ dassāmi,  sikkhāpadesu vā saraṇesu vā patiṭṭhahissāmī''ti gacchatopi vasena  vaṭṭatiyeva.</p>
              <p>[03] ^b^andhakāro antaradhāyī^eb^ti so kira cintesi -- ``ahaṃ  ekakoti saññaṃ karomi, anuyuttāpi me atthi, kasmā bhāyāmī''ti  sūro ahosi. athassa balavā buddhappasādo udapādi. tasmā  andhakāro antaradhāyīti. sesavāresupi eseva nayo. apica  purato purato gacchanto bhiṃsanake susānamagge  aṭṭhikasaṅkhalikasamaṃsalohitantiādīni anekavidhāni kuṇapāni  addasa ^a^P1.0315^ea^. soṇasiṅgālādīnaṃ saddaṃ assosi. taṃ  sabbaṃ parissayaṃ punappunaṃ buddhagataṃ pasādaṃ vaḍḍhetvā maddanto  agamāsiyeva.</p>
              <p>[03] ^b^ehi sudattā^eb^ti so kira seṭṭhi gacchamānova cintesi --  ``imasmiṃ loke bahū pūraṇakassapādayo titthiyā `mayaṃ buddhā mayaṃ  buddhā'ti vadanti, kathaṃ nu kho ahaṃ satthu buddhabhāvaṃ jāneyya''nti?  athassa etadahosi -- ``mayhaṃ guṇavasena uppannaṃ nāmaṃ mahājano  jānāti, kuladattiyaṃ pana me nāmaṃ aññatra mayā na koci jānāti.  sace buddho bhavissati, kuladattikanāmena maṃ ālapissatī''ti.  satthā tassa cittaṃ ñatvā evamāha.</p>
              <p>[03] ^b^parinibbuto^eb^ti kilesaparinibbānena parinibbuto.  ^b^āsattiyo^eb^ti taṇhāyo. ^b^santi^eb^nti kilesavūpasamaṃ.  ^b^pappuyyā^eb^ti patvā. idañca pana vatvā satthā tassa anupubbikathaṃ  kathetvā matthake cattāri saccāni pakāsesi. seṭṭhi dhammadesanaṃ sutvā  sotāpattiphale patiṭṭhāya buddhappamukhaṃ bhikkhusaṅghaṃ nimantetvā  punadivasato paṭṭhāya mahādānaṃ dātuṃ ārabhi. bimbisārādayo seṭṭhissa  sāsanaṃ pesenti -- ``tvaṃ āgantuko, yaṃ nappahoti, taṃ ito  āharāpehī''ti. so ``alaṃ tumhe bahukiccā''ti sabbe  paṭikkhipitvā pañcahi sakaṭasatehi ānītavibhavena sattāhaṃ mahādānaṃ  adāsi. dānapariyosāne ca bhagavantaṃ sāvatthiyaṃ vassāvāsaṃ  paṭijānāpetvā rājagahassa ca sāvatthiyā ^a^M1.0289^ea^ ca antare yojane yojane  satasahassaṃ datvā pañcacattālīsa ^a^V1.0277^ea^ vihāre kārento sāvatthiṃ gantvā  jetavanamahāvihāraṃ kāretvā buddhappamukhassa bhikkhusaṅghassa  niyyādesīti. aṭṭhamaṃ. </p>
            </h4>
            <h4>
              <h4n> 9. paṭhamasukkāsuttavaṇṇanā </h4n>
              <p>[03] 243^b^.^eb^ navame ^b^rathikāya rathika^eb^nti ekaṃ rathikaṃ  gahetvā tato aparaṃ gacchanto rathikāya rathikaṃ upasaṅkamanto nāma  hoti. siṅghāṭakepi eseva nayo. ettha ca ^b^rathikā^eb^ti racchā.  ^b^siṅghāṭaka^eb^nti catukkaṃ. ^b^kiṃ me katā^eb^ti kiṃ ime katā?  kiṃ karontīti attho. ^b^madhupītāva^eb^ ^a^P1.0316^ea^  ^b^seyare^eb^ti gandhamadhupānaṃ pītā viya sayanti. gandhamadhupānaṃ pīto  kira sīsaṃ ukkhipituṃ na sakkoti, asaññī hutvā sayateva. tasmā  evamāha.</p>
              <p>[03] ^b^tañca pana appaṭivānīya^eb^nti tañca pana dhammaṃ  appaṭivānīyaṃ deseti. bāhirakañhi sumadhurampi bhojanaṃ punappunaṃ  bhuñjantassa na ruccati, ``apanetha, kiṃ iminā''ti? paṭivānetabbaṃ  apanetabbaṃ hoti, na evamayaṃ dhammo. imaṃ hi dhammaṃ paṇḍitā  vassasatampi vassasahassampi suṇantā tittiṃ na gacchanti. tenāha  ``appaṭivānīya''nti. ^b^asecanakamojava^eb^nti anāsittakaṃ  ojavantaṃ. yathā hi bāhirāni asambhinnapāyāsādīnipi  sappimadhusakkharāhi āsittāni yojitāneva madhurāni ojavantāni  honti, na evamayaṃ dhammo. ayaṃ hi attano dhammatāya madhuro ceva  ojavā ca, na aññena upasitto. tenāha ``asecanakamojava''nti.  ^b^pivanti maññe sappaññā^eb^ti paṇḍitapurisā pivanti viya.  ^b^valāhakameva panthagū^eb^ti valāhakantarato nikkhantaudakaṃ  ghammābhitattā pathikā viya. navamaṃ. </p>
            </h4>
            <h4>
              <h4n> 10-11. dutiyasukkāsuttādivaṇṇanā </h4n>
              <p>[03] 244^b^.^eb^ dasame ^b^puññaṃ vata pasavi bahu^eb^nti bahuṃ vata  puññaṃ pasavatīti. dasamaṃ. </p>
              <p>[03] 245^b^.^eb^ ekādasamaṃ uttānameva. ekādasamaṃ. </p>
            </h4>
            <h4>
              <h4n> 12. āḷavakasuttavaṇṇanā </h4n>
              <p>[03] 246^b^.^eb^ dvādasame ^a^V1.0278^ea^ ^b^āḷaviya^eb^nti āḷavīti taṃ  raṭṭhampi nagarampi. tañca bhavanaṃ nagarassa avidūre gāvutamatte ṭhitaṃ.  bhagavā tattha viharanto taṃ nagaraṃ upanissāya ^a^M1.0290^ea^ āḷaviyaṃ viharatīti  ^a^P1.0317^ea^ vutto. ^b^āḷavakassa yakkhassa bhavane^eb^ti  ettha pana ayamanupubbikathā -- āḷavako kira rājā  vividhanāṭakūpabhogaṃ chaḍḍetvā corapaṭibāhanatthaṃ paṭirājanisedhanatthaṃ  byāyāmakaraṇatthañca sattame sattame divase migavaṃ gacchanto ekadivasaṃ  balakāyena saddhiṃ katikaṃ akāsi -- ``yassa passena migo  palāyati, tasseva so bhāro''ti. atha tasseva passena migo  palāyi, javasampanno rājā dhanuṃ gahetvā pattikova tiyojanaṃ taṃ migaṃ  anubandhi. eṇimigā ca tiyojanavegā eva honti. atha  parikkhīṇajavaṃ taṃ udakaṃ viya pavisitvā ṭhitaṃ vadhitvā dvidhā chetvā  anatthikopi maṃsena ``nāsakkhi migaṃ gahetu''nti apavādamocanatthaṃ  kājenādāya āgacchanto nagarassāvidūre bahalapattapalāsaṃ mahānigrodhaṃ  disvā parissamavinodanatthaṃ tassa mūlamupagato. tasmiñca nigrodhe  āḷavako yakkho mahārājasantikā bhavanaṃ labhitvā majjhanhikasamaye  tassa rukkhassa chāyāya phuṭṭhokāsaṃ paviṭṭhe pāṇino khādanto  paṭivasati. so taṃ disvā khādituṃ upagato. rājā tena saddhiṃ  katikaṃ akāsi -- ``muñca maṃ, ahaṃ te divase divase manussañca  thālipākañca pesessāmī''ti. yakkho -- ``tvaṃ rājūpabhogena  pamatto na sarissasi, ahaṃ pana bhavanaṃ anupagatañca ananuññātañca  khādituṃ na labhāmi, svāhaṃ bhavantampi jīyeyya''nti na muñci.  rājā ``yaṃ divasaṃ na pesemi, taṃ divasaṃ maṃ gahetvā khādā''ti  attānaṃ anujānitvā tena mutto nagarābhimukho agamāsi.</p>
              <p>[03] balakāyo magge khandhāvāraṃ bandhitvā ṭhito rājānaṃ disvā,  ``kiṃ, mahārāja, ayasamattabhayā evaṃ kilantosī''ti? vadanto  paccuggantvā paṭiggahesi. rājā taṃ pavattiṃ anārocetvā nagaraṃ gantvā  katapātarāso nagaraguttikaṃ āmantetvā etamatthaṃ ārocesi.  nagaraguttiko -- ``kiṃ, deva ^a^P1.0318^ea^, kālaparicchedo  kato''ti āha? na kato bhaṇeti. duṭṭhu kataṃ, deva, amanussā hi  paricchinnamattameva labhanti, aparicchinne pana janapadassābādho  bhavissati, hotu deva, kiñcāpi evamakāsi, appossukko tvaṃ  rajjasukhamanubhohi, ahamettha kātabbaṃ karissāmīti. so kālasseva  vuṭṭhāya bandhanāgāradvāre ṭhatvā ye ye vajjhā honti, te te sandhāya  ``yo jīvitatthiko, so nikkhamatū''ti ^a^M1.0291^ea^ bhaṇati. yo paṭhamaṃ  nikkhamati, taṃ gehaṃ ^a^V1.0279^ea^ netvā nhāpetvā bhojetvā ca ``imaṃ thālipākaṃ  yakkhassa dehī''ti peseti. taṃ rukkhamūlaṃ paviṭṭhamattaṃyeva yakkho  bheravaṃ attabhāvaṃ nimminitvā mūlakandaṃ viya khādi. yakkhānubhāvena  kira manussānaṃ kesādīni upādāya sakalasarīraṃ navanītapiṇḍaṃ viya  hoti, yakkhassa bhattaṃ gāhāpetuṃ gatapurisā taṃ disvā bhītā yathāmittaṃ  ārocesuṃ. tato pabhuti ``rājā core gahetvā yakkhassa detī''ti  manussā corakammato paṭiviratā. tato aparena samayena navacorānaṃ  abhāvena purāṇacorānañca parikkhayena bandhanāgārāni suññāni ahesuṃ. </p>
              <p>[01] atha nagaraguttiko rañño ārocesi. rājā attano  dhanaṃ nagararacchāsu chaḍḍāpesi ``appeva nāma koci lobhena  gaṇheyyā''ti. taṃ pādenapi koci nacchupi. so core alabhanto  amaccānaṃ ārocesi. amaccā ``kulapaṭipāṭiyā ekamekaṃ jiṇṇakaṃ  pesema, so pakatiyāpi maccupathe vattatī''ti āhaṃsu. rājā  ``amhākaṃ pitaraṃ amhākaṃ pitāmahaṃ pesetīti manussā khobhaṃ  karissanti, mā vo etaṃ ruccī''ti vāresi. ``tena hi, deva,  dārakaṃ pesema uttānaseyyakaṃ, tathāvidhassa hi `mātā me'ti `pitā  me'ti sineho natthī''ti āhaṃsu. rājā anujāni. te tathā  akaṃsu. nagare dārakamātaro ca dārake gahetvā gabbhiniyo ca  palāyitvā parajanapade dārake saṃvaḍḍhetvā ānenti. evaṃ dvādasa  vassāni gatāni.</p>
              <p>[03] tato ekadivasaṃ sakalanagaraṃ vicinitvā ^a^P1.0319^ea^  ekampi dārakaṃ alabhitvā amaccā rañño ārocesuṃ -- ``natthi, deva,  nagare dārako ṭhapetvā antepure tava puttaṃ āḷavakakumāra''nti. rājā  ``yathā mama putto piyo, evaṃ sabbalokassa, attanā pana piyataraṃ  natthi, gacchatha tampi datvā mama jīvitaṃ rakkhathā''ti. tena ca  samayena āḷavakassa mātā puttaṃ nhāpetvā maṇḍetvā dukūlacumbaṭake  katvā aṅke sayāpetvā nisinnā hoti. rājapurisā rañño āṇāya  tattha gantvā vippalapantiyā tassā soḷasannañca devisahassānaṃ saddhiṃ  dhātiyā taṃ ādāya pakkamiṃsu, ``sve yakkhabhakkho bhavissatī''ti.  taṃdivasañca bhagavā paccūsasamayaṃ paccuṭṭhāya ^a^M1.0292^ea^ jetavanavihāre gandhakuṭiyaṃ  mahākaruṇāsamāpattiṃ samāpajjitvā buddhacakkhunā lokaṃ olokento  addasa āḷavakassa kumārassa anāgāmiphaluppattiyā upanissayaṃ  yakkhassa ca sotāpattiphaluppattiyā, desanāpariyosāne ca  caturāsītipāṇasahassānaṃ dhammacakkhupaṭilābhassāti. so vibhātāya  rattiyā purimabhattakiccaṃ katvā suniṭṭhitapacchābhattakicco  kāḷapakkhūposathadivase vattamāne oggate sūriye eko adutiyo  pattacīvaramādāya pādamaggeneva sāvatthito tiṃsa yojanāni  ^a^V1.0280^ea^ gantvā tassa yakkhassa bhavanaṃ pāvisi. tena vuttaṃ ``āḷavakassa yakkhassa  bhavane''ti.</p>
              <p>[03] kiṃ pana bhagavā yasmiṃ nigrodhe āḷavakassa bhavanaṃ, tassa mūle  vihāsi, udāhu bhavaneyevāti? bhavaneyeva. yatheva hi yakkhā  attano bhavanaṃ passanti, tathā bhagavāpi. so tattha gantvā bhavanadvāre  aṭṭhāsi. tadā āḷavako himavante yakkhasamāgamaṃ gato hoti.  tato āḷavakassa dvārapālo gadrabho nāma yakkho bhagavantaṃ  upasaṅkamitvā vanditvā, ``kiṃ, bhante, bhagavā vikāle āgato''ti  āha. āma, gadrabha, āgatomhi, sace te agaru, vihareyyāmekarattaṃ  āḷavakassa bhavaneti ^a^P1.0320^ea^. na me, bhante, garu,  apica kho so yakkho kakkhaḷo pharuso, mātāpitūnampi  abhivādanādīni na karoti, mā rucci bhagavato idha vāsoti.  jānāmi, gadrabha, tassa sabhāvaṃ, na koci mamantarāyo bhavissati.  sace te agaru, vihareyyāmekarattanti.</p>
              <p>[03] dutiyampi gadrabho yakkho bhagavantaṃ etadavoca --  ``aggitattakapālasadiso, bhante, āḷavako, mātāpitaroti vā  samaṇabrāhmaṇāti vā dhammoti vā na jānāti, idhāgatānaṃ pana  cittakkhepampi karoti, hadayampi phāleti, pādepi gahetvā parasamuddaṃ vā  paracakkavāḷaṃ vā khipatī''ti. dutiyampi bhagavā āha --  ``jānāmi, gadrabha, sacepi te agaru, vihareyyāmekaratta''nti. na  me, bhante, garu, apica kho so yakkho attano anārocetvā  anujānantaṃ maṃ jīvitāpi voropeyya, ārocemi, bhante, tassāti.  yathāsukhaṃ ^a^M1.0293^ea^, gadrabha, ārocehīti. ``tena hi, bhante, tvameva  jānāhī''ti bhagavantaṃ abhivādetvā himavantābhimukho pakkāmi.  bhavanadvārampi sayameva bhagavato vivaramadāsi. bhagavā antobhavanaṃ  pavisitvā yattha abhilakkhitesu maṅgaladivasādīsu nisīditvā  āḷavako siriṃ anubhoti, tasmiṃyeva dibbaratanamaye pallaṅke  nisīditvā suvaṇṇābhaṃ muñci. taṃ disvā yakkhassa itthiyo  āgantvā bhagavantaṃ vanditvā samparivāretvā nisīdiṃsu. bhagavā  ``pubbe tumhe dānaṃ datvā sīlaṃ samādiyitvā pūjaneyyaṃ pūjetvā imaṃ  sampattiṃ pattā, idānipi tatheva karotha, mā aññamaññaṃ  issāmacchariyābhibhūtā viharathā''tiādinā nayena tāsaṃ  pakiṇṇakadhammakathaṃ kathesi. tā bhagavato madhuranigghosaṃ sutvā  sādhukārasahassāni datvā bhagavantaṃ samparivāretvā nisīdiṃsuyeva.  gadrabhopi himavantaṃ gantvā āḷavakassārocesi -- ``yagghe ^a^V1.0281^ea^, mārisa,  jāneyyāsi vimāne te bhagavā nisinno''ti. so gadrabhassa saññaṃ  akāsi ``tuṇhī hohi, gantvā kattabbaṃ karissāmī''ti.  purisamānena kira lajjito ahosi, tasmā ``mā koci parisamajjhe  suṇeyyā''ti evamakāsi.</p>
              <p>[03] tadā sātāgirahemavatā bhagavantaṃ jetavaneyeva vanditvā  ``yakkhasamāgamaṃ gamissāmā''ti saparivārā nānāyānehi ^a^P1.0321^ea^  ākāsena gacchanti. ākāse ca yakkhānaṃ sabbattha maggo  natthi, ākāsaṭṭhāni vimānāni pariharitvā maggaṭṭhāneneva maggo hoti.  āḷavakassa pana vimānaṃ bhūmaṭṭhaṃ suguttaṃ pākāraparikkhittaṃ  susaṃvihitadvārāṭṭālakagopuraṃ upari kaṃsajālasañchannaṃ mañjūsasadisaṃ  tiyojanaṃ ubbedhena, tassa upari maggo hoti. te taṃ padesamāgamma  gantuṃ nāsakkhiṃsu. buddhānaṃ hi nisinnokāsassa uparibhāgena yāva  bhavaggā koci gantuṃ na sakkoti. te ``kimida''nti? āvajjetvā  bhagavantaṃ disvā ākāse khittaleḍḍu viya oruyha vanditvā dhammaṃ  sutvā padakkhiṇaṃ katvā, ``yakkhasamāgamaṃ gacchāma bhagavā''ti tīṇi  vatthūni pasaṃsantā yakkhasamāgamaṃ agamaṃsu. āḷavako te disvā,  ``idha nisīdathā''ti paṭikkamma okāsamadāsi. te āḷavakassa  nivedesuṃ -- ``lābhā te, āḷavaka, yassa te bhavane bhagavā viharati,  gacchāvuso, bhagavantaṃ payirupāsassū''ti. evaṃ bhagavā bhavaneyeva  vihāsi, na yasmiṃ nigrodhe ^a^M1.0294^ea^ āḷavakassa bhavanaṃ, tassa mūleti. tena  vuttaṃ -- ``ekaṃ samayaṃ bhagavā āḷaviyaṃ viharati āḷavakassa  yakkhassa bhavane''ti.</p>
              <p>[03] ^b^atha kho āḷavako...pe0... etadavoca -- ``nikkhama,  samaṇā''^eb^ti kasmā panāyaṃ etadavoca? rosetukāmatāya. tatrevaṃ  ādito pabhuti sambandho veditabbo -- ayaṃ hi yasmā assaddhassa  saddhākathā dukkathā hoti dussīlādīnaṃ sīlādikathā viya, tasmā tesaṃ  yakkhānaṃ santikā bhagavato pasaṃsaṃ sutvāyeva aggimhi  pakkhittaloṇasakkharā viya abbhantare kopena taṭataṭāyamānahadayo hutvā  ``ko so bhagavā nāma, yo mama bhavanaṃ paviṭṭho''ti āha. te  ahaṃsu -- ``na tvaṃ, āvuso, jānāsi bhagavantaṃ amhākaṃ satthāraṃ, yo  tusitabhavane ṭhito pañcamahāvilokitaṃ viloketvā''tiādinā nayena  yāva dhammacakkapavattanā kathentā paṭisandhiādīsu dvattiṃsa  pubbanimittāni vatvā, ``imānipi tvaṃ, āvuso, acchariyāni  nāddasā''ti? codesuṃ. so disvāpi kodhavasena ``nāddasa''nti  āha. āvuso āḷavaka, passeyyāsi vā tvaṃ, na vā, ko tayā  attho passatā vā apassatā ^a^P1.0322^ea^ vā? kiṃ tvaṃ  karissasi ^a^V1.0282^ea^ amhākaṃ satthuno, yo tvaṃ taṃ upanidhāya  calakkakudha-mahāusabhasamīpe tadahujātavacchako viya, tidhā  pabhinnamattavāraṇasamīpe bhiṅkapotako viya,  bhāsuravilambitakesarasobhitakkhandhassa migarañño samīpe jarasiṅgālo  viya, diyaḍḍhayojanasatapavaḍḍhakāyasupaṇṇarājasamīpe  chinnapakkhakākapotako viya khāyasi, gaccha yaṃ te karaṇīyaṃ, taṃ  karohīti. evaṃ vutte duṭṭho āḷavako uṭṭhahitvā manosilātale  vāmapādena ṭhatvā -- ``passatha dāni tumhākaṃ vā satthā mahānubhāvo,  ahaṃ vā''ti dakkhiṇapādena saṭṭhiyojanamattaṃ kelāsapabbatakūṭaṃ akkami.  taṃ ayokūṭapahaṭo viya niddhantāyopiṇḍo papaṭikāyo muñci, so tatra  ṭhatvā, ``ahaṃ āḷavako''ti ugghosesi. sakalajambudīpaṃ saddo phari.</p>
              <p>[03] ^b^cattāro kira saddā^eb^ sakalajambudīpe sūyiṃsu -- yañca  puṇṇako yakkhasenāpati dhanañjayakorabyarājānaṃ jūtaṃ jinitvā  apphoṭetvā ``ahaṃ jini''nti ugghosesi; yañca sakko devānamindo  kassapabhagavato sāsane osakkante vissakammadevaputtaṃ sunakhaṃ karitvā  -- ``ahaṃ pāpabhikkhū ca ^a^M1.0295^ea^ pāpabhikkhuniyo ca upāsake ca  upāsikāyo ca sabbeva ca adhammavādino khādāmī''ti ugghosāpesi;  yañca kusajātake pabhāvatihetu sattahi rājūhi nagare uparuddhe pabhāvatiṃ  attanā saha hatthikkhandhe āropetvā nagarā nikkhamma -- ``ahaṃ  sīhassaramahākusarājā''ti mahāpuriso ugghosesi; yañca  kelāsamuddhani ṭhatvā āḷavakoti. tadā hi sakalajambudīpe dvāre  ṭhatvā ugghositasadisaṃ ahosi. tiyojanasahassavitthato ca  himavāpi saṅkampi yakkhassānubhāvena.</p>
              <p>[03] so ^b^vātamaṇḍalaṃ^eb^ samuṭṭhāpesi -- ``eteneva samaṇaṃ  palāpessāmī''ti ^a^P1.0323^ea^. te puratthimādibhedā vātā  samuṭṭhahitvā aḍḍhayojanayojanadviyojanatiyojanappamāṇāni  pabbatakūṭāni padāletvā vanagaccharukkhādīni ummūlaṃ katvā,  āḷavinagaraṃ pakkhantā jiṇṇahatthisālādīni cuṇṇentā chadaniṭṭhakā  ākāse vidhamentā. bhagavā ``mā kassaci uparodho hotū''ti  adhiṭṭhāsi. te vātā dasabalaṃ patvā cīvarakaṇṇamattampi cāletuṃ  nāsakkhiṃsu. tato ^b^mahāvassaṃ^eb^ samuṭṭhāpesi. ``udakena  ajjhottharitvā samaṇaṃ māressāmī''ti. tassānubhāvena uparūpari  satapaṭalasahassapaṭalādibhedā valāhakā uṭṭhahitvā pavassiṃsu.  vuṭṭhidhārāvegena pathavī chiddā ahosi. vanarukkhādīnaṃ upari mahogho  āgantvā dasabalassa cīvare ussāvabindumattampi temetuṃ nāsakkhi.  tato ^b^pāsāṇavassaṃ^eb^ samuṭṭhāpesi. mahantāni mahantāni  pabbatakūṭāni dhūmāyantāni ^a^V1.0283^ea^ pajjalantāni ākāsenāgantvā dasabalaṃ  patvā dibbamālāguḷāni sampajjiṃsu. tato ^b^paharaṇavassaṃ^eb^  samuṭṭhāpesi. ekatodhārāubhatodhārāasisattikhurappādayo dhūmāyantā  pajjalantā ākāsenāgantvā dasabalaṃ patvā dibbapupphāni ahesuṃ. tato  ^b^aṅgāravassaṃ^eb^ samuṭṭhāpesi. kiṃsuka vaṇṇā aṅgārā  ākāsenāgantvā dasabalassa pādamūle dibbapupphāni hutvā vikīrayiṃsu.  tato ^b^kukkulavassaṃ^eb^ samuṭṭhāpesi. accuṇhā kukkulā  ākāsenāgantvā dasabalassa pādamūle candanacuṇṇaṃ hutvā nipatiṃsu.  tato ^b^vālikavassaṃ^eb^ samuṭṭhāpesi. atisukhumavālikā dhūmāyantā  pajjalantā ākāsenāgantvā dasabalassa pādamūle dibbapupphāni hutvā  nipatiṃsu. tato ^b^kalalavassaṃ^eb^ samuṭṭhāpesi. taṃ kalalavassaṃ  dhūmāyantaṃ pajjalantaṃ ākāsenāgantvā dasabalassa pādamūle dibbagandhaṃ  hutvā nipati. tato ^a^M1.0296^ea^ ^b^andhakāraṃ^eb^ samuṭṭhāpesi ``bhiṃsetvā samaṇaṃ  palāpessāmī''ti. taṃ caturaṅgasamannāgataṃ andhakārasadisaṃ hutvā  dasabalaṃ patvā sūriyappabhāvihatamiva andhakāraṃ antaradhāyi.</p>
              <p>[03] evaṃ yakkho imāhi navahi  vātavassapāsāṇapaharaṇaṅgārakukkulavālikakalalandhakāravuṭṭhīhi ^a^P1.0324^ea^  bhagavantaṃ palāpetuṃ asakkonto nānāvidhapaharaṇahatthāya  anekappakārarūpabhūtagaṇasamākulāya caturaṅginiyā senāya sayameva  bhagavantaṃ abhigato. te bhūtagaṇā anekappakāre vikāre katvā  ``gaṇhatha hanathā''ti bhagavato upari āgacchantā viya honti.  apica kho niddhantalohapiṇḍaṃ viya makkhikā, bhagavantaṃ allīyituṃ  asamatthāva ahesuṃ. evaṃ santepi yathā bodhimaṇḍe māro  āgatavelāyameva nivatto, tathā anivattetvā upaḍḍharattimattaṃ  byākulamakaṃsu. evaṃ upaḍḍharattimattaṃ  anekappakāravibhiṃsanakadassanenapi bhagavantaṃ cāletuṃ asakkonto  āḷavako cintesi -- ``yaṃnūnāhaṃ kenaci ajeyyaṃ dussāvudhaṃ  muñceyya''nti.</p>
              <p>[03] ^b^cattāri kira āvudhāni^eb^ loke seṭṭhāni -- sakkassa  vajirāvudhaṃ, vessavaṇassa gadāvudhaṃ, yamassa nayanāvudhaṃ, āḷavakassa  dussāvudhanti. yadi hi sakko duṭṭho vajirāvudhaṃ sinerumatthake  pahareyya, aṭṭhasaṭṭhisahassādhikayojanasatasahassaṃ vinivijjhitvā heṭṭhato  gaccheyya. vessavaṇena kujjhanakāle vissajjitaṃ gadāvudhaṃ bahūnaṃ  yakkhasahassānaṃ sīsaṃ pātetvā puna hatthapāsaṃ āgantvā tiṭṭhati.  yamena duṭṭhena nayanāvudhena olokitamatte anekāni kumbhaṇḍasahassāni  tattakapāle tilā viya pharantāni vinassanti. āḷavako duṭṭho sace  ākāse dussāvudhaṃ muñceyya, dvādasa vassāni devo na vasseyya.  sace pathaviyaṃ muñceyya. sabbarukkhatiṇādīni sussitvā  ^a^V1.0284^ea^ dvādasavassantare na puna viruheyyuṃ. sace samudde muñceyya, tattakapāle  udakabindu viya sabbamudakaṃ susseyya. sace sinerusadisepi pabbate  muñceyya, khaṇḍākhaṇḍaṃ hutvā vikireyya. so evaṃ mahānubhāvaṃ  dussāvudhaṃ uttarisāṭakaṃ muñcitvā aggahesi. yebhuyyena  dasasahassīlokadhātudevatā vegena sannipatiṃsu ``ajja ^a^M1.0297^ea^ ^a^P1.0325^ea^  bhagavā āḷavakaṃ damessati, tattha dhammaṃ sossāmā''ti  yuddhadassanakāmāpi devatā sannipatiṃsu. evaṃ sakalampi ākāsaṃ  devatāhi paripuṇṇamahosi.</p>
              <p>[03] atha āḷavako bhagavato samīpe uparūpari vicaritvā vatthāvudhaṃ  muñci. taṃ asanivicakkaṃ viya ākāse bheravasaddaṃ karontaṃ dhūmāyantaṃ  pajjalantaṃ bhagavantaṃ patvā yakkhamānamaddanatthaṃ pādapuñchanacoḷaṃ hutvā  pādamūle nipati. āḷavako taṃ disvā chinnavisāṇo viya usabho  uddhatadāṭho viya sappo nittejo nimmado nipatitamānaddhajo hutvā  cintesi -- ``dussāvudhampi me samaṇaṃ nābhibhosi. kiṃ nu kho  kāraṇa''nti? ``idaṃ kāraṇaṃ, mettāvihārayutto samaṇo, handa naṃ  rosetvā mettāya viyojemī''ti iminā sambandhenetaṃ vuttaṃ -- atha kho  āḷavako yakkho yena bhagavā...pe0... nikkhama samaṇāti.  tatthāyamadhippāyo -- kasmā mayā ananuññāto mama bhavanaṃ pavisitvā  gharasāmiko viya itthāgārassa majjhe nisinnosi? ananuyuttametaṃ  samaṇassa yadidaṃ adinnaparibhogo itthisaṃsaggo ca? tasmā yadi tvaṃ  samaṇadhamme ṭhito, nikkhama samaṇāti. eke pana -- ``etāni  aññāni ca pharusavacanāni vatvā evāyaṃ etadavocā''ti bhaṇanti. </p>
              <p>[01] atha bhagavā -- ``yasmā thaddho paṭithaddhabhāvena vinetuṃ  na sakkā, so hi paṭithaddhabhāve kayiramāne, seyyathāpi caṇḍassa  kukkurassa nāsāya pittaṃ bhindeyya, so bhiyyosomattāya caṇḍataro  assa, evaṃ thaddhataro hoti, mudunā pana so sakkā vinetu''nti ñatvā,  ^b^sādhāvuso^eb^ti piyavacanena tassa vacanaṃ sampaṭicchitvā nikkhami.  tena vuttaṃ ^b^sādhāvusoti bhagavā nikkhamī^eb^ti.</p>
              <p>[03] tato āḷavako -- ``subbaco vatāyaṃ samaṇo ekavacaneneva  nikkhanto, evaṃ nāma nikkhametuṃ sukhaṃ samaṇaṃ akāraṇenevāhaṃ  sakalarattiṃ yuddhena abbhuyyāsi''nti muducitto hutvā puna cintesi --  ``idānipi na sakkā jānituṃ, kiṃ nu kho subbacatāya nikkhanto  udāhu kodhano ^a^V1.0285^ea^. handāhaṃ ^a^P1.0326^ea^ vīmaṃsāmī''ti. tato  ^b^pavisa, samaṇā^eb^ti āha. atha subbacoti  mudubhūtacittavavatthānakaraṇatthaṃ puna piyavacanaṃ vadanto  ^b^sādhāvuso^eb^ti bhagavā ^a^M1.0298^ea^ pāvisi. āḷavako punappunaṃ tameva  subbacabhāvaṃ vīmaṃsanto dutiyampi tatiyampi ^b^nikkhama pavisā^eb^ti  āha. bhagavāpi tathā akāsi. yadi na kareyya, pakatiyāpi  thaddhayakkhassa cittaṃ thaddhataraṃ hutvā dhammakathāya bhājanaṃ na bhaveyya.  tasmā yathā nāma mātā rodantaṃ puttakaṃ yaṃ so icchati, taṃ datvā vā  katvā vā saññāpesi tathā bhagavā kilesarodanena rodantaṃ yakkhaṃ  saññāpetuṃ yaṃ so bhaṇati, taṃ akāsi. yathā ca dhātī thaññaṃ  apivantaṃ dārakaṃ kiñci datvā upalāḷetvā pāyeti, tathā bhagavā  yakkhaṃ lokuttaradhammakhīraṃ pāyetuṃ tassa patthitavacanakaraṇena  upalāḷento evamakāsi. yathā ca puriso lābumhi catumadhuraṃ  pūretukāmo tassabbhantaraṃ sodheti, evaṃ bhagavā yakkhassa citte  lokuttaracatumadhuraṃ pūretukāmo tassabbhantare kodhamalaṃ sodhetuṃ yāva  tatiyaṃ nikkhamanapavisanaṃ akāsi.</p>
              <p>[03] atha āḷavako ``subbaco ayaṃ samaṇo `nikkhamā'ti vutto  nikkhamati, `pavisā'ti vutto pavisati. yaṃnūnāhaṃ imaṃ samaṇaṃ  evameva sakalarattiṃ kilametvā pāde gahetvā pāragaṅgāya khipeyya''nti?  pāpakaṃ cittaṃ uppādetvā catutthavāraṃ āha ^b^nikkhama, samaṇā^eb^ti.  taṃ ñatvā bhagavā ^b^na khvāhaṃ ta^eb^nti āha. evaṃ vā vutte  taduttarikaraṇīyaṃ pariyesamāno pañhaṃ pucchitabbaṃ maññissati. taṃ  dhammakathāya mukhaṃ bhavissatīti ñatvā, ^b^na khvāhaṃ ta^eb^nti āha.  tattha ^b^na^eb^-iti paṭikkhepe. ^b^kho^eb^ti avadhāraṇe.  ^b^aha^eb^nti attanidassanaṃ. ^b^ta^eb^nti hetuvacanaṃ. tenevettha  ``yasmā tvaṃ evaṃ cintesi, tasmā ahaṃ, āvuso, neva  nikkhamissāmi, yaṃ te karaṇīyaṃ, taṃ karohī''ti evamattho daṭṭhabbo.</p>
              <p>[03] tato āḷavako yasmā pubbepi ākāsena gamanavelāya --  ``kiṃ nu kho etaṃ suvaṇṇavimānaṃ, udāhu rajatamaṇivimānānaṃ  aññataraṃ, handa naṃ passāmā''ti evaṃ attano vimānaṃ āgate iddhimante  tāpasaparibbājake pañhaṃ pucchitvā vissajjetuṃ ^a^P1.0327^ea^  asakkonte cittakkhepādīhi viheṭheti, tasmā bhagavantampi tathā  viheṭhessāmīti maññamāno ^b^pañhaṃ ta^eb^ntiādimāha.</p>
              <p>[03] kuto panassa pañhāti ^a^M1.0299^ea^? tassa kira mātāpitaro kassapaṃ  bhagavantaṃ payirupāsitvā aṭṭha ^a^V1.0286^ea^ pañhe saha vissajjanena uggahesuṃ. te  daharakāle āḷavakaṃ pariyāpuṇāpesuṃ; so kālaccayena vissajjanaṃ  sammussi. tato ``ime pañhāpi mā vinassantū''ti suvaṇṇapaṭṭhe  jātihiṅgulakena lekhāpetvā vimāne nikkhipi. evamete puṭṭhapañhā  buddhavisayāva honti. bhagavā taṃ sutvā yasmā buddhānaṃ  pariccattalābhantarāyo vā jīvitantarāyo vā  sabbaññutaññāṇabyāmappabhādipaṭighāto vā na sakkā kenaci kātuṃ,  tasmā naṃ loke asādhāraṇaṃ buddhānubhāvaṃ dassento ^b^na khvāhaṃ taṃ,  āvuso, passāmi sadevake loke^eb^tiādimāha.</p>
              <p>[03] evaṃ bhagavā tassa bādhanacittaṃ paṭisedhetvā pañhāpucchane ussāhaṃ  janento āha ^b^apica tvaṃ, āvuso, puccha, yadākaṅkhasī^eb^ti.  tassattho -- puccha, yadi ākāṅkhasi, na me pañhāvissajjane bhāro  atthi. atha vā puccha, yaṃ ākaṅkhasi. sabbaṃ te  vissajjessāmīti sabbaññupavāraṇaṃ pavāresi asādhāraṇaṃ  paccekabuddhāggasāvakamahāsāvakehi. evaṃ bhagavato sabbaññupavāraṇāya  pavāritāya ^b^atha kho āḷavako yakkho bhagavantaṃ gāthāya  ajjhabhāsi^eb^.</p>
              <p>[03] tattha ^b^kiṃ sūdha vitta^eb^nti, kiṃ su idha vittaṃ.  ^b^vitta^eb^nti dhanaṃ. taṃ hi pītisaṅkhātaṃ vittiṃ karoti, tasmā  ``vitta''nti vuccati. ^b^suciṇṇa^eb^nti sukataṃ. ^b^sukha^eb^nti  kāyikacetasikaṃ sātaṃ. ^b^āvahātī^eb^ti āvahati āneti deti  appeti. ^b^have^eb^-iti daḷhatthe nipāto. ^b^sādutara^eb^nti  atisayena sādu. ``sādhutara''ntipi pāṭho. ^b^rasāna^eb^nti  rasasaññitānaṃ dhammānaṃ. ^b^katha^eb^nti kena pakārena. kathaṃjīvino  jīvitaṃ ^b^kathaṃjīviṃjīvitaṃ^eb^. gāthābandhasukhatthaṃ pana sānunāsikaṃ  ^a^P1.0328^ea^ vuccati. kathaṃjīviṃ jīvatanti vā pāṭho, tassa  ``jīvantānaṃ kathaṃjīvi''nti attho. evaṃ imāya gāthāya ``kiṃ su  idha loke purisassa vittaṃ seṭṭhaṃ? kiṃ su suciṇṇaṃ sukhamāvahāti?  kiṃ rasānaṃ sādutaraṃ? kathaṃjīviṃ jīvitaṃ seṭṭhamāhū''ti? ime cattāro  pañhe pucchi.</p>
              <p>[03] athassa bhagavā kassapadasabalena vissajjitanayeneva vissajjento  imaṃ gāthamāha ^b^saddhīdha vitta^eb^nti. tattha yathā hiraññasuvaṇṇādi  vittaṃ upabhogasukhaṃ ^a^M1.0300^ea^ āvahati, khuppipāsādidukkhaṃ paṭibāhati,  dāliddiyaṃ vūpasameti, muttādiratanapaṭilābhahetu hoti, lokasantatiñca  āvahati, evaṃ lokiyalokuttarā saddhāpi yathāsambhavaṃ lokiyalokuttaraṃ  vipākaṃ sukhamāvahati, saddhādhurena paṭipannānaṃ jātijarādidukkhaṃ  paṭibāhati, guṇadāliddiyaṃ vūpasameti,  satisambojjhaṅgādiratanapaṭilābhahetu hoti. </p>
              <p>[21] ``saddho ^a^V1.0287^ea^ sīlena sampanno, yaso bhogasamappito. </p>
              <p>[22] yaṃ yaṃ padesaṃ bhajati, tattha tattheva pūjito''ti..  (dha0 pa0 303) -- </p>
              <p>[25] vacanato lokasantatiñca āvahatīti katvā  ``vitta''nti vuttaṃ. yasmā pana tesaṃ saddhāvittaṃ anugāmikaṃ  anaññasādhāraṇaṃ sabbasampattihetu, lokiyassa  hiraññasuvaṇṇādivittassāpi nidānaṃ. saddhoyeva hi dānādīni  puññāni katvā vittaṃ adhigacchati, assaddhassa pana vittaṃ yāvadeva  anatthāya hoti, tasmā seṭṭhanti vuttaṃ. ^b^purisassā^eb^ti  ukkaṭṭhaparicchedadesanā. tasmā na kevalaṃ purisassa, itthiādīnampi  saddhāvittameva seṭṭhanti veditabbaṃ.</p>
              <p>[03] ^b^dhammo^eb^ti dasakusaladhammo, dānasīlabhāvanādhammo vā.  ^b^suciṇṇo^eb^ti sukato sucarito. ^b^sukhamāvahatī^eb^ti  soṇaseṭṭhiputtaraṭṭhapālādīnaṃ viya manussasukhaṃ, sakkādīnaṃ viya  dibbasukhaṃ, pariyosāne mahāpadumādīnaṃ viya nibbānasukhañca āvahati. </p>
              <p>[01] ^b^sacca^eb^nti ayaṃ saccasaddo anekesu atthesu dissati.  seyyathidaṃ -- ``saccaṃ bhaṇe na kujjheyyā ^a^P1.0329^ea^'' tiādīsu (dha0 pa0 224) vācāsacce. ``sacce ṭhitā  samaṇabrāhmaṇā cā''tiādīsu (jā0 2.21.433) viratisacce.  ``kasmā nu saccāni vadanti nānā, pavādiyāse kusalā  vadānā''tiādīsu (su0 ni0 891) diṭṭhisacce. ``cattārimāni,  bhikkhave, brāhmaṇasaccānī''tiādīsu (a0 ni0  4.185)  brāhmaṇasacce. ``ekaṃ hi saccaṃ na dutiyamatthī''tiādīsu (su0  ni0 890; mahāni0 119) paramatthasacce. ``catunnaṃ saccānaṃ kati  kusalā''tiādīsu (vibha0 216) ariyasacce. idha pana  paramatthasaccaṃ nibbānaṃ viratisaccañca abbhantaraṃ katvā ^a^M1.0301^ea^ vācāsaccaṃ  adhippetaṃ, yassānubhāvena udakādīni vase vattenti, jātijarāmaraṇapāraṃ  taranti. yathāha -- </p>
              <p>[21] ``saccena vācenudakamhi dhāvati, </p>
              <p>[27] visampi saccena hananti paṇḍitā. </p>
              <p>[26] saccena devo thanayaṃ pavassati, </p>
              <p>[22] sace ṭhitā nibbutiṃ patthayanti.. </p>
              <p>[21] ``ye ^a^V1.0288^ea^ kecime atthi rasā pathabyā, </p>
              <p>[27] saccaṃ tesaṃ sādutaraṃ rasānaṃ. </p>
              <p>[26] sacce ṭhitā samaṇabrāhmaṇā ca, </p>
              <p>[22] taranti jātimaraṇassa pāra''nti.. (jā0  2.21.433).</p>
              <p>[03] ^b^sādutara^eb^nti madhurataraṃ paṇītataraṃ. ^b^rasāna^eb^nti ye  ime ``mūlaraso khandharaso''tiādinā (dha0 sa0 628-630)  nayena sāyanīyadhammā, yecime ``anujānāmi, bhikkhave, sabbaṃ  phalarasaṃ (mahāva0 300), arasarūpo bhavaṃ gotamo, ye te, brāhmaṇa,  rūparasā saddarasā (pārā0 3; a0 ni0  8.11), anāpatti  rasarase (pāci0 605-611), ayaṃ dhammavinayo ekaraso  vimuttiraso (cūḷava0 385; a0 ni0  8.19), bhāgī vā bhagavā  attharasassa dhammarasassā''tiādinā (mahāni0 149) nayena  rūpācārarasupavajjā avasesā byañjanādayo ``dhammarasā''ti vuccanti  ^a^P1.0330^ea^. tesaṃ rasānaṃ saccaṃ have sādutaraṃ saccameva  sādutaraṃ. sādhutaraṃ vā, seṭṭhataraṃ, uttamataraṃ. mūlarasādayo hi  sarīramupabrūhenti, saṃkilesikañca sukhamāvahanti. saccarase  viratisaccavācāsaccarasā samathavipassanādīhi cittaṃ upabrūheti,  asaṃkilesikañca sukhamāvahati. vimuttiraso  paramatthasaccarasaparibhāvitattā sādu, attharasadhammarasā ca  tadadhigamūpāyabhūtaṃ atthañca dhammañca nissāya pavattitoti.</p>
              <p>[03] ^b^paññājīviṃjīvita^eb^nti ettha pana yvāyaṃ  andhekacakkhudvicakkhukesu dvicakkhupuggalo gahaṭṭho vā  kammantānuṭṭhāna-saraṇagamanadāna-saṃvibhāga-sīlasamādānuposathakammādi  gahaṭṭhapaṭipadaṃ, pabbajito vā avippaṭisārakarasīlasaṅkhātaṃ  taduttaricittavisuddhiādibhedampi pabbajitapaṭipadaṃ paññāya ārādhetvā  jīvati, tassa ^a^M1.0302^ea^ paññāya jīvino jīvitaṃ, taṃ vā paññājīvitaṃ  seṭṭhamāhūti evamattho daṭṭhabbo.</p>
              <p>[03] evaṃ bhagavatā vissajjite cattāropi pañhe sutvā attamano  yakkho avasesepi cattāro pañhe pucchanto ^b^kathaṃsu tarati  ogha^eb^nti gāthamāha. athassa bhagavā purimanayeneva vissajjento  ^b^saddhāya taratī^eb^ti gāthamāha. tattha kiñcāpi yo catubbidhamoghaṃ  tarati, so saṃsāraṇṇavampi tarati, vaṭṭadukkhampi acceti,  kilesamalāpi parisujjhati, evaṃ santepi pana yasmā assaddho  oghataraṇaṃ asaddahanto na pakkhandati, pañcasu kāmaguṇesu  cittavossaggena pamatto ^a^V1.0289^ea^ tattheva visattattā saṃsāraṇṇavaṃ na tarati,  kusīto dukkhaṃ viharati vokiṇṇo akusalehi dhammehi, appañño  suddhimaggaṃ ajānanto na parisujjhati, tasmā tappaṭipakkhaṃ dassentena  bhagavatā ayaṃ gāthā vuttā.</p>
              <p>[03] evaṃ vuttāya cetāya yasmā sotāpattiyaṅgapadaṭṭhānaṃ saddhindriyaṃ,  tasmā ^b^saddhāya tarati ogha^eb^nti iminā padena diṭṭhoghataraṇaṃ  sotāpattimaggaṃ sotāpannañca pakāseti. yasmā pana sotāpanno  kusalānaṃ dhammānaṃ bhāvanāya sātaccakiriyasaṅkhatena appamādena  samannāgato dutiyamaggaṃ ārādhetvā ṭhapetvā sakidevimaṃ ^a^P1.0331^ea^  lokaṃ āgamanamaggaṃ avasesaṃ sotāpattimaggena atiṇṇaṃ  bhavoghavatthuṃ saṃsāraṇṇavaṃ tarati, tasmā ^b^appamādena aṇṇava^eb^nti  iminā padena bhavoghataraṇaṃ sakadāgāmimaggaṃ sakadāgāmiñca pakāseti.  yasmā ca sakadāgāmī vīriyena tatiyamaggaṃ ārādhetvā  sakadāgāmimaggena anatītaṃ kāmoghavatthuṃ kāmoghasaññitañca  kāmadukkhamacceti, tasmā ^b^vīriyena dukkhamaccetī^eb^ti iminā padena  kāmoghataraṇaṃ anāgāmimaggaṃ anāgāmiñca pakāseti. yasmā pana  anāgāmī vigatakāmasaññāya parisuddhāya paññāya ekantaparisuddhaṃ  catutthamaggapaññaṃ ārādhetvā anāgāmimaggena appahīnaṃ avijjāsaṅkhātaṃ  paramamalaṃ pajahati, tasmā ^b^paññāya parisujjhatī^eb^ti, iminā padena  avijjoghataraṇaṃ arahattamaggañca arahattañca pakāseti. imāya ca  arahattanikūṭena kathitāya gāthāya pariyosāne yakkho sotāpattiphale  patiṭṭhāsi.</p>
              <p>[03] idāni ^a^M1.0303^ea^ tameva ``paññāya parisujjhatī''ti ettha vuttaṃ paññāpadaṃ  gahetvā attano paṭibhānena lokiyalokuttaramissakaṃ pañhaṃ pucchanto  ^b^kathaṃsu labhate pañña^eb^nti imaṃ chappadaṃ gāthamāha. tattha  ^b^kathaṃsū^eb^ti sabbattheva atthayuttipucchā honti. ayaṃ hi  paññādiatthaṃ ñatvā tassa yuttiṃ pucchati -- ``kathaṃ, kāya yuttiyā,  kena kāraṇena paññaṃ labhatī''ti? esa nayo dhanādīsu.</p>
              <p>[03] athassa bhagavā catūhi kāraṇehi paññālābhaṃ dassento  ^b^saddahāno^eb^tiādimāha. tassattho -- yena pubbabhāge  kāyasucaritādibhedena aparabhāge ca sattatiṃsabodhipakkhiyabhedena dhammena  arahanto buddhapaccekabuddhasāvakā nibbānaṃ pattā, taṃ saddahāno arahataṃ  dhammaṃ nibbānapattiyā lokiyalokuttarapaññaṃ labhati, tañca kho na  saddhāmattakeneva. yasmā pana saddhājāto upasaṅkamati ^a^V1.0290^ea^, upasaṅkamanto  payirupāsati, payirupāsanto sotaṃ odahati, ohitasoto dhammaṃ  suṇāti, tasmā upasaṅkamanato pabhuti yāva dhammassavanena sussūsaṃ  labhati. kiṃ vuttaṃ hoti -- taṃ dhammaṃ saddahitvāpi ācariyupajjhāye  kālena upasaṅkamitvā ^a^P1.0332^ea^ vattakaraṇena payirupāsitvā  yadā payirupāsanāya ārādhitacittā kiñci vattukāmā honti. atha  adhigatāya sotukāmatāya sotaṃ odahitvā suṇanto labhatīti. evaṃ  sussūsampi ca satiavippavāsena appamatto subhāsitadubbhāsitaññutāya  vicakkhaṇo eva labhati, na itaro. tenāha ``appamatto  vicakkhaṇo''ti.</p>
              <p>[03] evaṃ yasmā saddhāya paññalābhasaṃvattanikaṃ paṭipadaṃ paṭipajjati,  sussūsāya sakkaccaṃ paññādhigamūpāyaṃ suṇāti, appamādena gahitaṃ na  pamussati. vicakkhaṇatāya anūnādhikaṃ aviparītañca gahetvā  vitthārikaṃ karoti. sussūsāya vā ohitasoto paññāpaṭilābhahetuṃ  dhammaṃ suṇāti, appamādena sutadhammaṃ dhāreti, vicakkhaṇatāya dhatānaṃ  dhammānaṃ atthamupaparikkhati, athānupubbena paramatthasaccaṃ sacchikaroti,  tasmāssa bhagavā ``kathaṃsu labhate pañña''nti puṭṭho imāni cattāri  kāraṇāni dassento imaṃ gāthamāha.</p>
              <p>[03] idāni ^a^M1.0304^ea^ tato pare tayo pañhe vissajjento ^b^patirūpakārī^eb^ti  imaṃ gāthamāha. tattha desakālādīni ahāpetvā lokiyassa  lokuttarassa vā dhanassa patirūpaṃ adhigamūpāyaṃ karotīti  ^b^patirūpakārī. dhuravā^eb^ti cetasikavīriyavasena anikkhittadhuro.  ^b^uṭṭhātā^eb^ti, ``yo ca sītañca uṇhañca, tiṇā bhiyyo na  maññatī''tiādinā (theragā0 232) nayena kāyikavīrīyavasena  uṭṭhānasampanno asithilaparakkamo. ^b^vindate dhana^eb^nti ekamūsikāya  nacirasseva catusatasahassasaṅkhaṃ cūḷantevāsī viya lokiyadhanañca,  mahallakamahātissatthero viya lokuttaradhanañca labhati. so  ``tīhiyeva iriyāpathehi viharissāmī''ti vattaṃ katvā  thinamiddhāgamanavelāya palālacumbaṭakaṃ temetvā sīse katvā galappamāṇaṃ  udakaṃ pavisitvā thinamiddhaṃ paṭibāhanto dasahi vassehi arahattaṃ  ^a^P1.0333^ea^ pāpuṇi. ^b^saccenā^eb^ti vacīsaccenāpi  ``saccavādī bhūtavādī''ti, paramatthasaccenāpi ``buddho paccekabuddho  ariyasāvako''ti evaṃ kittiṃ pappoti. ^b^dada^eb^nti yaṃkiñci  icchitapatthitaṃ dadanto mittāni ganthati, sampādeti karotīti attho.  duddadaṃ vā dadaṃ taṃ ganthati. dānamukhena vā cattāripi  saṅgahavatthūni gahitānīti veditabbāni, tehi mittāni karotīti vuttaṃ  hoti.</p>
              <p>[03] evaṃ ^a^V1.0291^ea^ gahaṭṭhapabbajitānaṃ sādhāraṇena lokiyalokuttaramissakena  nayena cattāro pañhe vissajjetvā idāni ``kathaṃ pecca na socatī''ti  imaṃ pañcamaṃ pañhaṃ gahaṭṭhavasena vissajjento ^b^yassete^eb^tiādīmāha.  tassattho -- yassa ``saddahāno arahata''nti ettha vuttāya  sabbakalyāṇadhammuppādikāya saddhāya samannāgatattā ^b^saddhassa,  gharamesino^eb^ti gharāvāsaṃ pañca vā kāmaguṇe esantassa gavesantassa  kāmabhogino gahaṭṭhassa ``saccena kittiṃ pappotī''ti ettha vuttappakāraṃ  ^b^saccaṃ^eb^. ``sussūsaṃ labhate pañña''nti ettha sussūsapaññānāmena  vuttova ^b^damo^eb^. ``dhuravā uṭṭhātā''ti ettha dhuranāmena  uṭṭhānanāmena ca vuttā ^b^dhiti^eb^. ``dadaṃ mittāni ganthatī''ti  ettha vuttappakāro ^b^cāgo^eb^ cāti ete caturo dhammā santi.  ^b^sa ve pecca na socatī^eb^ti idhalokā paralokaṃ gantvā sa ve na  socatīti.</p>
              <p>[03] evaṃ ^a^M1.0305^ea^ bhagavā pañcamampi pañhaṃ vissajjetvā taṃ yakkhaṃ codento  ^b^iṅgha aññepī^eb^tiādimāha. tattha ^b^iṅghā^eb^ti codanatthe  nipāto. ^b^aññepī^eb^ti aññepi dhamme puthū samaṇabrāhmaṇe pucchassu.  aññepi vā pūraṇādayo sabbaññupaṭiññe puthū samaṇabrāhmaṇe pucchassu.  yadi amhehi ``saccena kittiṃ pappotī''ti ettha vuttappakārā  saccā bhiyyo kittippattikāraṇaṃ vā, ``sussūsaṃ labhate pañña''nti  ettha sussūsāti paññāpadesena vuttā dammā bhiyyo ^a^P1.0334^ea^  lokiyalokuttarapaññāpaṭilābhakāraṇaṃ vā, ``dadaṃ mittāni ganthatī''ti  ettha vuttappakārā cāgā bhiyyo mittaganthanakāraṇaṃ vā, ``dhuravā  uṭṭhātā''ti ettha taṃ taṃ atthavasaṃ paṭicca dhuranāmena uṭṭhānanāmena ca  vuttāya mahābhārasahanatthena ussoḷhibhāvappattāya vīriyasaṅkhātāya  khantyā bhiyyo lokiyalokuttaradhanavindanakāraṇaṃ vā, ``saccaṃ dammo  dhiti cāgo''ti evaṃ vuttehi imeheva catūhi dhammehi bhiyyo asmā  lokā paraṃ lokaṃ pecca asocanakāraṇaṃ vā idha vijjatīti ayamettha  saddhiṃ saṅkhepayojanāya atthavaṇṇanā. vitthārato pana ekamekaṃ padaṃ  atthuddhārapaduddhārapadavaṇṇanānayehi vibhajitvā veditabbā.</p>
              <p>[03] evaṃ vutte yakkho yena saṃsayena aññe puccheyya, tassa pahīnattā  ^b^kathaṃ nu dāni puccheyyaṃ, puthū samaṇabrāhmaṇe^eb^ti vatvā yepissa  apucchanakāraṇaṃ na jānanti, tepi jānāpento ^b^yohaṃ ajjapajānāmi,  yo attho samparāyiko^eb^ti āha. tattha ^b^ajjā^eb^ti ajjādiṃ  katvāti adhippāyo. ^b^pajānāmī^eb^ti yathāvuttena pakārena jānāmi.  ^b^yo attho^eb^ti ettāvatā ``sussūsaṃ labhate pañña''ntiādinā  nayena vuttaṃ diṭṭhadhammikaṃ dasseti. ^b^samparāyiko^eb^ti iminā  ``yassete caturo ^a^V1.0292^ea^ dhammā''ti vuttaṃ pecca sokābhāvakāraṇaṃ samparāyikaṃ.  ^b^attho^eb^ti ca kāraṇassetaṃ adhivacanaṃ. ayaṃ hi atthasaddo  ``sātthaṃ sabyañjana''nti evamādīsu (pārā0 1; dī0 ni0  1.255) pāṭhatthe vattati. ``attho me, gahapati,  hiraññasuvaṇṇenā''tiādīsu (dī0 ni0 2.250; ma0 ni0  3.258) vicakkhaṇe. ``hoti sīlavataṃ attho''tiādīsu (jā0  1.1.11) vuḍḍhimhi. ``bahujano bhajate atthahetū''tiādīsu dhane.  ``ubhinnamatthaṃ caratī''tiādīsu (jā0 1.7.66; saṃ0 ni0   1.250; theragā0 443) hite ^a^M1.0306^ea^. ``atthe jāte ca  paṇḍita''ntiādīsu (jā0 1.1.92) kāraṇe. idha pana kāraṇe.  tasmā yaṃ paññādilābhādīnaṃ kāraṇaṃ diṭṭhadhammikaṃ, yañca pecca  sokābhāvassa kāraṇaṃ samparāyikaṃ, taṃ yohaṃ ajja bhagavatā vuttanayena  ^a^P1.0335^ea^ sāmaṃyeva pajānāmi, so kathaṃ nu dāni puccheyyaṃ  puthū samaṇabrāhmaṇeti evamettha saṅkhepato attho veditabbo.</p>
              <p>[03] evaṃ yakkho ``pajānāmi yo attho samparāyiko''ti vatvā  tassa ñāṇassa bhagavaṃmūlakattaṃ dassento ^b^atthāya vata me buddho^eb^ti  āha. tattha ^b^atthāyā^eb^ti hitāya vuḍḍhiyā ca. ^b^yattha dinnaṃ  mahapphala^eb^nti ``yassete caturo dhammā''ti ettha vuttacāgena yattha  dinnaṃ mahapphalaṃ, taṃ aggadakkhiṇeyyaṃ buddhaṃ pajānāmīti attho. keci  pana ``saṅghaṃ sandhāya evamāhā''ti bhaṇanti.</p>
              <p>[03] evaṃ imāya gāthāya attano hitādhigamaṃ  dassetvā idāni sahitapaṭipattiṃ dīpento ^b^so ahaṃ  vicarissāmī^eb^tiādimāha. tattha ^b^gāmā gāma^eb^nti devagāmā  devagāmaṃ. ^b^purā pura^eb^nti devanagarato devanagaraṃ.  ^b^namassamāno sambuddhaṃ, dhammassa ca sudhammata^eb^nti ``sammāsambuddho  vata bhagavā, svākkhāto vata bhagavato dhammo''tiādinā nayena  buddhasubodhitañca dhammasudhammatañca ca-saddena ``suppaṭipanno vata  bhagavato sāvakasaṅgho''tiādinā saṅghasuppaṭipattiñca abhitthavitvā  namassamāno dhammaghosako hutvā vicarissāmīti vuttaṃ hoti.</p>
              <p>[03] evamimāya gāthāya pariyosānañca rattivibhāvanañca  sādhukārasadduṭṭhānañca āḷavakakumārassa yakkhabhavanaṃ ānayanañca  ekakkhaṇeyeva ahosi. rājapurisā sādhukārasaddaṃ sutvā --  ``evarūpo sādhukārasaddo ṭhapetvā buddhe na aññesaṃ abbhuggacchati,  āgato nu kho bhagavā''ti āvajjentā bhagavato sarīrappabhaṃ disvā  pubbe viya bahi aṭṭhatvā nibbisaṅkā antoyeva pavisitvā addasaṃsu  bhagavantaṃ yakkhassa bhavane nisinnaṃ, yakkhañca añjaliṃ paggahetvā  ^a^V1.0293^ea^ ṭhitaṃ. disvāna yakkhaṃ āhaṃsu -- ``ayaṃ te, mahāyakkha, rājakumāro  balikammāya ānīto, handa naṃ khāda vā bhuñja vā, yathāpaccayaṃ vā  karohī''ti. so sotāpannattā lajjito visesena ^a^M1.0307^ea^ ca bhagavato purato  evaṃ vuccamāno atha taṃ kumāraṃ ubhohi hatthehi paṭiggahetvā bhagavato  ^a^P1.0336^ea^ upanāmesi ``ayaṃ, bhante, kumāro mayhaṃ pesito,  imāhaṃ bhagavato dammi, hitānukampakā buddhā, paṭiggaṇhātu, bhante,  bhagavā imaṃ dārakaṃ imassa hitatthāya sukhatthāyā''ti imañca gāthamāha  -- </p>
              <p>[21] ``imaṃ kumāraṃ satapuññalakkhaṇaṃ, </p>
              <p>[27] sabbaṅgupetaṃ paripuṇṇabyañjanaṃ. </p>
              <p>[26] udaggacitto sumano dadāmi te, </p>
              <p>[22] paṭiggaha lokahitāya cakkhumā''ti..</p>
              <p>[03] paṭiggahesi bhagavā kumāraṃ. paṭiggaṇhanto ca yakkhassa ca  kumārassa ca maṅgalakaraṇatthaṃ pādūnagāthaṃ abhāsi. taṃ yakkho kumāraṃ  saraṇaṃ gamento tikkhattuṃ catutthapādena pūresi. seyyathidaṃ -- </p>
              <p>[21] ``dīghāyuko hotu ayaṃ kumāro, </p>
              <p>[27] tuvañca yakkha sukhito bhavāhi. </p>
              <p>[26] abyādhitā lokahitāya tiṭṭhatha, </p>
              <p>[27] ayaṃ kumāro saraṇamupeti buddhaṃ. </p>
              <p>[26] ayaṃ kumāro saraṇamupeti dhammaṃ. </p>
              <p>[22] ayaṃ kumāro saraṇamupeti saṅgha''nti..</p>
              <p>[03] atha bhagavā kumāraṃ rājapurisānaṃ adāsi -- ``imaṃ vaḍḍhetvā  puna mameva dethā''ti. evaṃ so kumāro rājapurisānaṃ hatthato  yakkhassa hatthaṃ, yakkhassa hatthato bhagavato hatthaṃ, bhagavato hatthato  puna rājapurisānaṃ hatthaṃ gatattā nāmato ``hatthako āḷavako''ti  jāto. taṃ ādāya paṭinivatte rājapurise disvā  kassakavanakammikādayo ``kiṃ yakkho kumāraṃ atidaharattā na  icchī''ti? bhītā pucchiṃsu. rājapurisā ``mā bhāyatha. khemaṃ  kataṃ bhagavatā''ti sabbamārocesuṃ ^a^V1.0294^ea^. tato ``sādhu sādhū''ti sakalaṃ  āḷavinagaraṃ ekakolāhalena yakkhābhimukhaṃ ahosi. yakkhopi  bhagavato bhikkhācārakāle anuppatte pattacīvaraṃ gahetvā upaḍḍhamaggaṃ  anugantvā nivatti.</p>
              <p>[03] atha bhagavā nagare piṇḍāya caritvā katabhattakicco nagaradvāre  aññatarasmiṃ vivitte rukkhamūle paññattabuddhāsane nisīdi. tato  mahājanakāyena saddhiṃ rājā ca nāgarā ca ekato sampiṇḍitvā  bhagavantaṃ upasaṅkamma ^a^M1.0308^ea^ vanditvā parivāretvā ^a^P1.0337^ea^  nisinnā -- ``kathaṃ, bhante, evaṃ dāruṇaṃ yakkhaṃ damayitthā''ti  pucchiṃsu. tesaṃ bhagavā yuddhamādiṃ katvā ``evaṃ navavidhaṃ vassaṃ  vassetvā evaṃ vibhiṃsanakaṃ akāsi, evaṃ pañhaṃ pucchi. tassāhaṃ evaṃ  vissajjesi''nti tamevāḷavakasuttaṃ kathesi. kathāpariyosāne  caturāsītipāṇasahassānaṃ dhammābhisamayo ahosi. tato rājā ceva  nāgarā ca vessavaṇamahārājassa bhavanasamīpe yakkhassa bhavanaṃ katvā  pupphagandhādisakkārupetaṃ niccabaliṃ pavattesuṃ. tañca kumāraṃ viññutaṃ pattaṃ  ``tvaṃ bhagavantaṃ nissāya jīvitaṃ labhi, gaccha bhagavantaṃyeva  payirupāsassu bhikkhusaṅghañcā''ti vissajjesuṃ. so bhagavantañca  bhikkhusaṅghañca payirupāsamāno nacirasseva anāgāmiphale patiṭṭhāya  sabbaṃ buddhavacanaṃ uggahetvā pañcasataupāsakaparivāro ahosi. bhagavā  ca naṃ etadagge niddisi -- ``etadaggaṃ, bhikkhave, mama sāvakānaṃ  upāsakānaṃ catūhi saṅgahavatthūhi parisaṃ saṅgaṇhantānaṃ yadidaṃ hatthako  āḷavako''ti (a0 ni0  1.251). dvādasamaṃ. </p>
              <p>[06] iti sāratthappakāsiniyā</p>
              <p>[03] saṃyuttanikāya-aṭṭhakathāya </p>
              <p>[06] yakkhasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 11. sakkasaṃyuttaṃ </h2n>
          <h3>
            <h3n> 1. paṭhamavaggo </h3n>
            <h4>
              <h4n> 1. suvīrasuttavaṇṇanā </h4n>
              <p>[03] 247^b^.^eb^ sakkasaṃyuttassa ^a^V1.0295^ea^ ^a^P1.0338^ea^  ^a^M1.0309^ea^ paṭhame ^b^abhiyaṃsū^eb^ti kadā abhiyaṃsu? yadā balavanto ahesuṃ, tadā.  tatrāyaṃ anupubbikathā -- sakko kira magadharaṭṭhe macalagāmake magho nāma  māṇavo hutvā tettiṃsa purise gahetvā kalyāṇakammaṃ karonto satta  vatapadāni pūretvā tattha kālaṅkato devaloke nibbatti. taṃ  balavakammānubhāvena saparisaṃ sesadevatā dasahi ṭhānehi adhigaṇhantaṃ  disvā ``āgantukadevaputtā āgatā''ti nevāsikā gandhapānaṃ sajjayiṃsu.  sakko sakaparisāya saññaṃ adāsi -- ``mārisā mā gandhapānaṃ  pivittha, pivanākāramattameva dassethā''ti. te tattha akaṃsu.  nevāsikadevatā suvaṇṇasarakehi upanītaṃ gandhapānaṃ yāvadatthaṃ pivitvā  mattā tattha tattha suvaṇṇapathaviyaṃ patitvā sayiṃsu. sakko ``gaṇhatha  puttahatāya putte''ti te pādesu gahetvā sinerupāde khipāpesi. sakkassa  puññatejena tadanuvattakāpi sabbe tattheva patiṃsu. te  sineruvemajjhakāle saññaṃ labhitvā, ``tātā na suraṃ pivimha, na suraṃ  pivimhā''ti āhaṃsu. tato paṭṭhāya asurā nāma jātā. atha nesaṃ  kammapaccayautusamuṭṭhānaṃ sinerussa heṭṭhimatale dasayojanasahassaṃ  asurabhavanaṃ nibbatti. sakko tesaṃ nivattetvā ^a^P1.0339^ea^  anāgamanatthāya ārakkhaṃ ṭhapesi, yaṃ sandhāya vuttaṃ -- </p>
              <p>[21] ``antarā dvinnaṃ ayujjhapurānaṃ, </p>
              <p>[27] pañcavidhā ṭhapitā abhirakkhā. </p>
              <p>[26] udakaṃ karoṭi-payassa ca hārī, </p>
              <p>[22] madanayutā caturo ca mahatthā''ti..</p>
              <p>[03] dve ^a^V1.0296^ea^ ^a^M1.0310^ea^ nagarāni hi yuddhena gahetuṃ asakkuṇeyyatāya ayujjhapurāni  nāma jātāni devanagarañca asuranagarañca. yadā hi asurā balavanto  honti, atha devehi palāyitvā devanagaraṃ pavisitvā dvāre pidahite  asurānaṃ satasahassampi kiñci kātuṃ na sakkoti. yadā devā  balavanto honti, athāsurehi palāyitvā asuranagarassa dvāre pidahite  sakkānaṃ satasahassampi kiñci kātuṃ na sakkoti. iti imāni dve  nagarāni ayujjhapurāni nāma. nesaṃ antarā etesu udakādīsu  pañcasu ṭhānesu sakkena ārakkhā ṭhapitā. tattha ^b^udaka^eb^saddena  nāgā gahitā. te hi udake balavanto honti. tasmā sinerussa  paṭhamālinde tesaṃ ārakkhā. ^b^karoṭi^eb^saddena supaṇṇā gahitā.  tesaṃ kira karoṭi nāma pānabhojanaṃ, tena taṃ nāmaṃ labhiṃsu.  dutiyālinde tesaṃ ārakkhā. ^b^payassahārī^eb^saddena kumbhaṇḍā  gahitā. dānavarakkhasā kira te. tatiyālinde tesaṃ ārakkhā.  ^b^madanayuta^eb^saddena yakkhā gahitā. visamacārino kirate  yujjhasoṇḍā. catutthālinde tesaṃ ārakkhā. ^b^caturo ca  mahantā^eb^ti cattāro mahārājāno vuttā. pañcamālinde tesaṃ ārakkhā.  tasmā yadi asurā kupitāvilacittā devapuraṃ upayanti yuddhesū, yaṃ  girino paṭhamaṃ paribhaṇḍaṃ, taṃ uragā paṭibāhanti evaṃ sesesu sesā.</p>
              <p>[03] te pana asurā  āyuvaṇṇarasaissariyasampattīhi tāvatiṃsasadisāva. tasmā antarā  attānaṃ ajānitvā pāṭaliyā pupphitāya, ``na idaṃ devanagaraṃ, tattha  pāricchattako pupphati, idha pana cittapāṭalī, jarasakkenāmhākaṃ ^a^P1.0340^ea^  suraṃ pāyetvā vañcitā, devanagarañca no gahitaṃ, gacchāma  tena saddhiṃ yujjhissāmā''ti hatthiassarathe āruyha  suvaṇṇarajatamaṇiphalakāni gahetvā, yuddhasajjā hutvā, asurabheriyo  vādentā mahāsamudde udakaṃ dvidhā bhetvā uṭṭhahanti. te deve vuṭṭhe  vammikamakkhikā vammikaṃ viya sineruṃ abhiruhitu ārabhanti. atha  nesaṃ paṭhamaṃ nāgehi saddhiṃ yuddhaṃ hoti. tasmiṃ kho pana yuddhe na  kassaci chavi vā cammaṃ vā chijjati, na lohitaṃ uppajjati, kevalaṃ  kumārakānaṃ dārumeṇḍakayuddhaṃ viya aññamaññaṃ santāsanamattameva ^a^M1.0311^ea^ hoti.  koṭisatāpi koṭisahassāpi nāgā tehi saddhiṃ yujjhitvā te  asurapuraṃyeva pavesetvā nivattanti.</p>
              <p>[03] yadā pana asurā balavanto honti, atha nāgā osakkitvā  dutiye ālinde supaṇṇehi saddhiṃ ekatova hutvā yujjhanti. esa  nayo supaṇṇādīsūpi. yadā pana tāni pañcapi ^a^V1.0297^ea^ ṭhānāni asurā  maddanti, tadā ekato sampiṇḍitānipi pañca balāni osakkanti.  atha cattāro mahārājāno gantvā sakkassa taṃ pavattiṃ ārocenti.  sakko tesaṃ vacanaṃ sutvā diyaḍḍhayojanasatikaṃ vejayantarathaṃ āruyha  sayaṃ vā nikkhamati, ekaṃ vā puttaṃ peseti. imasmiṃ pana kāle puttaṃ  pesetukāmo, ^b^tāta suvīrā^eb^tiādimāha.</p>
              <p>[03] ^b^evaṃ bhaddantavāti kho^eb^ti evaṃ hotu bhaddaṃ tava iti kho.  ^b^pamādaṃ āpādesī^eb^ti pamādaṃ akāsi. accharāsaṅghaparivuto  saṭṭhiyojanaṃ vitthārena suvaṇṇamahāvīthiṃ otaritvā nakkhattaṃ kīḷanto  nandanavanādīsu vicaratīti attho.</p>
              <p>[03] ^b^anuṭṭhaha^eb^nti anuṭṭhahanto. ^b^avāyāma^eb^nti avāyamanto.  ^b^alasvassā^eb^ti alaso assa. ^b^na ca kiccāni  kāraye^eb^ti kiñci kiccaṃ nāma na kareyya.  ^b^sabbakāmasamiddhassā^eb^ti sabbakāmehi samiddho assa. ^b^taṃ  me, sakka, varaṃ disā^eb^ti, sakka devaseṭṭha, taṃ me varaṃ uttamaṃ ṭhānaṃ  okāsaṃ disaṃ ācikkha kathehīti vadati. ^b^nibbānassa hi so  maggo^eb^ti kammaṃ akatvā jīvitaṭṭhānaṃ nāma nibbānassa maggo.  paṭhamaṃ. </p>
            </h4>
            <h4>
              <h4n> 2. susīmasuttavaṇṇanā </h4n>
              <p>[03] 248^b^.^eb^ dutiye ^a^P1.0341^ea^ ^b^susīma^eb^nti  attano puttasahassassa antare evaṃnāmakaṃ ekaṃ puttameva. dutiyaṃ. </p>
            </h4>
            <h4>
              <h4n> 3. dhajaggasuttavaṇṇanā </h4n>
              <p>[03] 249^b^.^eb^ tatiye ^b^samupabyūḷho^eb^ti sampiṇḍito  rāsibhūto. ^b^dhajaggaṃ^eb^ ^b^ullokeyyathā^eb^ti sakkassa kira  diyaḍḍhayojanasatāyāmo ratho ^a^M1.0312^ea^. tassa hi pacchimanto  paṇṇāsayojano, majjhe rathapañjaro paṇṇāsayojano, rathasandhito yāva  rathasīsā paṇṇāsayojanāni. tadeva pamāṇaṃ diguṇaṃ katvā  tiyojanasatāyāmotipi vadantiyeva. tasmiṃ yojanikapallaṅko  atthato, tiyojanikaṃ setacchattaṃ matthake ṭhapitaṃ, ekasmiṃyeva yuge  sahassāajaññā yuttā, sesālaṅkārassa pamāṇaṃ natthi. dhajo panassa  aḍḍhatiyāni yojanasatāni uggato, yassa vātāhatassa  pañcaṅgikatūriyasseva ^a^V1.0298^ea^ saddo niccharati, taṃ ullokeyyāthāti vadati.  kasmā? taṃ passantānañhi rājā no āgantvā parisapariyante  nikhātathambho viya ṭhito, kassa mayaṃ bhāyāmāti bhayaṃ na hoti.  ^b^pajāpatissā^eb^ti so kira sakkena samānavaṇṇo samānāyuko  dutiyaṃ āsanaṃ labhati. tathā ^b^varuṇo īsāno^eb^ ca. varuṇo pana  tatiyaṃ āsanaṃ labhati, īsāno catutthaṃ. ^b^palāyī^eb^ti asurehi  parājito tasmiṃ rathe ṭhito appamattakampi rajadhajaṃ disvā  palāyanadhammo.</p>
              <p>[03] ^b^itipi so bhagavā^eb^tiādīni visuddhimagge vitthāritāneva.  ^b^idamavocā^eb^ti idaṃ dhajaggaparittaṃ nāma bhagavā avoca, yassa  āṇākhette koṭisatasahassacakkavāḷe ānubhāvo vattati. idaṃ  āvajjetvā hi yakkhabhayacorabhayādīhi dukkhehi muttānaṃ anto natthi.  tiṭṭhatu aññadukkhavūpasamo, idaṃ āvajjamāno hi pasannacitto  ākāsepi patiṭṭhaṃ labhati.</p>
              <p>[03] tatridaṃ vatthu -- dīghavāpicetiyamhi kira sudhākamme ^a^P1.0342^ea^  kayiramāne eko daharo muddhavedikāpādato patitvā  cetiyakucchiyā bhassati. heṭṭhā ṭhito bhikkhusaṅgho ``dhajaggaparittaṃ,  āvuso, āvajjāhī''ti āha. so maraṇabhayena tajjito  ``dhajaggaparittaṃ maṃ rakkhatū''ti āha. tāvadevassa cetiyakucchito  dve iṭṭhakā nikkhamitvā sopānaṃ hutvā aṭṭhaṃsu, upariṭṭhito  vallinisseṇiṃ otāresuṃ. tasmiṃ nisseṇiyaṃ ṭhite iṭṭhakā  yathāṭṭhāneyeva aṭṭhaṃsu. tatiyaṃ. </p>
            </h4>
            <h4>
              <h4n> 4. vepacittisuttavaṇṇanā </h4n>
              <p>[03] 250^b^.^eb^ catutthe ^a^M1.0313^ea^ ^b^vepacittī^eb^ti so kira asurānaṃ  sabbajeṭṭhako. ^b^yenā^eb^ti nipātamattaṃ ^b^na^eb^nti ca.  ^b^kaṇṭhapañcamehī^eb^ti dvīsu hatthesu pādesu kaṇṭhe cāti evaṃ pañcahi  bandhanehi. tāni pana naḷinasuttaṃ viya makkaṭakasuttaṃ viya ca  cakkhussāpāthaṃ āgacchanti, iriyāpathaṃ rujjhanti. tehi pana citteneva  bajjhati, citteneva muccati. ^b^akkosatī^eb^ti corosi bālosi  mūḷhosi thenosi oṭṭhosi goṇosi gadrabhosi nerayikosi  tiracchānagatosi, natthi tuyhaṃ sugati, duggatiyeva tuyhaṃ  pāṭikaṅkhāti imehi dasahi akkosavatthūhi akkosati.  ^b^paribhāsatī^eb^ti, jarasakka, na tvaṃ sabbakālaṃ jinissasi, yadā  asurānaṃ jayo bhavissati, tadā tampi evaṃ bandhitvā asurabhavanassa  dvāre nipajjāpetvā pothāpessāmīti ādīni vatvā tajjeti. sakko  vijitavijayo na taṃ manasi karoti, mahāpaṭiggahaṇaṃ panassa matthake  vidhunanto sudhammadevasabhaṃ pavisati ^a^V1.0299^ea^ ceva nikkhamati ca.  ^b^ajjhabhāsī^eb^ti ``kiṃ nu kho esa sakko imāni pharusavacanāni  bhayena titikkhati, udāhu adhivāsanakhantiyā samannāgatattā''ti?  vīmaṃsanto abhāsi.</p>
              <p>[03] ^b^dubbalyā no^eb^ti dubbalabhāvena nu. ^b^paṭisaṃyuje^eb^ti  paṭisaṃyujeyya paṭipphareyya. ^b^pabhijjeyyu^eb^nti virajjeyyuṃ.  pakujjheyyuntipi pāṭho. ^b^para^eb^nti paccatthikaṃ. ^b^yo sato  upasammatī^eb^ti yo satimā hutvā upasammati, tassa upasamaṃyevāhaṃ  ^a^P1.0343^ea^ bālassa paṭisedhanaṃ maññeti attho. ^b^yadā naṃ  maññatī^eb^ti yasmā taṃ maññati. ^b^ajjhāruhatī^eb^ti ajjhottharati.  ^b^gova bhiyyo palāyina^eb^nti yathā goyuddhe tāvadeva dve gāvo  yujjhante gogaṇo olokento tiṭṭhati, yadā pana eko palāyati, atha  naṃ palāyantaṃ sabbo gogaṇo bhiyyo ajjhottharati. evaṃ dummedho  khamantaṃ bhiyyo ajjhottharatīti attho. </p>
              <p>[01] ^b^sadatthaparamā^eb^ti sakatthaparamā. ^b^khantyā  bhiyyo na vijjatī^eb^ti tesu sakātthaparamesu atthesu khantito  uttaritaro añño attho na vijjati. ^b^tamāhu paramaṃ khanti^eb^nti  yo balavā titikkhati, tassa taṃ khantiṃ paramaṃ āhu.  ^b^bālabalaṃ^eb^ nāma aññāṇabalaṃ. taṃ yassa balaṃ, abalameva  ^a^M1.0314^ea^ taṃ balanti āhu kathentīti dīpeti. ^b^dhammaguttassā^eb^ti dhammena  rakkhitassa, dhammaṃ vā rakkhantassa. ^b^paṭivattā^eb^ti paṭippharitvā  vattā, paṭippharitvā vā bālabalanti vadeyyāpi, dhammaṭṭhaṃ pana cāletuṃ  samattho nāma natthi. ^b^tasseva tena pāpiyo^eb^ti tena kodhena  tasseva puggalassa pāpaṃ. katarassa? ^b^yo kuddhaṃ paṭikujjhati.  tikicchantāna^eb^nti ekavacane bahuvacanaṃ, tikicchantanti attho.  ^b^janā maññantī^eb^ti evarūpaṃ attano ca parassa cāti ubhinnaṃ atthaṃ  tikicchantaṃ nipphādentaṃ puggalaṃ ``andhabālo aya''nti  andhabālaputhujjanāva evaṃ maññanti. ^b^dhammassa akovidā^eb^ti  catusaccadhamme achekā. ^b^idhā^eb^ti imasmiṃ sāsane. ^b^kho^eb^ti  nipātamattaṃ. catutthaṃ. </p>
            </h4>
            <h4>
              <h4n> 5. subhāsitajayasuttavaṇṇanā </h4n>
              <p>[03] 251^b^.^eb^ pañcame ^b^asurindaṃ etadavocā^eb^ti chekatāya  etaṃ avoca. evaṃ kirassa ahosi ``parassa nāma gāhaṃ mocetvā  paṭhamaṃ vattuṃ garu. parassa vacanaṃ anugantvā pana pacchā sukhaṃ ^a^P1.0344^ea^  vattu''nti. ^b^pubbadevā^eb^ti devaloke ciranivāsino  pubbasāmikā, tumhākaṃ tāva paveṇiāgataṃ bhaṇathāti  ^a^V1.0300^ea^. ^b^adaṇḍāvacarā^eb^ti daṇḍāvacaraṇarahitā, daṇḍaṃ vā satthaṃ vā  gahetabbanti evamettha natthīti attho. pañcamaṃ. </p>
            </h4>
            <h4>
              <h4n> 6. kulāvakasuttavaṇṇanā </h4n>
              <p>[03] 252^b^.^eb^ chaṭṭhe ^b^ajjhabhāsī^eb^ti tassa kira  simbalivanābhimukhassa jātassa rathasaddo ca ājānīyasaddo dhajasaddo  ca samantā asanipātasaddo viya ahosi. taṃ sutvā simbalivane  balavasupaṇṇā palāyiṃsu, jarājiṇṇā ceva rogadubbalā ca  asañjātapakkhapotakā ca palāyituṃ asakkontā, maraṇabhayena tajjitā  ekappahāreneva mahāviravaṃ viraviṃsu. sakko taṃ sutvā ``kassa saddo,  tātā''ti? mātaliṃ pucchi. rathasaddaṃ, te deva, sutvā supaṇṇā  palāyituṃ asakkontā viravantīti. taṃ sutvā karuṇāsamāvajjitahadayo  abhāsi. ^b^īsāmukhenā^eb^ti rathassa īsāmukhena. yathā kulāvake  īsāmukhaṃ na sañcuṇṇeti, evaṃ iminā īsāmukhena te parivajjaya.  so hi ratho puññapaccayanibbatto cakkavāḷapabbatepi ^a^M1.0315^ea^ sinerumhipi  sammukhībhūte vinivijjhitvāva gacchati na sajjati,  ākāsagatasadiseneva gacchati. sace tena simbalivanena gato  bhaveyya, yathā mahāsakaṭe kadalivanamajjhena vā eraṇḍavanamajjhena vā  gacchante sabbavanaṃ vibhaggaṃ nimmathitaṃ hoti, evaṃ tampi simbalivanaṃ  bhaveyya. chaṭṭhaṃ. </p>
            </h4>
            <h4>
              <h4n> 7. nadubbhiyasuttavaṇṇanā </h4n>
              <p>[03] 253^b^.^eb^ sattame ^b^upasaṅkamī^eb^ti ``ayaṃ sakko  `yopi me assa supaccatthiko, tassa pāhaṃ na dubbheyya'nti cinteti,  mayā tassa paccatthikataro nāma natthi, vīmaṃsissāmi tāva naṃ, kiṃ  nu kho maṃ passitvā dubbhati, na dubbhatī''ti cintetvā upasaṅkami.  ^b^tiṭṭha vepacitti gahitosī^eb^ti vepacitti, ettheva tiṭṭha, gahito tvaṃ  mayāti vadati. saha vacanenevassa ^a^P1.0345^ea^ so  kaṇṭhapañcamehi bandhanehi baddhova ahosi. ^b^sapassu ca me^eb^ti  mayi adubbhatthāya sapathaṃ karohīti vadati. ^b^yaṃ musābhaṇato  pāpa^eb^nti imasmiṃ kappe paṭhamakappikesu cetiyarañño pāpaṃ sandhāyāha.  ^b^ariyūpavādino^eb^ti kokalikassa viya pāpaṃ. ^b^mittadduno  ca yaṃ pāpanti mahākapijātake^eb^ mahāsatte duṭṭhacittassa ^a^V1.0301^ea^ pāpaṃ.  ^b^akataññuno^eb^ti devadattasadisassa akataññuno pāpaṃ. imāni  kira imasmiṃ kappe cattāri mahāpāpāni. sattamaṃ. </p>
            </h4>
            <h4>
              <h4n> 8. verocanāsurindasuttavaṇṇanā </h4n>
              <p>[03] 254^b^.^eb^ aṭṭhame ^b^aṭṭhaṃsū^eb^ti dvārapālarūpakāni viya  ṭhitā. ^b^nipphadā^eb^ti nipphatti, yāva attho nipphajjati, tāva  vāyamethevāti vadati. dutiyagāthā sakkassa. tattha ^b^khantyā  bhiyyo^eb^ti nipphannasobhanesu atthesu khantito uttaritaro attho nāma  natthi. ^b^atthajātā^eb^ti kiccajātā. soṇasiṅgālādayopi hi  upādāya akiccajāto satto nāma natthi. ito etto gamanamattampi  kiccameva hoti. ^b^saṃyogaparamā tveva, sambhogā sabbapāṇina^eb^nti  pārivāsikaodanādīni hi asambhogārahāni honti, tāni puna  uṇhāpetvā bhajjitvā sappimadhuphāṇitādīhi saṃyojitāni  sambhogārahāni honti. tenāha ``saṃyogaparamā tveva, sambhogā  sabbapāṇina''nti ^a^M1.0316^ea^. ^b^nipphannasobhano attho^eb^ti ime atthā nāma  nipphannāva sobhanti. puna catutthagāthā sakkassa. tatthāpi  vuttanayeneva attho veditabbo. aṭṭhamaṃ. </p>
            </h4>
            <h4>
              <h4n> 9. araññāyatanaisisuttavaṇṇanā </h4n>
              <p>[03] 255^b^.^eb^ navame ^b^paṇṇakuṭīsu sammantī^eb^ti  himavantapadese ramaṇīye araññāyatane rattiṭṭhānadivāṭṭhānacaṅkamanādīhi  sampannāsu paṇṇasālāsu vasanti. ^b^sakko ca devānamindo  vepacitti cā^eb^ti ime dve janā jāmātikasasurā kālena kalahaṃ  karonti, kālena ekato caranti, imasmiṃ pana kāle ekato ^a^P1.0346^ea^  caranti. ^b^paṭaliyo^eb^ti gaṇaṅgaṇūpāhanā. ^b^khaggaṃ  olaggetvā^eb^ti khaggaṃ aṃse olaggetvā. ^b^chattenā^eb^ti  dibbasetacchattena matthake dhārayamānena. ^b^apabyāmato karitvā^eb^ti  byāmato akatvā. ^b^ciradikkhitāna^eb^nti cirasamādiṇṇavatānaṃ.  ^b^ito paṭikkammā^eb^ti ``ito pakkama parivajjaya, mā uparivāte  tiṭṭhā''ti vadanti. ^b^na hettha devā^eb^ti etasmiṃ sīlavantānaṃ gandhe  devā na paṭikkūlasaññino, iṭṭhakantamanāpasaññinoyevāti dīpeti.  navamaṃ. </p>
            </h4>
            <h4>
              <h4n> 10. samuddakasuttavaṇṇanā </h4n>
              <p>[03] 256^b^.^eb^ dasame ^a^V1.0302^ea^ ^b^samuddatīre paṇṇakuṭīsū^eb^ti  cakkavāḷamahāsamuddapiṭṭhiyaṃ rajatapaṭṭavaṇṇe vālukapuḷine vuttappakārāsu  paṇṇasālāsu vasanti. ^b^siyāpi no^eb^ti siyāpi amhākaṃ.  ^b^abhayadakkhiṇaṃ yāceyyāmā^eb^ti abhayadānaṃ yāceyyāma. yebhuyyena  kira devāsurasaṅgāmo mahāsamuddapiṭṭhe hoti. asurānaṃ na sabbakālaṃ  jayo hoti, bahuvāre parājayova hoti. te devehi parājitā  palāyantā isīnaṃ assamapadena gacchantā ``sakko imehi saddhiṃ  mantetvā amhe nāseti, gaṇhatha puttahatāya putte''ti kupitā assamapade  pānīyaghaṭacaṅkamanasālādīni viddhaṃsenti. isayo araññato phalāphalaṃ  ādāya āgatā naṃ disvā puna dukkhena paṭipākatikaṃ ^a^M1.0317^ea^ karonti. tepi  punappunaṃ tatheva vināsenti. tasmā ``idāni tesaṃ saṅgāmo  paccupaṭṭhito''ti sutvā evaṃ cintayiṃsu. </p>
              <p>[01] ^b^kāmaṃkaro^eb^ti ^a^P1.0347^ea^ icchitakaro.  ^b^bhayassa abhayassa vā^eb^ti bhayaṃ vā abhayaṃ vā. idaṃ vuttaṃ hoti  -- sace tvaṃ abhayaṃ dātukāmo, abhayaṃ dātuṃ pahosi. sace bhayaṃ  dātukāmo. bhayaṃ dātuṃ pahosi. amhākaṃ pana abhayadānaṃ dehīti.  ^b^duṭṭhāna^eb^nti viruddhānaṃ. ^b^pavutta^eb^nti khette patiṭṭhāpitaṃ.</p>
              <p>[03] ^b^tikkhattuṃ ubbijjī^eb^ti sāyamāsabhattaṃ bhuñjitvā sayanaṃ  abhiruyha nipanno niddāya okkantamattāya samantā ṭhatvā sattisatena  pahaṭo viya viravanto uṭṭhahati, dasayojanasahassaṃ asurabhavanaṃ  ``kimida''nti saṅkhobhaṃ āpajjati. atha naṃ āgantvā  ``kimida''nti pucchanti. so ``na kiñcī''ti vadati.  dutiyayāmādīsupi eseva nayo. iti asurānaṃ ``mā bhāyi,  mahārājā''ti taṃ assāsentānaṃyeva aruṇaṃ uggacchati. evamassa tato  paṭṭhāya gelaññajātaṃ cittaṃ vepati. teneva cassa ``vepacittī''ti aparaṃ  nāmaṃ udapādīti. dasamaṃ. </p>
              <p>[06] paṭhamo vaggo. </p>
            </h4>
          </h3>
          <h3>
            <h3n> 2. dutiyavaggo </h3n>
            <h4>
              <h4n> 1. vatapadasuttavaṇṇanā </h4n>
              <p>[03] 257^b^.^eb^ dutiyavaggassa ^a^V1.0303^ea^ paṭhame ^b^vatapadānī^eb^ti  vatakoṭṭhāsāni. ^b^samattānī^eb^ti paripuṇṇāni.  ^b^samādinnānī^eb^ti gahitāni. ^b^kule jeṭṭhāpacāyī^eb^ti  kulajeṭṭhakānaṃ mahāpitā mahāmātā cūḷapitā cūḷamātā mātulo  mātulānītiādīnaṃ apacitikārako. ^b^saṇhavāco^eb^ti  piyamudumadhuravāco. ^b^muttacāgo^eb^ti vissaṭṭhacāgo.  ^b^payatapāṇī^eb^ti deyyadhammadānatthāya sadā dhotahattho.  ^b^vossaggarato^eb^ti vossajjane rato. ^b^yācayogo^eb^ti parehi  yācitabbāraho, ^b^yācayogo^eb^ti vā yācayogeneva yutto.  ^b^dānasaṃvibhāgarato^eb^ti dāne ca saṃvibhāge ca rato. paṭhamaṃ. </p>
            </h4>
            <h4>
              <h4n> 2. sakkanāmasuttavaṇṇanā </h4n>
              <p>[03] 258^b^.^eb^ dutiye ^a^M1.0318^ea^ ^a^P1.0348^ea^ ^b^manussabhūto^eb^ti  magadharaṭṭhe macalagāme manussabhūto. ^b^āvasathaṃ adāsī^eb^ti  catumahāpathe mahājanassa āvasathaṃ kāretvā adāsi. ^b^sahassampi  atthāna^eb^nti sahassampi kāraṇānaṃ, janasahassena vā vacanasahassena  vā osārite ``ayaṃ imassa attho, ayaṃ imassa attho''ti ekapade  ṭhitova vinicchinati. dutiyaṃ. </p>
            </h4>
            <h4>
              <h4n> 3. mahālisuttavaṇṇanā </h4n>
              <p>[03] 259^b^.^eb^ tatiye ^b^upasaṅkamī^eb^ti ``sakko devarājāti  kathenti, atthi nu kho so sakko, yena so diṭṭhapubboti imamatthaṃ  dasabalaṃ pucchissāmī''ti upasaṅkami. ^b^tañca pajānāmī^eb^ti  bahuvacane ekavacanaṃ, te ca dhamme pajānāmīti attho. sakko kira  anantare attabhāve magadharaṭṭhe macalagāme magho nāma māṇavo ahosi  paṇḍito byatto, bodhisattacariyā viya ca tassa cariyā ahosi.  so tettiṃsa purise gahetvā kalyāṇamakāsi. ekadivasaṃ attanova  paññāya upaparikkhitvā gāmamajjhe mahājanassa sannipatitaṭṭhāne kacavaraṃ  ubhatopassesu apabyūhitvā taṃ ṭhānaṃ ramaṇīyaṃ akāsi. puna tattheva  maṇḍapaṃ kāresi. puna gacchante kāle sālaṃ ^a^V1.0304^ea^ kāresi. gāmato ca  nikkhamitvā gāvutampi aḍḍhayojanampi tigāvutampi yojanampi  vicaritvā tehi sahāyehi saddhiṃ visamaṃ samaṃ akāsi. te sabbeva  ekacchandā tattha tattha setuyuttaṭṭhāne setuṃ,  maṇḍapasālāpokkharaṇimālāvaccharopanapadīnaṃ yuttaṭṭhānesu  maṇḍapasālāpokkharaṇimālāvaccharopanādīni karontā bahuṃ puññamakaṃsu.  magho satta vatapadāni pūretvā kāyassa bhedā saddhiṃ sahāyehi  tāvatiṃsabhavane nibbatti. taṃ sabbaṃ bhagavā jānāti. tenāha --  ^b^yesaṃ dhammānaṃ samādinnattā sakko sakkattaṃ ajjhagā, tañca  pajānāmī^eb^ti. ayaṃ sakkassa sakkattādhigame saṅkhepakathā, vitthāro  pana sumaṅgalavilāsiniyā dīghanikāyaṭṭhakathāya sakkapaṇhavaṇṇanāyaṃ  vutto. tatiyaṃ. </p>
            </h4>
            <h4>
              <h4n> 4. daliddasuttavaṇṇanā </h4n>
              <p>[03] 260^b^.^eb^ catutthe ^a^M1.0319^ea^ ^a^P1.0349^ea^  ^b^manussadaliddo^eb^ti manussādhano. ^b^manussakapaṇo^eb^ti  manussakāruññataṃ patto. ^b^manussavarāko^eb^ti manussalāmako.  ^b^tatrā^eb^ti tasmiṃ ṭhāne, tasmiṃ vā atirocane.  ^b^ujjhāyantī^eb^ti avajjhāyanti lāmakato cintenti.  ^b^khiyantī^eb^ti kathenti pakāsenti. ^b^vipācentī^eb^ti tattha  tattha kathenti vitthārenti. ^b^eso kho mārisā^eb^ti ettha  ayamanupubbikathā -- so kira anuppanne buddhe kāsiraṭṭhe bārāṇasirājā  hutvā samussitaddhajapaṭākanānālaṅkārena suṭṭhu alaṅkataṃ nagaraṃ padakkhiṇaṃ  akāsi attano sirisampattiyā samākaḍḍhitanettena janakāyena  samullokiyamāno. tasmiñca samaye eko paccekabuddho  gandhamādanapabbatā āgamma tasmiṃ nagare piṇḍāya carati, santindriyo  santamānaso uttamadamathasamannāgato. mahājanopi rājagataṃ cittīkāraṃ  pahāya paccekabuddhameva olokesi. rājā -- ``idāni imasmiṃ  janakāye ekopi maṃ na oloketi. kiṃ nu kho eta''nti?  olokento paccekabuddhaṃ addasa. sopi paccekabuddho mahallako hoti  pacchimavaye ṭhito. cīvarānipissa jiṇṇāni, tato tato suttāni  gaḷanti. rañño satasahassādhikāni dve asaṅkhyeyyāni pūritapāramiṃ  paccekabuddhaṃ disvā cittapasādamattaṃ vā hatthaṃ pasāretvā vandanamattaṃ vā  nāhosi. so rājā ``pabbajito maññe esa usūyāya maṃ na  oloketī''ti kujjhitvā ``kvāyaṃ kuṭṭhicīvarāni pāruto''ti  niṭṭhubhitvā pakkāmi. tassa kammassa vipākena mahāniraye  nibbattitvā vipākāvasesena manussalokaṃ āgacchanto rājagahe  paramakapaṇāya itthiyā kucchimhi paṭisandhiṃ gaṇhi. gahitakālato  paṭṭhāya sā itthī kañjikamattampi ^a^V1.0305^ea^ udarapūraṃ nālattha. tassa  kucchigatasseva kaṇṇanāsā vilīnā, saṅkhapalitakuṭṭhī hutvā  mātukucchito nikkhanto. mātāpitaro ^a^P1.0350^ea^ nāma  dukkarakārikā honti, tenassa mātā yāva kapālaṃ gahetvā carituṃ na  sakkoti, tāvassa kañjikampi udakampi āharitvā adāsi.  bhikkhāya carituṃ samatthakāle panassa kapālaṃ hatthe datvā  ``paññāyissasi sakena kammenā''ti pakkāmi. </p>
              <p>[01] athassa ^a^M1.0320^ea^ tato paṭṭhāya sakalasarīrato maṃsāni chijjitvā  chijjitvā patanti, yūsaṃ paggharati, mahāvedanā vattanti. yaṃ yaṃ racchaṃ  nissāya sayati, sabbarattiṃ mahāravena ravati. tassa  kāruññaparidevitasaddena sakalavīthiyaṃ manussā sabbarattiṃ niddaṃ na  labhanti. tassa tato paṭṭhāya sukhasayite pabodhetīti  ^b^suppabuddho^eb^tveva nāmaṃ udapādi. athāparena samayena bhagavati  rājagahaṃ sampatte nāgarā satthāraṃ nimantetvā nagaramajjhe mahāmaṇḍapaṃ  katvā dānaṃ adaṃsu. suppabuddhopi kuṭṭhī gantvā dānaggamaṇḍapassa  avidūre nisīdi. nāgarā buddhappamukhaṃ bhikkhusaṅghaṃ paṇītena  khādanīyena bhojanīyena parivisantā tassāpi yāgubhattaṃ adaṃsu.  tassa paṇītabhojanaṃ bhuttassa cittaṃ ekaggaṃ ahosi. satthā  bhattakiccāvasāne anumodanaṃ katvā saccāni dīpesi, suppabuddho  nisinnaṭṭhāne nisinnova desanānusārena ñāṇaṃ pesetvā sotāpattiphale  patiṭṭhito. satthā uṭṭhāya vihāraṃ gato. sopi cumbaṭaṃ āruyha  kapālamādāya daṇḍamolubbha attano vasanaṭṭhānaṃ gacchanto vibbhantāya  gāviyā jīvitā voropito mattikapātiṃ bhinditvā suvaṇṇapātiṃ  paṭilabhanto viya dutiyacittavāre devaloke nibbatto attano puññaṃ  nissāya aññe deve atikkamma virocittha. taṃ kāraṇaṃ dassento  sakko devānamindo ^b^eso kho mārisā^eb^tiādimāha.</p>
              <p>[03] ^b^saddhā^eb^ti maggenāgatasaddhā. ^b^sīlañca yassa  kalyāṇa^eb^nti kalyāṇasīlaṃ nāma ariyasāvakassa ariyakantasīlaṃ  vuccati. tattha kiñcāpi ariyasāvakassa ekasīlampi akantaṃ nāma  natthi, imasmiṃ panatthe bhavantarepi appahīnaṃ pañcasīlaṃ adhippetaṃ.  catutthaṃ. </p>
            </h4>
            <h4>
              <h4n> 5. rāmaṇeyyakasuttavaṇṇanā </h4n>
              <p>[03] 261^b^.^eb^ pañcame ^a^P1.0351^ea^  ^b^ārāmacetyā^eb^ti ārāmacetiyāni. ^b^vanacetyā^eb^ti  vanacetiyāni. ubhayatthāpi ^a^V1.0306^ea^ cittīkataṭṭhena cetyaṃ veditabbaṃ.  ^b^manussarāmaṇeyyassā^eb^ti manussaramaṇīyabhāvassa. idāni  manussaramaṇīyakavasena bhūmiramaṇīyakaṃ dassento ^b^gāme  vā^eb^tiādimāha. pañcamaṃ. </p>
            </h4>
            <h4>
              <h4n> 6. yajamānasuttavaṇṇanā </h4n>
              <p>[03] 262^b^.^eb^ chaṭṭhe ^a^M1.0321^ea^ ^b^yajamānāna^eb^nti yajantānaṃ. tadā  kira aṅgamagadhavāsikā manussā anusaṃvaccharaṃ sappimadhuphāṇitādīsu  aggaṃ gahetvā ekasmiṃ ṭhāne dārūnaṃ saṭṭhimatte sakaṭabhāre rāsiṃ katvā  aggiṃ datvā pajjalitakāle ``mahābrahmuno yajāmā''ti taṃ sabbaṃ  pakkhipanti. ``ekavāraṃ pakkhittaṃ sahassaguṇaphalaṃ detī''ti nesaṃ  laddhi. sakko devarājā ``sabbepime sabbāggāni gahetvā  `mahābrahmuno yajāmā'ti aggimhi jhāpenti. aphalaṃ karonti, mayi  passante mā nassantu, yathā buddhassa ceva saṅghassa ca datvā bahuṃ  puññaṃ pasavanti, evaṃ karissāmī''ti dārurāsiṃ jalāpetvā  olokentesu manussesu puṇṇamadivase brahmattabhāvaṃ māpetvā mahājanassa  passantasseva candamaṇḍalaṃ bhinditvā nikkhanto viya ahosi.  mahājano disvā ``imaṃ yaññaṃ paṭiggahetuṃ mahābrahmā āgacchatī''ti  jaṇṇukehi bhūmiyaṃ patiṭṭhāya, añjaliṃ paggayha namassamāno aṭṭhāsi.  brāhmaṇā āhaṃsu ``tumhe `mayaṃ takkena kathemā'ti maññatha, idāni  passatha, ayaṃ vo brahmā sahatthā yaññaṃ paṭiggahetuṃ āgacchatī''ti.  sakko āgantvā dārucitakamatthake ākāse ṭhatvā ``kassāyaṃ  sakkāro''ti pucchi? tumhākaṃ, bhante, paṭiggaṇhatha no yaññanti.  tena hi āgacchatha, mā tulaṃ chaḍḍetvā hatthena tulayittha, ayaṃ satthā  dhuravihāre vasati, taṃ pucchissāma ``kassa dinnaṃ mahapphalaṃ hotī''ti  ^a^P1.0352^ea^? ubhayaraṭṭhavāsino gahetvā satthu santikaṃ gantvā  pucchanto evamāha.</p>
              <p>[03] tattha ^b^puññapekkhāna^eb^nti puññaṃ icchantānaṃ puññatthikānaṃ.  ^b^opadhikaṃ puñña^eb^nti upadhivipākaṃ puññaṃ. ^b^saṅghe dinnaṃ  mahapphala^eb^nti ariyasaṅghe dinnaṃ vipphāravantaṃ hoti. desanāvasāne  caturāsītipāṇasahassāni amatapānaṃ piviṃsu. tato paṭṭhāya manussā  sabbāni aggadānāni bhikkhusaṅghassa adaṃsu. chaṭṭhaṃ. </p>
            </h4>
            <h4>
              <h4n> 7. buddhavandanāsuttavaṇṇanā </h4n>
              <p>[03] 263^b^.^eb^ sattame ^a^V1.0307^ea^ ^b^uṭṭhehī^eb^ti uṭṭhaha, ghaṭa, vāyama.  ^b^vijitasaṅgāmā^eb^ti rāgādīnañceva dvādasayojanikassa ca  mārabalassa jitattā bhagavantaṃ evaṃ ālapati ^a^M1.0322^ea^. ^b^pannabhārā^eb^ti  oropitakhandhakilesābhisaṅkhārabhāra. ^b^pannarasāya ratti^eb^nti  pannarasāya puṇṇamāya rattiṃ. sattamaṃ. </p>
            </h4>
            <h4>
              <h4n> 8. gahaṭṭhavandanāsuttavaṇṇanā </h4n>
              <p>[03] 264^b^.^eb^ aṭṭhame ^b^puthuddisā^eb^ti catasso disā  catasso anudisā ca. ^b^bhummā^eb^ti bhūmivāsino.  ^b^cirarattasamāhite^eb^ti upacārappanāhi cirarattasamāhitacitte.  ^b^vande^eb^ti vandāmi. ^b^brahmacariyaparāyaṇe^eb^ti dasapi vassāni  vīsatipi vassāni...pe0... saṭṭhipi vassāni āpāṇakoṭikaṃ  ekaseyyaṃ ekabhattantiādikaṃ seṭṭhacariyaṃ brahmacariyaṃ caramāneti attho.  ^b^puññakarā^eb^ti catupaccayadānaṃ kusumbhasumanapūjā  dīpasahassajālanti evamādipuññakārakā. ^b^sīlavanto^eb^ti  upāsakatte patiṭṭhāya pañcahipi dasahipi sīlehi samannāgatā.  ^b^dhammena dāraṃ posentī^eb^ti umaṅgabhindanādīni akatvā dhammikehi  kasigorakkhavaṇijjādīhi puttadāraṃ posenti. ^b^pamukho  rathamāruhī^eb^ti devānaṃ pamukho seṭṭho rathaṃ āruhi. aṭṭhamaṃ. </p>
            </h4>
            <h4>
              <h4n> 9. satthāravandanāsuttavaṇṇanā </h4n>
              <p>[03] 265^b^.^eb^ navame ^a^P1.0353^ea^ ^b^bhagavantaṃ  namassatī^eb^ti ekaṃsaṃ uttariyaṃ dukulaṃ katvā, brahmajāṇuko hutvā  sirasi añjaliṃ ṭhapetvā namassati. ^b^so yakkho^eb^ti so sakko.  ^b^anomanāma^eb^nti sabbaguṇehi omakabhāvassa natthitāya  sabbaguṇanemittakehi nāmehi anomanāmaṃ. ^b^avijjāsamatikkamā^eb^ti  catusaccapaṭicchādikāya vaṭṭamūlakāvijjāya samatikkamena.  ^b^sekkhā^eb^ti satta sekkhā. ^b^apacayārāmā^eb^ti vaṭṭaviddhaṃsane  ratā. ^b^sikkhare^eb^ti sikkhanti. navamaṃ. </p>
            </h4>
            <h4>
              <h4n> 10. saṅghavandanāsuttavaṇṇanā </h4n>
              <p>[03] 266^b^.^eb^ dasame ^b^ajjhabhāsī^eb^ti kasmā esa punappunaṃ  evaṃ bhāsatīti? sakkassa kira devarañño ^a^V1.0308^ea^ saddo madhuro, suphasitaṃ  dantāvaraṇaṃ, kathanakāle suvaṇṇakiṅkiṇikasaddo viya niccharati. taṃ  punappunaṃ sotuṃ labhissāmīti bhāsati. ^b^pūtidehasayā^eb^ti pūtimhi  mātusarīre vā, attanoyeva vā sarīraṃ avattharitvā sayanato  pūtidehasayā. ^b^nimuggā^eb^ ^a^M1.0323^ea^ ^b^kuṇapamhete^eb^ti dasamāse  mātukucchisaṅkhāte kuṇapasmiṃ ete nimuggā. ^b^etaṃ tesaṃ  pihayāmī^eb^ti etesaṃ etaṃ pihayāmi patthayāmi. ^b^na te saṃ koṭṭhe  opentī^eb^ti na te saṃ santakaṃ dhaññaṃ koṭṭhe pakkhipanti. na hi  etesaṃ dhaññaṃ atthi. ^b^na kumbhī^eb^ti na kumbhiyaṃ. ^b^na  kaḷopiya^eb^nti na pacchiyaṃ. ^b^paraniṭṭhitamesānā^eb^ti paresaṃ niṭṭhitaṃ  paraghare pakkaṃ bhikkhācāravattena esamānā gavesamānā. ^b^tenā^eb^ti  evaṃ pariyiṭṭhena. ^b^subbatā^eb^ti dasapi...pe0... saṭṭhipi vassāni  susamādinnasundaravatā.</p>
              <p>[03] ^b^sumantamantino^eb^ti dhammaṃ sajjhāyissāma, dhutaṅgaṃ  samādiyissāma, amataṃ paribhuñjissāma, samaṇadhammaṃ karissāmāti  evaṃ subhāsitabhāsino. ^b^tuṇhībhūtā samañcarā^eb^ti tiyāmarattiṃ  asanighosena ^a^P1.0354^ea^ ghositā viya dhammaṃ kathentāpi  tuṇhībhūtā samaṃ carantiyeva nāma. kasmā? niratthakavacanassābhāvā.  ^b^puthumaccā cā^eb^ti bahusattā ca aññamaññaṃ viruddhā.  ^b^attadaṇḍesu nibbutā^eb^ti paraviheṭhanatthaṃ gahitadaṇḍesu sattesu  nibbutā vissaṭṭhadaṇḍā. ^b^sādānesu anādānā^eb^ti sagahaṇesu  sattesu ca bhavayoniādīnaṃ ekakoṭṭhāsassāpi agahitattā agahaṇā.  dasamaṃ. </p>
              <p>[06] dutiyo vaggo. </p>
            </h4>
          </h3>
          <h3>
            <h3n> 3. tatiyavaggo </h3n>
            <h4>
              <h4n> 1. chetvāsuttavaṇṇanā </h4n>
              <p>[03] 267^b^.^eb^ tatiyavaggassa paṭhamaṃ vuttatthameva. paṭhamaṃ. </p>
            </h4>
            <h4>
              <h4n> 2. dubbaṇṇiyasuttavaṇṇanā </h4n>
              <p>[03] 268^b^.^eb^ dutiye ^a^V1.0309^ea^ ^b^dubbaṇṇo^eb^ti jhāmakhāṇuvaṇṇo.  ^b^okoṭimako^eb^ti lakuṇḍako mahodaro. ^b^āsane^eb^ti  paṇḍukambalasilāyaṃ. ^b^kodhabhakkho^eb^ti sakkena gahitanāmamevetaṃ.  so pana eko rūpāvacarabrahmā, ``sakko kira khantibalena  samannāgato''ti sutvā vīmaṃsanatthaṃ āgato ^a^M1.0324^ea^. avaruddhakayakkhā pana  evarūpaṃ saṃvihitārakkhaṃ ṭhānaṃ pavisituṃ na sakkonti.  ^b^upasaṅkamī^eb^ti devānaṃ sutvā ``na sakkā esa pharusena cāletuṃ,  nīcavuttinā pana khantiyaṃ ṭhitena sakkā palāpetu''nti tathā  palāpetukāmo upasaṅkami. ^b^antaradhāyī^eb^ti khantiyaṃ ṭhatvā  balavacittīkāraṃ paccupaṭṭhapetvā nīcavuttiyā dassiyamānāya sakkāsane  ṭhātuṃ asakkonto antaradhāyi. ^b^na sūpahatacittomhī^eb^ti ettha  ^b^sū^eb^ti nipātamattaṃ, upahatacittomhīti āha. ^b^nāvattena  suvānayo^eb^ti na kodhāvattena suānayo, kodhavase vattetuṃ na  sukaromhīti vadati. ^b^na vo cirāha^eb^nti ^b^vo^eb^ti  nipātamattaṃ, ahaṃ ciraṃ na kujjhāmīti vadati. dutiyaṃ. </p>
            </h4>
            <h4>
              <h4n> 3. sambarimāyāsuttavaṇṇanā </h4n>
              <p>[03] 269^b^.^eb^ tatiye ^a^P1.0355^ea^ ^b^ābādhiko^eb^ti  isigaṇena abhisapakāle uppannābādhena ābādhiko. ^b^vācehi  ma^eb^nti sace maṃ sambarimāyaṃ vācesi, evamahaṃ tampi  tikicchissāmīti vadati. ^b^mā kho tvaṃ, mārisa, vācesī^eb^ti  vināpi tāva sambarimāyaṃ sakko amhe bādhati, yadi pana taṃ  jānissati, naṭṭhā mayaṃ, mā attano ekassa atthāya amhe nāsehīti  vatvā nivārayiṃsu. ^b^sambarova sataṃ sama^eb^nti yathā sambaro  asurindo māyāvī māyaṃ payojetvā vassasataṃ niraye pakko, evaṃ  paccati. tumhe dhammikāva, alaṃ vo māyāyāti vadati. kiṃ pana  sakko tassa kodhaṃ tikicchituṃ sakkuṇeyyāti? āma sakkuṇeyya.  kathaṃ? tadā kira so isigaṇo dharatiyeva, tasmā naṃ isīnaṃ  santikaṃ netvā khamāpeyya, evamassa phāsu bhaveyya. tena pana  vañcitattā tathā akatvā pakkantova. tatiyaṃ. </p>
            </h4>
            <h4>
              <h4n> 4. accayasuttavaṇṇanā </h4n>
              <p>[03] 270^b^.^eb^ catutthe ^b^sampayojesu^eb^nti kalahaṃ akaṃsu.  ^b^accasarā^eb^ti atikkami, eko bhikkhu ekaṃ ^a^V1.0310^ea^ bhikkhuṃ atikkamma  vacanaṃ avocāti attho. ^b^yathādhammaṃ^eb^ ^a^M1.0325^ea^ ^b^nappaṭiggaṇhātī^eb^ti na  khamati. ^b^kodho vo vasamāyātū^eb^ti kodho tumhākaṃ vasaṃ  āgacchatu, mā tumhe kodhavasaṃ gamitthāti dīpeti. ^b^mā ca mitte  hi vo jarā^eb^ti ettha ^b^hī^eb^ti nipātamattaṃ, tumhākaṃ mittadhamme  jarā nāma mā nibbatti. bhummatthe vā karaṇavacanaṃ, mittesu vo jarā  mā nibbatti, mittabhāvato aññathābhāvo mā hotūti attho.  ^b^agarahiyaṃ mā garahitthā^eb^ti agārayhaṃ khīṇāsavapuggalaṃ mā  garahittha. catutthaṃ. </p>
            </h4>
            <h4>
              <h4n> 5. akkodhasuttavaṇṇanā </h4n>
              <p>[03] 271^b^.^eb^ pañcame ^b^mā vo kodho ajjhabhavī^eb^ti  kodho tumhe mā abhibhavi, tumheva kodhaṃ abhibhavatha. ^b^mā ca  kujjhittha kujjhita^eb^nti kujjhantānaṃ mā paṭikujjhittha.  ^b^akkodho^eb^ti mettā ^a^P1.0356^ea^ ca mettāpubbabhāgo ca.  ^b^avihiṃsā^eb^ti karuṇā ca karuṇāpubbabhāgo ca. ^b^atha pāpajanaṃ  kodho, pabbatovābhimaddatī^eb^ti lāmakajanaṃ pabbato viya kodho  abhimaddatīti. pañcamaṃ. </p>
              <p>[06] tatiyo vaggo. </p>
              <p>[06] sakkasaṃyuttavaṇṇanā niṭṭhitā. </p>
              <p>[06] iti sāratthappakāsiniyā saṃyuttanikāya-aṭṭhakathāya </p>
              <p>[06] sagāthāvaggavaṇṇanā niṭṭhitā. </p>
              <p>[06] saṃyuttanikāya-aṭṭhakathāya paṭhamo bhāgo.</p>
            </h4>
          </h3>
        </h2>
      </h1>
    </h0>
  </ha>
</body>
