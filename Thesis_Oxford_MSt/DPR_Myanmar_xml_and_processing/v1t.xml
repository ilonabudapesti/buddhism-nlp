<?xml version="1.0"?>
<body>
  <p>[06] Namo tassa bhagavato arahato sammāsambuddhassa</p>
  <h>[19]Vinayapiṭake</h>
  <ha>
    <han>Sāratthadīpanī-ṭīkā</han>
    <h0>
      <h0n> </h0n>
      <h1>
        <h1n> </h1n>
        <h2>
          <h2n>Ganthārambhakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[21]Mahākāruṇikaṃ ^a^M1.0001^ea^^a^V1.0001^ea^^b^buddhaṃ, dhammañca^eb^ vimalaṃ varaṃ;</p>
              <p>[22]Vande ^b^ariyasaṅghañca,^eb^ dakkhiṇeyyaṃ niraṅgaṇaṃ.</p>
              <p>[21]Uḷārapuññatejena, katvā sattuvimaddanaṃ;</p>
              <p>[22]Pattarajjābhisekena, sāsanujjotanatthinā.</p>
              <p>[21]Nissāya ^a^V1.0002^ea^ sīhaḷindena, yaṃ ^b^parakkamabāhunā^eb^;</p>
              <p>[22]Katvā nikāyasāmaggiṃ, sāsanaṃ suvisodhitaṃ.</p>
              <p>[21]^b^Kassapaṃ^eb^ taṃ mahātheraṃ, saṅghassa pariṇāyakaṃ;</p>
              <p>[22]Dīpasmiṃ tambapaṇṇimhi, sāsanodayakārakaṃ.</p>
              <p>[21]Paṭipattiparādhīnaṃ, sadāraññanivāsinaṃ;</p>
              <p>[22]Pākaṭaṃ gagane canda-maṇḍalaṃ viya sāsane.</p>
              <p>[21]Saṅghassa pitaraṃ vande, vinaye suvisāradaṃ;</p>
              <p>[22]Yaṃ nissāya vasantohaṃ, vuddhippattosmi sāsane.</p>
              <p>[21]Anutheraṃ mahāpuññaṃ, ^b^sumedhaṃ^eb^ sutivissutaṃ;</p>
              <p>[22]Avikhaṇḍitasīlādi-parisuddhaguṇodayaṃ.</p>
              <p>[21]Bahussutaṃ satimantaṃ, dantaṃ santaṃ samāhitaṃ;</p>
              <p>[22]Namāmi sirasā dhīraṃ, garuṃ me gaṇavācakaṃ.</p>
              <p>[21]Āgatāgamatakkesu ^a^M1.0002^ea^, saddasatthanayaññusu;</p>
              <p>[22]Yassantevāsibhikkhūsu, sāsanaṃ suppatiṭṭhitaṃ.</p>
              <p>[21]Vinayaṭṭhakathāyāhaṃ, ^b^līnasāratthadīpaniṃ^eb^;</p>
              <p>[22]Karissāmi suviññeyyaṃ, paripuṇṇamanākulaṃ.</p>
              <p>[21]Porāṇehi kataṃ yaṃ tu, līnatthassa pakāsanaṃ;</p>
              <p>[22]Na taṃ sabbattha bhikkhūnaṃ, atthaṃ sādheti sabbaso.</p>
              <p>[21]Duviññeyyasabhāvāya, sīhaḷāya niruttiyā;</p>
              <p>[22]Gaṇṭhipadesvanekesu, likhitaṃ kiñci katthaci.</p>
              <p>[21]Māgadhikāya ^a^V1.0003^ea^ bhāsāya, ārabhitvāpi kenaci;</p>
              <p>[22]Bhāsantarehi sammissaṃ, likhitaṃ kiñcideva ca.</p>
              <p>[21]Asāraganthabhāropi, tattheva bahu dissati;</p>
              <p>[22]Ākulañca kataṃ yattha, suviññeyyampi atthato.</p>
              <p>[21]Tato aparipuṇṇena, tādisenettha sabbaso;</p>
              <p>[22]Kathamatthaṃ vijānanti, nānādesanivāsino.</p>
              <p>[21]Bhāsantaraṃ tato hitvā, sāramādāya sabbaso;</p>
              <p>[22]Anākulaṃ karissāmi, paripuṇṇavinicchayanti.</p>
            </h4>
          </h3>
        </h2>
        <h2>
          <h2n>Ganthārambhakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]Vinayasaṃvaṇṇanārambhe ratanattayaṃ namassitukāmo tassa visiṭṭhaguṇayogasandassanatthaṃ ^b^‘‘yo kappakoṭīhipī’’^eb^tiādimāha. Visiṭṭhaguṇayogena hi vandanārahabhāvo, vandanārahe ca katā vandanā yathādhippetamatthaṃ sādheti. Ettha ca saṃvaṇṇanārambhe ratanattayapaṇāmakaraṇappayojanaṃ tattha tattha bahudhā papañcenti ācariyā. Tathā hi vaṇṇayanti –</p>
              <p>[08]‘‘Saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ, taṃ pana dhammasaṃvaṇṇanāsu viññūnaṃ bahumānuppādanatthaṃ, taṃ sammadeva tesaṃ uggahaṇadhāraṇādikkamaladdhabbāya sammāpaṭipattiyā sabbahitasukhanipphādanatthaṃ. Atha vā maṅgalabhāvato ^a^M1.0003^ea^, sabbakiriyāsu pubbakiccabhāvato, paṇḍitehi samācaritabhāvato, āyatiṃ paresaṃ diṭṭhānugatiāpajjanato ca saṃvaṇṇanāyaṃ ratanattayapaṇāmakiriyā’’ti.</p>
              <p>[03]Mayaṃ pana idhādhippetameva payojanaṃ dassayissāma. Tasmā saṃvaṇṇanārambhe ratanattayapaṇāmakaraṇaṃ yathāpaṭiññātasaṃvaṇṇanāya anantarāyena parisamāpanatthanti veditabbaṃ. Idameva hi payojanaṃ ācariyena idhādhippetaṃ. Tathā hi vakkhati –</p>
              <p>[21]‘‘Iccevamaccantanamassaneyyaṃ ^a^V1.0004^ea^,</p>
              <p>[27]Namassamāno ratanattayaṃ yaṃ;</p>
              <p>[26]Puññābhisandaṃ vipulaṃ alatthaṃ,</p>
              <p>[22]Tassānubhāvena hatantarāyo’’ti.</p>
              <p>[03]Ratanattayapaṇāmakaraṇena cettha yathāpaṭiññātasaṃvaṇṇanāya anantarāyena parisamāpanaṃ ratanattayapūjāya paññāpāṭavabhāvato, tāya paññāpāṭavañca rāgādimalavidhamanato. Vuttañhetaṃ –</p>
              <p>[08]‘‘Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye rāgapariyuṭṭhitaṃ cittaṃ hoti, na dosapariyuṭṭhitaṃ cittaṃ hoti, na mohapariyuṭṭhitaṃ cittaṃ hoti, ujugatamevassa tasmiṃ samaye cittaṃ hotī’’tiādi (a. ni. 11.11).</p>
              <p>[07]Tasmā ratanattayapūjanena vikkhālitamalāya paññāya pāṭavasiddhi.</p>
              <p>[03]Atha vā ratanattayapūjanassa paññāpadaṭṭhānasamādhihetuttā paññāpāṭavaṃ. Vuttañhi tassa samādhihetuttaṃ –</p>
              <p>[08]‘‘Evaṃ ujugatacitto kho, mahānāma, ariyasāvako labhati atthavedaṃ, labhati dhammavedaṃ, labhati dhammūpasaṃhitaṃ pāmojjaṃ, pamuditassa pīti jāyati, pītimanassa kāyo passambhati, passaddhakāyo sukhaṃ vediyati, sukhino cittaṃ samādhiyatī’’ti (a. ni. 11.11.).</p>
              <p>[03]Samādhissa ca paññāya padaṭṭhānabhāvo vuttoyeva ‘‘samāhito yathābhūtaṃ pajānātī’’ti (saṃ. ni. 4.99; mi. pa. 2.1.14). Tato evaṃ paṭubhūtāya paññāya paṭiññāmahattakataṃ ^a^M1.0004^ea^ khedamabhibhuyya anantarāyena saṃvaṇṇanaṃ samāpayissati. Tena vuttaṃ ‘‘anantarāyena parisamāpanattha’’nti.</p>
              <p>[03]Atha vā ratanattayapūjāya āyuvaṇṇasukhabalavaḍḍhanato anantarāyena parisamāpanaṃ veditabbaṃ. Ratanattayapaṇāmena hi āyuvaṇṇasukhabalāni vaḍḍhanti. Vuttañhetaṃ –</p>
              <p>[21]‘‘Abhivādanasīlissa ^a^V1.0005^ea^, niccaṃ vuḍḍhāpacāyino;</p>
              <p>[22]Cattāro dhammā vaḍḍhanti, āyu vaṇṇo sukhaṃ bala’’nti. (dha. pa. 109);</p>
              <p>[07]Tato āyuvaṇṇasukhabalavuḍḍhiyā hoteva kāriyaniṭṭhānamiti vuttaṃ ‘‘anantarāyena parisamāpanattha’’nti.</p>
              <p>[03]Atha vā ratanattayagāravassa paṭibhānāparihānāvahattā. Aparihānāvahañhi tīsupi ratanesu gāravaṃ. Vuttañhetaṃ –</p>
              <p>[08]‘‘Sattime, bhikkhave, aparihāniyā dhammā. Katame satta? Satthugāravatā dhammagāravatā saṅghagāravatā sikkhāgāravatā samādhigāravatā kalyāṇamittatā sovacassatā’’ti (a. ni. 7.34).</p>
              <p>[07]Hoteva ca tato paṭibhānāparihānena yathāpaṭiññātaparisamāpanaṃ.</p>
              <p>[03]Atha vā pasādavatthūsu pūjāya puññātisayabhāvato. Vuttañhi tassa puññātisayattaṃ –</p>
              <p>[21]‘‘Pūjārahe pūjayato, buddhe yadiva sāvake;</p>
              <p>[22]Papañcasamatikkante, tiṇṇasokapariddave.</p>
              <p>[21]‘‘Te tādise pūjayato, nibbute akutobhaye;</p>
              <p>[22]Na sakkā puññaṃ saṅkhātuṃ, imettamapi kenacī’’ti. (dha. pa. 195-196; apa. thera 1.10.1-2);</p>
              <p>[07]Puññātisayo ca yathādhippetaparisamāpanupāyo. Yathāha –</p>
              <p>[21]‘‘Esa devamanussānaṃ, sabbakāmadado nidhi;</p>
              <p>[22]Yaṃ yadevābhipatthenti, sabbametena labbhatī’’ti. (khu. pā. 8.10);</p>
              <p>[03]Upāyesu ^a^V1.0006^ea^ ca paṭipannassa hoteva kāriyaniṭṭhānaṃ. Ratanattayapūjā hi niratisayapuññakkhettasaṃbuddhiyā aparimeyyappabhavo puññātisayoti bahuvidhantarāyepi ^a^M1.0005^ea^ lokasannivāse antarāyanibandhanasakalasaṃkilesaviddhaṃsanāya pahoti, bhayādiupaddavañca nivāreti. Tasmā suvuttaṃ ‘‘saṃvaṇṇanārambhe ratanattayapaṇāmakaraṇaṃ yathāpaṭiññātasaṃvaṇṇanāya anantarāyena parisamāpanatthanti veditabba’’nti.</p>
              <p>[03]Evaṃ pana sappayojanaṃ ratanattayavandanaṃ kattukāmo paṭhamaṃ tāva bhagavato vandanaṃ kātuṃ tammūlakattā sesaratanānaṃ ^b^‘‘yo kappa…pe… mahākāruṇikassa tassā’’^eb^ti āha. Ettha pana yassā desanāya saṃvaṇṇanaṃ kattukāmo, sā yasmā karuṇāppadhānā, na suttantadesanā viya karuṇāpaññāppadhānā, nāpi abhidhammadesanā viya paññāppadhānā, tasmā karuṇāppadhānameva bhagavato thomanaṃ āraddhaṃ. Esā hi ācariyassa pakati, yadidaṃ ārambhānurūpathomanā. Teneva suttantadesanāya saṃvaṇṇanārambhe ‘‘karuṇāsītalahadayaṃ, paññāpajjotavihatamohatama’’nti karuṇāpaññāppadhānaṃ, abhidhammadesanāya saṃvaṇṇanārambhe ‘‘karuṇā viya sattesu, paññā yassa mahesino’’ti paññāppadhānañca thomanaṃ āraddhaṃ. Karuṇāpaññāppadhānā hi suttantadesanā tesaṃ tesaṃ sattānaṃ āsayānusayādhimutticariyādibhedaparicchindanasamatthāya paññāya sattesu ca mahākaruṇāya tattha sātisayappavattito. Suttantadesanāya hi mahākaruṇāsamāpattibahulo veneyyasantānesu tadajjhāsayānulomena gambhīramatthapadaṃ patiṭṭhāpesi. Abhidhammadesanā ca kevalaṃ paññāppadhānā paramatthadhammānaṃ yathāsabhāvapaṭivedhasamatthāya paññāya tattha sātisayappavattito.</p>
              <p>[03]Vinayadesanā pana āsayādinirapekkhaṃ kevalaṃ karuṇāya pākatikasattenapi asotabbārahaṃ suṇanto apucchitabbārahaṃ pucchanto avattabbārahañca vadanto bhagavā sikkhāpadaṃ paññapesīti karuṇāppadhānā. Tathā hi ukkaṃsapariyantagatahirottappopi bhagavā lokiyasādhujanehipi pariharitabbāni ‘‘sikharaṇīsī’’tiādīni vacanāni yathāparādhañca garahavacanāni vinayapiṭakadesanāya mahākaruṇāsañcoditamānaso mahāparisamajjhe abhāsi, taṃtaṃsikkhāpadapaññattikāraṇāpekkhāya verañjādīsu sārīrikañca khedamanubhosi. Tasmā kiñcāpi bhūmantarapaccayākārasamayantarakathānaṃ viya vinayapaññattiyāpi samuṭṭhāpikā paññā anaññasādhāraṇatāya atisayakiccavatī, karuṇāya kiccaṃ pana tatopi adhikanti ^a^M1.0006^ea^ karuṇāppadhānā vinayadesanā. Karuṇābyāpārādhikatāya hi desanāya karuṇāppadhānatā. Tasmā ārambhānurūpaṃ karuṇāppadhānameva ettha thomanaṃ katanti veditabbaṃ.</p>
              <p>[03]Karuṇāggahaṇena ^a^V1.0007^ea^ ca aparimeyyappabhāvā sabbepi buddhaguṇā saṅgahitāti daṭṭhabbā taṃmūlakattā sesabuddhaguṇānaṃ. Mahākaruṇāya vā chasu asādhāraṇañāṇesu aññatarattā taṃsahacaritasesāsādhāraṇañāṇānampi gahaṇasabbhāvato sabbepi buddhaguṇā nayato dassitāva honti. Esoyeva hi niravasesato buddhaguṇānaṃ dassanupāyo yadidaṃ nayaggāho. Aññathā ko nāma samattho bhagavato guṇe anupadaṃ niravasesato dassetuṃ. Tenevāha –</p>
              <p>[21]‘‘Buddhopi buddhassa bhaṇeyya vaṇṇaṃ,</p>
              <p>[27]Kappampi ce aññamabhāsamāno;</p>
              <p>[26]Khīyetha kappo ciradīghamantare,</p>
              <p>[22]Vaṇṇo na khīyetha tathāgatassā’’ti. (dī. ni. aṭṭha. 1.304; 3.141; ma. ni. aṭṭha. 2.425);</p>
              <p>[03]Teneva ca āyasmatā sāriputtattherenapi buddhaguṇaparicchedanaṃ patianuyuttena ‘‘no hetaṃ, bhante’’ti paṭikkhipitvā ‘‘apica me, bhante, dhammanvayo vidito’’ti (dī. ni. 2.146) vuttaṃ. Tasmā ‘‘yo kappakoṭīhipī’’tiādinā karuṇāmukhena saṅkhepato sakalasabbaññuguṇehi bhagavantaṃ abhitthavīti daṭṭhabbaṃ. Ayamettha samudāyattho.</p>
              <p>[03]Ayaṃ pana avayavattho – ^b^yo^eb^ti aniyamavacanaṃ. Tassa ‘‘nātho’’ti iminā sambandho. ‘‘Kappakoṭīhipī’’tiādinā pana yāya karuṇāya so ‘‘mahākāruṇiko’’ti vuccati, tassā vasena kappakoṭigaṇanāyapi appameyyaṃ kālaṃ lokahitatthāya atidukkaraṃ karontassa bhagavato dukkhānubhavanaṃ dasseti. Karuṇāya baleneva hi so bhagavā hatthagatampi nibbānaṃ pahāya saṃsārapaṅke nimuggaṃ sattanikāyaṃ tato samuddharaṇatthaṃ cintetumpi asakkuṇeyyaṃ nayanajīvitaputtabhariyadānādikaṃ atidukkaramakāsi. ^b^Kappakoṭīhipi appameyyaṃ kāla^eb^nti kappakoṭigaṇanāyapi ‘‘ettakā kappakoṭiyo’’ti pametuṃ asakkuṇeyyaṃ kālaṃ, kappakoṭigaṇanavasenapi paricchinditumasakkuṇeyyattā aparicchinnāni kappasatasahassādhikāni ^a^M1.0007^ea^ cattāri asaṅkhyeyyānīti vuttaṃ hoti. Kappakoṭivaseneva hi so kālo appameyyo, asaṅkhyeyyavasena pana paricchinnoyeva. ‘‘Kappakoṭīhipī’’ti ^b^api^eb^saddo kappakoṭivasenapi tāva pametuṃ na sakkā, pageva vassagaṇanāyāti dasseti. ‘‘Appameyyaṃ kāla’’nti accantasaṃyoge upayogavacanaṃ ‘‘māsamadhīte, divasaṃ caratī’’tiādīsu viya. ^b^Karonto atidukkarānī^eb^ti pañcamahāpariccāgādīni atidukkarāni karonto. Evamatidukkarāni ^a^V1.0008^ea^ karonto kiṃ vindīti ce? ^b^Khedaṃ gato,^eb^ kāyikaṃ khedamupagato, parissamaṃ pattoti attho, dukkhamanubhavīti vuttaṃ hoti. Dukkhañhi khijjati sahitumasakkuṇeyyanti ‘‘khedo’’ti vuccati. ^b^Lokahitāyā^eb^ti ‘‘anamatagge saṃsāre vaṭṭadukkhena accantapīḷitaṃ sattalokaṃ tamhā dukkhato mocetvā nibbānasukhabhāgiyaṃ karissāmī’’ti evaṃ sattalokassa hitakaraṇatthāyāti attho. Assa ca ‘‘atidukkarāni karonto’’ti iminā sambandho. Lokahitāya khedaṃ gatoti yojanāyapi natthi doso. ^b^Mahāgaṇṭhipade^eb^pi hi ‘‘atidukkarāni karonto khedaṃ gato, kimatthanti ce? Lokahitāyā’’ti vuttaṃ.</p>
              <p>[03]Yaṃ pana evaṃ yojanaṃ asambhāventena ^b^kenaci^eb^ vuttaṃ ‘‘na hi bhagavā lokahitāya saṃsāradukkhamanubhavati. Na hi kassaci dukkhānubhavanaṃ lokassa upakāraṃ āvahatī’’ti, taṃ tassa matimattaṃ. Evaṃ yojanāyapi atidukkarāni karontassa bhagavato dukkhānubhavanaṃ lokahitakaraṇatthāyāti ayamattho viññāyati, na tu dukkhānubhavaneneva lokahitasiddhīti. Paṭhamaṃ vuttayojanāyapi hi na dukkarakaraṇamattena lokahitasiddhi. Na hi dukkaraṃ karonto kañci sattaṃ maggaphalādīsu patiṭṭhāpeti, atha kho tādisaṃ atidukkaraṃ katvā sabbaññubhāvaṃ sacchikatvā niyyānikadhammadesanāya maggaphalādīsu satte patiṭṭhāpento lokassa hitaṃ sādheti.</p>
              <p>[03]Kāmañcettha sattasaṅkhārabhājanavasena tividho loko, hitakaraṇassa pana adhippetattā taṃvisayasseva sattalokassa vasena attho gahetabbo. So hi lokīyanti ettha puññapāpāni taṃvipāko cāti ‘‘loko’’ti vuccati. Katthaci pana ‘‘sanarāmaralokagaru’’ntiādīsu samūhatthopi lokasaddo samudāyavasena lokīyati paññāpīyatīti. Yaṃ ^a^M1.0008^ea^ panettha ^b^kenaci^eb^ vuttaṃ ‘‘iminā sattalokañca jātilokañca saṅgaṇhāti, tasmā tassa sattalokassa idhalokaparalokahitaṃ, atikkantaparalokānaṃ vā ucchinnalokasamudayānaṃ idha jātiloke okāsaloke vā diṭṭhadhammasukhavihārasaṅkhātañca hitaṃ sampiṇḍetvā lokassa, lokānaṃ, loke vā hitanti sarūpekasesaṃ katvā lokahitamiccevāhā’’ti, na taṃ sārato paccetabbaṃ diṭṭhadhammasukhavihārasaṅkhāatahitassapi sattalokavisayattā, sattalokaggahaṇeneva ucchinnamūlānaṃ khīṇāsavānampi saṅgahitattā.</p>
              <p>[08]Sabbattha ^b^‘‘kenacī’’^eb^ti vutte ^b^‘‘vajirabuddhiṭīkākārenā’’^eb^ti gahetabbaṃ. ^b^‘‘Mahāgaṇṭhipade’’^eb^ti vā ^b^‘‘majjhimagaṇṭhipade’’^eb^ti vā ^b^‘‘cūḷagaṇṭhipade’’^eb^ti vā vutte ^b^‘‘sīhaḷagaṇṭhipadesū’’^eb^ti ^a^V1.0009^ea^ gahetabbaṃ. Kevalaṃ ^b^‘‘gaṇṭhipade’’^eb^ti vutte ^b^‘‘māgadhabhāsāya likhite gaṇṭhipade’’^eb^ti gahetabbaṃ.</p>
              <p>[03]^b^Nātho^eb^ti lokapaṭisaraṇo, lokasāmī lokanāyakoti vuttaṃ hoti. Tathā hi sabbānatthapāhārapubbaṅgamāya niravasesahitasukhavidhānatapparāya niratisayāya payogasampattiyā sadevamanussāya pajāya accantupakāritāya aparimitanirupamappabhāvaguṇavisesasamaṅgitāya ca sabbasattuttamo bhagavā aparimāṇāsu lokadhātūsu aparimāṇānaṃ sattānaṃ ekapaṭisaraṇo patiṭṭhā. Atha vā nāthatīti ^b^nātho,^eb^ veneyyānaṃ hitasukhaṃ mettāyanavasena āsīsati patthetīti attho. Atha vā nāthati veneyyagate kilese upatāpetīti attho, nāthatīti vā yācatīti attho. Bhagavā hi ‘‘sādhu, bhikkhave, bhikkhu kālena kālaṃ attasampattiṃ paccavekkheyyā’’tiādinā (a. ni. 8.7) sattānaṃ taṃ taṃ hitapaṭipattiṃ yācitvāpi karuṇāya samussāhito te tattha niyojeti. Paramena vā cittissariyena samannāgato sabbasatte īsati abhibhavatīti paramissaro bhagavā ‘‘nātho’’ti vuccati. Sabbopi cāyamattho saddasatthānusārato veditabbo.</p>
              <p>[03]^b^Mahākāruṇikassā^eb^ti yo karuṇāya kampitahadayattā lokahitatthaṃ atidukkarakiriyāya anekappakāraṃ tādisaṃ saṃsāradukkhamanubhavitvā āgato, tassa mahākāruṇikassāti attho. Tattha kiratīti ^a^M1.0009^ea^^b^karuṇā,^eb^ paradukkhaṃ vikkhipati apanetīti attho. Dukkhitesu vā kirīyati pasārīyatīti karuṇā. Atha vā kiṇātīti karuṇā, paradukkhe sati kāruṇikaṃ hiṃsati vibādheti, vināseti vā parassa dukkhanti attho. Paradukkhe sati sādhūnaṃ kampanaṃ hadayakhedaṃ karotīti vā karuṇā. Atha vā kamiti sukhaṃ, taṃ rundhatīti karuṇā. Esā hi paradukkhāpanayanakāmatālakkhaṇā attasukhanirapekkhatāya kāruṇikānaṃ sukhaṃ rundhati vibādhetīti. Karuṇāya niyuttoti kāruṇiko yathā ‘‘dovāriko’’ti. Yathā hi dvāraṭṭhānato aññattha vattamānopi dvārapaṭibaddhajīviko puriso dvārānativattavuttitāya dvāre niyuttoti ‘‘dovāriko’’ti vuccati, evaṃ bhagavā mettādivasena karuṇāvihārato aññattha vattamānopi karuṇānativattavuttitāya karuṇāya niyuttoti ‘‘kāruṇiko’’ti vuccati. Mahābhinīhārato paṭṭhāya hi yāva mahāparinibbānā lokahitatthameva lokanāthā tiṭṭhanti. Mahanto kāruṇikoti mahākāruṇiko. Satipi bhagavato tadaññaguṇānampi vasena mahantabhāve kāruṇikasaddasannidhānena vuttattā karuṇāvasenettha mahantabhāvo veditabbo yathā ‘‘mahāveyyākaraṇo’’ti. Evañca katvā ‘‘mahākāruṇikassā’’ti iminā padena puggalādhiṭṭhānena satthu mahākaruṇā vuttā hoti.</p>
              <p>[03]Atha ^a^V1.0010^ea^ vā karuṇā karuṇāyanaṃ sīlaṃ pakati etassāti ^b^kāruṇiko,^eb^ pathavīphassādayo viya kakkhaḷaphusanādisabhāvā karuṇāyanasabhāvo sabhāvabhūtakaruṇoti attho. Sesaṃ purimasadisameva. Atha vā mahāvisayatāya mahānubhāvatāya mahābalatāya ca mahatī karuṇāti ^b^mahākaruṇā^eb^. Bhagavato hi karuṇā niravasesesu sattesu pavattati, pavattamānā ca anaññasādhāraṇā pavattati, diṭṭhadhammikādibhedañca mahantameva sattānaṃ hitasukhaṃ ekantato nipphādeti, mahākaruṇāya niyuttoti ^b^mahākāruṇiko^eb^ti sabbaṃ vuttanayeneva veditabbaṃ. Atha vā mahatī pasatthā karuṇā assa atthīti mahākāruṇiko. Pūjāvacano hettha mahantasaddo ‘‘mahāpuriso’’tiādīsu viya. Pasatthā ca bhagavato karuṇā mahākaruṇāsamāpattivasenapi pavattito anaññasādhāraṇattāti.</p>
              <p>[03]Evaṃ ^a^M1.0010^ea^ karuṇāmukhena saṅkhepato sakalasabbaññuguṇehi bhagavantaṃ thometvā idāni saddhammaṃ thometuṃ ^b^‘‘asambudha’’^eb^ntiādimāha. Tattha ^b^asambudha^eb^nti pubbakālakiriyāniddeso, tassa asambujjhanto appaṭivijjhantoti attho, yathāsabhāvaṃ appaṭivijjhanatoti vuttaṃ hoti. Hetuattho hettha antasaddo ‘‘paṭhanto nisīdatī’’tiādīsu viya. ^b^Ya^eb^nti pubbakālakiriyāya aniyamato kammaniddeso. ^b^Buddhanisevita^eb^nti tassa visesanaṃ. Tattha buddhasaddassa tāva ‘‘bujjhitā saccānīti buddho, bodhetā pajāyāti buddho’’tiādinā (mahāni. 192) niddesanayena attho veditabbo. Atha vā savāsanāya aññāṇaniddāya accantavigamato, buddhiyā vā vikasitabhāvato buddhavāti ^b^buddho^eb^ jāgaraṇavikasanatthavasena. Atha vā kassacipi ñeyyadhammassa anavabuddhassa abhāvena ñeyyavisesassa kammabhāvena aggahaṇato kammavacanicchāya abhāvena avagamanatthavaseneva kattuniddeso labbhatīti buddhavāti buddho. Atthato pana pāramitāparibhāvito sayambhūñāṇena saha vāsanāya vihataviddhaṃsitaniravasesakileso mahākaruṇāsabbaññutaññāṇādiaparimeyyaguṇagaṇādhāro khandhasantāno buddho. Yathāha ‘‘buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto balesu ca vasībhāva’’nti (mahāni. 192; cūḷani. pārāyanatthutigāthāniddesa 97; paṭi. ma. 1.161). Tena evaṃ nirupamappabhāvena buddhena nisevitaṃ gocarāsevanābhāvanāsevanāhi yathārahaṃ nisevitaṃ anubhūtanti attho.</p>
              <p>[03]Tattha nibbānaṃ gocarāsevanāvaseneva nisevitaṃ, maggo pana attanā bhāvito ca bhāvanāsevanāvasena sevito, parehi uppāditāni pana maggaphalāni cetopariyañāṇādinā yadā parijānāti, attanā uppāditāni vā paccavekkhaṇañāṇena paricchindati, tadā gocarāsevanāvasenapi ^a^V1.0011^ea^ sevitāni hontiyeva. Ettha ca pariyattidhammassapi pariyāyato dhammaggahaṇena gahaṇe sati sopi desanāsammasanañāṇagocaratāya gocarāsevanāya sevitoti sakkā gahetuṃ. ‘‘Abhidhammanayasamuddaṃ adhigacchati, tīṇi piṭakāni sammasī’’ti ca aṭṭhakathāyaṃ vuttattā pariyattidhammassapi sacchikiriyāya sammasanapariyāyo labbhatīti yaṃ asambudhaṃ asambujjhanto asacchikarontoti atthasambhavato sopi idha vutto evāti daṭṭhabbaṃ. Tampi ^a^M1.0011^ea^ ca appaṭivijjhanto bhavābhavaṃ gacchati, pariññātadhammavinayo pana tadatthapaṭipattiyā sammāpaṭipanno na cirasseva dukkhassantaṃ karissati. Vuttañhetaṃ –</p>
              <p>[21]‘‘Yo imasmiṃ dhammavinaye, appamatto vihassati;</p>
              <p>[22]Pahāya jātisaṃsāraṃ, dukkhassantaṃ karissatī’’ti. (dī. ni. 2.185; saṃ. ni. 1.185);</p>
              <p>[03]Ettha ca kiñcāpi maggaphalanibbānāni paccekabuddhabuddhasāvakehipi gocarāsevanādinā sevitāni honti, tathāpi ukkaṭṭhaparicchedavasena ‘‘buddhanisevita’’nti vuttaṃ. ^b^Kenaci^eb^ pana buddhasaddassa sāmaññato buddhānubuddhapaccekabuddhānampi ettheva saṅgaho vutto.</p>
              <p>[03]^b^Bhavābhava^eb^nti aparakālakiriyāya kammaniddeso, bhavato bhavanti attho. Atha vā ^b^bhavābhava^eb^nti sugatiduggativasena hīnapaṇītavasena ca khuddakaṃ mahantañca bhavanti attho. Vuddhatthopi hi a-kāro dissati ‘‘asekkhā dhammā’’tiādīsu viya. Tasmā ^b^abhavo^eb^ti mahābhavo vuccati. Atha vā ^b^bhavo^eb^ti vuddhi, ^b^abhavo^eb^ti hāni. ^b^Bhavo^eb^ti vā sassatadiṭṭhi, ^b^abhavo^eb^ti ucchedadiṭṭhi. Vuttappakāro bhavo ca abhavo ca bhavābhavo. Taṃ bhavābhavaṃ. ^b^Gacchatī^eb^ti aparakālakiriyāniddeso. ^b^Jīvaloko^eb^ti sattaloko. Jīvaggahaṇena hi saṅkhārabhājanalokaṃ nivatteti tassa bhavābhavagamanāsambhavato. Namo atthūti pāṭhaseso daṭṭhabbo.</p>
              <p>[03]^b^Avijjādikilesajālaviddhaṃsino^eb^ti dhammavisesanaṃ. Tattha avindiyaṃ vindatīti ^b^avijjā^eb^. Pūretuṃ ayuttaṭṭhena kāyaduccaritādi avindiyaṃ nāma, aladdhabbanti attho. Tabbiparītato kāyasucaritādi vindiyaṃ nāma, taṃ vindiyaṃ na vindatīti vā avijjā, khandhānaṃ rāsaṭṭhaṃ, āyatanānaṃ āyatanaṭṭhaṃ, dhātūnaṃ suññataṭṭhaṃ, indriyānaṃ adhipatiyaṭṭhaṃ, saccānaṃ tathaṭṭhaṃ aviditaṃ karotīti vā avijjā, dukkhādīnaṃ pīḷanādivasena vuttaṃ catubbidhaṃ atthaṃ aviditaṃ karotītipi avijjā, antavirahite saṃsāre sabbayonigatibhavaviññāṇaṭṭhitisattāvāsesu satte javāpetīti ^a^V1.0012^ea^ vā avijjā, paramatthato avijjamānesupi itthipurisādīsu javati, vijjamānesupi khandhādīsu na javatīti vā avijjā. Sā ādi yesaṃ taṇhādīnaṃ te avijjādayo, teyeva ^a^M1.0012^ea^ kilissanti etehi sattāti ^b^kilesā,^eb^ teyeva ca sattānaṃ bandhanaṭṭhena jālasadisāti ^b^jālaṃ,^eb^ taṃ viddhaṃseti sabbaso vināseti sīlenāti avijjādikilesajālaviddhaṃsī. Nanu cettha sapariyattiko navalokuttaradhammo adhippeto, tattha ca maggoyeva kilese viddhaṃseti, netareti ce? Vuccate. Maggassapi nibbānamāgamma kilesaviddhaṃsanato nibbānampi kilese viddhaṃseti nāma, maggassa kilesaviddhaṃsanakiccaṃ phalena nipphannanti phalampi ‘‘kilesaviddhaṃsī’’ti vuccati. Pariyattidhammopi kilesaviddhaṃsanassa paccayattā ‘‘kilesaviddhaṃsī’’ti vattumarahatīti na koci doso.</p>
              <p>[03]^b^Dhammavarassa tassā^eb^ti pubbe aniyamitassa niyamavacanaṃ. Tattha yathānusiṭṭhaṃ paṭipajjamāne catūsu apāyesu apatamāne dhāretīti ^b^dhammo^eb^.</p>
              <p>[21]‘‘Ye keci dhammaṃ saraṇaṃ gatāse, na te gamissanti apāyabhūmiṃ;</p>
              <p>[22]Pahāya mānusaṃ dehaṃ, devakāyaṃ paripūressantī’’ti. (dī. ni. 2.332; saṃ. ni. 1.37) –</p>
              <p>[07]Hi vuttaṃ. Saṃsāradukkhe vā apatamāne katvā dhāretīti dhammo maggaphaluppattiyā sattakkhattuparamatādivasena saṃsārassa paricchinnattā. Apāyādinibbattakakilesaviddhaṃsanañcettha dhāraṇaṃ. Evañca katvā ariyamaggo tassa tadatthasiddhihetutāya nibbānañcāti ubhayameva nippariyāyato dhāreti, ariyaphalaṃ pana taṃsamucchinnakilesapaṭippassambhanena tadanuguṇatāya, pariyattidhammo tadadhigamahetutāyāti ubhayaṃ pariyāyato dhāretīti veditabbaṃ. Vuttappakāro dhammoyeva attano uttaritarābhāvena varo pavaro anuttaroti ^b^dhammavaro,^eb^ tassa dhammavarassa namo atthūti sambandho. Ettāvatā cettha amhehi sārattho pakāsito. Yaṃ panettha ^b^kenaci^eb^ papañcitaṃ, amhehi ca idha na dassitaṃ, na taṃ sārato paccetabbaṃ. Ito paresupi evameva daṭṭhabbaṃ. Tasmā ito paṭṭhāya ettakampi avatvā sāratthameva dassayissāma. Yattha pana ^b^kenaci^eb^ accantaviruddhaṃ likhitaṃ, tampi katthaci dassayissāma. Ettha ca ‘‘avijjādikilesajālaviddhaṃsino’’ti etena svākkhātatādīhi dhammaṃ thometi, ‘‘dhammavarassā’’ti etena aññassa visiṭṭhassa abhāvadīpanato paripuṇṇatāya. Paṭhamena vā pahānasampadaṃ dhammassa dasseti, dutiyena pabhāvasampadaṃ.</p>
              <p>[03]Evaṃ ^a^M1.0013^ea^^a^V1.0013^ea^ saṅkhepeneva sabbadhammaguṇehi saddhammaṃ thometvā idāni ariyasaṅghaṃ thometuṃ ^b^‘‘guṇehī’’^eb^tiādimāha. ‘‘Guṇehī’’ti padassa ‘‘yutto’’ti iminā sambandho. Idāni yehi guṇehi yutto, te dassento ^b^‘‘sīlasamādhī’’^eb^tiādimāha. Tattha catupārisuddhisīlādi ^b^‘‘sīla’’^eb^nti vuccati. ^b^Samādhī^eb^ti paṭhamajjhānādi. Samādhisīsena hi paṭhamajjhānādayo vuttā. ^b^Paññā^eb^ti maggapaññā. Vimutti ca vimuttiñāṇañca vimuttivimuttiñāṇanti vattabbe ekadesasarūpekasesanayena ‘‘vimuttiñāṇa’’nti vuttaṃ. Ādisaddapariyāyena pabhutisaddena vā vimuttiggahaṇaṃ veditabbaṃ. Tattha ^b^vimuttī^eb^ti phalaṃ. ^b^Vimuttiñāṇa^eb^nti paccavekkhaṇañāṇaṃ. ^b^Pabhuti^eb^-saddena chaḷabhiññācatupaṭisambhidādayo guṇā saṅgahitāti daṭṭhabbaṃ. Ettha ca sīlādayo guṇā lokiyā lokuttarā ca yathāsambhavaṃ niddiṭṭhāti veditabbā. Yaṃ panettha ^b^kenaci^eb^ vuttaṃ ‘‘sīlādayo kiñcāpi lokiyalokuttarā yathāsambhavaṃ labbhanti, tathāpi ante ‘ariyasaṅgha’nti vacanato sīlādayo cattāro dhammakkhandhā lokuttarāvā’’ti, taṃ tassa matimattaṃ. Na hi ariyasaṅghassa lokiyaguṇehipi thomanāya koci doso dissati, sabbaññubuddhassapi tāva lokiyalokuttaraguṇehi thomanā hoti, kimaṅgaṃ pana ariyasaṅghassāti.</p>
              <p>[03]Kusalatthikānaṃ janānaṃ puññassa vuddhiyā khettasadisattā khettanti āha ^b^‘‘khettaṃ janānaṃ kusalatthikāna’’^eb^nti. Khittaṃ bījaṃ mahapphalabhāvakaraṇena tāyatīti hi khettaṃ, pubbaṇṇāparaṇṇaviruhanabhūmi, taṃsadisattā ariyasaṅghopi ‘‘khetta’’nti vuccati. Iminā ariyasaṅghassa anuttarapuññakkhettabhāvaṃ dīpeti. ‘‘Anuttaraṃ puññakkhettaṃ lokassā’’ti hi vuttaṃ. ^b^Ta^eb^nti pubbe ‘‘yo’’ti aniyamena vuttassa niyamavacanaṃ. ^b^Ariyasaṅgha^eb^nti ettha ārakattā kilesehi, anaye na iriyanato, aye ca iriyanato ariyā niruttinayena. Atha vā sadevakena lokena saraṇanti araṇīyato upagantabbato upagatānañca tadatthasiddhito ariyā. Ariyānaṃ saṅgho samūhoti ^b^ariyasaṅgho^eb^. Atha vā ariyo ca so yathāvuttanayena saṅgho ca diṭṭhisīlasāmaññena saṃhatabhāvatoti ariyasaṅgho, aṭṭha ariyapuggalā. Taṃ ariyasaṅghaṃ. Bhagavato aparabhāge buddhadhammaratanānampi samadhigamo saṅgharatanādhīnoti ariyasaṅghassa bahūpakārataṃ dassetuṃ idheva ^b^‘‘sirasā namāmī’’^eb^ti vuttanti daṭṭhabbaṃ.</p>
              <p>[03]Evaṃ ^a^M1.0014^ea^ gāthāttayena saṅkhepato sakalaguṇasaṃkittanamukhena ratanattayassa paṇāmaṃ katvā idāni taṃ nipaccakāraṃ yathādhippete payojane pariṇāmento āha ^b^‘‘icceva’’^eb^miccādi. Iccevaṃ yathāvuttanayena ^b^accantaṃ^eb^ ekantena ^b^namassaneyyaṃ^eb^ namassitabbaṃ ratanattayaṃ ^b^namassamāno^eb^ kāyavācācittehi vandamāno ahaṃ vipulaṃ yaṃ puññābhisandaṃ alatthanti sambandho. Tattha buddhādayo ^a^V1.0014^ea^ ratijananaṭṭhena ^b^ratanaṃ^eb^. Tesañhi ‘‘itipi so bhagavā’’tiādinā yathābhūtaguṇe āvajjentassa amatādhigamahetubhūtaṃ anappakaṃ pītipāmojjaṃ uppajjati. Yathāha –</p>
              <p>[08]‘‘Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye rāgapariyuṭṭhitaṃ cittaṃ hoti, na dosapariyuṭṭhitaṃ cittaṃ hoti, na mohapariyuṭṭhitaṃ cittaṃ hoti, ujugatamevassa tasmiṃ samaye cittaṃ hoti, ujugatacitto kho pana, mahānāma, ariyasāvako labhati atthavedaṃ, labhati dhammavedaṃ, labhati dhammūpasaṃhitaṃ pāmojjaṃ, pamuditassa pīti jāyatī’’tiādi (a. ni. 11.11).</p>
              <p>[03]Cittīkatādibhāvo vā ratanaṭṭho. Vuttañhetaṃ –</p>
              <p>[21]‘‘Cittīkataṃ mahagghañca, atulaṃ dullabhadassanaṃ;</p>
              <p>[22]Anomasattaparibhogaṃ, ratanaṃ tena vuccatī’’ti. (dī. ni. aṭṭha. 2.33);</p>
              <p>[07]Cittīkatabhāvādayo ca anaññasādhāraṇā buddhādīsuyeva labbhantīti.</p>
              <p>[03]‘‘Puññābhisandanti puññarāsiṃ puññappavattaṃ vā’’ti ^b^mahāgaṇṭhipade^eb^ vuttaṃ. ^b^Majjhimagaṇṭhipade^eb^ pana ^b^cūḷagaṇṭhipade^eb^ ca ‘‘puññābhisandanti puññābhinisaṃsa’’ntipi attho vutto. ^b^Puññābhisanda^eb^nti puññanadiṃ, puññappavāhanti evaṃ panettha attho veditabbo. Avicchedena pavattiyamānañhi puññaṃ abhisandanaṭṭhena ‘‘puññābhisando’’ti vuccati. Teneva sāratthapakāsiniyā saṃyuttanikāyaṭṭhakathāya (saṃ. ni. aṭṭha. 3.5.1027) –</p>
              <p>[08]‘‘Cattārome, bhikkhave, puññābhisandā kusalābhisandā sukhassāhārā. Katame cattāro? Idha, bhikkhave, ariyasāvako buddhe aveccappasādena samannāgato hoti ‘itipi ^a^M1.0015^ea^ so bhagavā…pe… buddho bhagavā’ti, ayaṃ paṭhamo puññābhisando kusalābhisando sukhassāhāro’’ti (saṃ. ni. 5.1027) –</p>
              <p>[07]Evamādikāya pāḷiyā atthaṃ dassento ‘‘puññābhisandā kusalābhisandāti puññanadiyo kusalanadiyo’’ti vuttaṃ. Yaṃ pana ^b^gaṇṭhipade^eb^ vuttaṃ ‘‘puññābhisandanti puññaphala’’nti, taṃ na sundaraṃ ^a^V1.0015^ea^. Na hi ratanattayaṃ namassamāno tasmiṃ khaṇe puññaphalaṃ alattha, kintu anappakaṃ puññarāsiṃ tadā alabhi, tassa ca phalaṃ paralokabhāgī, diṭṭhadhamme tu antarāyavighāto tassa ca puññassa ānisaṃsamattakaṃ, ‘‘tassānubhāvena hatantarāyo’’ti ca vuttaṃ, na ca puññaphale anuppanne tassānubhāvena hatantarāyabhāvo na sijjhati, na cetaṃ tasmiṃyeva khaṇe diṭṭhadhammavedanīyaṃ ahosi. Tasmā tassa mahato puññappavāhassa ānubhāvena hatantarāyoti ayameva attho yujjati. Athāpi paṇāmakiriyāya janitattā puññameva puññaphalanti tassādhippāyo siyā, evaṃ sati yujjeyya. So ca puññappavāho na appamattako, atha kho mahantoyevāti dassento āha ^b^‘‘vipula’’^eb^nti, mahantaṃ anappakanti vuttaṃ hoti. ^b^Alattha^eb^nti alabhiṃ, pāpuṇinti attho.</p>
              <p>[03]^b^Tassānubhāvenā^eb^ti tassa yathāvuttassa puññappavāhassa ānubhāvena balena. ^b^Hatantarāyo^eb^ti taṃtaṃsampattiyā vibandhanavasena sattasantānassa antare vemajjhe eti āgacchatīti antarāyo, diṭṭhadhammikādianattho. Paṇāmapayojane vuttavidhinā hato viddhasto antarāyo upaddavo assāti hatantarāyo. Assa ‘‘vaṇṇayissaṃ vinaya’’nti iminā sambandho, hatantarāyo hutvā vinayaṃ vaṇṇayissanti vuttaṃ hoti. Etena tassa puññappavāhassa attano pasādasampattiyā ratanattayassa ca khettabhāvasampattiyā atthasaṃvaṇṇanāya upaghātakaupaddavānaṃ hanane samatthataṃ dīpeti.</p>
              <p>[03]Evaṃ ratanattayassa nipaccakārakaraṇe payojanaṃ dassetvā idāni yassa vinayapiṭakassa atthaṃ saṃvaṇṇetukāmo, tassa tāva bhagavato sāsanassa mūlapatiṭṭhānabhāvaṃ dassetvā tampi thomento āha ^b^‘‘yasmiṃ ṭhite’’^eb^tiādi. Aṭṭhitassa susaṇṭhitassa bhagavato sāsanaṃ yasmiṃ ^a^M1.0016^ea^ ṭhite patiṭṭhitaṃ hotīti yojetabbaṃ. Tattha ^b^yasmi^eb^nti yasmiṃ vinayapiṭake. ^b^Ṭhite^eb^ti pāḷito ca atthato ca anūnaṃ hutvā lajjīpuggalesu pavattanaṭṭhena ṭhiteti attho. ^b^Sāsana^eb^nti adhisīlādhicittādhipaññāsaṅkhātasikkhattayasaṅgahitaṃ sāsanaṃ. ^b^Aṭṭhitassā^eb^ti kāmasukhallikattakilamathānuyogasaṅkhāte antadvaye aṭṭhitassāti attho. ‘‘Appatiṭṭhaṃ khvāhaṃ, āvuso, anāyūhaṃ oghamatari’’nti (saṃ. ni. 1.1) hi vuttaṃ. Ayañcattho tīsupi ^b^sīhaḷagaṇṭhipadesu^eb^ vuttoyeva. ^b^Gaṇṭhipade^eb^ pana ‘‘aṭṭhitassāti parinibbutassapi bhagavato’’ti vuttaṃ.</p>
              <p>[03]^b^Patiṭṭhitaṃ hotī^eb^ti tesuyeva lajjīpuggalesu pavattanaṭṭhena patiṭṭhitaṃ hoti. ^b^Susaṇṭhitassā^eb^ti ettha tāva tīsupi ^b^gaṇṭhipadesu^eb^ idaṃ vuttaṃ ‘‘dvattiṃsamahāpurisalakkhaṇāsītianubyañjanehi samannāgamanavasena ^a^V1.0016^ea^ susaṇṭhānassāti attho. Anena assa rūpakāyasampattiṃ nidassetī’’ti. ^b^Gaṇṭhipade^eb^ pana ‘‘yathāṭhāne patiṭṭhitehi lakkhaṇehi samannāgatattā rūpakāyena susaṇṭhito, kāyavaṅkādirahitattā tādilakkhaṇasamannāgatattā ca nāmakāyenapī’’ti vuttaṃ. ^b^Kenaci^eb^ pana ‘‘catubrahmavihāravasena sattesu suṭṭhu sammā ca ṭhitassāti atthavasena vā susaṇṭhitassa. Susaṇṭhitattā hesa kevalaṃ sattānaṃ dukkhaṃ apanetukāmo hitaṃ upasaṃharitukāmo sampattiyā ca pamudito apakkhapatito ca hutvā vinayaṃ deseti. Tasmā imasmiṃ vinayasaṃvaṇṇanādhikāre sāruppāya thutiyā thomento āha ‘susaṇṭhitassā’’’ti vatvā ^b^‘‘gaṇṭhipadesu^eb^ vuttattho adhippetādhikārānurūpo na hotī’’ti vuttaṃ. Ayaṃ panettha amhākaṃ khanti – yathāvuttakāmasukhallikādiantadvaye aṭṭhitattāyeva majjhimāya paṭipadāya sammā ṭhitattā susaṇṭhitassāti evamattho gahetabboti. Evañhi sati ārambhānurūpathomanā katā hoti yathāvuttāntadvayaṃ vivajjetvā majjhimāya paṭipadāya vinayapaññattiyāyeva yebhuyyena pakāsanato.</p>
              <p>[03]^b^Ta^eb^nti pubbe ‘‘yasmi’’nti aniyametvā vuttassa niyamavacanaṃ, tassa ‘‘vinaya’’nti iminā sambandho. ^b^Asammissa^eb^nti bhāvanapuṃsakaniddeso, nikāyantaraladdhīhi asammissaṃ katvā anākulaṃ katvā vaṇṇayissanti vuttaṃ hoti. Sikkhāpadapaññattiyā anurūpassa kālamattassapi dhammasenāpatisāriputtattherasadisenapi duviññeyyabhāvato kevalaṃ buddhavisayaṃ vinayapiṭakaṃ attano ^a^M1.0017^ea^ balena vaṇṇayissāmīti vacanamattampi aññehi vattumasakkuṇeyyattā ^b^‘‘nissāya pubbācariyānubhāva’’^eb^nti āha. Pubbācariyānubhāvo nāma atthato pubbācariyehi saṃvaṇṇitā aṭṭhakathā, tatoyeva ca ‘‘pubbācariyānubhāvo aṭṭhakathā’’ti sabbattha ^b^gaṇṭhipadesu^eb^ vuttaṃ. Tasmā pubbācariyehi saṃvaṇṇitaṃ aṭṭhakathaṃ nissāya vaṇṇayissaṃ, na attanoyeva balaṃ nissāyāti vuttaṃ hoti.</p>
              <p>[03]Atha ‘‘porāṇaṭṭhakathāsu vijjamānāsu puna vinayasaṃvaṇṇanāya kiṃ payojana’’nti yo vadeyya, tassa porāṇaṭṭhakathāya anūnabhāvaṃ attano ca saṃvaṇṇanāya payojanaṃ dassento ^b^‘‘kāmañcā’’^eb^tiādimāha. ^b^Kāma^eb^nti ekantena, yathicchakaṃ vā, sabbasoti vuttaṃ hoti, tassa ‘‘saṃvaṇṇito’’ti iminā sambandho. Kāmaṃ saṃvaṇṇitoyeva, no na saṃvaṇṇitoti attho. Kehi pana so vinayo saṃvaṇṇitoti āha ^b^‘‘pubbācariyāsabhehī’’^eb^ti. Mahākassapattherādayo pubbācariyā eva akampiyaṭṭhena uttamaṭṭhena ca āsabhā, tehi pubbācariyāsabhehīti vuttaṃ hoti. Kīdisā panete pubbācariyāti āha ^b^‘‘ñāṇambū’’^eb^tiādi. Aggamaggañāṇasaṅkhātena ^b^ambunā^eb^^a^V1.0017^ea^ salilena ^b^niddhotāni^eb^ nissesato āyatiṃ anuppattidhammatāpādanena dhotāni vikkhālitāni visodhitāni rāgādīni tīṇi malāni kāmāsavādayo ca cattāro āsavā yehi te ^b^ñāṇambuniddhātamalāsavā,^eb^ tehīti attho. Iminā ca na kevalaṃ etesu ācariyabhāvoyeva, atha kho rāgādimalarahitā khīṇāsavā visuddhasattā eteti dasseti.</p>
              <p>[03]Khīṇāsavabhāvepi na ete sukkhavipassakā, atha kho evarūpehipi ānubhāvehi samannāgatāti dassento āha ^b^‘‘visuddhavijjāpaṭisambhidehī’’^eb^ti. Visuddhā accantaparisuddhā vijjā catasso ca paṭisambhidā yesaṃ te visuddhavijjāpaṭisambhidā, tehi. Ekadesena paṭisambhidaṃ appattānaṃ ariyānameva abhāvato etehi adhigatapaṭisambhidā paṭutaraladdhappabhedāti dassetuṃ ^b^visuddha^eb^ggahaṇaṃ kataṃ. ^b^Vijjā^eb^ti tisso vijjā, aṭṭha vijjā vā. Tattha dibbacakkhuñāṇaṃ pubbenivāsañāṇaṃ āsavakkhayañāṇañcāti imā tisso vijjā. Aṭṭha vijjā pana –</p>
              <p>[21]‘‘Vipassanāñāṇamanomayiddhi ^a^M1.0018^ea^,</p>
              <p>[27]Iddhippabhedopi ca dibbasotaṃ;</p>
              <p>[26]Parassa cetopariyāyañāṇaṃ,</p>
              <p>[27]Pubbenivāsānugatañca ñāṇaṃ;</p>
              <p>[26]Dibbañca cakkhāsavasaṅkhayo ca,</p>
              <p>[22]Etāni ñāṇāni idhaṭṭha vijjā’’ti. –</p>
              <p>[07]Evaṃ vipassanāñāṇamanomayiddhīhi saddhiṃ pariggahitā cha abhiññāyeva. Atthapaṭisambhidā dhammapaṭisambhidā niruttipaṭisambhidā paṭibhānapaṭisambhidāti catasso paṭisambhidā. Tattha saṅkhepato hetuphale ñāṇaṃ atthapaṭisambhidā, hetumhi ñāṇaṃ dhammapaṭisambhidā, hetuhetuphalānurūpaṃ vohāresu ñāṇaṃ niruttipaṭisambhidā, idaṃ ñāṇaṃ imamatthaṃ jotayatīti iminā ākārena heṭṭhā vuttesu tīsu ñāṇesu pavattañāṇaṃ paṭibhānapaṭisambhidā. Etāsaṃ pana vitthārakathā atipapañcabhāvato idha na vuccati. Paṭisambhidāppattānaṃ saddhammesu chekabhāvato āha ^b^‘‘saddhammasaṃvaṇṇanakovidehī’’^eb^ti. ‘‘Paṭisambhidāppattānampi dhammesu abhiyogavasena viseso hotīti laddhapaṭisambhidāsu sātisayataṃ dassetuṃ āhā’’tipi vadanti. ^b^Saddhammasaṃvaṇṇanakovidehī^eb^ti piṭakattayasaṅkhātassa saddhammassa saṃvaṇṇane sabbaso atthappakāsane kovidehi chekehi, kusalehīti attho.</p>
              <p>[03]Kilesajālaṃ ^a^V1.0018^ea^ parikkhārabāhullaṃ vā saṃlikhati tanuṃ karotīti ^b^sallekho^eb^. Idha pana khīṇāsavādhikārattā parikkhārabāhullassa sallikhanavaseneva attho gahetabbo, tatoyeva ca ^b^gaṇṭhipade^eb^ ‘‘sallekhiye parimitaparikkhāravuttiyā’’ti attho vutto. Sallekhassa bhāvo ^b^sallekhiyaṃ,^eb^ tasmiṃ sallekhiye, sallekhapaṭipattiyanti vuttaṃ hoti. ^b^Nosulabhūpamehī^eb^ti asulabhūpamehi sallekhapaṭipattiyā asukasadisāti tesaṃ upamāya anucchavikapuggalānaṃ dullabhattā natthi sulabhā upamā etesanti nosulabhūpamā. ^b^Mahāvihārassā^eb^ti cittalapabbatābhayagirisesanikāyadvayaṃ paṭikkhipati. ^b^Dhajūpamehī^eb^ti rathassa sañjānanahetukaṃ rathe baddhadhajaṃ viya ajānantānaṃ ‘‘asukehi ca asukehi ca therehi nivāsito ^a^M1.0019^ea^ mahāvihāro nāmā’’ti evaṃ mahāvihārassa sañjānanahetuttā mahāvihārassa dhajūpamehi. ^b^Saṃvaṇṇito^eb^ti sammā anūnaṃ katvā vaṇṇito. Saṃvaṇṇito ayaṃ vinayoti padacchedo kātabbo. ^b^Cittehi nayehī^eb^ti anekappabhedanayattā vicittehi nayehi. ^b^Sambuddhavaranvayehī^eb^ti sabbaññubuddhavaraṃ anugatehi, bhagavato adhippāyānugatehi nayehīti vuttaṃ hoti. Atha vā buddhavaraṃ anugatehi pubbācariyāsabhehīti sambandho kātabbo.</p>
              <p>[03]Evaṃ porāṇaṭṭhakathāya anūnabhāvaṃ dassetvā idāni attano saṃvaṇṇanāya payojanavisesaṃ dassetuṃ ^b^‘‘saṃvaṇṇanā’’^eb^tiādimāha. Idaṃ vuttaṃ hoti – kiñcāpi pubbācariyāsabhehi yathāvuttaguṇavisiṭṭhehi ayaṃ vinayo sabbaso vaṇṇito, tathāpi tesaṃ esā saṃvaṇṇanā sīhaḷadīpavāsīnaṃ bhāsāya saṅkhatattā racitattā dīpantare bhikkhujanassa sīhaḷadīpato aññadīpavāsino bhikkhugaṇassa kiñci atthaṃ payojanaṃ yasmā nābhisambhuṇāti na sampādeti na sādheti, tasmā imaṃ saṃvaṇṇanaṃ pāḷinayānurūpaṃ katvā buddhasirittherena ajjhiṭṭho idāni samārabhissanti. Tattha saṃvaṇṇiyati attho etāyāti ^b^saṃvaṇṇanā,^eb^ aṭṭhakathā. Sā pana dhammasaṅgāhakattherehi paṭhamaṃ tīṇi piṭakāni saṅgāyitvā tassa atthavaṇṇanānurūpeneva vācanāmaggaṃ āropitattā tisso saṅgītiyo āruḷhoyeva buddhavacanassa atthasaṃvaṇṇanābhūto kathāmaggo. Soyeva ca mahāmahindattherena tambapaṇṇidīpaṃ ābhato, pacchā tambapaṇṇiyehi mahātherehi nikāyantaraladdhīhi saṅkarapariharaṇatthaṃ sīhaḷabhāsāya ṭhapito. Tenāha ^b^‘‘sīhaḷadīpakenā’’^eb^tiādi. Sīhassa lānato gahaṇato ^b^sīhaḷo,^eb^ sīhakumāro. Taṃvaṃsajātatāya tambapaṇṇidīpe khattiyānaṃ tesaṃ nivāsatāya tambapaṇṇidīpassapi sīhaḷabhāvo veditabbo, tasmiṃ sīhaḷadīpe bhūtattā ^b^sīhaḷadīpakena vākyena^eb^ vacanena, sīhaḷabhāsāyāti vuttaṃ hoti.</p>
              <p>[03]^b^Pāḷinayānurūpa^eb^nti pāḷinayassa anurūpaṃ katvā, māgadhabhāsāya parivattitvāti vuttaṃ hoti ^a^V1.0019^ea^. ^b^Ajjhesana^eb^nti garuṭṭhāniyaṃ payirupāsitvā garutaraṃ payojanaṃ uddissa abhipatthanā ajjhesanā, taṃ ajjhesanaṃ, āyācananti attho. Tassa ‘‘samanussaranto’’ti iminā sambandho. Kassa ajjhesananti ^a^M1.0020^ea^ āha ^b^‘‘buddhasirivhayassa therassā’’^eb^ti. Buddhasirīti avhayo nāmaṃ yassa soyaṃ ^b^buddhasirivhayo,^eb^ tassa, itthannāmassa therassa ajjhesanaṃ sammā ādarena samanussaranto hadaye ṭhapentoti attho.</p>
              <p>[03]Idāni attano saṃvaṇṇanāya karaṇappakāraṃ dassento ^b^‘‘saṃvaṇṇanaṃ tañcā’’^eb^tiādimāha. Tattha tañca idāni vuccamānaṃ saṃvaṇṇanaṃ samārabhanto sakalāyapi mahāaṭṭhakathāya idha gahetabbato mahāaṭṭhakathaṃ tassā idāni vuccamānāya saṃvaṇṇanāya sarīraṃ katvā mahāpaccariyaṃ yo vinicchayo vutto, tatheva kurundīnāmādīsu vissutāsu aṭṭhakathāsu yo vinicchayo vutto, tatopi vinicchayato yuttamatthaṃ apariccajanto antogadhattheravādaṃ katvā saṃvaṇṇanaṃ samārabhissanti padatthasambandho veditabbo. Ettha ca attho kathiyati etāyāti atthakathā, sāyeva ^b^aṭṭhakathā^eb^ tthakārassa ṭṭhakāraṃ katvā ‘‘dukkhassa pīḷanaṭṭho’’tiādīsu (paṭi. ma. 1.17; 2.8) viya. ^b^Mahāpaccariya^eb^nti ettha ^b^paccarī^eb^ti uḷumpaṃ vuccati, tasmiṃ nisīditvā katattā tameva nāmaṃ jātaṃ. Kurundivallivihāro nāma atthi, tattha katattā ^b^kurundī^eb^ti nāmaṃ jātanti vadanti. Ādisaddena andhakaṭṭhakathaṃ saṅkhepaṭṭhakathañca saṅgaṇhāti. ^b^Vissutāsū^eb^ti sabbattha patthaṭāsu, pākaṭāsūti vuttaṃ hoti.</p>
              <p>[03]^b^Yuttamattha^eb^nti ettha tāva ^b^majjhimagaṇṭhipade cūḷagaṇṭhipade^eb^ ca idaṃ vuttaṃ ‘‘yuttamatthanti saṃvaṇṇetabbaṭṭhānassa yuttamatthaṃ, na pana tattha ayuttampi atthīti vuttaṃ hotī’’ti. ^b^Mahāgaṇṭhipade^eb^ panettha na kiñci vuttaṃ. ^b^Kenaci^eb^ pana ‘‘mahāaṭṭhakathānayena vinayayuttiyā vā yuttamattha’’nti vuttaṃ, taṃ yuttaṃ viya dissati mahāpaccariādīsupi katthaci ayuttassāpi atthassa upari vibhāvanato. ‘‘Aṭṭhakathaṃyeva gahetvā saṃvaṇṇanaṃ karissāmī’’ti vutte aṭṭhakathāsu vuttattheravādānaṃ bāhirabhāvo siyāti tepi antokattukāmo ^b^‘‘antogadhatheravāda’’^eb^nti āha, theravādepi antokatvāti vuttaṃ hoti. ^b^Saṃvaṇṇana^eb^nti aparakālakiriyāya kammaniddeso. Pubbe vuttaṃ tu ‘‘saṃvaṇṇana’’nti vacanaṃ tattheva ‘‘samārabhanto’’ti pubbakālakiriyāya kammabhāvena yojetabbaṃ. ^b^Sammā^eb^ti vattabbe gāthābandhavasena rassabhāvo katoti veditabbo.</p>
              <p>[03]Evaṃ ^a^M1.0021^ea^ karaṇappakāraṃ dassetvā idāni sotūhi paṭipajjitabbavidhiṃ dassento ^b^‘‘taṃ me’’^eb^tiādimāha. Idaṃ vuttaṃ hoti – idāni vuccamānaṃ taṃ mama saṃvaṇṇanaṃ dhammapadīpassa tathāgatassa ^a^V1.0020^ea^ dhammaṃ sāsanadhammaṃ pāḷidhammaṃ vā sakkaccaṃ paṭimānayantā pūjentā thirehi sīlakkhandhādīhi samannāgatattā therā, acirapabbajitattā navā, tesaṃ majjhe bhavattā majjhimā ca bhikkhū pasannacittā yathāvuttanayena sappayojanattā upari vakkhamānavidhinā pamāṇattā ca saddahitvā pītisomanassayuttacittā issāpakatā ahutvā nisāmentu suṇantūti. Tattha ^b^dhammappadīpassā^eb^ti dhammoyeva sattasantānesu mohandhakāravidhamanato padīpasadisattā padīpo assāti dhammapadīpo, bhagavā. Tassa dhammapadīpassa.</p>
              <p>[03]Idāni attano saṃvaṇṇanāya āgamavisuddhiṃ dassetvā pamāṇabhāvaṃ dassento ^b^‘‘buddhenā’’^eb^tiādimāha. Yatheva buddhena yo dhammo ca vinayo ca vutto, so tassa buddhassa yehi puttehi dhammasenāpatiādīhi tatheva ñāto, tesaṃ buddhaputtānaṃ matimaccajantā sīhaḷaṭṭhakathācariyā yasmā pure aṭṭhakathā akaṃsūti ayamettha sambandho. Tattha ^b^dhammo^eb^ti suttābhidhamme saṅgaṇhāti, ^b^vinayo^eb^ti sakalaṃ vinayapiṭakaṃ. Ettāvatā ca sabbampi buddhavacanaṃ niddiṭṭhaṃ hoti. Sakalañhi buddhavacanaṃ dhammavinayavasena duvidhaṃ hoti. ^b^Vutto^eb^ti pāḷito ca atthato ca buddhena bhagavatā vutto. Na hi bhagavatā abyākataṃ nāma tantipadaṃ atthi, sabbesaṃyeva attho kathito, tasmā sammāsambuddheneva tiṇṇaṃ piṭakānaṃ atthavaṇṇanākkamopi bhāsitoti daṭṭhabbaṃ. ^b^Tattha tattha bhagavatā pavattitā pakiṇṇakadesanāyeva hi aṭṭhakathā. Tatheva ñāto^eb^ti yatheva buddhena vutto, tatheva ekapadampi ekakkharampi avināsetvā adhippāyañca avikopetvā ñāto viditoti attho. ^b^Tesaṃ matimaccajantā^eb^ti tesaṃ buddhaputtānaṃ adhippāyaṃ apariccajantā. ^b^Aṭṭhakathā akaṃsū^eb^ti aṭṭhakathāyo akaṃsu. Katthaci ‘‘aṭṭhakathāmakaṃsū’’ti pāṭho dissati, tatthāpi soyevattho, ma-kāro pana padasandhivasena āgatoti daṭṭhabbo. ‘‘Aṭṭhakathā’’ti bahuvacananiddesena mahāpaccariyādikaṃ saṅgaṇhāti.</p>
              <p>[03]^b^Tasmā^eb^ti yasmā tesaṃ buddhaputtānaṃ adhippāyaṃ avikopetvā pure aṭṭhakathā akaṃsu, tasmāti attho. ^b^Hī^eb^ti nipātamattaṃ hetuatthassa ^a^M1.0022^ea^ ‘‘tasmā’’ti imināyeva pakāsitattā. Yadi aṭṭhakathāsu vuttaṃ sabbampi pamāṇaṃ, evaṃ sati tattha pamādalekhāpi pamāṇaṃ siyāti āha ^b^‘‘vajjayitvāna pamādalekha’’^eb^nti. Tattha ^b^pamādalekha^eb^nti aparabhāge potthakāruḷhakāle pamajjitvā likhanavasena pavattaṃ pamādapāṭhaṃ. Idaṃ vuttaṃ hoti – pamādena satiṃ apaccupaṭṭhapetvā adinnādānassa pubbapayoge ‘‘saccepi alikepi dukkaṭa’’nti vuttavacanasadisaṃ yaṃ likhitaṃ, taṃ vajjayitvā apanetvā sabbaṃ pamāṇanti. Vakkhati hi tattha –</p>
              <p>[08]‘‘Mahāaṭṭhakathāyaṃ ^a^V1.0021^ea^ pana saccepi alikepi dukkaṭameva vuttaṃ, taṃ pamādalikhitanti veditabbaṃ. Na hi adinnādānassa pubbapayoge pācittiyaṭṭhāne dukkaṭaṃ nāma atthī’’ti (pārā. aṭṭha. 1.94).</p>
              <p>[03]Kesaṃ pamāṇanti āha ^b^‘‘sikkhāsu sagāravānaṃ idha paṇḍitāna’’^eb^nti. ^b^Idhā^eb^ti imasmiṃ sāsane. Puna ‘‘yasmā’’ti vacanassa ko sambandhoti ce? Ettha tāva ^b^mahāgaṇṭhipade gaṇṭhipade^eb^ ca na kiñci vuttaṃ, ^b^majjhimagaṇṭhipade^eb^ pana ^b^cūḷagaṇṭhipade^eb^ ca idaṃ vuttaṃ ‘‘yasmā pamāṇaṃ, tasmā nisāmentu pasannacittā’’ti. Evamassa sambandho daṭṭhabbo. Yasmā aṭṭhakathāsu vuttaṃ pamāṇaṃ, tasmā idha vuttampi pamāṇamevāti pāṭhasesaṃ katvā ^b^vajirabuddhitthero^eb^ vadati. Tattha ^b^idhā^eb^ti imissā samantapāsādikāyāti attho gahetabbo.</p>
              <p>[03]Tattha ‘‘yasmā’’ti vacanassa paṭhamaṃ vuttasambandhavasena aṭṭhakathāsu vuttaṃ sabbampi pamāṇanti sādhitattā idāni vuccamānāpi saṃvaṇṇanā kevalaṃ vacanamatteneva bhinnā, atthato pana aṭṭhakathāyevāti dassetuṃ ^b^‘‘tato ca bhāsantaramevā’’^eb^tiādimāha. Pacchā vuttasambandhavasena pana idha vuttampi kasmā pamāṇanti ce? Yasmā vacanamattaṃ ṭhapetvā esāpi aṭṭhakathāyeva, tasmā pamāṇanti dassetuṃ ^b^‘‘tato ca bhāsantaramevā’’^eb^tiādimāha. Evamākulaṃ dubbiññeyyasabhāvañca katvā ^b^gaṇṭhipadesu^eb^ sambandho dassito, anākulavacano ca bhadantabuddhaghosācariyo. Na hi so evamākulaṃ katvā vattumarahati, tasmā yathādhippetamatthamanākulaṃ suviññeyyañca katvā yathāṭhitassa sambandhavaseneva dassayissāma. Kathaṃ? Yasmā aṭṭhakathāsu vuttaṃ pamāṇaṃ, tasmā sakkaccaṃ anusikkhitabbāti evamettha sambandho daṭṭhabbo. Yadi nāma aṭṭhakathāsu vuttaṃ pamāṇaṃ, ayaṃ pana ^a^M1.0023^ea^ idāni vuccamānā kasmā sakkaccaṃ anusikkhitabbāti āha ^b^‘‘tato ca bhāsantarameva hitvā’’^eb^tiādi. Idaṃ vuttaṃ hoti – yasmā aṭṭhakathāsu vuttaṃ pamāṇaṃ, yasmā ca ayaṃ saṃvaṇṇanāpi bhāsantarapariccāgādimattavisiṭṭhā, atthato pana abhinnāva, tatoyeva ca pamāṇabhūtā hessati, tasmā sakkaccaṃ ādaraṃ katvā anusikkhitabbāti. Tathā hi porāṇaṭṭhakathānaṃ pamāṇabhāvo, imissā ca saṃvaṇṇanāya bhāsantarapariccāgādimattavisiṭṭhāya atthato tato abhinnabhāvoti ubhayampetaṃ sakkaccaṃ anusikkhitabbabhāvahetūti daṭṭhabbaṃ. Na hi kevalaṃ porāṇaṭṭhakathānaṃ satipi pamāṇabhāve ayaṃ saṃvaṇṇanā tato bhinnā atthato aññāyeva ca sakkaccaṃ anusikkhitabbāti vattumarahati, nāpi imissā saṃvaṇṇanāya tatoabhinnabhāvepi porāṇaṭṭhakathānaṃ asati pamāṇabhāve ayaṃ saṃvaṇṇanā sakkaccaṃ anusikkhitabbāti ^a^V1.0022^ea^ vattuṃ yuttarūpā hoti, tasmā yathāvuttanayena ubhayampetaṃ sakkaccaṃ anusikkhitabbabhāvahetūti daṭṭhabbaṃ.</p>
              <p>[03]^b^Tato^eb^ti aṭṭhakathāto. ^b^Bhāsantarameva hitvā^eb^ti kañcukasadisaṃ sīhaḷabhāsaṃ apanetvā. ^b^Vitthāramaggañca samāsayitvā^eb^ti porāṇaṭṭhakathāsu upari vuccamānampi ānetvā tattha tattha papañcitaṃ ‘‘ñatticatutthena kammena akuppena ṭhānārahena upasampannoti bhikkhū’’ti (pārā. 45) ettha apalokanādīnaṃ catunnampi kammānaṃ vitthārakathā viya tādisaṃ vitthāramaggaṃ saṅkhipitvā vaṇṇayissāmāti adhippāyo. Tathā hi vakkhati –</p>
              <p>[08]‘‘Ettha ca ñatticatutthakammaṃ ekameva āgataṃ, imasmiṃ pana ṭhāne ṭhatvā cattāri saṅghakammāni nīharitvā vitthārato kathetabbānīti sabbāṭṭhakathāsu vuttaṃ, tāni ca ‘apalokanakammaṃ ñattikammaṃ ñattidutiyakammaṃ ñatticatutthakamma’nti paṭipāṭiyā ṭhapetvā vitthārena khandhakato parivārāvasāne kammavibhaṅgato ca pāḷiṃ āharitvā kathitāni. Tāni mayaṃ parivārāvasāne kammavibhaṅgeyeva vaṇṇayissāma. Evañhi sati paṭhamapārājikavaṇṇanā ca na bhāriyā bhavissati, yathāṭhitāya ca pāḷiyā vaṇṇanā suviññeyyā bhavissati, tāni ca ṭhānāni asuññāni bhavissanti, tasmā anupadavaṇṇanameva karomā’’ti (pārā. aṭṭha. 1.45 bhikkhupadabhājanīyavaṇṇanā).</p>
              <p>[03]^b^Vinicchayaṃ^eb^^a^M1.0024^ea^^b^sabbamasesayitvā^eb^ti taṃtaṃaṭṭhakathāsu vuttaṃ sabbampi vinicchayaṃ asesayitvā sesaṃ akatvā, kiñcimattampi apariccajitvāti vuttaṃ hoti. Vaṇṇituṃ yuttarūpaṃ hutvā anukkamena āgataṃ pāḷiṃ apariccajitvā saṃvaṇṇanato sīhaḷaṭṭhakathāsu ayuttaṭṭhāne vaṇṇitaṃ yathāṭhāneyeva saṃvaṇṇanato ca vuttaṃ ^b^‘‘tantikkamaṃ kiñci avokkamitvā’’^eb^ti, kiñci pāḷikkamaṃ anatikkamitvā anukkameneva vaṇṇayissāmāti adhippāyo.</p>
              <p>[03]^b^Suttantikānaṃ vacanānamattha^eb^nti suttantapāḷiyaṃ āgatānampi vacanānamatthaṃ. Sīhaḷaṭṭhakathāsu ‘‘suttantikānaṃ bhāro’’ti vatvā avuttānampi verañjakaṇḍādīsu jhānakathāānāpānassatisamāadhiādīnaṃ suttantavacanānamatthaṃ taṃtaṃsuttānurūpaṃ sabbaso paridīpayissāmīti adhippāyo. ^b^Hessatī^eb^ti bhavissati, kariyissatīti vā attho. Ettha ca paṭhamasmiṃ atthavikappe bhāsantarapariccāgādikaṃ catubbidhaṃ kiccaṃ nipphādetvā suttantikānaṃ vacanānamatthaṃ paridīpayantī ayaṃ vaṇṇanā bhavissatīti vaṇṇanāya vasena samānakattukatā veditabbā. Pacchimasmiṃ atthavikappe ^a^V1.0023^ea^ pana heṭṭhāvuttabhāsantarapariccāgādiṃ katvā suttantikānaṃ vacanānamatthaṃ paridīpayantī ayaṃ vaṇṇanā amhehi kariyissatīti evaṃ ācariyavasena samānakattukatā veditabbā. ^b^Vaṇṇanāpī^eb^ti ettha ^b^api^eb^saddaṃ gahetvā ‘‘tasmāpi sakkaccaṃ anusikkhitabbāti yojetabba’’nti ^b^cūḷagaṇṭhipade^eb^ vuttaṃ. Tattha pubbe vuttappayojanavisesaṃ pamāṇabhāvañca sampiṇḍetīti adhippāyo. ^b^Majjhimagaṇṭhipade^eb^ pana ‘‘tasmā sakkaccaṃ anusikkhitabbāpī’’ti sambandho vutto. Ettha pana na kevalaṃ ayaṃ vaṇṇanā hessati, atha kho anusikkhitabbāpīti imamatthaṃ sampiṇḍetīti adhippāyo. Etthāpi yathāṭhitavaseneva apisaddassa attho gahetabboti amhākaṃ khanti. Idaṃ vuttaṃ hoti – yasmā aṭṭhakathāsu vuttaṃ pamāṇaṃ, yasmā ca ayaṃ vaṇṇanāpi tato abhinnattā pamāṇabhūtāyeva hessati, tasmā sakkaccaṃ anusikkhitabbāti.</p>
              <p>[06]Ganthārambhakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Bāhiranidānakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]Idāni ^a^M1.0025^ea^^a^V1.0024^ea^ ‘‘taṃ vaṇṇayissaṃ vinaya’’nti paṭiññātattā yathāpaṭiññātavinayasaṃvaṇṇanaṃ kattukāmo saṃvaravinayapahānavinayādivasena vinayassa bahuvidhattā idha saṃvaṇṇetabbabhāvena adhippeto tāva vinayo vavatthapetabboti dassento āha ^b^‘‘tatthā’’^eb^tiādi. Tattha ^b^tatthā^eb^ti tāsu gāthāsu. ^b^Tāva^eb^-saddo paṭhamanti imasmiṃ atthe daṭṭhabbo. Tena paṭhamaṃ vinayaṃ vavatthapetvā pacchā tassa vaṇṇanaṃ karissāmīti dīpeti. ^b^Vavatthapetabbo^eb^ti niyametabbo. ^b^Tenetaṃ vuccatī^eb^ti yasmā vavatthapetabbo, tena hetunā etaṃ ‘‘vinayo nāmā’’tiādikaṃ niyāmakavacanaṃ vuccatīti attho. ^b^Assā^eb^ti vinayassa. ^b^Mātikā^eb^ti uddeso. So hi niddesapadānaṃ jananīṭhāne ṭhitattā mātā viyāti mātikāti vuccati.</p>
              <p>[03]Idāni vaṇṇetabbamatthaṃ mātikaṃ ṭhapetvā dassento āha ^b^‘‘vuttaṃ yenā’’^eb^tiādi. Idaṃ vuttaṃ hoti – etaṃ ‘‘tena samayena buddho bhagavā verañjāyaṃ viharatī’’tiādinidānavacanapaṭimaṇḍitaṃ vinayapiṭakaṃ yena puggalena vuttaṃ, yasmiṃ kāle vuttaṃ, yasmā kāraṇā vuttaṃ, yena dhāritaṃ, yena ca ābhataṃ, yesu patiṭṭhitaṃ, etaṃ yathāvuttavidhānaṃ vatvā tato ‘‘tena samayenā’’tiādipāṭhassa atthaṃ anekappakārato dassayanto vinayassa atthavaṇṇanaṃ karissāmīti. Ettha ca ‘‘vuttaṃ yena yadā yasmā’’ti idaṃ vacanaṃ ‘‘tena samayena buddho bhagavā’’tiādinidānavacanamattaṃ apekkhitvā vattukāmopi visuṃ avatvā ‘‘nidānena ādikalyāṇaṃ, ‘idamavocā’ti nigamanena pariyosānakalyāṇa’’nti ca vacanato nidānanigamanānipi satthudesanāya anuvidhānattā tadantogadhānevāti nidānassapi vinayapāḷiyaṃyeva antogadhattā ‘‘vuttaṃ yena yadā yasmā’’ti idampi vinayapiṭakasambandhaṃyeva katvā mātikaṃ ṭhapesi. Mātikāya hi ‘‘eta’’nti vuttaṃ vinayapiṭakaṃyeva sāmaññato sabbattha sambandhamupagacchati.</p>
              <p>[03]Idāni pana taṃ visuṃ nīharitvā dassento ^b^‘‘tattha vuttaṃ yenā’’^eb^tiādimāha. Tattha ^b^tatthā^eb^ti tesu mātikāpadesu. Atha kasmā idameva vacanaṃ sandhāya vuttanti āha ^b^‘‘idañhī’’^eb^tiādi. ^b^Ida^eb^nti ‘‘tena samayena buddho bhagavā’’tiādivacanaṃ ^a^M1.0026^ea^. ^b^Hi^eb^-saddo yasmāti atthe daṭṭhabbo, yasmā buddhassa bhagavato attapaccakkhavacanaṃ na hoti, tasmāti vuttaṃ hoti. ^b^Attapaccakkhavacanaṃ na hotī^eb^ti attano paccakkhaṃ katvā vuttavacanaṃ na hoti, bhagavatā vuttavacanaṃ ^a^V1.0025^ea^ na hotīti adhippāyo. ‘‘Attapaccakkhavacanaṃ na hotīti āhacca bhāsitaṃ na hotīti adhippāyo’’ti ^b^kenaci^eb^ vuttaṃ. ^b^Gaṇṭhipade^eb^ pana ‘‘attapaccakkhavacanaṃ na hotīti attano dharamānakāle vuttavacanaṃ na hotī’’ti likhitaṃ. Tadubhayampi atthato samānameva. Idāni pañhakaraṇaṃ vatvā anukkamena yathāvuttapañhavissajjanaṃ karonto ^b^‘‘āyasmatā’’^eb^tiādimāha. Iminā puggalaṃ niyameti, ^b^‘‘tañcā’’^eb^tiādinā kālaṃ niyameti. Tañca upālittherena vuttavacanaṃ kālato paṭhamamahāsaṅgītikāle vuttanti attho.</p>
            </h4>
          </h3>
          <h3>
            <h3n>Paṭhamamahāsaṅgītikathāvaṇṇanā</h3n>
            <h4>
              <h4n> </h4n>
              <p>[03]Idāni taṃ paṭhamamahāsaṅgītiṃ dassetukāmo tassā tantiāruḷhāya idha vacane kāraṇaṃ dassento ^b^‘‘paṭhamamahāsaṅgīti nāma cesā…pe… veditabbā’’^eb^ti āha. ^b^Paṭhamamahāsaṅgīti nāma cesā^eb^ti ^b^ca^eb^-saddo īdisesu ṭhānesu vattabbasampiṇḍanattho, tañca paṭhamamahāsaṅgītikāle vuttaṃ, esā ca paṭhamamahāsaṅgīti evaṃ veditabbāti vuttaṃ hoti. Upaññāsattho vā ^b^ca^eb^-saddo. ^b^Upaññāso^eb^ti ca vākyārambho vuccati. Esā hi ganthakārānaṃ pakati, yadidaṃ kiñci vatvā puna paraṃ vattumārabhantānaṃ casaddappayogo. Yaṃ pana ^b^kenaci^eb^ vuttaṃ ‘‘paṭhamamahāsaṅgīti nāma cāti ettha ca-saddo atirekattho, tena aññāpi atthīti dīpetī’’ti. Tadeva tassa ganthakkame akovidataṃ dasseti. Na hettha casaddena atirekattho viññāyati. Yadi cettha etadatthoyeva ca-kāro adhippeto siyā, evaṃ sati na kattabboyeva paṭhamasaddeneva aññāsaṃ dutiyādisaṅgītīnampi atthibhāvassa dīpitattā. Dutiyādiṃ upādāya hi paṭhamasaddappayogo dīghādiṃ upādāya rassādisaddappayogo viya. Yathāpaccayaṃ tattha tattha desitattā paññattattā ca vippakiṇṇānaṃ dhammavinayānaṃ saṅgahetvā gāyanaṃ kathanaṃ ^b^saṅgīti^eb^. Etena taṃtaṃsikkhāpadānaṃ suttānañca ādipariyosānesu antarantarā ca sambandhavasena ṭhapitaṃ saṅgītikāravacanaṃ ^a^M1.0027^ea^ saṅgahitaṃ hoti. Mahāvisayattā pūjanīyattā ca mahatī saṅgīti ^b^mahāsaṅgīti,^eb^ paṭhamā mahāsaṅgīti ^b^paṭhamamahāsaṅgīti^eb^. ^b^Nidānakosallattha^eb^nti nidadāti desanaṃ desakālādivasena aviditaṃ viditaṃ katvā nidassetīti nidānaṃ, tattha kosallaṃ nidānakosallaṃ, tadatthanti attho.</p>
              <p>[03]Sattānaṃ dassanānuttariyasaraṇādipaṭilābhahetubhūtāsu vijjamānāsupi aññāsu bhagavato kiriyāsu ‘‘buddho bodheyya’’nti paṭiññāya anulomanato veneyyānaṃ maggaphaluppattihetubhūtā kiriyā ^a^V1.0026^ea^ nippariyāyena buddhakiccanti āha ^b^‘‘dhammacakkappavattanañhi ādiṃ katvā’’^eb^ti. Tattha saddhindriyādidhammoyeva pavattanaṭṭhena cakkanti ^b^dhammacakkaṃ^eb^. Atha vā cakkanti āṇā, dhammato anapetattā dhammañca taṃ cakkañcāti dhammacakkaṃ, dhammena ñāyena cakkantipi dhammacakkaṃ. Yathāha –</p>
              <p>[08]‘‘Dhammañca pavatteti cakkañcāti dhammacakkaṃ, cakkañca pavatteti dhammañcāti dhammacakkaṃ, dhammena pavattetīti dhammacakkaṃ, dhammacariyāya pavattetīti dhammacakka’’ntiādi (paṭi. ma. 2.40).</p>
              <p>[03]^b^Katabuddhakicce^eb^ti kataṃ pariniṭṭhāpitaṃ buddhakiccaṃ yena, tasmiṃ katabuddhakicce bhagavati lokanātheti sambandho. Etena buddhakattabbassa kassacipi asesitabhāvaṃ dasseti. Tatoyeva hi so bhagavā parinibbutoti. Nanu ca sāvakehi vinītāpi vineyyā bhagavatāyeva vinītā honti, tathā hi sāvakabhāsitaṃ suttaṃ buddhavacananti vuccati, sāvakavineyyā ca na tāva vinītāti? Nāyaṃ doso tesaṃ vinayanūpāyassa sāvakesu ṭhapitattā. Tenevāha –</p>
              <p>[08]‘‘Na tāvāhaṃ pāpima parinibbāyissāmi, yāva na bhikkhū viyattā vinītā visāradā bahussutā āgatāgamā dhammadharā vinayadharā mātikādharā uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desessantī’’tiādi (dī. ni. 2.168).</p>
              <p>[03]‘‘Kusinārāya’’ntiādinā bhagavato parinibbutadesakālavisesadassanaṃ, ‘‘aparinibbuto bhagavā’’ti gāhassa micchābhāvadassanatthaṃ loke ^a^M1.0028^ea^ jātasaṃvaḍḍhabhāvadassanatthañca. Tathā hi manussabhāvassa supākaṭakaraṇatthaṃ mahābodhisattā carimabhave dārapariggahādīnipi karontīti. ^b^Kusinārāya^eb^nti evaṃnāmake nagare. Samīpatthe cetaṃ bhummavacanaṃ. ^b^Upavattane mallānaṃ sālavane^eb^ti tassa nagarassa upavattanabhūtaṃ mallarājūnaṃ sālavanuyyānaṃ dasseti. Tattha nagaraṃ pavisitukāmā uyyānato upecca vattanti gacchanti etenāti upavattananti sālavanaṃ vuccati. Yathā hi anurādhapurassa thūpārāmo dakkhiṇapacchimadisāyaṃ, evaṃ taṃ uyyānaṃ kusinārāya dakkhiṇapacchimadisāya hoti. Yathā ca thūpārāmato dakkhiṇadvārena nagaraṃ pavisanamaggo pācīnamukho gantvā uttarena nivattati, evaṃ uyyānato sālapanti pācīnamukhā gantvā uttarena nivattā, tasmā taṃ ‘‘upavattana’’nti vuccati. ^b^Yamakasālānamantare^eb^ti yamakasālānaṃ vemajjhe. Tattha ^a^V1.0027^ea^ kira bhagavato paññattassa parinibbānamañcassa ekā sālapanti sīsabhāge hoti, ekā pādabhāge, tatrāpi eko taruṇasālo sīsabhāgassa āsanno hoti, eko pādabhāgassa, tasmā ‘‘yamakasālānamantare’’ti vuttaṃ. Api ca ‘‘yamakasālā nāma mūlakkhandhaviṭapapattehi aññamaññaṃ saṃsibbetvā ṭhitasālā’’tipi ^b^mahāaṭṭhakathāyaṃ^eb^ vuttaṃ.</p>
              <p>[03]^b^Anupādisesāya nibbānadhātuyā^eb^ti upādīyate kammakilesehīti upādi, vipākakkhandhā kaṭattā ca rūpaṃ. So pana upādi kilesābhisaṅkhāramāranimmathanena nibbānappattiyaṃ anossaṭṭho, idha khandhamaccumāranimmathanena ossaṭṭho nisesitoti ayaṃ anupādisesā nibbānadhātu natthi etissā upādisesoti katvā. ^b^Nibbānadhātū^eb^ti cettha nibbutimattaṃ adhippetaṃ, itthambhūtalakkhaṇe cāyaṃ karaṇaniddeso. ^b^Parinibbāne^eb^ti parinibbānaṭṭhāne, nimittatthe vā bhummavacanaṃ, parinibbānahetu sannipatitānanti attho. Saṅghassa thero ^b^saṅghatthero^eb^. So pana saṅgho kiṃparimāṇoti āha ^b^‘‘sattannaṃ bhikkhusatasahassāna’’^eb^nti. Niccasāpekkhattā hi īdisesu samāso hotiyeva yathā ‘‘devadattassa garukula’’nti. ^b^Sattannaṃ bhikkhusatasahassāna^eb^nti ca saṅghattherānaṃyeva sattannaṃ bhikkhusatasahassānaṃ. Tadā hi ‘‘sannipatitā bhikkhū ettakā’’ti pamāṇarahitā. Tathā hi veḷuvagāme vedanāvikkhambhanato paṭṭhāya ‘‘na cirena bhagavā parinibbāyissatī’’ti sutvā tato tato āgatesu bhikkhūsu ekabhikkhupi pakkanto nāma natthi, tasmā gaṇanaṃ vītivatto saṅgho ahosi. Āyasmā ^a^M1.0029^ea^ mahākassapo dhammavinayasaṅgāyanatthaṃ bhikkhūnaṃ ussāhaṃ janesīti sambandho.</p>
              <p>[03]Tattha ^b^mahākassapo^eb^ti mahantehi sīlakkhandhādīhi samannāgatattā mahanto kassapoti mahākassapo, apica kumārakassapattheraṃ upādāya ayaṃ mahāthero ‘‘mahākassapo’’ti vuccati. Atha kimatthaṃ āyasmā mahākassapo dhammavinayasaṅgāyanatthaṃ ussāhaṃ janesīti āha ^b^‘‘sattāhaparinibbute’’^eb^tiādi. Satta ahāni samāhaṭāni sattāhaṃ, sattāhaṃ parinibbutassa assāti ^b^sattāhaparinibbuto,^eb^ bhagavā, tasmiṃ sattāhaparinibbute bhagavati, bhagavato parinibbānadivasato paṭṭhāya sattāhe vītivatteti vuttaṃ hoti. Subhaddena vuḍḍhapabbajitena vuttavacanaṃ samanussarantoti sambandho. Tattha ^b^subhaddo^eb^ti tassa nāmaṃ, vuḍḍhakāle pana pabbajitattā ^b^vuḍḍhapabbajito^eb^ti vuccati. ^b^‘‘Alaṃ āvuso’’^eb^tiādinā tena vuttavacanaṃ nidasseti. So hi sattāhaparinibbute bhagavati āyasmatā mahākassapattherena saddhiṃ pāvāya kusināraṃ addhānamaggappaṭipannesu pañcamattesu bhikkhusatesu avītarāge bhikkhū antarāmagge diṭṭhāajīvakassa ^a^V1.0028^ea^ santikā bhagavato parinibbānaṃ sutvā pattacīvarāni chaḍḍetvā bāhā paggayha nānappakāraṃ paridevante disvā evamāha.</p>
              <p>[03]Kasmā pana so evamāha? Bhagavati āghātena. Ayaṃ kira so ^b^khandhake^eb^ (mahāva. 303) āgate ātumāvatthusmiṃ nahāpitapubbako vuḍḍhapabbajito bhagavati kusinārato nikkhamitvā aḍḍhateḷasehi bhikkhusatehi saddhiṃ ātumaṃ gacchante ‘‘bhagavā āgacchatī’’ti sutvā āgatakāle ‘‘yāgudānaṃ karissāmī’’ti sāmaṇerabhūmiyaṃ ṭhite dve putte etadavoca ‘‘bhagavā kira tātā ātumaṃ āgacchati mahatā bhikkhusaṅghena saddhiṃ aḍḍhateḷasehi bhikkhusatehi, gacchatha tumhe tātā khurabhaṇḍaṃ ādāya nāḷiyāvāpakena anugharakaṃ anugharakaṃ āhiṇḍatha, loṇampi telampi taṇḍulampi khādanīyampi saṃharatha, bhagavato āgatassa yāgudānaṃ karissāmī’’ti. Te tathā akaṃsu. Atha bhagavati ātumaṃ āgantvā bhusāgārakaṃ paviṭṭhe subhaddo sāyanhasamayaṃ gāmadvāraṃ gantvā manusse āmantetvā ‘‘hatthakammamattaṃ me dethā’’ti hatthakammaṃ yācitvā ‘‘kiṃ bhante ^a^M1.0030^ea^ karomā’’ti vutte ‘‘idañcidañca gaṇhathā’’ti sabbūpakaraṇāni gāhāpetvā vihāre uddhanāni kāretvā ekaṃ kāḷakaṃ kāsāvaṃ nivāsetvā tādisameva pārupitvā ‘‘idaṃ karotha, idaṃ karothā’’ti sabbarattiṃ vicārento satasahassaṃ vissajjetvā bhojjayāguñca madhugoḷakañca paṭiyādāpesi. ^b^Bhojjayāgu^eb^ nāma bhuñjitvā pātabbayāgu, tattha sappimadhuphāṇitamacchamaṃsapupphaphalarasādi yaṃ kiñci khādanīyaṃ nāma atthi, taṃ sabbaṃ pavisati, kīḷitukāmānaṃ sīsamakkhanayoggā hoti sugandhagandhā.</p>
              <p>[03]Atha bhagavā kālasseva sarīrapaṭijagganaṃ katvā bhikkhusaṅghaparivuto piṇḍāya carituṃ ātumābhimukho pāyāsi. Manussā tassa ārocesuṃ ‘‘bhagavā piṇḍāya gāmaṃ pavisati, tayā kassa yāgu paṭiyāditā’’ti. So yathānivatthapāruteheva tehi kāḷakakāsāvehi ekena hatthena dabbiñca kaṭacchuñca gahetvā brahmā viya dakkhiṇajāṇumaṇḍalaṃ bhūmiyaṃ patiṭṭhāpetvā vanditvā ‘‘paṭiggaṇhatu me bhante bhagavā yāgu’’nti āha. Tato ‘‘jānantāpi tathāgatā pucchantī’’ti ^b^khandhake^eb^ (mahāva. 303) āgatanayena bhagavā pucchitvā ca sutvā ca taṃ vuḍḍhapabbajitaṃ vigarahitvā tasmiṃ vatthusmiṃ akappiyasamādāpanasikkhāpadaṃ khurabhaṇḍapariharaṇasikkhāpadañcāti dve sikkhāpadāni paññapetvā ‘‘bhikkhave anekakappakoṭiyo bhojanaṃ pariyesanteheva vītināmitā, idaṃ pana tumhākaṃ akappiyaṃ, adhammena uppannabhojanaṃ imaṃ paribhuñjitvā anekāni attabhāvasahassāni apāyesveva nibbattissanti, apetha mā gaṇhathā’’ti bhikkhācārābhimukho agamāsi, ekabhikkhunāpi na kiñci gahitaṃ.</p>
              <p>[03]Subhaddo ^a^V1.0029^ea^ anattamano hutvā ‘‘ayaṃ ‘sabbaṃ jānāmī’ti āhiṇḍati, sace na gahetukāmo pesetvā ārocetabbaṃ assa, pakkāhāro nāma sabbaciraṃ tiṭṭhanto sattāhamattaṃ tiṭṭheyya, idañca mama yāvajīvaṃ pariyattaṃ assa, sabbaṃ tena nāsitaṃ, ahitakāmo ayaṃ mayha’’nti bhagavati āghātaṃ bandhitvā dasabale dharamāne kiñci vattuṃ nāsakkhi. Evaṃ kirassa ahosi ‘‘ayaṃ uccakulā pabbajito mahāpuriso, sace kiñci vakkhāmi, mamaṃyeva santajjessatī’’ti. Svāyaṃ ajja mahākassapattherena saddhiṃ āgacchanto ‘‘parinibbuto bhagavā’’ti sutvā laddhassāso ^a^M1.0031^ea^ viya haṭṭhatuṭṭho evamāha. Thero pana taṃ sutvā hadaye pahāraṃ viya matthake patitasukkāsaniṃ viya maññi, dhammasaṃvego cassa uppajji ‘‘sattāhamattaparinibbuto bhagavā, ajjāpissa suvaṇṇavaṇṇaṃ sarīraṃ dharatiyeva, dukkhena bhagavatā ārādhitasāsane nāma evaṃ lahuṃ mahantaṃ pāpakasaṭaṃ kaṇṭako uppanno, alaṃ kho panesa pāpo vaḍḍhamāno aññepi evarūpe sahāye labhitvā sāsanaṃ osakkāpetu’’nti.</p>
              <p>[03]Tato thero cintesi ‘‘sace kho panāhaṃ imaṃ mahallakaṃ idheva pilotikaṃ nivāsetvā chārikāya okirāpetvā nīharāpessāmi, manussā ‘samaṇassa gotamassa sarīre dharamāneyeva sāvakā vivadantī’ti amhākaṃ dosaṃ dassessanti, adhivāsemi tāva. Bhagavatā hi desitadhammo asaṅgahitapuppharāsisadiso, tattha yathā vātena pahaṭapupphāni yato vā tato vā gacchanti, evameva evarūpānaṃ vasena gacchante gacchante kāle vinaye ekaṃ dve sikkhāpadāni nassissanti vinassissanti, sutte eko dve pañhavārā nassissanti, abhidhamme ekaṃ dve bhūmantarāni nassissanti, evaṃ anukkamena mūle naṭṭhe pisācasadisā bhavissāma, tasmā dhammavinayasaṅgahaṃ karissāmi, evaṃ sati daḷhasuttena saṅgahitapupphāni viya ayaṃ dhammavinayo niccalo bhavissati. Etadatthañhi bhagavā mayhaṃ tīṇi gāvutāni paccuggamanaṃ akāsi, tīhi ovādehi upasampadaṃ akāsi, kāyato cīvaraparivattanaṃ akāsi, ākāse pāṇiṃ cāletvā candopamapaṭipadaṃ kathento maññeva sakkhiṃ katvā kathesi, tikkhattuṃ sakalasāsanaratanaṃ paṭicchāpesi, mādise bhikkhumhi tiṭṭhamāne ayaṃ pāpo sāsane vaḍḍhiṃ mā alatthu, yāva adhammo na dippati, dhammo na paṭibāhīyati, avinayo na dippati, vinayo na paṭibāhīyati, adhammavādino na balavanto honti, dhammavādino na dubbalā honti, avinayavādino na balavanto honti, vinayavādino na dubbalā honti, tāva dhammañca vinayañca saṅgāyissāmi, tato bhikkhū attano attano pahonakaṃ gahetvā kappiyākappiye kathessanti, athāyaṃ pāpo sayameva niggahaṃ pāpuṇissati, puna sīsaṃ ukkhipituṃ na sakkhissati, sāsanaṃ iddhañceva phītañca bhavissatī’’ti. Cintetvā so ‘‘evaṃ nāma mayhaṃ cittaṃ ^a^V1.0030^ea^ uppanna’’nti kassaci anārocetvā ^a^M1.0032^ea^ bhikkhusaṅghaṃ samassāsetvā atha pacchā dhātubhājanadivase dhammavinayasaṅgāyanatthaṃ bhikkhūnaṃ ussāhaṃ janesi. Tena vuttaṃ ‘‘āyasmā mahākassapo sattāhaparinibbute…pe… dhammavinayasaṅgāyanatthaṃ bhikkhūnaṃ ussāhaṃ janesī’’ti.</p>
              <p>[03]Tattha ^b^ala^eb^nti paṭikkhepavacanaṃ. ^b^Āvuso^eb^ti paridevante bhikkhū ālapati. ^b^Mā socitthā^eb^ti citte uppannabalavasokena mā socittha. ^b^Mā paridevitthā^eb^ti vācāya mā paridevittha ‘‘paridevanaṃ vilāpo’’ti vacanato. Idāni asocanādīsu kāraṇaṃ dassento ^b^‘‘sumuttā maya’’^eb^ntiādimāha. ^b^Tena mahāsamaṇenā^eb^ti nissakke karaṇavacanaṃ, tato mahāsamaṇato suṭṭhu muttā mayanti attho, upaddutā ca homa tadāti adhippāyo. ^b^Homā^eb^ti vā atītatthe vattamānavacanaṃ, ahumhāti attho, anussaranto dhammasaṃvegavasenāti adhippāyo. Dhammasabhāvacintāvasena pavattaṃ sahottappañāṇaṃ dhammasaṃvego. Vuttañhetaṃ –</p>
              <p>[21]‘‘Sabbasaṅkhatadhammesu, ottappākārasaṇṭhitaṃ;</p>
              <p>[22]Ñāṇamohitabhārānaṃ, dhammasaṃvegasaññita’’nti.</p>
              <p>[03]^b^Ṭhānaṃ kho panetaṃ vijjatī^eb^ti tiṭṭhati ettha phalaṃ tadāyattavuttitāyāti ṭhānaṃ, hetu. ^b^Kho^eb^ti avadhāraṇe, etaṃ kāraṇaṃ vijjateva, no na vijjatīti attho. Kiṃ taṃ kāraṇanti āha ^b^‘‘yaṃ pāpabhikkhū’’^eb^tiādi. Ettha ^b^ya^eb^nti nipātamattaṃ, kāraṇaniddeso vā, yena kāraṇena antaradhāpeyyuṃ, tadetaṃ kāraṇaṃ vijjatīti attho. ^b^Pāpabhikkhū^eb^ti pāpikāya lāmikāya icchāya samannāgatā bhikkhū. Atīto atikkanto satthā ettha, etassāti vā ^b^atītasatthukaṃ,^eb^ pāvacanaṃ. Padhānaṃ vacanaṃ ^b^pāvacanaṃ,^eb^ dhammavinayanti vuttaṃ hoti. ^b^Pakkhaṃ labhitvā^eb^ti alajjīpakkhaṃ labhitvā. ^b^Na cirassevā^eb^ti na cireneva. ^b^Yāva ca dhammavinayo tiṭṭhatī^eb^ti yattakaṃ kālaṃ dhammo ca vinayo ca lajjīpuggalesu tiṭṭhati.</p>
              <p>[03]^b^Vuttañhetaṃ bhagavatā^eb^ti parinibbānamañcake nipannena bhagavatā bhikkhū ovadantena etaṃ vuttanti attho. ^b^Desito paññatto^eb^ti dhammopi desito ceva paññatto ca. Suttābhidhammasaṅgahitassa hi dhammassa abhisajjanaṃ pabodhanaṃ desanā, tasseva pakārato ñāpanaṃ vineyyasantāne ṭhapanaṃ paññāpanaṃ, tasmā dhammopi desito ceva paññatto cāti ^a^M1.0033^ea^ vutto. ^b^Paññatto^eb^ti ca ṭhapitoti attho. Vinayopi desito ceva paññatto ca. Vinayatantisaṅgahitassa hi atthassa kāyavācānaṃ vinayanato ^a^V1.0031^ea^ vinayoti laddhādhivacanassa atisajjanaṃ pabodhanaṃ desanā, tasseva pakārato ñāpanaṃ asaṅkarato ṭhapanaṃ paññāpanaṃ, tasmā vinayopi desito ceva paññatto cāti vuccati.</p>
              <p>[03]^b^So vo mamaccayenā^eb^ti so dhammavinayo tumhākaṃ mamaccayena satthā. Idaṃ vuttaṃ hoti – mayā vo ṭhiteneva ‘‘idaṃ lahukaṃ, idaṃ garukaṃ, idaṃ satekicchaṃ, idaṃ atekicchaṃ, idaṃ lokavajjaṃ, idaṃ paṇṇattivajjaṃ. Ayaṃ āpatti puggalassa santike vuṭṭhāti, ayaṃ gaṇassa, ayaṃ saṅghassa santike vuṭṭhātī’’ti sattannaṃ āpattikkhandhānaṃ avītikkamanīyatāvasena otiṇṇavatthusmiṃ sakhandhakaparivāro ubhatovibhaṅgo mahāvinayo nāma desito, taṃ sakalampi vinayapiṭakaṃ mayi parinibbute tumhākaṃ satthukiccaṃ sādhessati ‘‘idaṃ vo kattabbaṃ, idaṃ vo na kattabba’’nti kattabbākattabbassa vibhāgena anusāsanato. Ṭhiteneva ca mayā ‘‘ime cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgāni, ariyo aṭṭhaṅgiko maggo’’ti tena tena vineyyānaṃ ajjhāsayānurūpena pakārena ime sattatiṃsa bodhipakkhiyadhamme vibhajitvā suttantapiṭakaṃ desitaṃ, taṃ sakalampi suttantapiṭakaṃ mayi parinibbute tumhākaṃ satthukiccaṃ sādhessati taṃtaṃcariyānurūpaṃ sammāpaṭipattiyā anusāsanato. Ṭhiteneva ca mayā ‘‘pañcakkhandhā, dvādasāyatanāni, aṭṭhārasa dhātuyo, cattāri saccāni, bāvīsatindriyāni, nava hetū, cattāro āhārā, satta phassā, satta vedanā, satta saññā, satta cetanā, satta cittāni, tatrāpi ettakā dhammā kāmāvacarā, ettakā rūpāvacarā, ettakā arūpāvacarā, ettakā pariyāpannā, ettakā apariyāpannā, ettakā lokiyā, ettakā lokuttarā’’ti ime dhamme vibhajitvā abhidhammapiṭakaṃ desitaṃ, taṃ sakalampi abhidhammapiṭakaṃ mayi parinibbute tumhākaṃ satthukiccaṃ sādhessati, khandhādivibhāgena ñāyamānaṃ catusaccasambodhāvahattā satthārā sammāsambuddhena kattabbakiccaṃ nipphādessati. Iti sabbampetaṃ abhisambodhito yāva parinibbānā pañcacattālīsa vassāni bhāsitaṃ lapitaṃ, tīṇi piṭakāni, pañca nikāyā, navaṅgāni, caturāsīti dhammakkhandhasahassānīti evaṃ mahappabhedaṃ hoti. Iti imāni caturāsīti ^a^M1.0034^ea^ dhammakkhandhasahassāni tiṭṭhanti, ahaṃ ekova parinibbāyāmi, ahañca panidāni ekova ovadāmi anusāsāmi, mayi parinibbute imāni caturāsīti buddhasahassāni tumhe ovadissanti anusāsissanti ovādānusāsanīkiccassa nipphādanatoti.</p>
              <p>[03]^b^Sāsana^eb^nti pariyattipaṭipattipaṭivedhavasena tividhaṃ sāsanaṃ, nippariyāyato pana sattatiṃsa bodhipakkhiyadhammā. ^b^Addhaniya^eb^nti addhānamaggagāmīti addhaniyaṃ, addhānakkhamanti attho. ^b^Ciraṭṭhitika^eb^nti ^a^V1.0032^ea^ ciraṃ ṭhiti etassāti ciraṭṭhitikaṃ, sāsanaṃ, ^b^assa^eb^ bhaveyyāti sambandho. Idaṃ vuttaṃ hoti – yathā yena pakārena idaṃ sāsanaṃ dīghamaddhānaṃ pavattituṃ samatthaṃ, tatoyeva ciraṭṭhitikaṃ assa, tathā tena pakārena dhammañca vinayañca saṅgāyeyyanti.</p>
              <p>[03]Idāni sammāsambuddhena attano kataṃ anuggahavisesaṃ vibhāvento āha ^b^‘‘yañcāhaṃ bhagavatā’’^eb^tiādi. Tattha ‘‘yañcāha’’nti etassa ‘‘anuggahito’’ti etena sambandho. Tattha ^b^ya^eb^nti yasmā, yena kāraṇenāti vuttaṃ hoti. Kiriyāparāmasanaṃ vā etaṃ, tena ‘‘anuggahito’’ti ettha anuggaṇhanaṃ parāmasati. ^b^Dhāressasī^eb^tiādikaṃ pana bhagavā aññatarasmiṃ rukkhamūle mahākassapattherena paññattasaṅghāṭiyaṃ nisinno taṃ cīvaraṃ vikasitapadumapupphavaṇṇena pāṇinā antare parāmasanto āha. Vuttañhetaṃ ^b^kassapasaṃyutte^eb^ (saṃ. ni. 2.154) mahākassapatthereneva ānandattheraṃ āmantetvā kathentena –</p>
              <p>[08]‘‘Atha kho, āvuso, bhagavā maggā okkamma yena aññataraṃ rukkhamūlaṃ tenupasaṅkami, atha khvāhaṃ, āvuso, paṭapilotikānaṃ saṅghāṭiṃ catugguṇaṃ paññāpetvā bhagavantaṃ etadavocaṃ ‘idha, bhante, bhagavā nisīdatu, yaṃ mamassa dīgharattaṃ hitāya sukhāyā’ti. Nisīdi kho, āvuso, bhagavā paññatte āsane, nisajja kho maṃ, āvuso, bhagavā etadavoca ‘mudukā kho tyāyaṃ kassapa paṭapilotikānaṃ saṅghāṭī’ti. ‘Paṭiggaṇhātu me, bhante, bhagavā paṭapilotikānaṃ saṅghāṭiṃ anukampaṃ upādāyā’ti. ‘Dhāressasi pana me tvaṃ kassapa sāṇāni paṃsukūlāni nibbasanānī’ti. ‘Dhāressāmahaṃ, bhante, bhagavato sāṇāni paṃsukūlāni ^a^M1.0035^ea^ nibbasanānī’ti. So khvāhaṃ, āvuso, paṭapilotikānaṃ saṅghāṭiṃ bhagavato pādāsiṃ, ahaṃ pana bhagavato sāṇāni paṃsukūlāni nibbasanāni paṭipajji’’nti (saṃ. ni. 2.154).</p>
              <p>[03]Tattha (saṃ. ni. aṭṭha. 2.2.154) ^b^mudukā kho tyāya^eb^nti mudukā kho te ayaṃ. Kasmā bhagavā evamāhāti? Therena saha cīvaraṃ parivattetukāmatāya. Kasmā parivattetukāmo jātoti? Theraṃ attano ṭhāne ṭhapetukāmatāya. Kiṃ sāriputtamoggallānā natthīti? Atthi, evaṃ panassa ahosi ‘‘ime na ciraṃ ṭhassanti, kassapo pana vīsavassasatāyuko, ‘so mayi parinibbute sattapaṇṇiguhāyaṃ vasitvā dhammavinayasaṅgahaṃ katvā mama sāsanaṃ pañcavassasahassaparimāṇaṃ kālaṃ pavattanakaṃ karissatī’ti attano naṃ ṭhāne ṭhapemi, evaṃ bhikkhū kassapassa sussūsitabbaṃ maññissantī’’ti, tasmā evamāha. Thero pana yasmā cīvarassa ^a^V1.0033^ea^ vā pattassa vā vaṇṇe kathite ‘‘imaṃ tumhākaṃ gaṇhathā’’ti cārittameva, tasmā ‘‘paṭiggaṇhātu me bhante bhagavā’’ti āha. ^b^Dhāressasi pana me tvaṃ kassapā^eb^ti kassapa tvaṃ imāni paribhogajiṇṇāni paṃsukūlāni pārupituṃ sakkhissasīti vadati. Tañca kho na kāyabalaṃ sandhāya, paṭipattipūraṇaṃ pana sandhāya evamāha. Ayañhettha adhippāyo – ahaṃ imaṃ cīvaraṃ puṇṇaṃ nāma dāsiṃ pārupitvā āmakasusāne chaḍḍitaṃ tumbamattehi pāṇakehi samparikiṇṇaṃ te pāṇake vidhunitvā mahāariyavaṃse ṭhatvā aggahesiṃ, tassa me imaṃ cīvaraṃ gahitadivase dasasahassacakkavāḷe mahāpathavī mahāravaṃ viravamānā kampittha, ākāsaṃ taṭataṭāyi, cakkavāḷadevatā sādhukāraṃ adaṃsu ‘‘imaṃ cīvaraṃ gaṇhantena bhikkhunā jātipaṃsukūlikena jātiāraññikena jātiekāsanikena jātisapadānacārikena bhavituṃ vaṭṭati, tvaṃ imassa cīvarassa anucchavikaṃ kātuṃ sakkhissasī’’ti. Theropi attanā pañcannaṃ hatthīnaṃ balaṃ dhāreti. So taṃ atakkayitvā ‘‘ahametaṃ paṭipattiṃ pūressāmī’’ti ussāhena sugatacīvarassa anucchavikaṃ kātukāmo ‘‘dhāressāmahaṃ bhante’’ti āha. ^b^Paṭipajji^eb^nti paṭipannosiṃ. Evaṃ pana cīvaraparivattanaṃ katvā therena pārutacīvaraṃ bhagavā pārupi, satthu cīvaraṃ thero. Tasmiṃ samaye mahāpathavī udakapariyantaṃ katvā unnadantī kampittha.</p>
              <p>[03]^b^Sāṇāni^eb^^a^M1.0036^ea^^b^paṃsukūlānī^eb^ti matakaḷevaraṃ pariveṭhetvā chaḍḍitāni tumbamatte kimī papphoṭetvā gahitāni sāṇavākamayāni paṃsukūlacīvarāni. Rathikasusānasaṅkārakūṭādīnaṃ yattha katthaci paṃsūnaṃ upari ṭhitattā abbhuggataṭṭhena tesu paṃsukūlamivāti ^b^paṃsukūlaṃ^eb^. Atha vā paṃsu viya kucchitabhāvaṃ ulati gacchatīti paṃsukūlanti paṃsukūlasaddassa attho daṭṭhabbo. ^b^Nibbasanānī^eb^ti niṭṭhitavasanakiccāni, paribhogajiṇṇānīti attho. Ettha ‘‘kiñcāpi ekameva taṃ cīvaraṃ, anekāvayavattā pana bahuvacanaṃ kata’’nti ^b^majjhimagaṇṭhipade^eb^ vuttaṃ. ^b^Cīvare sādhāraṇaparibhogenā^eb^ti ettha attanā sādhāraṇaparibhogenāti viññāyamānattā viññāyamānatthassa ca-saddassa payoge kāmācārattā ‘‘attanā’’ti na vuttaṃ. ‘‘Dhāressasi pana me tvaṃ, kassapa, sāṇāni paṃsukūlānī’’ti hi vuttattā attanāva sādhāraṇaparibhogo viññāyati, nāññena. Na hi kevalaṃ saddatoyeva sabbattha atthanicchayo bhavissati atthapakaraṇādināpi yebhuyyena atthassa niyametabbattā. ^b^Ācariyadhammapālattherena^eb^ panettha idaṃ vuttaṃ ‘‘cīvare sādhāraṇaparibhogenāti ettha attanā samasamaṭṭhapanenāti idha attanāsaddaṃ ānetvā cīvare attanā sādhāraṇaparibhogenā’’ti yojetabbaṃ.</p>
              <p>[21]‘‘Yassa ^a^V1.0034^ea^ yena hi sambandho, dūraṭṭhampi ca tassa taṃ;</p>
              <p>[22]Atthato hyasamānānaṃ, āsannattamakāraṇa’’nti.</p>
              <p>[03]Atha vā bhagavatā cīvare sādhāraṇaparibhogena bhagavatā anuggahitoti yojanīyaṃ ekassapi karaṇaniddesassa sahayogakattutthajotakattasambhavatoti. Sabbattha ^b^‘‘ācariyadhammapālattherenā’’^eb^ti vutte suttantaṭīkākārenāti gahetabbaṃ. Samānaṃ dhāraṇametassāti ^b^sādhāraṇo,^eb^ paribhogo. Sādhāraṇaparibhogena ceva samasamaṭṭhapanena ca anuggahitoti sambandho.</p>
              <p>[03]Idāni (saṃ. ni. 2.152) –</p>
              <p>[08]‘‘Ahaṃ, bhikkhave, yāvade ākaṅkhāmi vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharāmi. Kassapopi, bhikkhave, yāvade ^a^M1.0037^ea^ ākaṅkhati vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati.</p>
              <p>[08]‘‘Ahaṃ, bhikkhave, yāvade ākaṅkhāmi vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja viharāmi. Kassapopi, bhikkhave, yāvade ākaṅkhati vitakkavicārānaṃ vūpasamā…pe… dutiyaṃ jhānaṃ upasampajja viharati.</p>
              <p>[08]‘‘Ahaṃ, bhikkhave, yāvade ākaṅkhāmi pītiyā ca virāgā upekkhako ca viharāmi, sato ca sampajāno sukhañca kāyena paṭisaṃvedemi, yaṃ taṃ ariyā ācikkhanti ‘upekkhako satimā sukhavihārī’ti, tatiyaṃ jhānaṃ upasampajja viharāmi. Kassapopi, bhikkhave, yāvade ākaṅkhati pītiyā ca virāgā upekkhako ca viharati…pe… tatiyaṃ jhānaṃ upasampajja viharati.</p>
              <p>[08]‘‘Ahaṃ, bhikkhave, yāvade ākaṅkhāmi sukhassa ca pahānā dukkhassa ca pahānā pubbeva somanassadomanassānaṃ atthaṅgamā adukkhamasukhaṃ upekkhāsatipārisuddhiṃ catutthaṃ jhānaṃ upasampajja viharāmi. Kassapopi, bhikkhave, yāvade ākaṅkhati sukhassa ca pahānā dukkhassa ca pahānā pubbeva…pe… catutthaṃ jhānaṃ upasampajja viharati.</p>
              <p>[08]‘‘Ahaṃ ^a^V1.0035^ea^, bhikkhave, yāvade ākaṅkhāmi sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā ‘ananto ākāso’ti ākāsānañcāyatanaṃ upasampajja viharāmi. Kassapopi, bhikkhave, yāvade ākaṅkhati sabbaso rūpasaññānaṃ samatikkamā…pe… ākāsānañcāyatanaṃ upasampajja viharati.</p>
              <p>[08]‘‘Ahaṃ, bhikkhave, yāvade ākaṅkhāmi sabbaso ākāsānañcāyatanaṃ samatikkama ‘anantaṃ viññāṇa’nti viññāṇañcāyatanaṃ upasampajja viharāmi. Kassapopi, bhikkhave, yāvade ākaṅkhati sabbaso ākāsānañcāyatanaṃ samatikkamma…pe… viññāṇañcāyatanaṃ upasampajja viharati.</p>
              <p>[08]‘‘Ahaṃ ^a^M1.0038^ea^, bhikkhave, yāvade ākaṅkhāmi sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanaṃ upasampajja viharāmi. Kassapopi, bhikkhave, yāvade ākaṅkhati…pe… ākiñcaññāyatanaṃ upasampajja viharati.</p>
              <p>[08]‘‘Ahaṃ, bhikkhave, yāvade ākaṅkhāmi sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharāmi. Kassapopi, bhikkhave, yāvade ākaṅkhati…pe… nevasaññānāsaññāyatanaṃ upasampajja viharati.</p>
              <p>[08]‘‘Ahaṃ, bhikkhave, yāvade ākaṅkhāmi sabbaso nevasaññānāsaññāyatanaṃ samatikkamma saññāvedayitanirodhaṃ upasampajja viharāmi. Kassapopi…pe… saññāvedayitanirodhaṃ upasampajja viharati.</p>
              <p>[08]‘‘Ahaṃ, bhikkhave, yāvade ākaṅkhāmi anekavihitaṃ iddhividhaṃ paccanubhomi, ekopi hutvā bahudhā homi, bahudhāpi hutvā eko homi, āvibhāvaṃ tirobhāvaṃ tirokuṭṭaṃ tiropākāraṃ tiropabbataṃ asajjamāno gacchāmi seyyathāpi ākāse, pathaviyāpi ummujjanimujjaṃ karomi seyyathāpi udake, udakepi abhijjamāne gacchāmi seyyathāpi pathaviyaṃ, ākāsepi pallaṅkena kamāmi seyyathāpi pakkhī sakuṇo, imepi candimasūriye evaṃmahiddhike evaṃmahānubhāve pāṇinā parimasāmi parimajjāmi, yāva brahmalokāpi kāyena vasaṃ vattemi. Kassapopi bhikkhave yāvade ākaṅkhati anekavihitaṃ iddhividhaṃ paccanubhoti…pe… yāva brahmalokāpi kāyena vasaṃ vatteti.</p>
              <p>[08]‘‘Ahaṃ ^a^V1.0036^ea^, bhikkhave, yāvade ākaṅkhāmi dibbāya sotadhātuyā visuddhāya atikkantamānusikāya ubho sadde suṇāmi dibbe ca mānuse ca ye dūre santike ca. Kassapopi, bhikkhave, yāvade ākaṅkhati dibbāya sotadhātuyā…pe… ye dūre santike ca.</p>
              <p>[08]‘‘Ahaṃ ^a^M1.0039^ea^, bhikkhave, yāvade ākaṅkhāmi parasattānaṃ parapuggalānaṃ cetasā ceto paricca pajānāmi, sarāgaṃ vā cittaṃ ‘sarāgaṃ citta’nti pajānāmi, vītarāgaṃ vā cittaṃ ‘vītarāgaṃ citta’nti pajānāmi, sadosaṃ vā cittaṃ…pe… vītadosaṃ vā cittaṃ…pe… samohaṃ vā cittaṃ…pe… vītamohaṃ vā cittaṃ…pe… saṃkhittaṃ vā cittaṃ…pe… vikkhittaṃ vā cittaṃ…pe… mahaggataṃ vā cittaṃ…pe… amahaggataṃ vā cittaṃ…pe… sauttaraṃ vā cittaṃ…pe… anuttaraṃ vā cittaṃ…pe… samāhitaṃ vā cittaṃ…pe… asamāhitaṃ vā cittaṃ…pe… vimuttaṃ vā cittaṃ…pe… avimuttaṃ vā cittaṃ ‘avimuttaṃ citta’nti pajānāmi. Kassapopi, bhikkhave, yāvade ākaṅkhati parasattānaṃ parapuggalānaṃ cetasā ceto paricca pajānāti, sarāgaṃ vā cittaṃ ‘sarāgaṃ citta’nti pajānāti…pe… avimuttaṃ vā cittaṃ ‘avimuttaṃ citta’nti pajānāti.</p>
              <p>[08]‘‘Ahaṃ, bhikkhave, yāvade ākaṅkhāmi anekavihitaṃ pubbenivāsaṃ anussarāmi. Seyyathidaṃ – ekampi jātiṃ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi jātiyo tiṃsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi anekepi saṃvaṭṭakappe anekepi vivaṭṭakappe anekepi saṃvaṭṭavivaṭṭakappe ‘amutrāsiṃ evaṃnāmo evaṃgotto evaṃvaṇṇo evamāhāro evaṃsukhadukkhappaṭisaṃvedī evamāyupariyanto, so tato cuto amutra udapādiṃ, tatrāpāsiṃ evaṃnāmo evaṃgotto evaṃvaṇṇo evamāhāro evaṃsukhadukkhappaṭisaṃvedī evamāyupariyanto, so tato cuto idhūpapanno’ti. Iti sākāraṃ sauddesaṃ anekavihitaṃ pubbenivāsaṃ anussarāmi. Kassapopi, bhikkhave, yāvade ākaṅkhati anekavihitaṃ pubbenivāsaṃ anussarati. Seyyathidaṃ – ekampi jātiṃ…pe… iti sākāraṃ sauddesaṃ anekavihitaṃ pubbenivāsaṃ anussarati.</p>
              <p>[08]‘‘Ahaṃ, bhikkhave, yāvade ākaṅkhāmi dibbena cakkhunā visuddhena atikkantamānusakena satte passāmi cavamāne upapajjamāne hīne ^a^M1.0040^ea^ paṇīte suvaṇṇe dubbaṇṇe ^a^V1.0037^ea^ sugate duggate, yathākammūpage satte pajānāmi ‘ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṃ upavādakā micchādiṭṭhikā micchādiṭṭhikammasamādānā, te kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapannā. Ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṃ anupavādakā sammādiṭṭhikā sammādiṭṭhikammasamādānā, te kāyassa bhedā paraṃ maraṇā sugatiṃ saggaṃ lokaṃ upapannā’ti. Iti dibbena cakkhunā visuddhena atikkantamānusakena satte passāmi cavamāne upapajjamāne hīne paṇīte suvaṇṇe dubbaṇṇe sugate duggate, yathākammūpage satte pajānāmi. Kassapopi, bhikkhave, yāvade ākaṅkhati dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate, yathākammūpage satte pajānāti.</p>
              <p>[08]‘‘Ahaṃ, bhikkhave, āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharāmi. Kassapopi, bhikkhave, āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharatī’’ti (saṃ. ni. 2.152) –</p>
              <p>[07]Evaṃ navānupubbavihārachaḷabhiññāppabhede uttarimanussadhamme attanā samasamaṭṭhapanatthāya bhagavatā vuttaṃ kassapasaṃyutte āgataṃ pāḷimimaṃ peyyālamukhena ādiggahaṇena ca saṅkhipitvā dassento āha ^b^‘‘ahaṃ bhikkhave’’^eb^tiādi.</p>
              <p>[03]Tattha ^b^yāvade ākaṅkhāmī^eb^ti yāvadeva icchāmīti attho. Tatoyeva hi ^b^majjhimagaṇṭhipade cūḷagaṇṭhipade^eb^ ca ‘‘yāvadeti yāvadevāti vuttaṃ hotī’’ti likhitaṃ. ^b^Saṃyuttanikāyaṭṭhakathāyampi^eb^ ‘‘yāvade ākaṅkhāmīti ^a^M1.0041^ea^ yāvadeva icchāmī’’ti attho vutto. Tathā hi tattha līnatthapakāsaniyaṃ ^b^ācariyadhammapālatthereneva^eb^ vuttaṃ ‘‘yāvadevāti iminā samānatthaṃ yāvadeti idaṃ pada’’nti. Potthakesu pana katthaci ‘‘yāvadevā’’ti ayameva pāṭho dissati. Yāni pana ito paraṃ ‘‘vivicceva kāmehī’’tiādinā nayena cattāri rūpāvacarakiriyajhānāni, ‘‘sabbaso rūpasaññānaṃ samatikkamā’’tiādinā nayena catasso arūpasamāpattiyo, ‘‘sabbaso nevasaññānāsaññāyatanaṃ samatikkamma saññāvedayitanirodha’’ntiādinā nayena nirodhasamāpatti, ‘‘anekavihitaṃ ^a^V1.0038^ea^ iddhividha’’ntiādinā nayena abhiññā ca vuttā. Tattha yaṃ vattabbaṃ siyā, taṃ anupadavaṇṇanāya ceva bhāvanāvidhānena ca saddhiṃ ^b^visuddhimagge^eb^ (visuddhi. 1.69-70) sabbaso vitthāritaṃ. Idhāpi ca verañjakaṇḍe cattāri rūpāvacarajhānāni tisso ca vijjā āvi bhavissanti, tasmā tattha yaṃ vattabbaṃ, taṃ tattheva vaṇṇayissāma.</p>
              <p>[03]^b^Navānupubbavihārachaḷabhiññāppabhede^eb^ti ettha ^b^navānupubbavihārā^eb^ nāma anupaṭipāṭiyā samāpajjitabbabhāvato evaṃsaññitā nirodhasamāpattiyā saha aṭṭha samāpattiyo. ^b^Chaḷabhiññā^eb^ nāma āsavakkhayañāṇena saddhiṃ pañcābhiññāyoti evaṃ lokiyalokuttarabhedā sabbā abhiññāyo. ^b^Uttarimanussadhamme^eb^ti uttarimanussānaṃ jhāyīnañceva ariyānañca dhammo uttarimanussadhammo. Atha vā uttari manussadhammāti uttarimanussadhammo, manussadhammo nāma dasakusalakammapathadhammo. So hi vinā bhāvanāmanasikārena pakatiyāva manussehi nibbattetabbato manussattabhāvāvahato vā ‘‘manussadhammo’’ti vuccati, tato uttari pana jhānādīni ‘‘uttarimanussadhammo’’ti veditabbāni. ^b^Attanā samasamaṭṭhapanenā^eb^ti ahaṃ yattakaṃ kālaṃ yattake vā samāpattivihāre abhiññāyo ca vaḷañjemi, tathā kassapopīti evaṃ yathāvuttauttarimanussadhamme attanā samasamaṃ katvā ṭhapanena. Idañca navānupubbavihārachaḷabhiññādibhāvasāmaññena pasaṃsāmattaṃ vuttanti daṭṭhabbaṃ. Na hi āyasmā mahākassapo bhagavā viya devasikaṃ catuvīsatikoṭisatasahassasaṅkhā samāpattiyo samāpajjati, yamakapāṭihāriyādivasena vā abhiññāyo vaḷañjeti. Ettha ca ‘‘uttarimanussadhamme attanā samasamaṭṭhapanenā’’ti idaṃ nidassanamattanti veditabbaṃ. Tathā hi –</p>
              <p>[08]‘‘Ovada ^a^M1.0042^ea^ kassapa bhikkhū, karohi kassapa bhikkhūnaṃ dhammiṃ kathaṃ, ahaṃ vā kassapa bhikkhū ovadeyyaṃ tvaṃ vā, ahaṃ vā kassapa bhikkhūnaṃ dhammiṃ kathaṃ kareyyaṃ tvaṃ vā’’ti (saṃ. ni. 2.149).</p>
              <p>[03]Evampi attanā samasamaṭṭhāne ṭhapetiyeva, tassa kimaññaṃ āṇaṇyaṃ bhavissati aññatra dhammavinayasaṅgāyanāti adhippāyo. Tattha ‘‘tassāti tassa anuggahassā’’ti ^b^majjhimagaṇṭhipade^eb^ vuttaṃ. Tassa meti vā attho gahetabbo. Potthakesu hi katthaci ‘‘tassa me’’ti pāṭhoyeva dissati, dhammavinayasaṅgāyanaṃ ṭhapetvā aññaṃ kiṃ nāma tassa me āṇaṇyaṃ aṇaṇabhāvo bhavissatīti attho. ^b^‘‘Nanu maṃ bhagavā’’^eb^tiādinā vuttamevatthaṃ upamāvasena vibhāveti. ^b^Sakakavacaissariyānuppadānenā^eb^ti ettha cīvarassa nidassanavasena kavacassa gahaṇaṃ kataṃ, samāpattiyā ^a^V1.0039^ea^ nidassanavasena issariyaṃ gahitaṃ. ^b^Kulavaṃsappatiṭṭhāpaka^eb^nti kulavaṃsassa kulappaveṇiyā patiṭṭhāpakaṃ. ‘‘Me saddhammavaṃsappatiṭṭhāpako’’ti niccasāpekkhattā samāso daṭṭhabbo, me saddhammavaṃsassa patiṭṭhāpako pavattakoti vuttaṃ hoti. Vuttavacanamanussaranto anuggahesīti cintayanto dhammavinayasaṅgāyanatthaṃ bhikkhūnaṃ ussāhaṃ janesīti sambandho, dhātubhājanadivase tattha sannipatitānaṃ bhikkhūnaṃ ussāhaṃ janesīti attho.</p>
              <p>[03]Idāni yathāvuttamatthaṃ pāḷiyā vibhāvento āha ^b^‘‘yathāhā’’^eb^tiādi. Tattha ^b^ekamidāha^eb^nti ettha ^b^ida^eb^nti nipātamattaṃ. ^b^Ekaṃ samaya^eb^nti ca bhummatthe upayogavacanaṃ, ekasmiṃ samayeti vuttaṃ hoti. ^b^Pāvāyā^eb^ti pāvānagarato, tattha piṇḍāya caritvā kusināraṃ gamissāmīti addhānamaggappaṭipannoti vuttaṃ hoti. ^b^Addhānamaggo^eb^ti ca dīghamaggo vuccati. Dīghapariyāyo hettha addhānasaddo. ^b^Mahatā bhikkhusaṅghena saddhi^eb^nti guṇamahattenapi saṅkhyāmahattenapi mahatā. Bhikkhūnaṃ saṅghena bhikkhusaṅghena, samaṇagaṇena saddhiṃ ekatoti attho. ^b^‘‘Pañcamattehī’’^eb^tiādinā saṅkhyāmahattaṃ vibhāveti. ^b^Matta^eb^-saddo cettha pamāṇavacano ‘‘bhojane mattaññutā’’tiādīsu viya. ^b^Sabbaṃ subhaddakaṇḍaṃ vitthārato veditabba^eb^nti sabbaṃ subhaddakaṇḍaṃ idha ānetvā vitthārato dassetabbanti adhippāyo.</p>
              <p>[03]‘‘Tato ^a^M1.0043^ea^ paranti tato bhikkhūnaṃ ussāhajananato para’’nti ^b^ācariyadhammapālattherena^eb^ vuttaṃ. ^b^Mahāgaṇṭhipade^eb^ pana ‘‘tato paranti subhaddakaṇḍato para’’nti vuttaṃ. Idamevettha sārato paccetabbanti no takko. Ayameva hi ussāhajananappakāro, yadidaṃ ‘‘handa mayaṃ, āvuso, dhammañca vinayañca saṅgāyeyyāma, pure adhammo dippatī’’tiādi, tasmā ussāhajananato paranti na vattabbaṃ heṭṭhā ussāhajananappakārassa pāḷiyaṃ avuttattā. Ayañhettha pāḷikkamo –</p>
              <p>[08]‘‘Atha kho āyasmā mahākassapo bhikkhū āmantesi, ekamidāhaṃ, āvuso, samayaṃ pāvāya kusināraṃ addhānamaggappaṭipanno mahatā bhikkhusaṅghena saddhiṃ pañcamattehi bhikkhusatehi. Atha khvāhaṃ, āvuso, maggā okkamma aññatarasmiṃ rukkhamūle nisīdiṃ.</p>
              <p>[08]‘‘Tena kho pana samayena aññataro ājīvako kusinārāya mandāravapupphaṃ gahetvā pāvaṃ addhānamaggappaṭipanno hoti. Addasaṃ kho ahaṃ, āvuso, taṃ ājīvakaṃ dūratova āgacchantaṃ, disvāna taṃ ājīvakaṃ etadavocaṃ ‘apāvuso, amhākaṃ satthāraṃ jānāsī’ti ^a^V1.0040^ea^? ‘Āma, āvuso, jānāmi. Ajja sattāhaparinibbuto samaṇo gotamo, tato me idaṃ mandāravapupphaṃ gahitanti. Tatrāvuso, ye te bhikkhū avītarāgā, appekacce bāhā paggayha kandanti, chinnapātaṃ papatanti āvaṭṭanti vivaṭṭanti, ‘atikhippaṃ bhagavā parinibbuto, atikhippaṃ sugato parinibbuto, atikhippaṃ cakkhuṃ loke antarahita’nti. Ye pana te bhikkhū vītarāgā, te satā sampajānā adhivāsenti ‘aniccā saṅkhārā, taṃ kutettha labbhā’’’ti.</p>
              <p>[08]‘‘Atha khvāhaṃ, āvuso, te bhikkhū etadavocaṃ – ‘alaṃ, āvuso, mā socittha mā paridevittha, nanvetaṃ, āvuso, bhagavatā paṭikacceva akkhātaṃ ‘sabbeheva piyehi manāpehi nānābhāvo vinābhāvo aññathābhāvo. Taṃ kutettha, āvuso, labbhā, yaṃ taṃ jātaṃ bhūtaṃ saṅkhataṃ palokadhammaṃ, taṃ vata mā palujjī’ti netaṃ ṭhānaṃ vijjatī’’ti.</p>
              <p>[08]‘‘Tena ^a^M1.0044^ea^ kho pana samayena, āvuso, subhaddo nāma vuḍḍhapabbajito tassaṃ parisāyaṃ nisinno hoti. Atha kho āvuso subhaddo vuḍḍhapabbajito te bhikkhū etadavoca ‘alaṃ, āvuso, mā socittha mā paridevittha, sumuttā mayaṃ tena mahāsamaṇena, upaddutā ca mayaṃ homa’ ‘idaṃ vo kappati, idaṃ vo na kappatī’ti, ‘idāni pana mayaṃ yaṃ icchissāma, taṃ karissāma, yaṃ na icchissāma, na taṃ karissāmā’ti. Handa mayaṃ āvuso dhammañca vinayañca saṅgāyeyyāma, pure adhammo dippati, dhammo paṭibāhīyati, avinayo pure dippati, vinayo paṭibāhīyati, pure adhammavādino balavanto honti, dhammavādino dubbalā honti, pure avinayavādino balavanto honti, vinayavādino dubbalā hontī’’ti.</p>
              <p>[08]‘‘‘Tena hi, bhante, thero bhikkhū uccinatū’ti. Atha kho āyasmā mahākassapo ekenūnapañcārahantasatāni uccini. Bhikkhū āyasmantaṃ mahākassapaṃ etadavocuṃ ‘ayaṃ, bhante, āyasmā ānando kiñcāpi sekkho, abhabbo chandā dosā mohā bhayā agatiṃ gantuṃ, bahu cānena bhagavato santike dhammo ca vinayo ca pariyatto. Tena hi, bhante, thero āyasmantampi ānandaṃ uccinatū’’’tiādi (cūḷava. 437).</p>
              <p>[07]Tasmā ^b^tato para^eb^nti ettha subhaddakaṇḍato paranti evamattho daṭṭhabbo. ‘‘Sabbaṃ subhaddakaṇḍaṃ vitthārato veditabba’’nti hi iminā ‘‘yaṃ na icchissāma, na taṃ karissāmā’’ti etaṃ pariyantaṃ ^a^V1.0041^ea^ subhaddakaṇḍapāḷiṃ dassetvā idāni avasesaṃ ussāhajananappakārappavattaṃ pāḷimeva dassento ^b^‘‘handa mayaṃ āvuso’’^eb^tiādimāha.</p>
              <p>[03]Tattha ^b^pure adhammo dippatī^eb^ti ettha adhammo nāma dasakusalakammapathadhammapaṭipakkhabhūto adhammo. ^b^Pure dippatī^eb^ti api nāma dippati. Atha vā yāva adhammo dhammaṃ paṭibāhituṃ samattho hoti, tato puretaramevāti attho. Āsanne hi anāgate ayaṃ puresaddo. ^b^Dippatī^eb^ti ^a^M1.0045^ea^ dippissati. Pure-saddayogena hi anāgatatthe ayaṃ vattamānapayogo yathā ‘‘purā vassati devo’’ti. Keci panettha evaṃ vaṇṇayanti ‘‘pureti pacchā anāgate yathā addhānaṃ gacchantassa gantabbamaggo ‘pure’ti vuccati, tathā idha daṭṭhabba’’nti. ^b^Avinayo^eb^ti pahānavinayasaṃvaravinayānaṃ paṭipakkhabhūto avinayo. ‘‘Vinayavādino dubbalā hontī’’ti evaṃ iti-saddopi ettha daṭṭhabbo, ‘‘tato paraṃ āhā’’ti iminā sambandho. Potthakesu pana katthaci iti-saddo na dissati, pāḷiyaṃ pana dīghanikāyaṭṭhakathāyañca attheva iti-saddo.</p>
              <p>[03]^b^Tena hī^eb^ti uyyojanatthe nipāto. Uccinane uyyojentā hi taṃ mahākassapattheraṃ evamāhaṃsu. ^b^Bhikkhū uccinatū^eb^ti saṅgītiyā anurūpe bhikkhū uccinitvā gaṇhātūti attho. ‘‘Sakalanavaṅga…pe… pariggahesī’’ti etena sukkhavipassakakhīṇāsavapariyantānaṃ yathāvuttapuggalānaṃ satipi āgamādhigamasabbhāve saha paṭisambhidāhi tevijjādiguṇayuttānaṃ āgamādhigamasampattiyā ukkaṃsagatattā saṅgītiyā bahūpakārataṃ dasseti. Tattha ^b^sakalanavaṅgasatthusāsanapariyattidhare^eb^ti sakalaṃ suttageyyādi navaṅgaṃ ettha, etassa vā atthīti sakalanavaṅgaṃ, satthusāsanaṃ. Atthakāmena pariyāpuṇitabbato diṭṭhadhammikādipurisattapariyattabhāvato ca pariyattīti tīṇi piṭakāni vuccanti, taṃ sakalanavaṅgasatthusāsanasaṅkhātaṃ pariyattiṃ dhārentīti sakalanavaṅgasatthusāsanapariyattidharā, tādiseti attho. Bahūnaṃ nānappakārānaṃ kilesānaṃ sakkāyadiṭṭhiyā ca avihatattā tā janenti, tāhi vā janitāti ^b^puthujjanā^eb^. Duvidhā puthujjanā andhaputhujjanā kalyāṇaputhujjanāti. Tattha yesaṃ khandhadhātuāyatanādīsu uggahaparipucchāsavanadhāraṇapaccavekkhaṇāni natthi, te andhaputhujjanā. Yesaṃ tāni atthi, te kalyāṇaputhujjanā. Te idha ‘‘puthujjanā’’ti adhippetā. Samathabhāvanāsinehābhāvena sukkhā lūkhā asiniddhā vipassanā etesanti ^b^sukkhavipassakā^eb^.</p>
              <p>[03]^b^Tipiṭakasabbapariyattippabhedadhare^eb^ti tiṇṇaṃ piṭakānaṃ samāhāro tipiṭakaṃ, tipiṭakasaṅkhātaṃ navaṅgādivasena anekadhā bhinnaṃ sabbapariyattippabhedaṃ dhārentīti tipiṭakasabbapariyattippabhedadharā, tādiseti ^a^V1.0042^ea^ attho. Anu anu taṃsamaṅgīnaṃ bhāveti vaḍḍhetīti anubhāvo, anubhāvo ^a^M1.0046^ea^ eva ānubhāvo, pabhāvo. Mahanto ānubhāvo yesaṃ te ^b^mahānubhāvā^eb^. ^b^Tevijjādibhede^eb^ti tisso vijjāyeva tevijjā, tā ādi yesaṃ chaḷabhiññādīnaṃ te tevijjādayo, te bhedā anekappakārā bhinnā etesanti tevijjādibhedā, khīṇāsavā, tādiseti attho. Atha vā tisso vijjā etassa atthīti tevijjo, so ādi yesaṃ chaḷabhiññādīnaṃ te tevijjādayo, te bhedā yesaṃ khīṇāsavānaṃ te tevijjādibhedā, tādiseti attho. ^b^Ye sandhāya idaṃ vutta^eb^nti ye bhikkhū sandhāya idaṃ ‘‘atha kho āyasmā’’tiādivacanaṃ ^b^saṅgītikkhandhake^eb^ (cūḷava. 437) vuttanti attho.</p>
              <p>[03]^b^Kissa panā^eb^ti kasmā pana. Sikkhatīti ^b^sekkho,^eb^ atha vā sikkhanaṃ sikkhā, sāyeva tassa sīlanti sekkho. So hi apariyositasikkhattā ca tadadhimuttattā ca ekantena sikkhanasīlo na asekkho viya pariniṭṭhitasikkho tattha paṭipassaddhussāho, nāpi vissaṭṭhasikkho pacurajano viya tattha anadhimutto. Atha vā ariyāya jātiyā tīsu sikkhāsu jāto, tattha vā bhavoti sekkho. Atha vā ikkhati etāyāti ikkhā, maggaphalasammādiṭṭhi. Saha ikkhāyāti sekkho. Uparimaggattayakiccassa apariyositattā saha karaṇīyenāti ^b^sakaraṇīyo^eb^. ^b^Assā^eb^ti anena. ^b^Asammukhā paṭiggahitaṃ nāma natthī^eb^ti nanu ca –</p>
              <p>[21]‘‘Dvāsīti buddhato gaṇhiṃ, dve sahassāni bhikkhuto;</p>
              <p>[22]Caturāsīti sahassāni, ye me dhammā pavattino’’ti. (theragā. 1027) –</p>
              <p>[07]Vuttattā kathametaṃ yujjatīti? Dve sahassāni bhikkhutoti vuttampi bhagavato santike paṭiggahitamevāti katvā vuttanti nāyaṃ virodho. ^b^Bahukārattā^eb^ti bahūpakārattā. Upakāravacano hettha kārasaddo. ^b^Assā^eb^ti bhaveyya.</p>
              <p>[03]^b^Ativiya vissattho^eb^ti ativiya vissāsiko. ^b^Na^eb^nti ānandattheraṃ, ‘‘ovadatī’’ti iminā sambandho. Ānandattherassa yebhuyyena navakāya parisāya vibbhamanena mahākassapatthero evamāha ^b^‘‘na vāyaṃ kumārako mattamaññāsī’’^eb^ti. Tathā hi parinibbute satthari mahākassapatthero satthuparinibbāne sannipatitassa bhikkhusaṅghassa majjhe nisīditvā ^a^M1.0047^ea^ dhammavinayasaṅgāyanatthaṃ pañcasate bhikkhū uccinitvā ‘‘āvuso, rājagahe vassaṃ vasantā dhammavinayaṃ saṅgāyeyyāma, tumhe pure vassūpanāyikāya attano attano palibodhaṃ pacchinditvā rājagahe sannipatathā’’ti vatvā ^a^V1.0043^ea^ attanā rājagahaṃ gato. Ānandattheropi bhagavato pattacīvaramādāya mahājanaṃ saññāpento sāvatthiṃ gantvā tato nikkhamma rājagahaṃ gacchanto dakkhiṇagirismiṃ cārikaṃ cari. Tasmiṃ samaye ānandattherassa tiṃsamattā saddhivihārikā yebhuyyena kumārabhūtā ekavassikaduvassikabhikkhū ceva anupasampannā ca vibbhamiṃsu. Kasmā panete pabbajitā, kasmā vibbhamiṃsūti? Tesaṃ kira mātāpitaro cintesuṃ ‘‘ānandatthero satthuvissāsiko aṭṭha vare yācitvā upaṭṭhahati, icchiticchitaṭṭhānaṃ satthāraṃ gahetvā gantuṃ sakkoti, amhākaṃ dārake etassa santike pabbājessāma, so satthāraṃ gahetvā āgamissati, tasmiṃ āgate mayaṃ mahāsakkāraṃ kātuṃ labhissāmā’’ti iminā tāva kāraṇena nesaṃ ñātakā te pabbājesuṃ. Satthari pana parinibbute tesaṃ sā patthanā upacchinnā, atha ne ekadivaseneva uppabbājesuṃ.</p>
              <p>[03]Atha ānandattheraṃ dakkhiṇagirismiṃ cārikaṃ caritvā rājagahamāgataṃ disvā mahākassapatthero evamāha ‘‘na vāyaṃ kumārako mattamaññāsī’’ti. Vuttañhetaṃ kassapasaṃyutte –</p>
              <p>[08]‘‘Atha kiñcarahi tvaṃ, āvuso ānanda, imehi navehi bhikkhūhi indriyesu aguttadvārehi bhojane amattaññūhi jāgariyaṃ ananuyuttehi saddhiṃ cārikaṃ carasi, sassaghātaṃ maññe carasi, kulūpaghātaṃ maññe carasi, olujjati kho te, āvuso ānanda, parisā, palujjanti kho te āvuso navappāyā, na vāyaṃ kumārako mattamaññāsīti.</p>
              <p>[08]‘‘Api me bhante kassapa sirasmiṃ palitāni jātāni, atha ca pana mayaṃ ajjāpi āyasmato mahākassapassa kumārakavādā na muccāmāti. Tathā hi pana tvaṃ, āvuso ānanda, imehi navehi bhikkhūhi indriyesu aguttadvārehi bhojane amattaññūhi jāgariyaṃ ananuyuttehi saddhiṃ cārikaṃ carasi, sassaghātaṃ maññe carasi, kulūpaghātaṃ maññe carasi, olujjati kho ^a^M1.0048^ea^ te, āvuso ānanda, parisā, palujjanti kho te āvuso navappāyā, na vāyaṃ kumārako mattamaññāsī’’ti (saṃ. ni. 2.154).</p>
              <p>[03]Tattha (saṃ. ni. aṭṭha. 2.2.154) ^b^sassaghātaṃ maññecarasī^eb^ti sassaṃ ghātento viya āhiṇḍasi. ^b^Kulūpaghātaṃ maññe carasī^eb^ti kulāni upaghātento viya hananto viya āhananto viya āhiṇḍasi. ^b^Olujjatī^eb^ti palujjati bhijjati. ^b^Palujjanti kho te āvuso navappāyā^eb^ti, āvuso, evaṃ ete tuyhaṃ pāyena yebhuyyena navakā ekavassikaduvassikadaharā ceva sāmaṇerā ca ^a^V1.0044^ea^ palujjanti. ^b^Na vāyaṃ kumārako mattamaññāsī^eb^ti ayaṃ kumārako attano pamāṇaṃ na vata jānātīti theraṃ tajjento āha. ^b^Kumārakavādā na muccāmā^eb^ti kumārakavādato na muccāma. ^b^Tathā hi pana tva^eb^nti idamassa evaṃ vattabbatāya kāraṇadassanatthaṃ vuttaṃ. Ayañhettha adhippāyo – yasmā tvaṃ imehi navakehi bhikkhūhi indriyasaṃvararahitehi saddhiṃ vicarasi, tasmā kumārakehi saddhiṃ caranto ‘‘kumārako’’ti vattabbataṃ arahasīti.</p>
              <p>[03]‘‘Na vāyaṃ kumārako mattamaññāsī’’ti ettha ^b^vā^eb^-saddo padapūraṇe. ^b^Vā^eb^-saddo hi upamānasamuccayasaṃsayavavassaggapadapūraṇavikappādīsu bahūsu atthesu dissati. Tathā hesa ‘‘paṇḍito vāpi tena so’’tiādīsu (dha. pa. 63) upamāne dissati, sadisabhāveti attho. ‘‘Taṃ vāpi dhīrā muni vedayantī’’tiādīsu (su. ni. 213) samuccaye. ‘‘Ke vā ime kassa vā’’tiādīsu (pārā. 296) saṃsaye. ‘‘Ayaṃ vā imesaṃ samaṇabrāhmaṇānaṃ sabbabālo sabbamūḷho’’tiādīsu (dī. ni. 1.181) vavassagge. ‘‘Ye hi keci, bhikkhave, samaṇā vā brāhmaṇā vā’’tiādīsu (ma. ni. 1.170; saṃ. ni. 2.13) vikappeti. Idha pana padapūraṇe daṭṭhabbo. Teneva ca ^b^ācariyadhammapālattherena^eb^ vuttaṃ ‘‘vāsaddassa atthuddhāraṃ karontena ‘na vāyaṃ kumārako mattamaññāsī’tiādīsu (saṃ. ni. 2.154) padapūraṇe’’ti. Aṭṭhakathāyampi (saṃ. ni. aṭṭha. 2.2.154) ettakameva vuttaṃ ‘‘na vāyaṃ kumārako mattamaññāsīti ayaṃ kumārako attano pamāṇaṃ na vata jānātīti theraṃ tajjento āhā’’ti. Etthāpi ^b^vatā^eb^ti vacanasiliṭṭhatāya vuttaṃ. Yaṃ panettha ^b^kenaci^eb^ vuttaṃ ‘‘na vāyanti ettha vāti vibhāsā, aññāsipi na aññāsipīti attho’’ti ^a^M1.0049^ea^. Taṃ tassa matimattanti daṭṭhabbaṃ. Na hettha ayamattho sambhavati, tasmā attano pamāṇaṃ nāññāsīti evamattho veditabbo. ^b^Tatrā^eb^ti evaṃ sati. ^b^Chandāgamanaṃ viyā^eb^ti ettha chandā āgamanaṃ viyāti padacchedo kātabbo, chandena āgamanaṃ pavattanaṃ viyāti attho, chandena akattabbakaraṇaṃ viyāti vuttaṃ hoti. Chandaṃ vā āgacchati sampayogavasenāti chandāgamanaṃ, tathā pavatto apāyagamanīyo akusalacittuppādo. Atha vā ananurūpaṃ gamanaṃ agamanaṃ, chandena agamanaṃ chandāgamanaṃ, chandena sinehena ananurūpaṃ gamanaṃ pavattanaṃ akattabbakaraṇaṃ viyāti vuttaṃ hoti. ^b^Asekkhapaṭisambhidāppatte^eb^ti asekkhabhūtā paṭisambhidā asekkhapaṭisambhidā, taṃ patte, paṭiladdhāsekkhapaṭisambhideti attho. ^b^Anumatiyā^eb^ti anuññāya, yācanāyāti vuttaṃ hoti.</p>
              <p>[03]‘‘Kiñcāpi sekkho’’ti idaṃ na sekkhānaṃ agatigamanasabbhāvena vuttaṃ, asekkhānaṃyeva pana uccinitattāti daṭṭhabbaṃ. Paṭhamamaggeneva hi cattāri agatigamanāni pahīyanti, tasmā kiñcāpi ^a^V1.0045^ea^ sekkho, tathāpi thero āyasmantampi ānandaṃ uccinatūti evamettha sambandho veditabbo. Na pana kiñcāpi sekkho, tathāpi abhabbo agatiṃ gantunti yojetabbaṃ. ‘‘Abhabbo’’tiādinā pana dhammasaṅgītiyā tassa arahabhāvaṃ dassentā vijjamāne guṇe kathenti. Tattha ^b^chandā^eb^ti chandena, sinehenāti attho. ^b^Agatiṃ gantu^eb^nti agantabbaṃ gantuṃ, akattabbaṃ kātunti vuttaṃ hoti. Imāni pana cattāri agatigamanāni bhaṇḍabhājanīye ca vinicchayaṭṭhāne ca labbhanti. Tattha bhaṇḍabhājanīye tāva attano bhārabhūtānaṃ bhikkhūnaṃ amanāpe bhaṇḍe sampatte taṃ parivattitvā manāpaṃ dento chandāgatiṃ gacchati nāma. Attano pana abhārabhūtānaṃ manāpe bhaṇḍe sampatte taṃ parivattitvā amanāpaṃ dento dosāgatiṃ gacchati nāma. Bhaṇḍesu bhājanīyavatthuñca ṭhitikañca ajānanto mohāgatiṃ gacchati nāma. Mukharānaṃ vā rājādinissitānaṃ vā ‘‘ime me amanāpe bhaṇḍe dinne anatthaṃ kareyyu’’nti bhayena parivattitvā manāpaṃ dento bhayāgatiṃ gacchati nāma. Yo pana evaṃ na gacchati, sabbesaṃ tulābhūto pamāṇabhūto majjhattova hutvā yaṃ yassa pāpuṇāti, tadeva tassa deti, ayaṃ catubbidhampi agatiṃ na gacchati nāma. Vinicchayaṭṭhāne pana attano bhārabhūtassa garukāpattiṃ lahukāpattiṃ katvā kathento chandāgatiṃ gacchati nāma. Itarassa lahukāpattiṃ garukāpattiṃ ^a^M1.0050^ea^ katvā kathento dosāgatiṃ gacchati nāma. Āpattivuṭṭhānaṃ pana samuccayakkhandhakañca ajānanto mohāgatiṃ gacchati nāma. Mukharassa vā rājapūjitassa vā ‘‘ayaṃ me garukaṃ katvā āpattiṃ kathentassa anatthampi kareyyā’’ti garukameva lahukāpattiṃ kathento bhayāgatiṃ gacchati nāma. Yo pana sabbesaṃ yathābhūtameva kathesi, ayaṃ catubbidhampi agatigamanaṃ na gacchati nāma. Theropi tādiso catunnampi agatigamanānaṃ paṭhamamaggeneva pahīnattā, tasmā saṅgāyanavasena dhammavinayavinicchaye sampatte chandādivasena aññathā akathetvā yathābhūtameva kathetīti vuttaṃ ^b^‘‘abhabbo…pe… agatiṃ gantu’’^eb^nti. ^b^Pariyatto^eb^ti adhīto, uggahitoti attho.</p>
              <p>[03]^b^Uccinitenā^eb^ti uccinitvā gahitena. ^b^Etadahosī^eb^ti etaṃ parivitakkanaṃ ahosi. ^b^Rājagahaṃ kho mahāgocara^eb^nti ettha ‘‘rājagahanti rājagahasāmantaṃ gahetvā vutta’’nti ^b^cūḷagaṇṭhipade majjhimagaṇṭhipade^eb^ ca vuttaṃ. Gāvo caranti etthāti gocaro, gocaro viya gocaro, bhikkhācaraṇaṭṭhānaṃ. So mahanto assa, etthāti vā mahāgocaraṃ, rājagahaṃ. ^b^Thāvarakamma^eb^nti ciraṭṭhāyikammaṃ. ^b^Visabhāgapuggalo^eb^ subhaddasadiso. ^b^Ukkoṭeyyā^eb^ti nivāreyyāti attho. ^b^Ñattidutiyena kammena sāvesī^eb^ti –</p>
              <p>[08]‘‘Suṇātu me, āvuso, saṅgho, yadi saṅghassa pattakallaṃ, saṅgho imāni pañca bhikkhusatāni ^a^V1.0046^ea^ sammanneyya ‘rājagahe vassaṃ vasantāni dhammañca vinayañca saṅgāyituṃ, na aññehi bhikkhūhi rājagahe vassaṃ vasitabba’nti, esā ñatti.</p>
              <p>[08]‘‘Suṇātu me, āvuso, saṅgho, saṅgho imāni pañca bhikkhusatāni sammannati ‘rājagahe vassaṃ vasantāni dhammañca vinayañca saṅgāyituṃ, na aññehi bhikkhūhi rājagahe vassaṃ vasitabba’nti, yassāyasmato khamati imesaṃ pañcannaṃ bhikkhusatānaṃ sammuti ‘rājagahe vassaṃ vasantānaṃ dhammañca vinayañca saṅgāyituṃ, na aññehi bhikkhūhi rājagahe vassaṃ vasitabba’nti, so tuṇhassa. Yassa nakkhamati, so bhāseyya.</p>
              <p>[08]‘‘Sammatāni saṅghena imāni pañca bhikkhusatāni ‘rājagahe vassaṃ vasantāni dhammañca vinayañca saṅgāyituṃ, na aññehi bhikkhūhi rājagahe vassaṃ ^a^M1.0051^ea^ vasitabba’nti, khamati saṅghassa, tasmā tuṇhī, evametaṃ dhārayāmī’’ti (cūḷava. 437) –</p>
              <p>[07]Evaṃ ñattidutiyena kammena sāvesi. Idaṃ sandhāya vuttaṃ ‘‘taṃ saṅgītikkhandhake vuttanayeneva ñātabba’’nti.</p>
              <p>[03]Ayaṃ pana kammavācā tathāgatassa parinibbānato ekavīsatime divase katā. Vuttañhetaṃ ^b^dīghanikāyaṭṭhakathāyaṃ^eb^ (dī. ni. aṭṭha. 1.paṭhamasaṅgītikathā) ‘‘ayaṃ pana kammavācā tathāgatassa parinibbānato ekavīsatime divase katā. Bhagavā hi visākhapuṇṇamāyaṃ paccūsasamaye parinibbuto, athassa sattāhaṃ suvaṇṇavaṇṇaṃ sarīraṃ gandhamālādīhi pūjayiṃsu. Evaṃ sattāhaṃ sādhukīḷanadivasā nāma ahesuṃ. Tato sattāhaṃ citakāya agginā jhāyi, sattāhaṃ sattipañjaraṃ katvā santhāgārasālāyaṃ dhātupūjaṃ kariṃsūti ekavīsati divasā gatā. Jeṭṭhamūlasukkapakkhapañcamiyaṃ pana dhātuyo bhājayiṃsu. Etasmiṃ dhātubhājanadivase sannipatitassa mahābhikkhusaṅghassa subhaddena vuḍḍhapabbajitena kataṃ anācāraṃ ārocetvā vuttanayeneva bhikkhū uccinitvā ayaṃ kammavācā katā. Imañca pana kammavācaṃ katvā thero bhikkhū āmantesi ‘āvuso idāni tumhākaṃ cattālīsadivasā okāso, tato paraṃ ayaṃ nāma no palibodho atthīti vattuṃ na labbhā, tasmā etthantare yassa rogapalibodho vā ācariyupajjhāyapalibodho vā mātāpitupalibodho vā atthi, pattaṃ vā pana pacitabbaṃ cīvaraṃ vā kātabbaṃ, so taṃ palibodhaṃ chinditvā karaṇīyaṃ karotū’ti. Evañca pana vatvā thero attano pañcasatāya parisāya parivuto rājagahaṃ gato, aññepi mahātherā attano attano parivāraṃ gahetvā sokasallasamappitaṃ ^a^V1.0047^ea^ mahājanaṃ assāsetukāmā taṃ taṃ disaṃ pakkantā. Puṇṇatthero pana sattasatabhikkhuparivāro ‘tathāgatassa parinibbānaṭṭhānaṃ āgatāgataṃ mahājanaṃ assāsessāmī’ti kusinārāyameva aṭṭhāsi. Āyasmā ānando yathā pubbe aparinibbutassa, evaṃ parinibbutassapi bhagavato sayameva pattacīvaramādāya pañcahi bhikkhusatehi saddhiṃ yena sāvatthi tena cārikaṃ pakkāmi. Gacchato panassa parivārā bhikkhū gaṇanapathaṃ vītivattā’’ti. Tasmā tathāgatassa parinibbānato ^a^M1.0052^ea^ tīsu sattāhesu atikkantesu ekavīsatime divase imaṃ kammavācaṃ sāvetvā thero rājagahaṃ pakkantoti veditabbaṃ.</p>
              <p>[03]Yadi evaṃ kasmā pana idha ^b^maṅgalasuttaṭṭhakathāyañca^eb^ (khu. pā. aṭṭha. 5.paṭhamamahāsaṅgītikathā) ‘‘sattasu sādhukīḷanadivasesu sattasu ca dhātupūjādivasesu vītivattesū’’ti vuttaṃ? Sattasu dhātupūjādivasesu gahitesu tadavinābhāvato majjhe citakāya jhāpanasattāhampi gahitamevāti katvā visuṃ na vuttaṃ viya dissati. Yadi evaṃ atha kasmā ‘‘aḍḍhamāso atikkanto, diyaḍḍhamāso seso’’ti ca vuttanti? Nāyaṃ doso. Appakañhi ūnamadhikaṃ vā gaṇanūpagaṃ na hoti, tasmā samudāyo appakena adhikopi anadhiko viya hotīti katvā aḍḍhamāsato adhikepi pañca divase ‘‘aḍḍhamāso atikkanto’’ti vuttaṃ ‘‘dvāsītikhandhakavattānaṃ katthaci asītikhandhakavattānī’’ti vacanaṃ viya. Tathā appakena ūnopi ca samudāyo anūno viya hotīti katvā ‘‘diyaḍḍhamāsato ūnepi pañca divase diyaḍḍhamāso seso’’ti ca vuttaṃ. ^b^Satipaṭṭhānavibhaṅgaṭṭhakathāya^eb^ñhi (vibha. aṭṭha. 356) chamāsato ūnepi aḍḍhamāse ‘‘cha māse sajjhāyo kātabbo’’ti vuttavacanaṃ viya. Tattha hi tacapañcakādīsu catūsu pañcakesu dvīsu ca chakkesu ekekasmiṃ anulomato pañcāhaṃ, paṭilomato pañcāhaṃ, anulomapaṭilomato pañcāhaṃ, tathā purimapurimehi pañcakachakkehi saddhiṃ anulomato pañcāhaṃ, paṭilomato pañcāhaṃ, anulomapaṭilomato pañcāhanti evaṃ visuṃ tipañcāhaṃ ekato tipañcāhañca sajjhāyaṃ katvā chamāsaṃ sajjhāyo kātabboti vacanaṃ viya. Tattha hi vakkapañcakādīsu tīsu pañcakesu dvīsu ca chakkesu visuṃ heṭṭhimehi ekato ca sajjhāye pañcannaṃ pañcannaṃ pañcakānaṃ vasena pañcamāsaparipuṇṇā labbhanti, tacapañcake pana visuṃ tipañcāhamevāti aḍḍhamāsoyeveko labbhatīti aḍḍhamāsādhikapañcamāsā labbhanti.</p>
              <p>[03]Evaṃ sati yathā tattha aḍḍhamāse ūnepi māsaparicchedena paricchijjamāne sajjhāye cha māsā paricchedakā hontīti paricchijjamānassa sajjhāyassa sattamāsādimāsantaragamananivāraṇatthaṃ chamāsaggahaṇaṃ kataṃ, na sakalachamāse sajjhāyappavattidassanatthaṃ, evamidhāpi māsavasena ^a^V1.0048^ea^ kāle paricchijjamāne ūnepi pañcadivase diyaḍḍhamāso paricchedako hotīti paricchijjamānassa ^a^M1.0053^ea^ kālassa dvimāsādimāsantaragamananivāraṇatthaṃ ‘‘diyaḍḍhamāso seso’’ti diyaḍḍhamāsaggahaṇaṃ katanti evamettha attho gahetabbo. Aññathā ca aṭṭhakathāvacanānaṃ aññamaññavirodho āpajjati. Ekāhameva vā bhagavato sarīraṃ citakāya jhāyīti khuddakabhāṇakānaṃ adhippāyoti gahetabbaṃ. Evañhi sati parinibbānato sattasu sādhukīḷanadivasesu vītivattesu aṭṭhamiyaṃ citakāya bhagavato sarīraṃ jhāpetvā tato paraṃ sattasu divasesu dhātupūjaṃ akaṃsūti aḍḍhamāso atikkanto, gimhānaṃ diyaḍḍho ca māso seso hoti. Parinibbānasuttantapāḷiyampi hi citakāya jhāpanasattāhaṃ na āgataṃ, dveyeva sattāhāni āgatāni, upaparikkhitvā pana yaṃ ruccati, taṃ gahetabbaṃ. Ito aññena vā pakārena yathā na virujjhati, tathā kāraṇaṃ pariyesitabbaṃ. Yaṃ panettha ^b^kenaci^eb^ vuttaṃ ‘‘aḍḍhamāso atikkantoti ettha eko divaso naṭṭho. So pāṭipadadivaso kolāhaladivaso nāma, tasmā idha na gahito’’ti. Taṃ na sundaraṃ parinibbānasuttantapāḷiyaṃ pāṭipadadivasatoyeva paṭṭhāya sattāhassa vuttattā aṭṭhakathāyañca parinibbānadivasenapi saddhiṃ tiṇṇaṃ sattāhānaṃ gahitattā. Tathā hi parinibbānadivasena saddhiṃ tiṇṇaṃ sattāhānaṃ gahitattā jeṭṭhamūlasukkapañcamī ekavīsatimo divaso hoti.</p>
              <p>[03]^b^Sattasu sādhukīḷanadivasesū^eb^ti ettha sādhukīḷanaṃ nāma saṃvegavatthuṃ kittetvā kittetvā aniccatāpaṭisaṃyuttāni gītāni gāyitvā pūjāvasena kīḷanato sundaraṃ kīḷananti ^b^sādhukīḷanaṃ^eb^. Atha vā saparahitasādhanaṭṭhena sādhu, tesaṃ saṃvegavatthuṃ kittetvā kittetvā kīḷanaṃ sādhukīḷanaṃ, uḷārapuññapasavanato samparāyikatthāvirodhikīḷāvihāroti attho. Ettha ca purimasmiṃ sattāhe sādhukīḷāya ekadesena katattā sādhukīḷanadivasā nāma te jātā. Visesato pana dhātupūjādivasesuyeva sādhukīḷanaṃ akaṃsu. Tatoyeva ca mahāparinibbānasuttantapāḷiyaṃ –</p>
              <p>[08]‘‘Atha kho kosinārakā mallā bhagavato sarīrāni sattāhaṃ santhāgāre sattipañjaraṃ karitvā dhanupākāraṃ parikkhipāpetvā ^a^M1.0054^ea^ naccehi gītehi vāditehi mālehi gandhehi sakkariṃsu garuṃ kariṃsu mānesuṃ pūjesu’’nti (dī. ni. 2.235).</p>
              <p>[07]Etassa aṭṭhakathāyaṃ (dī. ni. aṭṭha. 2.235) vuttaṃ –</p>
              <p>[08]‘‘Kasmā ^a^V1.0049^ea^ panete evamakaṃsūti? Ito purimesu dvīsu sattāhesu te bhikkhusaṅghassa ṭhānanisajjokāsaṃ karontā khādanīyabhojanīyādīni saṃvidahantā sādhukīḷikāya okāsaṃ na labhiṃsu. Tato nesaṃ ahosi ‘imaṃ sattāhaṃ sādhukīḷitaṃ kīḷissāma, ṭhānaṃ kho panetaṃ vijjati, yaṃ amhākaṃ pamattabhāvaṃ ñatvā kocideva āgantvā dhātuyo gaṇheyya, tasmā ārakkhaṃ ṭhapetvā kīḷissāmā’ti, tena te evamakaṃsū’’ti.</p>
              <p>[07]Tasmā visesato sādhukīḷikā dhātupūjādivasesuyevāti daṭṭhabbaṃ. Te pana dhātupūjāya katattā ‘‘dhātupūjādivasā’’ti pākaṭā jātāti āha ^b^‘‘sattasu ca dhātupūjādivasesū’’^eb^ti. ^b^Upakaṭṭhā^eb^ti āsannā. Vassaṃ upanenti upagacchanti etthāti ^b^vassūpanāyikā^eb^. ^b^Ekaṃ maggaṃ gato^eb^ti cārikaṃ caritvā mahājanaṃ assāsetuṃ ekena maggena gato. Evaṃ anuruddhattherādayopi tesu tesu janapadesu cārikaṃ caritvā mahājanaṃ assāsentā gatāti daṭṭhabbaṃ. ^b^Yena sāvatthi, tena cārikaṃ pakkāmī^eb^ti yattha sāvatthi, tattha cārikaṃ pakkāmi, yena vā disābhāgena sāvatthi pakkamitabbā hoti, tena disābhāgena cārikaṃ pakkāmīti attho.</p>
              <p>[03]^b^Tatrā^eb^ti tassaṃ sāvatthiyaṃ. ^b^Suda^eb^nti nipātamattaṃ. ^b^Aniccatādipaṭisaṃyuttāyā^eb^ti ‘‘sabbe saṅkhārā aniccā’’tiādinayappavattāya. Asamucchinnataṇhānusayattā avijjātaṇhābhisaṅkhatena kammunā bhavayonigatiṭhitisattāvāsesu khandhapañcakasaṅkhātaṃ attabhāvaṃ janeti abhinibbattetīti jano, kilese janeti, ajani, janissatīti vā jano, mahanto janoti ^b^mahājano,^eb^ taṃ mahājanaṃ, bahujananti attho. ^b^Saññāpetvā^eb^ti samassāsetvā. ^b^Gandhakuṭiyā dvāraṃ vivaritvā^eb^ti paribhogacetiyabhāvato gandhakuṭiṃ vanditvā gandhakuṭiyā dvāraṃ vivarīti veditabbaṃ. Teneva dīghanikāyaṭṭhakathāyaṃ (dī. ni. aṭṭha. 1.paṭhamamahāsaṅgītikathā) ‘‘gandhakuṭiṃ vanditvā’’ti vuttaṃ. Milātaṃ mālākacavaraṃ ^b^milātamālākacavaraṃ^eb^. ^b^Yathāṭhāne ṭhapetvā^eb^ti paṭhamaṭhitaṭṭhānaṃ anatikkamitvā ^a^M1.0055^ea^ yathāṭhitaṭṭhāneyeva ṭhapetvāti attho. ^b^Bhagavato ṭhitakāle karaṇīyaṃ vattaṃ sabbamakāsī^eb^ti senāsane kattabbavattaṃ sandhāya vuttaṃ. Karonto ca nhānakoṭṭhake sammajjanaudakūpaṭṭhānādikālesu gandhakuṭiṃ gantvā ‘‘nanu bhagavā ayaṃ tumhākaṃ nhānakālo, ayaṃ dhammadesanākālo, ayaṃ bhikkhūnaṃ ovādadānakālo, ayaṃ sīhaseyyaṃ kappanakālo, ayaṃ mukhadhovanakālo’’tiādinā nayena paridevamānova akāsi. Tamenaṃ aññatarā devatā ‘‘bhante ānanda, tumhe evaṃ paridevamānā kathaṃ aññe assāsayissathā’’ti saṃvejesi. So tassā vacanena saṃviggahadayo santhambhitvā tathāgatassa parinibbānato pabhuti ṭhānanisajjabahulatāya ussannadhātukaṃ ^a^V1.0050^ea^ kāyaṃ samassāsetuṃ khīravirecanaṃ pivi. Idāni taṃ dassento ^b^‘‘atha thero’’^eb^tiādimāha.</p>
              <p>[03]^b^Ussannadhātuka^eb^nti upacitasemhādidhātukaṃ kāyaṃ. ^b^Samassāsetu^eb^nti santappetuṃ. ^b^Dutiyadivase^eb^ti devatāya saṃvejitadivasato. ‘‘Jetavanavihāraṃ paviṭṭhadivasato vā dutiyadivase’’ti vadanti. Viriccati etenāti virecanaṃ, osadhaparibhāvitaṃ khīrameva virecananti ^b^khīravirecanaṃ^eb^. ^b^Yaṃ sandhāyā^eb^ti yaṃ bhesajjapānaṃ sandhāya. Aṅgasubhatāya subhoti evaṃ laddhanāmattā ^b^subhena māṇavena^eb^. ^b^Pahitaṃ māṇavaka^eb^nti ‘‘satthā parinibbuto ānandatthero kirassa pattacīvaraṃ gahetvā āgato, mahājano ca taṃ dassanāya upasaṅkamatī’’ti sutvā ‘‘vihāraṃ kho pana gantvā mahājanamajjhe na sakkā sukhena paṭisanthāraṃ vā kātuṃ dhammakathaṃ vā sotuṃ, gehaṃ āgataṃyeva naṃ disvā sukhena paṭisanthāraṃ karissāmi, ekā ca me kaṅkhā atthi, tampi naṃ pucchissāmī’’ti cintetvā subhena māṇavena pesitaṃ māṇavakaṃ. ^b^Etadavocā^eb^ti etaṃ ‘‘akālo kho’’tiādikaṃ ānandatthero avoca. ^b^Akālo kho^eb^ti ajja gantuṃ yuttakālo na hoti. Kasmāti ce āha ^b^‘‘atthi me ajjā’’^eb^tiādi. ^b^Bhesajjamattā^eb^ti appamattakaṃ bhesajjaṃ. Appattho hi ayaṃ mattāsaddo ‘‘mattā sukhapariccāgā’’tiādīsu viya.</p>
              <p>[03]^b^Dutiyadivase^eb^ti khīravirecanaṃ pītadivasato dutiyadivase. ^b^Cetakattherenā^eb^ti cetiyaraṭṭhe jātattā ‘‘cetako’’ti evaṃladdhanāmena. ^b^Subhena māṇavena puṭṭho^eb^ti ‘‘yesu dhammesu bhavaṃ gotamo imaṃ lokaṃ ^a^M1.0056^ea^ patiṭṭhāpesi, te tassa accayena naṭṭhā nu kho, dharanti, sace dharanti, ānando jānissati, handa naṃ pucchāmī’’ti evaṃ cintetvā ‘‘yesaṃ so bhavaṃ gotamo dhammānaṃ vaṇṇavādī ahosi, yattha ca imaṃ janataṃ samādapesi nivesesi patiṭṭhāpesi, katamesānaṃ kho bho ānanda dhammānaṃ so bhavaṃ gotamo vaṇṇavādī ahosī’’tiādinā (dī. ni. 1.448) subhena māṇavena puṭṭho. Athassa thero tīṇi piṭakāni sīlakkhandhādīhi tīhi khandhehi saṅgahetvā dassento ‘‘tiṇṇaṃ kho, māṇava, khandhānaṃ so bhagavā vaṇṇavādī’’tiādinā subhasuttamabhāsi. Taṃ sandhāya vuttaṃ ^b^‘‘dīghanikāye subhasuttaṃ nāma dasamaṃ suttamabhāsī’’^eb^ti.</p>
              <p>[03]^b^Khaṇḍaphullapaṭisaṅkharaṇa^eb^nti ettha ^b^khaṇḍa^eb^nti chinnaṃ. ^b^Phulla^eb^nti bhinnaṃ. Tesaṃ ^b^paṭisaṅkharaṇaṃ^eb^ puna sammā pākatikakaraṇaṃ, abhinavakaraṇanti vuttaṃ hoti. ^b^Rājagaha^eb^nti evaṃnāmakaṃ nagaraṃ. Tañhi mandhatumahāgovindādīhi pariggahitattā ‘‘rājagaha’’nti vuccati. ^b^Chaḍḍitapatitauklāpā^eb^ti chaḍḍitā ca patitā ca uklāpā ca ahesunti attho. Idaṃ vuttaṃ hoti – bhagavato parinibbānaṭṭhānaṃ gacchantehi ^a^V1.0051^ea^ bhikkhūhi chaḍḍitā vissaṭṭhā, tatoyeva ca upacikādīhi khāditattā ito cito ca patitā, sammajjanābhāvena ākiṇṇakacavarattā uklāpā ca ahesunti. Imamevatthaṃ dassento āha ^b^‘‘bhagavato hī’’^eb^tiādi. Paricchedavasena veṇiyati dissatīti ^b^pariveṇaṃ^eb^. ^b^Tatthā^eb^ti tesu vihāresu. Khaṇḍaphullapaṭisaṅkharaṇanti iminā sambandho. ^b^Paṭhamaṃ māsa^eb^nti vassānassa paṭhamaṃ māsaṃ, accantasaṃyoge cetaṃ upayogavacanaṃ. Senāsanavattānaṃ paññattattā ^b^senāsanakkhandhake^eb^ ca senāsanapaṭibaddhānaṃ bahūnaṃ vacanato ‘‘bhagavatā…pe… vaṇṇita’’nti vuttaṃ.</p>
              <p>[03]^b^Dutiyadivase^eb^ti ‘‘khaṇḍaphullapaṭisaṅkharaṇaṃ karomā’’ti cintitadivasato dutiyadivase. So ca vassūpanāyikadivasato dutiyadivasoti veditabbo. Te hi therā āsāḷhīpuṇṇamāya uposathaṃ katvā pāṭipade sannipatitvā vassaṃ upagantvā evaṃ cintesuṃ. ^b^Ajātasattu rājā^eb^ti ajāto hutvā pituno paccatthiko jātoti ‘‘ajātasattū’’ti laddhavohāro rājā. Tasmiṃ kira kucchigate deviyā evarūpo dohaḷo uppajji ‘‘aho vatāhaṃ rañño dakkhiṇabāhuto lohitaṃ piveyya’’nti ^a^M1.0057^ea^. Atha tassā kathetuṃ asakkontiyā kisabhāvaṃ dubbaṇṇabhāvañca disvā rājā sayameva pucchitvā ñatvā ca vejje pakkosāpetvā suvaṇṇasatthakena bāhuṃ phāletvā suvaṇṇasarakena lohitaṃ gahetvā udakena sambhinditvā pāyesi. Nemittakā taṃ sutvā ‘‘esa gabbho rañño sattu bhavissati, iminā rājā haññissatī’’ti byākariṃsu, tasmā ‘‘ajātoyeva rañño sattu bhavissatī’’ti nemittakehi niddiṭṭhattā ajātasattu nāma jāto. ^b^Ki^eb^nti kāraṇapucchanatthe nipāto, kasmāti attho. ^b^Paṭivedesu^eb^nti nivedesuṃ, jānāpesunti attho. ^b^Vissatthā^eb^ti nirāsaṅkacittā. ^b^Āṇācakka^eb^nti āṇāyeva appaṭihatavuttiyā pavattanaṭṭhena cakkanti āṇācakkaṃ. ^b^Sannisajjaṭṭhāna^eb^nti sannipatitvā nisīdanaṭṭhānaṃ.</p>
              <p>[03]^b^Rājabhavanavibhūti^eb^nti rājabhavanasampattiṃ. ^b^Avahasantamivā^eb^ti avahāsaṃ kurumānaṃ viya. ^b^Siriyā niketamivā^eb^ti siriyā vasanaṭṭhānamiva. ^b^Ekanipātatitthamiva ca devamanussanayanavihaṅgāna^eb^nti ekasmiṃ pānīyatitthe sannipatantā pakkhino viya sabbesaṃ janānaṃ cakkhūni maṇḍapeyeva nipatantīti devamanussānaṃ nayanasaṅkhātavihaṅgānaṃ ekanipātatitthamiva ca. ^b^Lokarāmaṇeyyakamiva sampiṇḍita^eb^nti ekattha sampiṇḍitaṃ rāsikataṃ loke ramaṇīyabhāvaṃ viya. Yadi loke vijjamānaṃ ramaṇīyattaṃ sabbameva ānetvā ekattha sampiṇḍitaṃ siyā, taṃ viyāti vuttaṃ hoti. ‘‘Daṭṭhabbasāramaṇḍanti pheggurahitasāraṃ viya kasaṭavinimuttaṃ pasannabhūtaṃ viya ca daṭṭhabbesu daṭṭhuṃ araharūpesu sārabhūtaṃ pasannabhūtañcā’’ti tīsupi ^b^gaṇṭhipadesu^eb^ vuttaṃ. Daṭṭhabbo dassanīyo ^a^V1.0052^ea^ sārabhūto visiṭṭhataro maṇḍo maṇḍanaṃ alaṅkāro etassāti ^b^daṭṭhabbasāramaṇḍo,^eb^ maṇḍapoti evamettha attho gahetabboti amhākaṃ khanti, upaparikkhitvā yuttataraṃ gahetabbaṃ. Maṇḍaṃ sūriyarasmiṃ pāti nivāretīti ^b^maṇḍapo^eb^. ^b^Vividha…pe… cāruvitāna^eb^nti ettha kusumadāmāni ca tāni olambakāni cāti kusumadāmaolambakāni. Ettha ca visesanassa paranipāto daṭṭhabbo, olambakakusumadāmānīti attho. Tāni vividhāni anekappakārāni viniggalantaṃ vamentaṃ nikkhāmentamiva cāru sobhanaṃ vitānaṃ etthāti ^b^vividhakusumadāmaolambakaviniggalantacāruvitāno,^eb^ maṇḍapo, taṃ alaṅkaritvāti yojetabbaṃ. ^b^Ratanavicitramaṇikaoṭṭimatalamivā^eb^ti nānāpupphūpahāravicittasupariniṭṭhitabhūmikammattāyeva nānāratanehi ^a^M1.0058^ea^ vicittabhūtamaṇikoṭṭimatalamivāti attho. Ettha ca ratanavicittaggahaṇaṃ nānāpupphūpahāravicittatāya nidassanaṃ, maṇikoṭṭimatalaggahaṇaṃ supariniṭṭhitabhūmiparikammatāyāti veditabbaṃ. Maṇiyo koṭṭetvā katatalattā maṇikoṭṭanena nibbattatalanti maṇikoṭṭimatalaṃ. ^b^Na^eb^nti maṇḍapaṃ. ^b^Pupphūpahāro^eb^ pupphapūjā. ^b^Uttarābhimukha^eb^nti uttaradisābhimukhaṃ. ^b^Āsanāraha^eb^nti nisīdanārahaṃ. ^b^Dantakhacita^eb^nti dantehi racitaṃ, dantehi katanti vuttaṃ hoti. ^b^Etthā^eb^ti āsane. ^b^Niṭṭhitaṃ bhante mama kicca^eb^nti mayā kattabbakiccaṃ niṭṭhitanti attho.</p>
              <p>[03]Tasmiṃ pana divase ekacce bhikkhū āyasmantaṃ ānandaṃ sandhāya evamāhaṃsu ‘‘imasmiṃ bhikkhusaṅghe eko bhikkhu vissagandhaṃ vāyanto vicaratī’’ti. Thero taṃ sutvā ‘‘imasmiṃ bhikkhusaṅghe añño vissagandhaṃ vāyanto vicaraṇakabhikkhu nāma natthi, addhā ete maṃ sandhāya vadantī’’ti saṃvegaṃ āpajji. Ekacce naṃ āhaṃsuyeva ‘‘sve, āvuso, sannipāto’’tiādi. Idāni taṃ dassento āha ^b^‘‘bhikkhū āyasmantaṃ ānandaṃ āhaṃsū’’^eb^tiādi. ^b^Tenā^eb^ti tasmā. ^b^Āvajjesī^eb^ti upanāmesi. ^b^Anupādāyā^eb^ti taṇhādiṭṭhivasena kañci dhammaṃ agahetvā, yehi vā kilesehi sabbehi vimuccati, tesaṃ lesamattampi agahetvāti attho. ^b^Āsavehī^eb^ti bhavato ābhavaggaṃ dhammato vā āgotrabhuṃ savanato pavattanato āsavasaññitehi kilesehi. Lakkhaṇavacanañcetaṃ āsavehīti, tadekaṭṭhatāya pana sabbehipi kilesehi, sabbehipi pāpadhammehi cittaṃ vimuccatiyeva. ^b^Cittaṃ vimuccī^eb^ti cittaṃ arahattamaggakkhaṇe āsavehi vimuccamānaṃ katvā arahattaphalakkhaṇe vimuccīti attho. ^b^Caṅkamenā^eb^ti caṅkamanakiriyāya. Vivaṭṭūpanissayabhūtaṃ kataṃ upacitaṃ puññaṃ etenāti ^b^katapuñño,^eb^ arahattādhigamāya katādhikāroti attho. ^b^Padhānamanuyuñjā^eb^ti vīriyaṃ anuyuñja, arahattādhigamāya anuyogaṃ karohīti attho. ^b^Kathādoso nāma natthī^eb^ti kathāya aparajjhaṃ nāma natthi. ^b^Accāraddhaṃ vīriya^eb^nti ativiya āraddhaṃ vīriyaṃ. ^b^Uddhaccāyā^eb^ti ^a^V1.0053^ea^ uddhatabhāvāya. ^b^Vīriyasamataṃ yojemī^eb^ti caṅkamanavīriyassa adhimattattā tassa pahānavasena samādhinā samarasatāpādanena vīriyasamataṃ yojemi.</p>
              <p>[03]^b^Dutiyadivase^eb^ti ^a^M1.0059^ea^ therena arahattappattadivasato dutiyadivase. ^b^Dhammasabhāyaṃ sannipatitā^eb^ti pakkhassa pañcamiyaṃ sannipatiṃsu. ^b^Attano arahattappattiṃ ñāpetukāmo^eb^ti ‘‘sekkhatāya dhammasaṅgītiyā gahetuṃ ayuttampi bahussutattā gaṇhissāmā’’ti cintetvā nisinnānaṃ therānaṃ ‘‘idāni arahattappatto’’ti somanassuppādanatthaṃ ‘‘appamatto hohī’’ti dinnaovādassa saphalatādīpanatthaṃ attupanāyikaṃ akatvā aññabyākaraṇassa bhagavatā saṃvaṇṇitattā ca thero attano arahattappattiṃ ñāpetukāmo ahosīti veditabbaṃ. ^b^Yathāvuḍḍha^eb^nti vuḍḍhapaṭipāṭiṃ anatikkamitvā. ^b^Eke^eb^ti majjhimabhāṇakānaṃyeva eke. Pubbe vuttampi hi sabbaṃ majjhimabhāṇakā vadantiyevāti veditabbaṃ. Dīghabhāṇakā (dī. ni. aṭṭha. 1.paṭhamamahāsaṅgītikathā) panettha evaṃ vadanti –</p>
              <p>[08]‘‘Atha kho āyasmā ānando arahā samāno sannipātaṃ agamāsi. Kathaṃ agamāsi? ‘Idānimhi sannipātamajjhaṃ pavisanāraho’ti haṭṭhatuṭṭhacitto ekaṃsaṃ cīvaraṃ katvā bandhanā muttatālapakkaṃ viya paṇḍukambale nikkhittajātimaṇi viya vigatavalāhake nabhe samuggatapuṇṇacando viya bālātapasamphassavikasitareṇupiñjaragabbhaṃ padumaṃ viya ca parisuddhena pariyodātena sappabhena sassirikena mukhavarena attano arahattappattiṃ ārocayamāno viya ca agamāsi. Atha naṃ disvā āyasmato mahākassapassa etadahosi ‘sobhati vata bho arahattappatto ānando, sace satthā dhareyya, addhā ajja ānandassa sādhukāraṃ dadeyya, handa imassāhaṃ idāni satthārā dātabbaṃ sādhukāraṃ dadāmī’ti tikkhattuṃ sādhukāramadāsī’’ti.</p>
              <p>[07]^b^Ākāsena āgantvā nisīdītipi eke^eb^ti ettha pana tesaṃ tesaṃ tathā tathā gahetvā āgatamattaṃ ṭhapetvā visuṃ visuṃ vacane aññaṃ visesakāraṇaṃ natthīti vadanti. Upatissatthero panāha ‘‘sattamāsaṃ katāya dhammasaṅgītiyā kadāci pathaviyaṃ nimujjitvā āgatattā taṃ gahetvā eke vadanti. Kadāci ākāsena āgatattā taṃ gahetvā eke vadantī’’ti.</p>
              <p>[03]^b^Bhikkhū^eb^^a^M1.0060^ea^^b^āmantesī^eb^ti bhikkhū ālapi abhāsi sambodhesīti ayamettha attho. Aññatra pana ñāpanepi hoti. Yathāha – ‘‘āmantayāmi vo, bhikkhave, (dī. ni. 2.218) paṭivedayāmi ^a^V1.0054^ea^ vo, bhikkhave’’ti (a. ni. 7.72). Pakkosanepi dissati. Yathāha ‘‘ehi tvaṃ, bhikkhu, mama vacanena sāriputtaṃ āmantehī’’ti (a. ni. 9.11). ^b^Āvuso^eb^ti āmantanākāradīpanaṃ. ^b^Kaṃ dhuraṃ katvā^eb^ti kaṃ jeṭṭhakaṃ katvā. ^b^Kiṃ ānando nappahotī^eb^ti aṭṭhakathācariyehi ṭhapitapucchā. ^b^Nappahotī^eb^ti na sakkoti. ^b^Etadagga^eb^nti eso aggo. Liṅgavipallāsena hi ayaṃ niddeso. ^b^Yadida^eb^nti ca yo ayanti attho, yadidaṃ khandhapañcakanti vā yojetabbaṃ. ^b^Sammannī^eb^ti sammataṃ akāsi. ^b^Upāliṃ vinayaṃ puccheyya^eb^nti pucchadhātussa dvikammakattā vuttaṃ. ^b^Bījaniṃ gahetvā^eb^ti ettha bījanīgahaṇaṃ dhammakathikānaṃ dhammatāti veditabbaṃ. Bhagavāpi hi dhammakathikānaṃ dhammatādassanatthameva vicittabījaniṃ gaṇhāti. Na hi aññathā sabbassapi lokassa alaṅkārabhūtaṃ paramukkaṃsagatasikkhāsaṃyamānaṃ buddhānaṃ mukhacandamaṇḍalaṃ paṭicchādetabbaṃ hoti. ‘‘Paṭhamaṃ, āvuso upāli, pārājikaṃ kattha paññatta’’nti kasmā vuttaṃ, nanu tassa saṅgītiyā purimakāle paṭhamabhāvo na yuttoti? No na yutto bhagavatā paññattānukkamena pātimokkhuddesānukkamena ca paṭhamabhāvassa siddhattā. Yebhuyyena hi tīṇi piṭakāni bhagavato dharamānakāle ṭhitānukkameneva saṅgītāni, visesato vinayābhidhammapiṭakānīti daṭṭhabbaṃ. ^b^Kismiṃ vatthusmiṃ methunadhamme^eb^ti ca nimittatthe bhummavacanaṃ.</p>
              <p>[03]^b^Vatthumpi pucchī^eb^tiādi ‘‘kattha paññatta’’ntiādinā dassitena saha tato avasiṭṭhampi saṅgahetvā dassanavasena vuttaṃ. Kiṃ panettha paṭhamapārājikapāḷiyaṃ kiñci apanetabbaṃ vā pakkhipitabbaṃ vā āsi nāsīti? Buddhassa bhagavato bhāsite apanetabbaṃ nāma natthi. Na hi tathāgatā ekabyañjanampi niratthakaṃ vadanti, sāvakānaṃ pana devatānaṃ vā bhāsite apanetabbampi hoti, taṃ dhammasaṅgāhakattherā apanayiṃsu, pakkhipitabbaṃ pana sabbatthāpi atthi, tasmā yaṃ yattha pakkhipituṃ yuttaṃ, taṃ tattha pakkhipiṃsuyeva. Kiṃ pana tanti ce? ‘‘Tena samayenā’’ti vā ‘‘tena kho pana samayenā’’ti vā ‘‘atha kho’’iti vā ‘‘evaṃ vutte’’ti vā ‘‘etadavocā’’ti vā evamādikaṃ sambandhavacanamattaṃ. Evaṃ pakkhipitabbayuttaṃ pakkhipitvā pana idaṃ paṭhamapārājikanti ṭhapesuṃ ^a^M1.0061^ea^. Paṭhamapārājike saṅgahamāruḷhe pañca arahantasatāni saṅgahaṃ āropitanayeneva gaṇasajjhāyamakaṃsu. ‘‘Tena samayena buddho bhagavā verañjāyaṃ viharatī’’ti ca nesaṃ sajjhāyārambhakāleyeva sādhukāraṃ dadamānā viya mahāpathavī udakapariyantaṃ katvā kampittha. Te eteneva nayena sesapārājikānipi saṅgahaṃ āropetvā ‘‘idaṃ pārājikakaṇḍa’’nti ṭhapesuṃ. Evaṃ terasa saṅghādisesāni ‘‘terasaka’’ntiādīni vatvā vīsādhikāni dve sikkhāpadasatāni ‘‘mahāvibhaṅgo’’ti kittetvā ṭhapesuṃ. Mahāvibhaṅgāvasānepi purimanayeneva mahāpathavī akampittha. Tato bhikkhunivibhaṅge aṭṭha sikkhāpadāni ‘‘pārājikakaṇḍaṃ ^a^V1.0055^ea^ nāmā’’tiādīni vatvā tīṇi sikkhāpadasatāni cattāri ca sikkhāpadāni ‘‘bhikkhunivibhaṅgo’’ti kittetvā ‘‘ayaṃ ubhatovibhaṅgo nāma catusaṭṭhibhāṇavāro’’ti ṭhapesuṃ. Ubhatovibhaṅgāvasānepi vuttanayeneva pathavī akampittha. Etenevupāyena asītibhāṇavāraparimāṇaṃ khandhakaṃ pañcavīsatibhāṇavāraparimāṇaṃ parivārañca saṅgahaṃ āropetvā ‘‘idaṃ vinayapiṭakaṃ nāmā’’ti ṭhapesuṃ. Vinayapiṭakāvasānepi vuttanayeneva pathavīkampo ahosi. Taṃ āyasmantaṃ upālittheraṃ paṭicchāpesuṃ ‘‘āvuso, idaṃ tuyhaṃ nissitake vācehī’’ti evamettha avuttopi viseso veditabbo.</p>
              <p>[03]Evaṃ vinayapiṭakaṃ saṅgahamāropetvā suttantapiṭakaṃ saṅgāyiṃsu. Idāni taṃ dassento āha ^b^‘‘vinayaṃ saṅgāyitvā’’^eb^tiādi. ^b^Mahākassapatthero ānandattheraṃ dhammaṃ pucchī^eb^ti ettha ayamanukkamo veditabbo – ānandatthere dantakhacitaṃ bījaniṃ gahetvā dhammāsane nisinne āyasmā mahākassapatthero bhikkhū pucchi ‘‘kataraṃ, āvuso, piṭakaṃ paṭhamaṃ saṅgāyāmā’’ti? ‘‘Suttantapiṭakaṃ, bhanteti. Suttantapiṭake catasso saṅgītiyo, tāsu paṭhamaṃ kataraṃ saṅgītinti? Dīghasaṅgītiṃ, bhanteti. Dīghasaṅgītiyaṃ catuttiṃsa suttāni, tayo ca vaggā, tesu paṭhamaṃ kataraṃ vagganti. Sīlakkhandhavaggaṃ, bhanteti. Sīlakkhandhavagge terasa suttantā, tesu paṭhamaṃ kataraṃ suttanti? Brahmajālasuttaṃ nāma bhante tividhasīlālaṅkataṃ nānāvidhamicchājīvakuhanalapanādividdhaṃsanaṃ dvāsaṭṭhidiṭṭhijālaviniveṭhanaṃ dasasahassilokadhātupakampanaṃ, taṃ paṭhamaṃ saṅgāyāmā’’ti. Atha kho āyasmā mahākassapo āyasmantaṃ ānandaṃ etadavoca ‘‘brahmajālaṃ, āvuso ānanda, kattha bhāsita’’nti?</p>
              <p>[03]^b^Antarā^eb^^a^M1.0062^ea^^b^ca bhante rājagahaṃ antarā ca nāḷanda^eb^nti ettha ^b^antarā^eb^-saddo kāraṇakhaṇacittavemajjhavivarādīsu dissati. Tathā hi ‘‘tadantaraṃ ko jāneyya aññatra tathāgatā’’ti (a. ni. 6.44; 10.75) ca, ‘‘janā saṅgamma mantenti, mañca tañca kimantara’’nti (saṃ. ni. 1.228) ca ādīsu kāraṇe antarāsaddo vattati. ‘‘Addasa maṃ bhante aññatarā itthī vijjantarikāya bhājanaṃ dhovantī’’tiādīsu (ma. ni. 2.149) khaṇe. ‘‘Yassantarato na santi kopā’’tiādīsu (udā. 20) citte. ‘‘Antarā vosānamāpādī’’tiādīsu vemajjhe. ‘‘Api cāyaṃ tapodā dvinnaṃ mahānirayānaṃ antarikāya āgacchatī’’tiādīsu (pārā. 231) vivare. Svāyamidha vivare vattati, tasmā rājagahassa ca nāḷandāya ca vivareti evamettha attho daṭṭhabbo, antarāsaddena pana yuttattā upayogavacanaṃ kataṃ. Īdisesu ca ṭhānesu akkharacintakā ‘‘antarā gāmañca nadiñca yātī’’ti evaṃ ekameva ^a^V1.0056^ea^ antarāsaddaṃ payujjanti, so dutiyapadenapi yojetabbo hoti. Ayojiyamāne upayogavacanaṃ na pāpuṇāti sāmivacanappasaṅge antarāsaddayogena upayogavacanassa icchitattā. Idha pana yojetvā evaṃ vutto. ^b^Rājāgārake^eb^ti tattha rañño kīḷanatthaṃ paṭibhānacittavicitraṃ agāraṃ akaṃsu, taṃ rājāgārakanti pavuccati, tasmiṃ. ^b^Ambalaṭṭhikā^eb^ti rañño uyyānaṃ. Tassa kira dvārasamīpe taruṇo ambarukkho atthi, taṃ ambalaṭṭhikāti vadanti. Tassa avidūrabhavattā uyyānampi ambalaṭṭhikātveva saṅkhyaṃ gataṃ ‘‘varuṇānagara’’ntiādīsu viya.</p>
              <p>[03]^b^Suppiyañca paribbājaka^eb^nti ettha ^b^suppiyo^eb^ti tassa nāmaṃ, ^b^paribbājako^eb^ti sañjayassa antevāsī channaparibbājako. ^b^Brahmadattañca māṇavaka^eb^nti ettha ^b^brahmadatto^eb^ti tassa nāmaṃ. ^b^Māṇavo^eb^ti sattopi coropi taruṇopi vuccati. Tathā hi –</p>
              <p>[21]‘‘Coditā devadūtehi, ye pamajjanti māṇavā;</p>
              <p>[22]Te dīgharattaṃ socanti, hīnakāyūpagā narā’’ti. (ma. ni. 3.271; a. ni. 3.36) –</p>
              <p>[07]Ādīsu satto māṇavoti vutto. ‘‘Māṇavehipi samāgacchanti katakammehipi akatakammehipī’’tiādīsu (ma. ni. 2.149) coro. ‘‘Ambaṭṭhamāṇavo aṅgako māṇavo’’tiādīsu (dī. ni. 1.258-261, 316) taruṇo māṇavoti vutto. Idhāpi ayameva ^a^M1.0063^ea^ adhippeto. Idaṃ vuttaṃ hoti ‘‘brahmadattaṃ nāma taruṇapurisaṃ ārabbhā’’ti. ^b^Jīvakambavane^eb^ti jīvakassa komārabhaccassa ambavane. Atha ‘‘kaṃ ārabbhā’’ti avatvā ‘‘kenasaddhi’’nti kasmā vuttaṃ? Na etaṃ suttaṃ bhagavatā eva vuttaṃ, raññāpi ‘‘yathā nu kho imāni puthusippāyatanānī’’tiādinā kiñci kiñci vuttaṃ atthi, tasmā evaṃ vuttanti daṭṭhabbaṃ. ^b^Vedehiputtenā^eb^ti ayaṃ kosalarañño dhītāya putto, na videharañño, ‘‘vedehī’’ti pana paṇḍitādhivacanametaṃ. Vidanti etenāti vedo, ñāṇassetaṃ adhivacanaṃ. Vedena īhati ghaṭati vāyamatīti vedehī, vedehiyā putto vedehiputto, tena.</p>
              <p>[03]^b^Etenevupāyena pañca nikāye pucchī^eb^ti ettha ayamanukkamo veditabbo. Vuttanayena brahmajālassa pucchāvisajjanāvasāne pañca arahantasatāni sajjhāyamakaṃsu. Vuttanayeneva ca pathavīkampo ahosi. Evaṃ brahmajālaṃ saṅgāyitvā tato paraṃ ‘‘sāmaññaphalaṃ panāvuso ānanda, kattha bhāsita’’ntiādinā pucchāvisajjanānukkamena saddhiṃ brahmajālena terasasuttantaṃ saṅgāyitvā ‘‘ayaṃ ^a^V1.0057^ea^ sīlakkhandhavaggo nāmā’’ti kittetvā ṭhapesuṃ. Tadanantaraṃ mahāvaggaṃ, tadanantaraṃ pāthikavagganti evaṃ tivaggasaṅgahaṃ catuttiṃsasuttantapaṭimaṇḍitaṃ catusaṭṭhibhāṇavāraparimāṇaṃ tantiṃ saṅgāyitvā ‘‘ayaṃ dīghanikāyo nāmā’’ti vatvā āyasmantaṃ ānandattheraṃ paṭicchāpesuṃ ‘‘āvuso, imaṃ tuyhaṃ nissitake vācehī’’ti. Tato anantaraṃ asītibhāṇavāraparimāṇaṃ majjhimanikāyaṃ saṅgāyitvā dhammasenāpatisāriputtattherassa nissitake paṭicchāpesuṃ ‘‘imaṃ tumhe pariharathā’’ti. Tadanantaraṃ bhāṇavārasataparimāṇaṃ saṃyuttanikāyaṃ saṅgāyitvā mahākassapattheraṃ paṭicchāpesuṃ ‘‘bhante, imaṃ tumhākaṃ nissitake vācethā’’ti. Tadanantaraṃ vīsatibhāṇavārasatapāmāṇaṃ aṅguttaranikāyaṃ saṅgāyitvā anuruddhattheraṃ paṭicchāpesuṃ ‘‘imaṃ tumhākaṃ nissitake vācethā’’ti.</p>
              <p>[03]Tadanantaraṃ –</p>
              <p>[21]‘‘Dhammasaṅgaṇiṃ vibhaṅgañca, kathāvatthuñca puggalaṃ;</p>
              <p>[22]Dhātuyamakaṃ paṭṭhānaṃ, abhidhammoti vuccatī’’ti. –</p>
              <p>[07]Evaṃ ^a^M1.0064^ea^ saṃvaṇṇitaṃ sukhumañāṇagocaraṃ tantiṃ saṅgāyitvā ‘‘idaṃ abhidhammapiṭakaṃ nāmā’’ti vatvā pañca arahantasatāni sajjhāyamakaṃsu. Vuttanayeneva pathavīkampo ahosi. Tato paraṃ jātakaṃ mahāniddeso paṭisambhidāmaggo apadānaṃ suttanipāto khuddakapāṭho dhammapadaṃ udānaṃ itivuttakaṃ vimānavatthu petavatthu theragāthā therīgāthāti imaṃ tantiṃ saṅgāyitvā ‘‘khuddakagantho nāma aya’’nti ca vatvā abhidhammapiṭakasmiṃyeva saṅgahaṃ āropayiṃsūti dīghabhāṇakā vadanti. Majjhimabhāṇakā pana ‘‘cariyāpiṭakabuddhavaṃsehi saddhiṃ sabbampi taṃ khuddakaganthaṃ suttantapiṭake pariyāpanna’’nti vadanti. Ayamettha adhippāyo – jātakādike khuddakanikāyapariyāpanne yebhuyyena ca dhammaniddesabhūte tādise abhidhammapiṭake saṅgaṇhituṃ yuttaṃ, na pana dīghanikāyādippakāre suttantapiṭake, nāpi paññattiniddesabhūte vinayapiṭaketi. Dīghabhāṇakā ‘‘jātakādīnaṃ abhidhammapiṭake saṅgaho’’ti vadanti. Cariyāpiṭakabuddhavaṃsānañcettha aggahaṇaṃ jātakagatikattā. Majjhimabhāṇakā pana aṭṭhuppattivasena desitānaṃ jātakādīnaṃ yathānulomadesanābhāvato tādise suttantapiṭake saṅgaho yutto, na pana sabhāvadhammaniddesabhūte yathādhammasāsane abhidhammapiṭaketi jātakādīnaṃ suttapariyāpannataṃ vadanti. Tattha yuttaṃ vicāretvā gahetabbaṃ. Khuddakanikāyassa sesanikāyānaṃ viya apākaṭattā sese ṭhapetvā khuddakanikāyaṃ pākaṭaṃ katvā dassento ^b^‘‘tattha khuddakanikāyo nāmā’’^eb^tiādimāha. ^b^Tatthā^eb^ti tesu nikāyesu. ^b^Tatthā^eb^ti khuddakanikāye.</p>
              <p>[03]Evaṃ ^a^V1.0058^ea^ nimittapayojanakāladesakārakakaraṇappakārehi paṭhamamahāsaṅgītiṃ dassetvā idāni tattha vavatthāpitesu dhammavinayesu nānappakārakosallatthaṃ ekavidhādibhede dassetuṃ ^b^‘‘tadetaṃ sabbampī’’^eb^tiādimāha. Tattha ^b^anuttaraṃ sammāsambodhi^eb^nti ettha anāvaraṇañāṇapadaṭṭhānaṃ maggañāṇaṃ maggañāṇapadaṭṭhānañca anāvaraṇañāṇaṃ ‘‘sammāsambodhī’’ti vuccati. ^b^Paccavekkhantena vā^eb^ti udānādivasena pavattadhammaṃ sandhāyāha. ^b^Vimuttirasa^eb^nti arahattaphalassādaṃ vimuttisampattikaṃ vā aggaphalanipphādanato, vimuttikiccaṃ vā kilesānaṃ accantavimuttisampādanato.</p>
              <p>[03]Kiñcāpi avisesena sabbampi buddhavacanaṃ kilesavinayanena vinayo, yathānusiṭṭhaṃ paṭipajjamāne apāyapatanādito dhāraṇena dhammo ca hoti ^a^M1.0065^ea^, idhādhippete pana dhammavinaye niddhāretuṃ ^b^‘‘tattha vinayapiṭaka’’^eb^ntiādimāha. Khandhādivasena sabhāvadhammadesanābāhullato āha ^b^‘‘avasesaṃ buddhavacanaṃ dhammo’’^eb^ti. Atha vā yadipi dhammoyeva vinayo pariyattiādibhāvato, tathāpi vinayasaddasannidhāno abhinnādhikaraṇabhāvena payutto dhammasaddo vinayatantiviparītaṃ tantiṃ dīpeti yathā ‘‘puññañāṇasambhāro, gobalībadda’’ntiādi.</p>
              <p>[03]^b^Anekajātisaṃsāra^eb^nti ayaṃ gāthā bhagavatā attano sabbaññutaññāṇapadaṭṭhānaṃ arahattappattiṃ paccavekkhantena ekūnavīsatimassa paccavekkhaṇañāṇassa anantaraṃ bhāsitā. Tenāha ^b^‘‘idaṃ paṭhamabuddhavacana’’^eb^nti. Idaṃ kira sabbabuddhehi avijahitaudānaṃ. Ayamassa saṅkhepattho (dha. pa. aṭṭha. 2.154) – ahaṃ imassa attabhāvagehassa kārakaṃ taṇhāvaḍḍhakiṃ gavesanto yena ñāṇena taṃ daṭṭhuṃ sakkā, tassa bodhiñāṇassatthāya dīpaṅkarapādamūle katābhinīhāro ettakaṃ kālaṃ anekajātisaṃsāraṃ anekajātisatasahassasaṅkhyaṃ saṃsāravaṭṭaṃ ^b^anibbisaṃ^eb^ anibbisanto taṃ ñāṇaṃ avindanto alabhantoyeva ^b^sandhāvissaṃ^eb^ saṃsariṃ. Yasmā jarābyādhimaraṇamissatāya jāti nāmesā punappunaṃ upagantuṃ dukkhā, na ca sā tasmiṃ adiṭṭhe nivattati, tasmā taṃ gavesanto sandhāvissanti attho.</p>
              <p>[03]^b^Diṭṭhosī^eb^ti idāni mayā sabbaññutaññāṇaṃ paṭivijjhantena diṭṭho asi. ^b^Puna geha^eb^nti puna imaṃ attabhāvasaṅkhātaṃ mama gehaṃ ^b^na kāhasi^eb^ na karissasi. Tava ^b^sabbā^eb^ anavasesā kilesa^b^phāsukā^eb^ mayā ^b^bhaggā^eb^. Imassa tayā katassa attabhāvagehassa ^b^kūṭaṃ^eb^ avijjāsaṅkhātaṃ kaṇṇikamaṇḍalaṃ ^b^visaṅkhataṃ^eb^ viddhaṃsitaṃ. ^b^Visaṅkhāraṃ^eb^ nibbānaṃ ārammaṇakaraṇavasena ^b^gataṃ^eb^ anupaviṭṭhaṃ idāni mama ^b^cittaṃ,^eb^ ahañca taṇhānaṃ khayasaṅkhātaṃ arahattamaggaṃ arahattaphalaṃ vā ^b^ajjhagā^eb^ adhigato pattosmīti attho. ^b^Gaṇṭhipadesu^eb^ pana ‘‘visaṅkhāragatanti cittameva taṇhānaṃ khayasaṅkhātaṃ arahattamaggaṃ ^a^V1.0059^ea^ arahattaphalaṃ vā ajjhagā adhigato patto’’ti evampi attho vutto. Ayaṃ manasā pavattitadhammānaṃ ādi. ‘‘Yadā have pātubhavanti dhammāti ayaṃ pana vācāya pavattitadhammānaṃ ādī’’ti vadanti. Antojappanavasena kira bhagavā ‘‘anekajātisaṃsāra’’ntiādimāha.</p>
              <p>[03]^b^Kecī^eb^ti ^a^M1.0066^ea^ khandhakabhāṇakā. Paṭhamaṃ vutto pana dhammapadabhāṇakānaṃ adhippāyoti veditabbo. Ettha ca khandhakabhāṇakā vadanti ‘‘dhammapadabhāṇakānaṃ gāthā manasā desitattā tadā mahato janassa upakārāya na hoti, amhākaṃ pana gāthā vacībhedaṃ katvā desitattā tadā suṇantānaṃ devabrahmānaṃ upakārāya ahosi, tasmā idameva paṭhamabuddhavacana’’nti. Dhammapadabhāṇakā pana ‘‘desanāya janassa upakārānupakārabhāvo lakkhaṇaṃ na hoti, bhagavatā manasā desitattāyeva idaṃ paṭhamabuddhavacana’’nti vadanti, tasmā ubhayampi aññamaññaṃ viruddhaṃ na hotīti veditabbaṃ. Nanu ca yadi ‘‘anekajātisaṃsāra’’nti manasā desitaṃ, atha kasmā dhammapadāṭṭhakathāyaṃ (dha. pa. aṭṭha. 2.153-154) ‘‘anekajātisaṃsāranti imaṃ dhammadesanaṃ satthā bodhirukkhamūle nisinno udānavasena udānetvā aparabhāge ānandattherena puṭṭho kathesī’’ti vuttanti? Tatthāpi manasā udānetvāti evamattho gahetabbo. Atha vā manasāva desitanti evaṃ gahaṇe kiṃ kāraṇanti ce? Yadi vacībhedaṃ katvā desitaṃ siyā, udānapāḷiyaṃ āruḷhaṃ bhaveyya, tasmā udānapāḷiyaṃ anāruḷhabhāvoyeva vacībhedaṃ akatvā manasā desitabhāve kāraṇanti vadanti.</p>
              <p>[03]^b^Yadā have pātubhavanti dhammā^eb^ti ettha ^b^iti^eb^saddo ādiattho. Tena ‘‘ātāpino jhāyato brāhmaṇassa, athassa kaṅkhā vapayanti sabbā. Yato pajānāti sahetudhamma’’nti ādigāthāttayaṃ saṅgaṇhāti. ^b^Udānagātha^eb^nti pana jātiyā ekavacanaṃ, tatthāpi paṭhamagāthaṃyeva vā gahetvā vuttanti veditabbaṃ. Ettha pana yaṃ vattabbaṃ, taṃ khandhake āvi bhavissati. ^b^Pāṭipadadivase^eb^ti idaṃ ‘‘sabbaññubhāvappattassā’’ti na etena sambandhitabbaṃ, ‘‘paccavekkhantassa uppannā’’ti etena pana sambandhitabbaṃ. Visākhapuṇṇamāyameva hi bhagavā paccūsasamaye sabbaññutaṃ pattoti. ^b^Somanassamayañāṇenā^eb^ti somanassasampayuttañāṇena. ^b^Āmantayāmī^eb^ti nivedayāmi, bodhemīti attho. ^b^Vayadhammā^eb^ti aniccalakkhaṇamukhena dukkhānattalakkhaṇampi saṅkhārānaṃ vibhāveti ‘‘yadaniccaṃ taṃ dukkhaṃ, yaṃ dukkhaṃ tadanattā’’ti (saṃ. ni. 3.15) vacanato. Lakkhaṇattayavibhāvananayeneva tadārammaṇaṃ vipassanaṃ dassento sabbatitthiyānaṃ avisayabhūtaṃ buddhāveṇikaṃ catusaccakammaṭṭhānādhiṭṭhānaṃ aviparītaṃ nibbānagāminiṃ paṭipadaṃ pakāsetīti daṭṭhabbaṃ ^a^V1.0060^ea^. Idāni ^a^M1.0067^ea^ tattha sammāpaṭipattiyaṃ niyojeti ^b^‘‘appamādena sampādethā’’^eb^ti. Atha vā ‘‘vayadhammā saṅkhārā’’ti etena saṅkhepena saṃvejetvā ‘‘appamādena sampādethā’’ti saṅkhepeneva niravasesaṃ sammāpaṭipattiṃ dasseti. Appamādapadañhi sikkhattayasaṅgahitaṃ kevalaparipuṇṇaṃ sāsanaṃ pariyādiyitvā tiṭṭhatīti. ^b^Antare^eb^ti antarāḷe, vemajjheti attho.</p>
              <p>[03]^b^Suttantapiṭaka^eb^nti ettha yathā kammameva kammantaṃ, evaṃ suttameva suttantanti veditabbaṃ. ^b^Asaṅgīta^eb^nti saṅgītikkhandhakakathāvatthuppakaraṇādi. Keci pana ‘‘subhasuttampi paṭhamasaṅgītiyaṃ asaṅgīta’’nti vadanti, taṃ na yujjati. ‘‘Paṭhamasaṅgītito puretarameva hi āyasmatā ānandattherena jetavane viharantena subhassa māṇavassa desita’’nti ^b^ācariyadhammapālattherena^eb^ vuttaṃ. Subhasuttaṃ pana ‘‘evaṃ me sutaṃ – ekaṃ samayaṃ āyasmā ānando sāvatthiyaṃ viharati jetavane anāthapiṇḍikassa ārāme aciraparinibbute bhagavatī’’tiādinā (dī. ni. 1.444) āgataṃ. Tattha ‘‘evaṃ me suta’’ntiādivacanaṃ paṭhamasaṅgītiyaṃ āyasmatā ānandatthereneva vattuṃ yuttarūpaṃ na hoti. Na hi ānandatthero sayameva subhasuttaṃ desetvā ‘‘evaṃ me suta’’ntiādīni vadati. Evaṃ pana vattabbaṃ siyā ‘‘ekamidāhaṃ, bhante, samayaṃ sāvatthiyaṃ viharāmi jetavane anāthapiṇḍikassa ārāme’’ti, tasmā dutiyatatiyasaṅgītikārakehi ‘‘evaṃ me suta’’ntiādinā subhasuttaṃ saṅgītimāropitaṃ viya dissati. Atha ^b^ācariyadhammapālattherassa^eb^ evamadhippāyo siyā ‘‘ānandatthereneva vuttampi subhasuttaṃ paṭhamasaṅgītiṃ āropetvā tantiṃ ṭhapetukāmehi mahākassapattherādīhi aññesu suttesu āgatanayeneva ‘evaṃ me suta’ntiādinā tanti ṭhapitā’’ti, evaṃ sati yujjeyya. Atha vā āyasmā ānandatthero subhasuttaṃ sayaṃ desentopi sāmaññaphalādīsu bhagavatā desitanayeneva desesīti bhagavato sammukhā laddhanaye ṭhatvā desitattā bhagavatā desitaṃ dhammaṃ attani adahanto ‘‘evaṃ me suta’’ntiādimāhāti evamadhippāyo veditabbo.</p>
              <p>[03]^b^Ubhayāni pātimokkhānī^eb^ti bhikkhubhikkhunīpātimokkhavasena. ^b^Dve vibhaṅgānī^eb^ti bhikkhubhikkhunīvibhaṅgavaseneva dve vibhaṅgāni. ^b^Dvāvīsati khandhakānī^eb^ti mahāvaggacūḷavaggesu āgatāni dvāvīsati khandhakāni. ^b^Soḷasaparivārā^eb^ti soḷasahi ^a^M1.0068^ea^ parivārehi upalakkhitattā soḷasaparivārāti vuttaṃ. Tathā hi parivārapāḷiyaṃ ‘‘yaṃ tena bhagavatā jānatā passatā arahatā sammāsambuddhena paṭhamaṃ pārājikaṃ kattha paññatta’’ntiādinā (pari. 1) paññattivāro, tato paraṃ ‘‘methunaṃ dhammaṃ paṭisevanto kati āpattiyo āpajjatī’’tiādinā (pari. 157) katāpattivāro, ‘‘methunaṃ dhammaṃ paṭisevantassa āpattiyo catunnaṃ vipattīnaṃ kati vipattiyo ^a^V1.0061^ea^ bhajantī’’tiādippabhedo (pari. 182) vipattivāro, ‘‘methunaṃ dhammaṃ paṭisevantassa āpattiyo sattannaṃ āpattikkhandhānaṃ katihi āpattikkhandhehi saṅgahitā’’tiādippabhedo (pari. 183) saṅgahavāro, ‘‘methunaṃ dhammaṃ paṭisevantassa āpattiyo channaṃ āpattisamuṭṭhānānaṃ katihi samuṭṭhānehi samuṭṭhantī’’tiādinā (pari. 184) samuṭṭhānavāro, ‘‘methunaṃ dhammaṃ paṭisevantassa āpattiyo catunnaṃ adhikaraṇānaṃ katamaṃ adhikaraṇa’’ntiādinā (pari. 185) adhikaraṇavāro, ‘‘methunaṃ dhammaṃ paṭisevantassa āpattiyo sattannaṃ samathānaṃ katihi samathehi sammantī’’tiādippabhedo (pari. 186) samathavāro, tadanantaraṃ samuccayavāro cāti aṭṭha vārā vuttā. Tato paraṃ ‘‘methunaṃ dhammaṃ paṭisevanapaccayā pārājikaṃ kattha paññatta’’ntiādinā (pari. 188) nayena puna paccayavasena eko paññattivāro, tassa vasena purimasadisā eva katāpattivārādayo satta vārāti evaṃ aparepi aṭṭha vārā vuttā. Iti imāni aṭṭha, purimānipi aṭṭhāti mahāvibhaṅge soḷasa vārā dassitā. Tato paraṃ teneva nayena bhikkhunivibhaṅgepi soḷasa vārā āgatāti imehi soḷasahi vārehi upalakkhitattā soḷasaparivārāti vuccati. Potthakesu pana katthaci ‘‘parivāro’’ti ettakameva dissati, bahūsu pana potthakesu dīghanikāyaṭṭhakathāyaṃ abhidhammaṭṭhakathāyañca ‘‘soḷasaparivārā’’ti evameva vuttattā ayampi pāṭho na sakkā paṭibāhitunti tassevattho vutto.</p>
              <p>[03]^b^Brahmajālādicatuttiṃsasuttasaṅgaho^eb^ti brahmajālasuttādīni catuttiṃsa suttāni saṅgayhanti ettha, etenāti vā brahmajālādicatuttiṃsasuttasaṅgaho. Vuttappamāṇānaṃ vā suttānaṃ saṅgaho etassāti brahmajālādicatuttiṃsasuttasaṅgahoti. Evaṃ sesesupi veditabbaṃ.</p>
              <p>[03]^b^Vividhavisesanayattā^eb^ti ^a^M1.0069^ea^ imissā gāthāya atthaṃ vibhāvento āha ^b^‘‘vividhā hī’’^eb^tiādi. ^b^Daḷhīkammasithilakaraṇappayojanā^eb^ti yathākkamaṃ lokavajjesu sikkhāpadesu daḷhīkammappayojanā, paṇṇattivajjesu sithilakaraṇappayojanāti veditabbaṃ. ^b^Ajjhācāranisedhanato^eb^ti saññamavelaṃ atibhavitvā pavatto ācāro ajjhācāro, vītikkamo, tassa nisedhanatoti attho. ^b^Tenā^eb^ti vividhanayattādihetunā. ^b^Eta^eb^nti ‘‘vividhavisesanayattā’’tiādigāthāvacanaṃ. ^b^Etassā^eb^ti vinayassa. ^b^Itaraṃ panā^eb^ti suttaṃ.</p>
              <p>[03]Idāni ^b^atthānaṃ sūcanato^eb^tiādigāthāya atthaṃ pakāsento āha ^b^‘‘tañhī’’^eb^tiādi. ^b^Attatthaparatthādibhede^eb^ti yo taṃ suttaṃ sajjhāyati suṇāti vāceti cinteti deseti ca, suttena saṅgahito sīlādiattho tassapi hoti, tena parassa sādhetabbato parassapi hotīti tadubhayaṃ taṃ ^a^V1.0062^ea^ suttaṃ sūceti dīpeti. Tathā diṭṭhadhammikasamparāyikatthe lokiyalokuttaratthe cāti evamādibhede atthe ādisaddena saṅgaṇhāti. ^b^Attha^eb^saddo cāyaṃ hitapariyāyavacano, na bhāsitatthavacano. Yadi siyā, suttaṃ attanopi bhāsitatthaṃ sūceti parassapīti ayamattho vutto siyā, suttena ca yo attho pakāsito, so tasseva hoti, na tena parattho sūcito hotīti. Tena sūcetabbassa paratthassa nivattetabbassa abhāvā attaggahaṇañca na kattabbaṃ. Attatthaparatthavinimuttassa bhāsitatthassa abhāvā ādiggahaṇañca na kattabbaṃ, tasmā yathāvuttassa hitapariyāyassa atthassa sutte asambhavato suttādhārassa puggalassa vasena attatthaparatthā vuttā.</p>
              <p>[03]Atha vā suttaṃ anapekkhitvā ye attatthādayo atthappabhedā ‘‘na haññadatthatthi pasaṃsalābhā’’ti etassa padassa ^b^niddese^eb^ (mahāni. 63) vuttā attattho, parattho, ubhayattho, diṭṭhadhammiko attho, samparāyiko attho, uttāno attho, gambhīro attho, guḷho attho, paṭicchanno attho, neyyo attho, nīto attho, anavajjo attho, nikkileso attho, vodāno attho, paramatthoti, te atthe suttaṃ sūcetīti attho ^a^M1.0070^ea^ gahetabbo. Tathā hi kiñcāpi suttanirapekkhaṃ attatthādayo vuttā suttatthabhāvena aniddiṭṭhattā, tesu pana ekopi atthappabhedo suttena dīpetabbataṃ nātikkamati, tasmā te atthe suttaṃ sūcetīti vuccati. Imasmiñca atthavikappe ^b^attha^eb^-saddoyaṃ bhāsitatthapariyāyopi hoti. Ettha hi purimakā pañca atthappabhedā hitapariyāyā, tato pare cha bhāsitatthabhedā, pacchimakā pana ubhayasabhāvā. Tattha duradhigamatāya vibhāvane agādhabhāvo gambhīro, na vivaṭo guḷho, mūludakādayo viya paṃsunā akkharasannivesādinā tirohito paṭicchanno. Niddhāretvā ñāpetabbo neyyo, yathārutavasena veditabbo nīto. Anavajjanikkilesavodānā pariyāyavasena vuttā, kusalavipākakiriyadhammavasena vā. Paramattho nibbānaṃ, dhammānaṃ aviparītasabhāvo eva vā.</p>
              <p>[03]Atha vā attanā ca appiccho hotīti attatthaṃ, appicchākathañca paresaṃ kattā hotīti paratthaṃ sūceti. Evaṃ ‘‘attanā ca pāṇātipātā paṭivirato hotī’’tiādīni (a. ni. 4.99) suttāni yojetabbāni. Vinayābhidhammehi ca visesetvā suttasaddassa attho vattabbo, tasmā veneyyajjhāsayavasappavattāya desanāya attahitaparahitādīni sātisayaṃ pakāsitāni honti tappadhānabhāvato, na āṇādhammasabhāvavasappavattāyāti idameva atthānaṃ sūcanato suttanti vuttaṃ. Evañca katvā ‘‘ettakaṃ tassa bhagavato suttāgataṃ suttapariyāpanna’’nti (pāci. 655) ca ‘‘sakavāde pañca suttasatānī’’ti (dha. sa. aṭṭha. nidānakathā) ca evamādīsu suttasaddo upacaritoti gahetabbo.</p>
              <p>[03]Suttesu ^a^V1.0063^ea^ āṇādhammasabhāvā ca veneyyajjhāsayaṃ anuvattanti, na vinayābhidhammesu viya veneyyajjhāsayo āṇādhammasabhāve, tasmā veneyyānaṃ ekantahitapaṭilābhasaṃvattanikā suttantadesanā hotīti ^b^‘‘suvuttā cettha atthā’’^eb^tiādi vuttaṃ. ‘‘Ekantahitapaṭilābhasaṃvattanikā suttantadesanā’’ti idampi veneyyānaṃ hitasampāpane suttantadesanāya tapparabhāvaṃyeva sandhāya vuttaṃ. Tapparabhāvo ca veneyyajjhāsayānulomato daṭṭhabbo. Tenevāha ^b^‘‘veneyyajjhāsayānulomena vuttattā’’^eb^ti ^a^M1.0071^ea^. Vinayadesanaṃ viya issarabhāvato āṇāpatiṭṭhāpanavasena adesetvā veneyyānaṃ ajjhāsayānulomena cariyānurūpaṃ vuttattā desitattāti attho.</p>
              <p>[03]Anupubbasikkhādivasena kālantare abhinipphattiṃ dassento āha ^b^‘‘sassamiva phala’’^eb^nti. ^b^Pasavatī^eb^ti phalati, nipphādetīti attho. Upāyasamaṅgīnaṃyeva nipphajjanabhāvaṃ dassento ^b^‘‘dhenu viya khīra’’^eb^nti āha. Dhenutopi hi upāyavantānaṃyeva khīrapaṭilābho hoti. Anupāyena hi akāle ajātavacchaṃ dhenuṃ dohanto kālepi vā visāṇaṃ gahetvā dohanto neva khīraṃ paṭilabhati. ‘‘Suttāṇā’’ti etassa atthaṃ pakāsetuṃ ^b^‘‘suṭṭhu ca ne tāyatī’’^eb^ti vuttaṃ.</p>
              <p>[03]^b^Suttasabhāga^eb^nti suttasadisaṃ. Suttasabhāgataṃyeva dassento āha ^b^‘‘yathā hī’’^eb^tiādi. ^b^Tacchakānaṃ sutta^eb^nti vaḍḍhakīnaṃ kāḷasuttaṃ. ^b^Pamāṇaṃ hotī^eb^ti tadanusārena tacchanato. ^b^Evametampi viññūna^eb^nti yathā kāḷasuttaṃ pasāretvā saññāṇe kate gahetabbaṃ vissajjetabbañca paññāyati, evaṃ vivādesu uppannesu sutte ānītamatte ‘‘idaṃ gahetabbaṃ, idaṃ vissajjetabba’’nti viññūnaṃ pākaṭattā vivādo vūpasammatīti etampi suttaṃ viññūnaṃ pamāṇaṃ hotīti attho. Idāni aññathāpi suttasabhāgataṃ dassento āha ^b^‘‘yathā cā’’^eb^tiādi. Suttaṃ viya pamāṇattā saṅgāhakattā ca suttamiva suttanti vuttaṃ hoti. Ettha ca attatthādividhāne suttassa pamāṇabhāvo attatthādīnaṃyeva ca saṅgāhakattaṃ yojetabbaṃ tadatthappakāsanapadhānattā suttassa. Vinayābhidhammehi visesattañca pubbe vuttanayeneva yojetabbaṃ. ^b^Eta^eb^nti ‘‘atthānaṃ sūcanato’’tiādikaṃ atthavacanaṃ. ^b^Etassā^eb^ti suttassa.</p>
              <p>[03]^b^Ya^eb^nti yasmā. ^b^Etthā^eb^ti abhidhamme. ^b^Abhikkamantī^eb^ti ettha ^b^abhi^eb^-saddo kamanakiriyāya vuḍḍhibhāvaṃ atirekataṃ dīpetīti āha ^b^‘‘abhikkamantītiādīsu vuḍḍhiyaṃ āgato’’^eb^ti. ^b^Abhiññātā^eb^ti aḍḍhacandādinā kenaci saññāṇena ñātā paññātā pākaṭāti attho. Aḍḍhacandādibhāvo hi rattiyā upalakkhaṇavasena saññāṇaṃ hoti, yasmā aḍḍho cando, tasmā aṭṭhamī, yasmā ūno, tasmā cātuddasī, yasmā puṇṇo, tasmā ^a^M1.0072^ea^ pannarasīti. ^b^Abhilakkhitā^eb^ti etthāpi ^a^V1.0064^ea^ ayamevattho veditabbo. Abhilakkhitasaddapariyāyo abhiññātasaddoti āha ^b^‘‘abhiññātā abhilakkhitātiādīsu lakkhaṇe’’^eb^ti. Ettha ca vācakasaddantarasannidhānena nipātānaṃ tadatthajotakamattattā lakkhitasaddatthajotako abhisaddo lakkhaṇe vattatīti vutto. ^b^Rājābhirājā^eb^ti rājūhi pūjetuṃ araho rājā. ^b^Pūjite^eb^ti pūjārahe.</p>
              <p>[03]^b^Abhidhamme^eb^ti ‘‘supinantena sukkavissaṭṭhiyā anāpattibhāvepi akusalacetanā upalabbhatī’’tiādinā vinayapaññattiyā saṅkaravirahite dhamme. ‘‘Pubbāparavirodhābhāvato dhammānaṃyeva ca aññamaññasaṅkaravirahite dhamme’’tipi vadanti. ‘‘Pāṇātipāto akusala’’nti evamādīsu ca maraṇādhippāyassa jīvitindriyupacchedakapayogasamuṭṭhāpikā cetanā akusalaṃ, na pāṇasaṅkhātajīvitindriyassa upacchedasaṅkhāto atipāto, tathā adinnassa parasantakassa ādānasaṅkhātā viññatti abyākato dhammo, taṃviññattisamuṭṭhāpikā theyyacetanā akusalo dhammoti evamādināpi aññamaññasaṅkaravirahite dhammeti attho veditabbo. ^b^Abhivinaye^eb^ti ettha ‘‘jātarūparajataṃ na paṭiggahetabba’’nti vadanto vinaye vineti nāma. Ettha ‘‘evaṃ paṭiggaṇhato pācittiyaṃ, evaṃ dukkaṭanti vadanto ca abhivinaye vineti nāmā’’ti vadanti. Tasmā jātarūparajataṃ theyyacittena parasantakaṃ gaṇhantassa yathāvatthu pārājikathullaccayadukkaṭesu aññataraṃ, bhaṇḍāgārikasīsena gaṇhantassa pācittiyaṃ, attatthāya gaṇhantassa nissaggiyaṃ pācittiyaṃ. Kevalaṃ lolatāya gaṇhantassa anāmāsadukkaṭaṃ, rūpiyachaḍḍakassa sammatassa anāpattīti evaṃ aññamaññasaṅkaravirahite vinaye paṭibalo vinetunti attho veditabbo. ^b^Abhikkantenā^eb^ti ettha kantiyā adhikattaṃ abhisaddo dīpetīti āha ^b^‘‘adhike’’^eb^ti.</p>
              <p>[03]Nanu ca ‘‘abhikkamantī’’ti ettha abhisaddo kamanakiriyāya vuḍḍhibhāvaṃ atirekataṃ dīpeti, ‘‘abhiññātā abhilakkhitā’’ti ettha ñāṇalakkhaṇakiriyānaṃ supākaṭattā visesaṃ, ‘‘abhikkantenā’’ti ettha kantiyā adhikattaṃ visiṭṭhataṃ dīpetīti idaṃ tāva yuttaṃ kiriyāvisesakattā upasaggassa, ‘‘abhirājā abhivinayo’’ti pana pūjitaparicchinnesu rājavinayesu abhisaddo vattatīti kathametaṃ yujjeyyāti ce? Idhāpi natthi ^a^M1.0073^ea^ doso pūjanaparicchedanakiriyādīpanato, tāhi ca kiriyāhi rājavinayānaṃ yuttattā, tasmā ettha atimālādīsu atisaddo viya abhisaddo saha sādhanena kiriyaṃ vadatīti abhirājābhivinayasaddā siddhā, evaṃ abhidhammasadde abhisaddo saha sādhanena vuḍḍhiyādikiriyaṃ dīpetīti ayamattho dassitoti daṭṭhabbaṃ.</p>
              <p>[03]^b^Ettha^eb^^a^V1.0065^ea^^b^cā^eb^ti abhidhamme. ^b^Bhāvetī^eb^ti cittassa vaḍḍhanaṃ vuttaṃ. ^b^Pharitvā^eb^ti ārammaṇassa vaḍḍhanaṃ vuttaṃ. ^b^Vuḍḍhimanto^eb^ti bhāvanāpharaṇavuḍḍhīhi vuḍḍhimantopi dhammā vuttāti attho. ^b^Ārammaṇādīhī^eb^ti ārammaṇasampayuttakammadvārapaṭipadādīhi. ^b^Lakkhaṇīyattā^eb^ti sañjānitabbattā. Ekantato lokuttaradhammānaṃyeva pūjārahattā ‘‘sekkhā dhammā’’tiādinā lokuttarāyeva pūjitāti dassitā. ^b^Sabhāvaparicchinnattā^eb^ti phusanādisabhāvena paricchinnattā. ^b^Adhikāpi dhammā vuttā^eb^ti ettha kāmāvacarehi mahantabhāvato mahaggatā dhammāpi adhikā nāma hontīti tehi saddhiṃ adhikā dhammā vuttā.</p>
              <p>[03]^b^Yaṃ panettha avisiṭṭha^eb^nti ettha vinayādīsu tīsu aññamaññavisiṭṭhesu yaṃ avisiṭṭhaṃ samānaṃ, taṃ piṭakasaddanti attho. Vinayādayo hi tayo saddā aññamaññaṃ asādhāraṇattā visiṭṭhā nāma, piṭakasaddo pana tehi tīhipi sādhāraṇattā avisiṭṭhoti vuccati. ^b^Mā piṭakasampadānenā^eb^ti pāḷisampadānavasena mā gaṇhathāti vuttaṃ hoti. Kudālañca piṭakañca ^b^kudālapiṭakaṃ^eb^. Tattha ku vuccati pathavī, tassā dālanato vidālanato ayomayo upakaraṇaviseso kudālaṃ nāma, tālapaṇṇavettalatādīhi kato bhājanaviseso piṭakaṃ nāma, taṃ ādāya gahetvāti attho. ^b^Yathāvuttenā^eb^ti ‘‘evaṃ duvidhatthenā’’tiādinā vuttappakārena.</p>
              <p>[03]^b^Desanāsāsanakathābheda^eb^nti ettha kathetabbānaṃ atthānaṃ desakāyattena āṇādividhinā abhisajjanaṃ pabodhanaṃ ^b^desanā^eb^. Sāsitabbapuggalagatena yathāparādhādinā sāsitabbabhāvena anusāsanaṃ vinayanaṃ ^b^sāsanaṃ^eb^^a^M1.0074^ea^. Kathetabbassa saṃvarāsaṃvarādino atthassa kathanaṃ vacanapaṭibaddhatākaraṇaṃ ^b^kathā^eb^ti vuccati. Tasmā desitāraṃ bhagavantamapekkhitvā desanā, sāsitabbapuggalavasena sāsanaṃ, kathetabbassa atthassa vasena kathāti evamettha desanādīnaṃ nānākaraṇaṃ veditabbaṃ. Ettha ca kiñcāpi desanādayo desetabbādinirapekkhā na honti, āṇādayo pana visesato desakādiadhīnāti taṃtaṃvisesayogavasena desanādīnaṃ bhedo vutto. Tathā hi āṇāvidhānaṃ visesato āṇārahādhīnaṃ tattha kosallayogato. Evaṃ vohāraparamatthavidhānāni ca vidhāyakādhīnānīti āṇādividhino desakāyattatā vuttā. Aparādhajjhāsayānurūpaṃ viya dhammānurūpampi sāsanaṃ visesato, tathā vinetabbapuggalāpekkhanti sāsitabbapuggalavasena sāsanaṃ vuttaṃ. Saṃvarāsaṃvaranāmarūpānaṃ viya viniveṭhetabbāya diṭṭhiyāpi kathanaṃ sati vācāvatthusmiṃ nāsatīti visesato tadadhīnanti kathetabbassa atthassa vasena kathā vuttā. Bhedasaddo visuṃ visuṃ yojetabbo ‘‘desanābhedaṃ sāsanabhedaṃ kathābhedañca yathārahaṃ paridīpaye’’ti. ^b^Bheda^eb^nti ca nānattanti attho. Tesu piṭakesu sikkhā ca pahānāni ca gambhīrabhāvo ^a^V1.0066^ea^ ca sikkhāpahānagambhīrabhāvaṃ, tañca yathārahaṃ paridīpayeti attho. Pariyattibhedañca vibhāvayeti sambandho.</p>
              <p>[03]^b^Pariyattibheda^eb^nti ca pariyāpuṇanabhedanti attho. ^b^Yahi^eb^nti yasmiṃ vinayādike piṭake. Yaṃ sampattiñca vipattiñca yathā pāpuṇāti, tampi sabbaṃ vibhāvayeti sambandho. Atha vā yaṃ pariyattibhedaṃ sampattiñca vipattiñcāpi yahiṃ yathā pāpuṇāti, tampi sabbaṃ vibhāvayeti yojetabbaṃ. Ettha ^b^yathā^eb^ti yehi upārambhādihetupariyāpuṇanādippakārehi upārambhanissaraṇadhammakosakarakkhaṇahetupariyāpuṇanaṃ suppaṭipatti duppaṭipattīti etehi pakārehīti vuttaṃ hoti.</p>
              <p>[03]^b^Paridīpanā vibhāvanā cā^eb^ti heṭṭhā vuttassa anurūpato vuttaṃ, atthato pana ekameva. ^b^Āṇārahenā^eb^ti āṇaṃ ṭhapetuṃ arahatīti āṇāraho, bhagavā. So hi sammāsambuddhatāya mahākāruṇikatāya ca aviparītahitopadesakabhāvena pamāṇavacanattā āṇaṃ paṇetuṃ arahati, vohāraparamatthānampi sambhavato āha ^b^‘‘āṇābāhullato’’^eb^ti. Ito paresupi eseva nayo.</p>
              <p>[03]^b^Paṭhama^eb^nti ^a^M1.0075^ea^ vinayapiṭakaṃ. Pacurāparādhā seyyasakattherādayo. Te hi dosabāhullato ^b^‘‘pacurāparādhā’’^eb^ti vuttā. Pacuro bahuko bahulo aparādho doso vītikkamo yesaṃ te pacurāparādhā. ^b^Anekajjhāsayā^eb^tiādīsu āsayova ^b^ajjhāsayo^eb^. So ca atthato diṭṭhi ñāṇañca, pabhedato pana catubbidhaṃ hoti. Tathā hi pubbacariyavasena āyatiṃ sati paccaye uppajjamānārahā sassatucchedasaṅkhātā micchādiṭṭhi saccānulomikañāṇakammassakataññāṇasaṅkhātā sammādiṭṭhi ca ^b^‘‘āsayo’’^eb^ti vuccati. Vuttañhetaṃ –</p>
              <p>[21]‘‘Sassatucchedadiṭṭhi ca, khanti cevānulomikā;</p>
              <p>[22]Yathābhūtañca yaṃ ñāṇaṃ, etaṃ āsayasaññita’’nti.</p>
              <p>[03]Idañca catubbidhaṃ āsayanti ettha sattā nivasantīti āsayoti vuccati. ^b^Anusayā^eb^ kāmarāgabhavarāgadiṭṭhipaṭighavicikicchāmānāvijjāvasena satta. Mūsikavisaṃ viya kāraṇalābhe uppajjanārahā anāgatā kilesā, atītā paccuppannā ca tatheva vuccanti. Na hi kālabhedena dhammānaṃ sabhāvabhedo atthīti. ^b^Cariyā^eb^ti rāgacariyādikā cha mūlacariyā, antarabhedena anekavidhā, saṃsaggavasena pana tesaṭṭhi honti. Atha vā cariyāti caritaṃ, taṃ sucaritaduccaritavasena duvidhaṃ. ‘‘Adhimutti nāma ‘ajjeva pabbajissāmi, ajjeva arahattaṃ gaṇhissāmī’tiādinā ^a^V1.0067^ea^ tanninnabhāvena pavattamānaṃ sanniṭṭhāna’’nti ^b^gaṇṭhipadesu^eb^ vuttaṃ. ^b^Ācariyadhammapālattherena^eb^ pana ‘‘sattānaṃ pubbacariyavasena abhirucī’’ti vuttaṃ. Sā duvidhā hīnapaṇītabhedena. ^b^Yathānuloma^eb^nti ajjhāsayādīnaṃ anurūpaṃ. ^b^Ahaṃ mamāti saññino^eb^ti diṭṭhimānataṇhāvasena ahaṃ mamāti evaṃ pavattasaññino. ^b^Yathādhamma^eb^nti natthettha attā attaniyaṃ vā, kevalaṃ dhammamattametanti evaṃ dhammasabhāvānurūpanti attho.</p>
              <p>[03]^b^Saṃvarāsaṃvaro^eb^ti ettha saṃvaraṇaṃ saṃvaro, kāyavācāhi avītikkamo. Mahanto saṃvaro asaṃvaro. Vuḍḍhiattho hi ayaṃ a-kāro yathā ‘‘asekkhā dhammā’’ti, tasmā khuddako mahanto ca saṃvaroti attho. ^b^Diṭṭhiviniveṭhanā^eb^ti diṭṭhiyā vimocanaṃ. Adhisīlasikkhādīnaṃ vibhāgo parato paṭhamapārājikasaṃvaṇṇanāya āvi bhavissati. Suttantapāḷiyaṃ ‘‘vivicceva kāmehī’’tiādinā ^a^M1.0076^ea^ samādhidesanābāhullato ^b^‘‘suttantapiṭake adhicittasikkhā’’^eb^ti vuttaṃ. ^b^Vītikkamappahānaṃ kilesāna^eb^nti saṃkilesadhammānaṃ kammakilesānaṃ vā yo kāyavacīdvārehi vītikkamo, tassa pahānaṃ. Anusayavasena santāne anuvattantā kilesā kāraṇalābhe pariyuṭṭhitāpi sīlabhedavasena vītikkamituṃ na labhantīti āha ^b^‘‘vītikkamapaṭipakkhattā sīlassā’’^eb^ti. ^b^Pariyuṭṭhānappahāna^eb^nti okāsadānavasena kilesānaṃ citte kusalappavattiṃ pariyādiyitvā uṭṭhānaṃ pariyuṭṭhānaṃ, tassa pahānaṃ cittasantānesu uppattivasena kilesānaṃ pariyuṭṭhānassa pahānanti vuttaṃ hoti. ^b^Anusayappahāna^eb^nti appahīnabhāvena santāne anu anu sayanakā kāraṇalābhe uppattiarahā anusayā. Te pana anurūpaṃ kāraṇaṃ laddhā uppajjanārahā thāmagatā kāmarāgādayo satta kilesā, tesaṃ pahānaṃ anusayappahānaṃ. Te ca sabbaso ariyamaggapaññāya pahīyantīti āha ^b^‘‘anusayapaṭipakkhattā paññāyā’’^eb^ti.</p>
              <p>[03]^b^Tadaṅgappahāna^eb^nti dīpālokeneva tamassa dānādipuññakiriyavatthugatena tena tena kusalaṅgena tassa tassa akusalaṅgassa pahānaṃ ‘‘tadaṅgappahāna’’nti vuccati. Idha pana tena tena susīlyaṅgena tassa tassa dussīlyaṅgassa pahānaṃ ‘‘tadaṅgappahāna’’nti veditabbaṃ. ^b^Vikkhambhanasamaucchedappahānānī^eb^ti ettha upacārappanābhedena samādhinā pavattinivāraṇena ghaṭappahāreneva jalatale sevālassa tesaṃ tesaṃ nīvaraṇānaṃ dhammānaṃ vikkhambhanavasena pahānaṃ ^b^vikkhambhanappahānaṃ^eb^. Catunnaṃ ariyamaggānaṃ bhāvitattā taṃtaṃmaggavato santāne samudayapakkhikassa kilesagaṇassa accantaṃ appavattisaṅkhātasamucchedavasena pahānaṃ ^b^samucchedappahānaṃ^eb^. ^b^Duccaritasaṃkilesassa pahāna^eb^nti kāyaduccaritādi duṭṭhu caritaṃ, kilesehi vā dūsitaṃ caritanti duccaritaṃ. Tadeva yattha uppannaṃ, taṃ santānaṃ sammā kileseti bādhayati upatāpeti cāti saṃkileso, tassa pahānaṃ, kāyavacīduccaritavasena ^a^V1.0068^ea^ pavattasaṃkilesassa tadaṅgavasena pahānanti vuttaṃ hoti. Samādhissa kāmacchandapaṭipakkhattā suttantapiṭake ^b^taṇhāsaṃkilesassa pahānaṃ^eb^ vuttaṃ. Attādivinimuttasabhāvadhammappakāsanato abhidhammapiṭake ^b^diṭṭhisaṃkilesassa pahānaṃ^eb^ vuttaṃ.</p>
              <p>[03]^b^Ekamekasmiñcetthā^eb^ti ^a^M1.0077^ea^ etesu tīsu piṭakesu ekamekasmiṃ piṭaketi attho daṭṭhabbo. ^b^Dhammoti pāḷī^eb^ti ettha pakaṭṭhānaṃ ukkaṭṭhānaṃ sīlādiatthānaṃ bodhanato sabhāvaniruttibhāvato buddhādīhi bhāsitattā ca pakaṭṭhānaṃ vacanappabandhānaṃ āḷīti pāḷi, pariyattidhammo. ‘‘Dhammoti pāḷīti ettha bhagavatā vuccamānassa atthassa vohārassa ca dīpano saddoyeva pāḷi nāmā’’ti ^b^gaṇṭhipadesu^eb^ vuttaṃ. Abhidhammaṭṭhakathāya likhite ^b^sīhaḷagaṇṭhipade^eb^ pana idaṃ vuttaṃ – sabhāvatthassa sabhāvavohārassa ca anurūpavasena bhagavatā manasā vavatthāpitā paṇḍatti pāḷīti vuccati. Yadi saddoyeva pāḷi siyā, pāḷiyā desanāya ca nānattena bhavitabbaṃ. Manasā vavatthāpitāya ca pāḷiyā vacībhedakaraṇamattaṃ ṭhapetvā desanāya nānattaṃ natthi. Tathā hi desanaṃ dassentena manasā vavatthāpitāya pāḷiyā desanāti vacībhedakaraṇamattaṃ vinā pāḷiyā saha desanāya anaññathā vuttā. Tathā ca upari ‘‘desanāti paññattī’’ti vuttattā desanāya anaññabhāvena pāḷiyā paṇṇattibhāvo kathito hoti. Apica yadi pāḷiyā aññāyeva desanā siyā, ‘‘pāḷiyā ca pāḷiatthassa ca desanāya ca yathābhūtāvabodho’’ti vattabbaṃ siyā, evaṃ pana avatvā ‘‘pāḷiyā ca pāḷiatthassa ca yathābhūtāvabodho’’ti vuttattā pāḷiyā desanāya ca anaññabhāvo dassito hoti. Evañca katvā upari ‘‘desanā nāma paññattī’’ti dassentena desanāya anaññabhāvato pāḷiyā paṇṇattibhāvo kathitova hotīti.</p>
              <p>[03]Ettha ca ‘‘saddoyeva pāḷi nāmā’’ti imasmiṃ pakkhe dhammassapi saddasabhāvattā dhammadesanānaṃ ko visesoti ce? Tesaṃ tesaṃ atthānaṃ bodhakabhāvena ñāto uggahaṇādivasena ca pubbe vavatthāpito saddappabandho ^b^dhammo,^eb^ pacchā paresaṃ avabodhanatthaṃ pavattito tadatthappakāsako saddo ^b^desanā^eb^ti veditabbaṃ. Atha vā yathāvuttasaddasamuṭṭhāpako cittuppādo ^b^desanā^eb^ ‘‘desīyati samuṭṭhāpīyati saddo etenā’’ti katvā musāvādādayo viya. Tatthāpi hi musāvādādisamuṭṭhāpikā cetanā musāvādādisaddena voharīyati.</p>
              <p>[03]^b^Tīsupi cetesu ete dhammatthadesanāpaṭivedhā^eb^ti ettha pāḷiattho pāḷidesanā pāḷiatthapaṭivedho cāti ime tayo pāḷivisayā hontīti ^a^M1.0078^ea^ vinayapiṭakādīnaṃ atthassa desanāya paṭivedhassa ca ādhārabhāvo yutto, piṭakāni pana pāḷiyoyevāti tesaṃ dhammassa ādhārabhāvo ^a^V1.0069^ea^ kathaṃ yujjeyyāti ce? Pāḷisamudāyassa avayavapāḷiyā ādhārabhāvato. Avayavassa hi samudāyo ādhārabhāvena vuccati yathā ‘‘rukkhe sākhā’’ti. Ettha ca dhammādīnaṃ dukkhogāhabhāvato tehi dhammādīhi vinayādayo gambhīrāti vinayādīnampi catubbidho gambhīrabhāvo vuttoyeva, tasmā dhammādayo eva dukkhogāhattā gambhīrā, na vinayādayoti na codetabbametaṃ sammukhena visayavisayīmukhena ca vinayādīnaṃyeva gambhīrabhāvassa vuttattā. Dhammo hi vinayādayo, tesaṃ visayo attho, dhammatthavisayā ca desanāpaṭivedhāti. Tattha paṭivedhassa dukkarabhāvato dhammatthānaṃ, desanāñāṇassa dukkarabhāvato desanāya ca dukkhogāhabhāvo veditabbo. Paṭivedhassa pana uppādetuṃ asakkuṇeyyattā taṃvisayañāṇuppattiyā ca dukkarabhāvato dukkhogāhatā veditabbā. Dukkhena ogayhantīti ^b^dukkhogāhā^eb^. Ekadesena ogāhantehipi mandabuddhīhi patiṭṭhā laddhuṃ na sakkāti āha ^b^‘‘alabbhaneyyapatiṭṭhā cā’’^eb^ti. ^b^Ekamekasmi^eb^nti ekekasmiṃ piṭake. ^b^Etthā^eb^ti etesu piṭakesu. Niddhāraṇe cetaṃ bhummavacanaṃ.</p>
              <p>[03]Idāni hetuhetuphalādīnaṃ vasenapi gambhīrabhāvaṃ dassento āha ^b^‘‘aparo nayo’’^eb^tiādi. ^b^Hetū^eb^ti paccayo. So hi attano phalaṃ dahati vidahatīti dhammoti vuccati. Dhammasaddassa cettha hetupariyāyatā kathaṃ viññāyatīti āha ^b^‘‘vuttañheta’’^eb^ntiādi. Nanu ca ^b^‘‘hetumhi ñāṇaṃ dhammapaṭisambhidā’’^eb^ti etena vacanena dhammassa hetubhāvo kathaṃ viññāyatīti ce? Dhammapaṭisambhidāti etassa samāsapadassa avayavapadatthaṃ dassentena ‘‘hetumhi ñāṇa’’nti vuttattā. ‘‘Dhamme paṭisambhidā dhammapaṭisambhidā’’ti ettha hi ‘‘dhamme’’ti etassa atthaṃ dassentena ‘‘hetumhī’’ti vuttaṃ, ‘‘paṭisambhidā’’ti etassa atthaṃ dassentena ‘‘ñāṇa’’nti, tasmā hetudhammasaddā ekatthā ñāṇapaṭisambhidāsaddā cāti imamatthaṃ vadantena sādhito dhammassa hetubhāvo. ^b^Hetuphale ñāṇaṃ atthapaṭisambhidā^eb^ti etena vacanena sādhito atthassa hetuphalabhāvopi evameva daṭṭhabbo. Hetuno phalaṃ hetuphalaṃ. Tañca yasmā hetuanusārena ^a^M1.0079^ea^ arīyati adhigamīyati sampāpuṇīyati, tasmā atthoti vuccati.</p>
              <p>[03]^b^Yathādhamma^eb^nti ettha ^b^dhamma^eb^saddo hetuṃ hetuphalañca sabbaṃ saṅgaṇhāti. Sabhāvavācako hesa dhammasaddo, na pariyattihetubhāvavācako, tasmā ^b^yathādhamma^eb^nti yo yo avijjādisaṅkhārādidhammo, tasmiṃ tasminti attho. Dhammānurūpaṃ vā yathādhammaṃ. Desanāpi hi paṭivedho viya aviparītavisayavibhāvanato dhammānurūpaṃ pavattati, tatoyeva ca aviparītābhilāpoti vuccati. ^b^Dhammābhilāpo^eb^ti atthabyañjanako aviparītābhilāpo. Ettha ca abhilappatīti abhilāpoti saddo vuccati. Etena ‘‘tatra dhammaniruttābhilāpe ñāṇaṃ niruttipaṭisambhidā’’ti (vibha. 718) ettha ^a^V1.0070^ea^ vuttaṃ dhammaniruttiṃ dasseti saddasabhāvattā desanāya. Tathā hi niruttipaṭisambhidāya parittārammaṇādibhāvo ^b^paṭisambhidāvibhaṅgapāḷiyaṃ^eb^ (vibha. 718 ādayo) vutto. ^b^Aṭṭhakathāyañca^eb^ (vibha. aṭṭha. 718) ‘‘taṃ sabhāvaniruttiṃ saddaṃ ārammaṇaṃ katvā’’tiādinā saddārammaṇatā dassitā. Tathā hi imassa atthassa ayaṃ saddo vācakoti vacanavacanatthe vavatthapetvā taṃtaṃvacanatthavibhāvanavasena pavattito saddo desanāti vuccati. ^b^Adhippāyo^eb^ti etena ‘‘desanāti paññattī’’ti etaṃ vacanaṃ dhammaniruttābhilāpaṃ sandhāya vuttaṃ, na tato vinimuttaṃ paññattiṃ sandhāyāti adhippāyaṃ dasseti. Desīyati attho etenāti hi ^b^desanā,^eb^ pakārena ñāpīyati etena, pakārato ñāpetīti vā ^b^paññattī^eb^ti dhammaniruttābhilāpo vuccati. Evaṃ ‘‘desanā nāma saddo’’ti imasmiṃ pakkhe ayamattho veditabbo. ‘‘Desanāti paññattī’’ti ettha paññattivādino pana evaṃ vadanti – kiñcāpi ‘‘dhammābhilāpo’’ti ettha abhilappatīti abhilāpoti saddo vuccati, na paṇṇatti, tathāpi sadde vuccamāne tadanurūpaṃ vohāraṃ gahetvā tena vohārena dīpitassa atthassa jānanato sadde kathite tadanurūpā paṇṇattipi kāraṇūpacārena kathitāyeva hoti. Atha vā ‘‘dhammābhilāpoti attho’’ti avatvā ‘‘dhammābhilāpoti adhippāyo’’ti vuttattā desanā nāma saddo na hotīti dīpitamevāti.</p>
              <p>[03]Idāni paṭivedhaṃ niddisanto āha ^b^‘‘paṭivedhoti abhisamayo’’^eb^ti. Paṭivijjhatīti ñāṇaṃ paṭivedhoti vuccati. Paṭivijjhanti etenāti vā paṭivedho ^a^M1.0080^ea^, abhisametīti abhisamayo, abhisamenti etenāti vā abhisamayo. Idāni abhisamayappabhedato abhisamayappakārato ārammaṇato sabhāvato ca pākaṭaṃ kātuṃ ^b^‘‘so ca lokiyalokuttaro’’^eb^tiādimāha. Visayato asammohato ca avabodhoti sambandho. Tattha ^b^visayato^eb^ atthādianurūpaṃ dhammādīsu avabodho nāma avijjādidhammārammaṇo saṅkhārādiatthārammaṇo tadubhayapaññāpanārammaṇo lokiyo avabodho. ^b^Asammohato^eb^ atthādianurūpaṃ dhammādīsu avabodho pana nibbānārammaṇo maggayutto yathāvuttadhammatthapaññattīsu sammohaviddhaṃsano lokuttaro abhisamayo. Tathā hi ‘‘ayaṃ hetu, idamassa phalaṃ, ayaṃ tadubhayānurūpo vohāro’’ti evaṃ ārammaṇakaraṇavasena lokiyañāṇaṃ visayato paṭivijjhati, lokuttarañāṇaṃ pana hetuhetuphalādīsu sammohassa maggañāṇena samucchinnattā asammohato paṭivijjhati. ^b^Atthānurūpaṃ dhammesū^eb^ti avijjā hetu, saṅkhārā hetusamuppannā, saṅkhāre uppādeti avijjāti evaṃ kāriyānurūpaṃ kāraṇesūti attho. Atha vā puññābhisaṅkhārāpuññābhisaṅkhārāaneñjābhisaṅkhāresu tīsu apuññābhisaṅkhārassa sampayuttāvijjā paccayo, itaresaṃ yathānurūpantiādinā kāriyānurūpaṃ kāraṇesu paṭivedhoti attho. ^b^Dhammānurūpaṃ atthesū^eb^ti ^a^V1.0071^ea^ ‘‘avijjāpaccayā saṅkhārā’’tiādinā kāraṇānurūpaṃ kāriyesu avabodhoti attho. ^b^Paññattipathānurūpaṃ paññattīsū^eb^ti paññattiyā vuccamānadhammānurūpaṃ paṇṇattīsu avabodhoti attho.</p>
              <p>[03]Yathāvuttehi dhammādīhi piṭakānaṃ gambhīrabhāvaṃ dassetuṃ ^b^‘‘idāni yasmā etesu piṭakesū’’^eb^tiādimāha. ^b^Dhammajāta^eb^nti kāraṇappabhedo kāraṇameva vā. ^b^Atthajāta^eb^nti kāriyappabhedo kāriyameva vā. Yā cāyaṃ desanāti sambandho. ^b^Yo cetthā^eb^ti etāsu taṃtaṃpiṭakagatāsu dhammatthadesanāsu yo paṭivedhoti attho. ^b^Dukkhogāha^eb^nti ettha avijjāsaṅkhārādīnaṃ dhammatthānaṃ duppaṭivijjhatāya dukkhogāhatā. Tesaṃ paññāpanassa dukkarabhāvato desanāya paṭivedhanasaṅkhātassa paṭivedhassa ca uppādanavisayīkaraṇānaṃ asakkuṇeyyatāya dukkhogāhatā veditabbā. ^b^Evampī^eb^ti ^b^pi^eb^saddo pubbe vuttappakārantaraṃ sampiṇḍeti. ^b^Etthā^eb^ti etesu tīsu piṭakesu. ^b^Vuttatthā^eb^ti vutto saṃvaṇṇito attho assāti vuttatthā.</p>
              <p>[03]^b^Tīsu^eb^^a^M1.0081^ea^^b^piṭakesū^eb^ti ettha ‘‘ekekasmi’’nti adhikārato pakaraṇato vā veditabbaṃ. ^b^Pariyattibhedo^eb^ti pariyāpuṇanaṃ pariyatti. Pariyāpuṇanavācako hettha pariyattisaddo, na pāḷipariyāyo, tasmā evamettha attho daṭṭhabbo ‘‘tīsu piṭakesu ekekasmiṃ pariyāpuṇanappakāro daṭṭhabbo ñātabbo’’ti. Tatoyeva ca ‘‘pariyattiyo pariyāpuṇanappakārā’’ti tīsupi ^b^gaṇṭhipadesu^eb^ vuttaṃ. Atha vā tīhi pakārehi pariyāpuṇitabbā pāḷiyo eva pariyattīti vuccanti, tatoyeva ca ‘‘pariyattiyo pāḷikkamā’’ti abhidhammaṭṭhakathāya likhite ^b^sīhaḷagaṇṭhipade^eb^ vuttaṃ. Evampi hi alagaddūpamāpariyāpuṇanayogato alagaddūpamā pariyattīti pāḷipi sakkā vattuṃ, evañca katvā ‘‘duggahitā upārambhādihetu pariyāpuṭā alagaddūpamā’’ti parato niddesavacanampi upapannaṃ hoti. Tattha hi pāḷiyeva duggahitā pariyāpuṭāti vattuṃ vaṭṭati. ^b^Alagaddūpamā^eb^ti alagaddo alagaddaggahaṇaṃ upamā etissāti alagaddūpamā. Alagaddassa gahaṇañhettha alagaddasaddena vuttanti daṭṭhabbaṃ. ‘‘Āpūpiko’’ti ettha apūpasaddena apūpakhādanaṃ viya alagaddaggahaṇena gahitapariyatti upamīyati, na pana alagaddena. ‘‘Alagaddaggahaṇūpamā’’ti vā vattabbe majjhepadalopaṃ katvā ‘‘alagaddūpamā’’ti vuttaṃ ‘‘oṭṭhamukho’’tiādīsu viya. Alagaddoti cettha āsīviso vuccati. Gadoti hi visassa nāmaṃ. Tañca tassa alaṃ paripuṇṇaṃ atthi, tasmā alaṃ pariyatto paripuṇṇo gado assāti anunāsikalopaṃ dakārāgamañca katvā ‘‘alagaddo’’ti vuccati. Atha vā alaṃ jīvitaharaṇe samattho gado assāti alagaddo. ^b^Nissaraṇatthā^eb^ti vaṭṭadukkhato nissaraṇaṃ attho payojanaṃ etissāti nissaraṇatthā. ^b^Bhaṇḍāgārikapariyattī^eb^ti ^a^V1.0072^ea^ ettha bhaṇḍāgāre niyutto bhaṇḍāgāriko, bhaṇḍāgāriko viya bhaṇḍāgāriko, dhammaratanānupālako. Aññaṃ atthaṃ anapekkhitvā bhaṇḍāgārikasseva sato pariyatti bhaṇḍāgārikapariyatti.</p>
              <p>[03]^b^Duggahitā^eb^ti duṭṭhu gahitā. Duggahitabhāvameva vibhāvento āha ^b^‘‘upārambhādihetu pariyāpuṭā’’^eb^ti, upārambhā itivādappamokkhādihetu uggahitāti attho. Lābhasakkārādihetu pariyāpuṇanampi ettheva saṅgahitanti daṭṭhabbaṃ. Vuttañhetaṃ alagaddasuttaṭṭhakathāyaṃ (ma. ni. aṭṭha. 1.239) –</p>
              <p>[08]‘‘Yo ^a^M1.0082^ea^ hi buddhavacanaṃ ‘evaṃ cīvarādīni vā labhissāmi, catuparisamajjhe vā maṃ jānissantī’ti lābhasakkārādihetu pariyāpuṇāti, tassa sā pariyatti alagaddapariyatti nāma. Evaṃ pariyāpuṇanato hi buddhavacanaṃ apariyāpuṇitvā niddokkamanaṃ varatara’’nti.</p>
              <p>[03]Nanu ca alagaddaggahaṇūpamā pariyatti alagaddūpamāti vuccati, evañca sati suggahitāpi pariyatti alagaddūpamāti vattuṃ vaṭṭati tatthāpi alagaddaggahaṇassa upamābhāvena pāḷiyaṃ vuttattā. Vuttañhetaṃ –</p>
              <p>[08]‘‘Seyyathāpi, bhikkhave, puriso alagaddatthiko alagaddagavesī alagaddapariyesanaṃ caramāno, so passeyya mahantaṃ alagaddaṃ, tamenaṃ ajapadena daṇḍena suniggahitaṃ niggaṇheyya, ajapadena daṇḍena suniggahitaṃ niggahetvā gīvāya suggahitaṃ gaṇheyya. Kiñcāpi so, bhikkhave, alagaddo tassa purisassa hatthaṃ vā bāhaṃ vā aññataraṃ vā aṅgapaccaṅgaṃ bhogehi paliveṭheyya, atha kho so neva tatonidānaṃ maraṇaṃ vā nigaccheyya maraṇattaṃ vā dukkhaṃ. Taṃ kissa hetu, suggahitattā, bhikkhave, alagaddassa, evameva kho, bhikkhave, idhekacce kulaputtā dhammaṃ pariyāpuṇanti suttaṃ geyya’’ntiādi (ma. ni. 1.239).</p>
              <p>[07]Tasmā idha duggahitā eva pariyatti alagaddūpamāti ayaṃ viseso kuto viññāyati, yena duggahitā upārambhādihetu pariyāpuṭā alagaddūpamāti vuccatīti? Saccametaṃ, idaṃ pana pārisesañāyena vuttanti daṭṭhabbaṃ. Tathā hi nissaraṇatthabhaṇḍāgārikapariyattīnaṃ visuṃ gahitattā pārisesato ^a^V1.0073^ea^ alagaddassa duggahaṇūpamā pariyatti alagaddūpamāti viññāyati. Suggahaṇūpamā hi pariyatti nissaraṇatthā vā hoti bhaṇḍāgārikapariyatti vā, tasmā suvuttametaṃ ‘‘duggahitā upārambhādihetu pariyāpuṭā alagaddūpamā’’ti. ^b^Yaṃ sandhāyā^eb^ti yaṃ pariyattiduggahaṇaṃ sandhāya. ^b^Vutta^eb^nti alagaddasutte vuttaṃ.</p>
              <p>[03]^b^Alagaddatthiko^eb^ti āsīvisatthiko. Alagaddaṃ gavesati pariyesati sīlenāti ^b^alagaddagavesī^eb^. ^b^Alagaddapariyesanaṃ caramāno^eb^ti alagaddapariyesanatthaṃ caramāno. ^b^Bhoge^eb^ti sarīre. ^b^Hatthe vā bāhāya^eb^^a^M1.0083^ea^^b^vā^eb^ti ettha maṇibandhako yāva agganakhā ‘‘hattho’’ti veditabbo, saddhiṃ aggabāhāya avasesā ‘‘bāhā’’ti. Katthaci pana ‘‘kapparato paṭṭhāyapi yāva agganakhā hattho’’ti vuccati. ^b^Aññatarasmiṃ vā aṅgapaccaṅge^eb^ti vuttalakkhaṇaṃ hatthañca bāhañca ṭhapetvā avasesaṃ sarīraṃ ‘‘aṅgapaccaṅga’’nti veditabbaṃ. ^b^Tatonidāna^eb^nti taṃnidānaṃ, taṃkāraṇāti vuttaṃ hoti. Purimapade hi vibhattialopaṃ katvā niddeso. Taṃ hatthādīsu ḍaṃsanaṃ nidānaṃ kāraṇaṃ etassāti taṃnidānanti hi vattabbe ‘‘tatonidāna’’nti purimapade paccatte nissakkavacanaṃ katvā tassa ca lopaṃ akatvā niddeso. ^b^Taṃ kissa hetū^eb^ti yaṃ vuttaṃ hatthādīsu ḍaṃsanaṃ taṃnidānañca maraṇādiupagamanaṃ, taṃ kissa hetu kena kāraṇenāti ce. ^b^Idhā^eb^ti imasmiṃ sāsane. ^b^Ekacce moghapurisā^eb^ti ekacce tucchapurisā. ^b^Dhamma^eb^nti pāḷidhammaṃ. ^b^Pariyāpuṇantī^eb^ti uggaṇhantīti attho, sajjhāyanti ceva vācuggatā karontā dhārenti cāti vuttaṃ hoti. ^b^Attha^eb^nti yathābhūtaṃ bhāsitatthaṃ payojanatthañca. ^b^Na upaparikkhantī^eb^ti na pariggaṇhanti na vicārenti. Idaṃ vuttaṃ hoti – ‘‘imasmiṃ ṭhāne sīlaṃ kathitaṃ, idha samādhi, idha paññā kathitā, mayañca taṃ pūressāmā’’ti evaṃ bhāsitatthaṃ payojanatthañca ‘‘sīlaṃ samādhissa kāraṇaṃ, samādhi vipassanāyā’’tiādinā na pariggaṇhantīti. ^b^Anupaparikkhata^eb^nti anupaparikkhantānaṃ. ^b^Na nijjhānaṃ khamantī^eb^ti nijjhānapaññaṃ nakkhamanti, nijjhāyitvā paññāya disvā rocetvā gahetabbā na hontīti adhippāyo. Tena imamatthaṃ dīpeti ‘‘tesaṃ paññāya atthaṃ anupaparikkhantānaṃ te dhammā na upaṭṭhahanti, ‘imasmiṃ ṭhāne sīlaṃ, samādhi, vipassanā, maggo, phalaṃ, vaṭṭaṃ, vivaṭṭaṃ kathita’nti evaṃ jānituṃ na sakkā hontī’’ti.</p>
              <p>[03]^b^Te upārambhānisaṃsā cevā^eb^ti te paresaṃ vāde dosāropanānisaṃsā hutvā pariyāpuṇantīti attho. ^b^Itivādappamokkhānisaṃsā cā^eb^ti iti evaṃ etāya pariyattiyā vādappamokkhānisaṃsā, attano upari parehi āropitavādassa niggahassa pamokkhappayojanā hutvā dhammaṃ pariyāpuṇantīti attho. Idaṃ vuttaṃ hoti – parehi sakavāde dose āropite taṃ dosaṃ evañca ^a^V1.0074^ea^ evañca mocessāmāti iminā ca kāraṇena pariyāpuṇantīti. Atha vā so so vādo itivādo, itivādassa pamokkho itivādappamokkho, itivādappamokkho ānisaṃso etesanti itivādappamokkhānisaṃsā, taṃtaṃvādappamocanānisaṃsā cāti attho ^a^M1.0084^ea^. ^b^Yassa catthāya dhammaṃ pariyāpuṇantī^eb^ti yassa ca sīlādipūraṇassa maggaphalanibbānassa vā atthāya imasmiṃ sāsane kulaputtā dhammaṃ pariyāpuṇanti. ^b^Tañcassa atthaṃ nānubhontī^eb^ti tañca assa dhammassa sīlādiparipūraṇasaṅkhātaṃ atthaṃ ete duggahitagāhino nānubhonti na vindanti.</p>
              <p>[03]Atha vā yassa upārambhassa itivādappamokkhassa vā atthāya ye moghapurisā dhammaṃ pariyāpuṇanti, te parehi ‘‘ayamattho na hotī’’ti vutte duggahitattāyeva soyevatthoti paṭipādanakkhamā na hontīti parassa vāde upārambhaṃ āropetuṃ attano vādā taṃ mocetuñca asakkontāpi taṃ atthaṃ nānubhontiyevāti evamattho daṭṭhabbo. ^b^Dīgharattaṃ ahitāya dukkhāya saṃvattantī^eb^ti tesaṃ te dhammā duggahitattā upārambhamānadappamakkhapalāsādihetubhāvena dīgharattaṃ ahitāya dukkhāya saṃvattanti. Ettha hi kāraṇe phalavohārena ‘‘te dhammā ahitāya dukkhāya saṃvattantī’’ti vuttaṃ. Tathā hi kiñcāpi na te dhammā ahitāya dukkhāya saṃvattanti, tathāpi vuttanayena pariyāpuṇantānaṃ sajjhāyakāle vivādasamaye ca taṃmūlakānaṃ upārambhādīnaṃ anekesaṃ akusalānaṃ uppattisabbhāvato ‘‘te dhammā ahitāya dukkhāya saṃvattantī’’ti kāraṇe phalavohārena vuttaṃ. ^b^Taṃ kissa hetū^eb^ti ettha ^b^ta^eb^nti yathāvuttassatthassa anabhisambhuṇanaṃ tesañca dhammānaṃ ahitāya dukkhāya saṃvattanaṃ parāmasati.</p>
              <p>[03]^b^Sīlakkhandhādipāripūriṃyevā^eb^ti ettha ādisaddena samādhivipassanādīnaṃ saṅgaho veditabbo. Yo hi buddhavacanaṃ uggaṇhitvā sīlassa āgataṭṭhāne sīlaṃ pūretvā samādhino āgataṭṭhāne samādhigabbhaṃ gaṇhāpetvā vipassanāya āgataṭṭhāne vipassanaṃ paṭṭhapetvā maggaphalānaṃ āgataṭṭhāne maggaṃ bhāvessāmi, phalaṃ sacchikarissāmīti uggaṇhāti, tasseva sā pariyatti nissaraṇatthā nāma hoti. ^b^Yaṃ sandhāya vutta^eb^nti yaṃ pariyattisuggahaṇaṃ sandhāya alagaddasutte vuttaṃ. ^b^Dīgharattaṃ hitāya sukhāya saṃvattantī^eb^ti sīlādīnaṃ āgataṭṭhāne sīlādīni pūrentānampi arahattaṃ patvā parisamajjhe dhammaṃ desetvā dhammadesanāya pasannehi upanīte cattāro paccaye paribhuñjantānampi paresaṃ vāde sahadhammena upārambhaṃ āropentānampi sakavādato dosaṃ harantānampi dīgharattaṃ hitāya sukhāya saṃvattanti. Tathā hi ^a^M1.0085^ea^ na kevalaṃ suggahitapariyattiṃ nissāya maggabhāvanāphalasacchikiriyādīneva, paravādaniggahasakavādapatiṭṭhāpanānipi ijjhanti. Tathā ca vuttaṃ ‘‘uppannaṃ parappavādaṃ sahadhammena suniggahitaṃ niggahetvā’’tiādi (dī. ni. 2.168).</p>
              <p>[03]^b^Pariññātakkhandho^eb^ti ^a^V1.0075^ea^ dukkhaparijānanena pariññātakkhandho. ^b^Pahīnakileso^eb^ti samudayappahānena pahīnakileso. ^b^Paṭividdhākuppo^eb^ti paṭividdhārahattaphalo. Na kuppatīti ^b^akuppa^eb^nti hi arahattaphalassetaṃ nāmaṃ. Satipi hi catunnaṃ maggānaṃ catunnañca phalānaṃ akuppasabhāve sattannaṃ sekkhānaṃ sakasakanāmapariccāgena uparūpari nāmantarappattito tesaṃ maggaphalāni ‘‘akuppānī’’ti na vuccanti, arahā pana sabbadāpi arahāyeva nāmāti tasseva phalaṃ ‘‘akuppa’’nti vuttaṃ. Iminā ca imamatthaṃ dasseti ‘‘khīṇāsavasseva pariyatti bhaṇḍāgārikapariyatti nāmā’’ti. Tassa hi apariññātaṃ appahīnaṃ abhāvitaṃ asacchikataṃ vā natthi, tasmā buddhavacanaṃ pariyāpuṇanto tantidhārako paveṇīpālako vaṃsānurakkhako ca hutvā uggaṇhāti. Tenevāha ^b^‘‘paveṇīpālanatthāyā’’^eb^tiādi. Tattha ^b^paveṇī^eb^ti dhammasantati, dhammassa avicchedena pavattīti attho. ^b^Vaṃsānurakkhaṇatthāyā^eb^ti buddhassa bhagavato vaṃsānurakkhaṇatthaṃ. Tassa vaṃsopi atthato paveṇīyevāti veditabbaṃ.</p>
              <p>[03]Nanu ca yadi paveṇīpālanatthāya buddhavacanassa pariyāpuṇanaṃ bhaṇḍāgārikapariyatti, kasmā ‘‘khīṇāsavo’’ti visesetvā vuttaṃ. Ekaccassa puthujjanassapi hi ayaṃ nayo labbhati. Tathā hi ekacco bhikkhu chātakabhayādīsu ganthadharesu ekasmiṃ ṭhāne vasituṃ asakkontesu sayaṃ bhikkhācārena akilamamāno atimadhuraṃ buddhavacanaṃ mā nassatu, tantiṃ dhāressāmi, vaṃsaṃ ṭhapessāmi, paveṇiṃ pālessāmīti pariyāpuṇāti, tasmā tassapi pariyatti bhaṇḍāgārikapariyatti nāma kasmā na hotīti? Vuccate – evaṃ santepi puthujjanassa pariyatti bhaṇḍāgārikapariyatti nāma na hoti. Kiñcāpi hi puthujjano ‘‘paveṇiṃ pālessāmī’’ti ajjhāsayena pariyāpuṇāti, attano pana bhavakantārato anittiṇṇattā tassa pariyatti nissaraṇapariyatti nāma hoti, tasmā puthujjanassa pariyatti alagaddūpamā vā hoti nissaraṇatthā vā, sattannaṃ sekkhānaṃ nissaraṇatthāva, khīṇāsavānaṃ bhaṇḍāgārikapariyattiyevāti veditabbaṃ. Khīṇāsavo ^a^M1.0086^ea^ ca bhaṇḍāgārikasadisattā bhaṇḍāgārikoti vuccati. Yathā hi bhaṇḍāgāriko alaṅkārabhaṇḍaṃ paṭisāmetvā pasādhanakāle tadupiyaṃ alaṅkārabhaṇḍaṃ rañño upanāmetvā alaṅkaroti, evaṃ khīṇāsavopi dhammaratanabhaṇḍaṃ sampaṭicchitvā mokkhādhigamassa bhabbarūpe sahetuke satte passitvā tadanurūpaṃ dhammadesanaṃ vaḍḍhetvā maggaṅgabojjhaṅgādisaṅkhātena lokuttarena alaṅkārena alaṅkarotīti bhaṇḍāgārikoti vuccati.</p>
              <p>[03]Evaṃ tisso pariyattiyo vibhajitvā idāni tīsupi piṭakesu yathārahaṃ sampattivipattiyo vitthāretvā dassento āha ^b^‘‘vinaye panā’’^eb^tiādi. ^b^Sīlasampattiṃ nissāya tisso vijjā pāpuṇātī^eb^tiādīsu ^a^V1.0076^ea^ yasmā sīlaṃ visujjhamānaṃ satisampajaññabalena kammassakataññāṇabalena ca saṃkilesamalato visujjhati, pāripūriñca gacchati, tasmā sīlasampadā sijjhamānā upanissayasampattibhāvena satibalaṃ ñāṇabalañca paccupaṭṭhapetīti tassā vijjattayūpanissayatā veditabbā sabhāgahetusampadānato. Satibalena hi pubbenivāsavijjāsiddhi, sampajaññena sabbakiccesu sudiṭṭhakāritāparicayena cutūpapātañāṇānubaddhāya dutiyavijjāya siddhi, vītikkamābhāvena saṃkilesappahānasabbhāvato vivaṭṭūpanissayatāvasena ajjhāsayasuddhiyā tatiyavijjāsiddhi. Puretarasiddhānaṃ samādhipaññānaṃ pāripūriṃ vinā sīlassa āsavakkhayañāṇūpanissayatā sukkhavipassakakhīṇāsavehi dīpetabbā. ‘‘Samāhito yathābhūtaṃ pajānātī’’ti (saṃ. ni. 4.99; 3.5; netti. 40; mi. pa. 2.1.14) vacanato samādhisampadā chaḷabhiññatāya upanissayo. ‘‘Yogā ve jāyati bhūrī’’ti (dha. pa. 282) vacanato pubbayogena garuvāsadesabhāsākosallauggahaṇaparipucchādīhi ca paribhāvitā paññāsampatti paṭisambhidāppabhedassa upanissayo. Ettha ca ‘‘sīlasampattiṃ nissāyā’’ti vuttattā yassa samādhivijambhanabhūtā anavasesā cha abhiññā na ijjhanti, tassa ukkaṭṭhaparicchedavasena na samādhisampadā atthīti satipi vijjānaṃ abhiññekadesabhāve sīlasampattisamudāgatā eva tisso vijjā gahitā. Yathā hi paññāsampattisamudāgatā catasso paṭisambhidā upanissayasampannassa maggeneva ijjhanti maggakkhaṇe eva tāsaṃ paṭilabhitabbato. Evaṃ sīlasampattisamudāgatā tisso vijjā samādhisampattisamudāgatā ca cha abhiññā upanissayasampannassa ^a^M1.0087^ea^ maggeneva ijjhantīti maggādhigameneva tāsaṃ adhigamo veditabbo. Paccekabuddhānaṃ sammāsambuddhānañca paccekabodhisammāsambodhidhammasamadhigamasadisā hi imesaṃ ariyānaṃ ime visesādhigamāti.</p>
              <p>[03]^b^Tāsaṃyeva ca tattha pabhedavacanato^eb^ti ettha ^b^tāsaṃyevā^eb^ti avadhāraṇaṃ pāpuṇitabbānaṃ chaḷabhiññācatupaṭisambhidānaṃ vinaye pabhedavacanābhāvaṃ sandhāya vuttaṃ. Verañjakaṇḍe hi tisso vijjāva vibhattāti. Dutiye ^b^tāsaṃyevā^eb^ti avadhāraṇaṃ catasso paṭisambhidā apekkhitvā kataṃ, na tisso vijjā. Tā hi chasu abhiññāsu antogadhattā sutte vibhattāyevāti. ^b^Tāsañcā^eb^ti ettha ^b^ca^eb^-saddena sesānampi tattha atthibhāvaṃ dīpeti. Abhidhammapiṭake hi tisso vijjā cha abhiññā catasso ca paṭisambhidā vuttāyeva. Paṭisambhidānaṃ pana aññattha pabhedavacanābhāvaṃ tattheva ca sammā vibhattabhāvaṃ dīpetukāmo heṭṭhā vuttanayena avadhāraṇaṃ akatvā ^b^‘‘tatthevā’’^eb^ti parivattetvā avadhāraṇaṃ ṭhapesi.</p>
              <p>[03]Idāni ^a^V1.0077^ea^ ‘‘vinaye duppaṭipanno ‘mudukānaṃ attharaṇādīnaṃ samphasso viya itthisamphassopi vaṭṭatī’ti methunavītikkame dosaṃ adisvā sīlavipattiṃ pāpuṇātī’’ti dassento āha ^b^‘‘vinaye pana duppaṭipanno’’^eb^tiādi. Tattha sukho samphasso etesanti ^b^sukhasamphassāni,^eb^ attharaṇapāvuraṇādīni. ^b^Upādinnaphasso^eb^ itthiphasso, methunadhammoti vuttaṃ hoti. ^b^Vuttampi heta^eb^nti ariṭṭhena bhikkhunā vuttaṃ. So hi bahussuto dhammakathiko kammakilesavipākaupavādāaṇāvītikkamavasena pañcavidhesu antarāyikesu sesantarāyike jānāti, vinaye pana akovidattā paṇṇattivītikkamantarāyike na jānāti, tasmā rahogato evaṃ cintesi ‘‘ime agārikā pañca kāmaguṇe paribhuñjantā sotāpannāpi sakadāgāminopi anāgāminopi honti. Bhikkhūpi manāpikāni cakkhuviññeyyāni rūpāni passanti…pe… kāyaviññeyye phoṭṭhabbe phusanti, mudukāni attharaṇapāvuraṇādīni paribhuñjanti, etaṃ sabbaṃ vaṭṭati, kasmā itthīnaṃyeva rūpasaddagandharasaphoṭṭhabbā na vaṭṭanti, etepi vaṭṭantī’’ti anavajjena paccayaparibhuñjanarasena sāvajjakāmaguṇaparibhogarasaṃ saṃsanditvā sacchandarāgaparibhogañca nicchandarāgaparibhogañca ekaṃ katvā thūlavākehi saddhiṃ atisukhumasuttaṃ ghaṭento viya sāsapena saddhiṃ sineruno sadisataṃ upasaṃharanto ^a^M1.0088^ea^ viya pāpakaṃ diṭṭhigataṃ uppādetvā ‘‘kiṃ bhagavatā mahāsamuddaṃ bandhantena viya mahatā ussāhena paṭhamapārājikaṃ paññattaṃ, natthi ettha doso’’ti sabbaññutaññāṇena saddhiṃ paṭivirujjhanto vesārajjañāṇaṃ paṭibāhanto ariyamagge khāṇukaṇṭakādīni pakkhipanto ‘‘methunadhamme doso natthī’’ti jinassa āṇācakke pahāramadāsi. Tenāha ^b^‘‘tathāhaṃ bhagavatā dhammaṃ desitaṃ ājānāmī’’^eb^tiādi.</p>
              <p>[03]Tattha ^b^antarāyikā^eb^ti taṃtaṃsampattiyā vibandhanavasena sattasantānassa antare vemajjhe eti āgacchatīti antarāyo, diṭṭhadhammikādianattho. Anatikkamanaṭṭhena tasmiṃ antarāye niyuttā, antarāyaṃ vā phalaṃ arahanti, antarāyassa vā karaṇasīlāti antarāyikā, saggamokkhānaṃ antarāyakarāti vuttaṃ hoti. Te ca kammakilesavipākaupavādāaṇāvītikkamavasena pañcavidhā. Tesaṃ vitthārakathā parato ^b^ariṭṭhasikkhāpade^eb^ (pāci. 417) āvi bhavissati. Ayaṃ panettha padatthasambandho – ye ime dhammā antarāyikā antarāyakarāti bhagavatā vuttā desitā ceva paññattā ca, te dhamme paṭisevato paṭisevantassa yathā yena pakārena te dhammā antarāyāya saggamokkhānaṃ antarāyakaraṇatthaṃ nālaṃ samatthā na honti, tathā tena pakārenāhaṃ bhagavatā desitaṃ dhammaṃ ājānāmīti. ^b^Tato dussīlabhāvaṃ pāpuṇātī^eb^ti tato anavajjasaññībhāvahetuto vītikkamitvā dussīlabhāvaṃ pāpuṇāti.</p>
              <p>[07]^b^Cattārome^eb^^a^V1.0078^ea^, ^b^bhikkhave^eb^tiādinā –</p>
              <p>[08]‘‘Cattārome, bhikkhave, puggalā santo saṃvijjamānā lokasmiṃ. Katame cattāro, attahitāya paṭipanno hoti, no parahitāya, parahitāya paṭipanno hoti, no attahitāya, neva attahitāya paṭipanno hoti no parahitāya, attahitāya ceva paṭipanno hoti parahitāya cā’’ti (a. ni. 4.96; pu. pa. mātikā, catukkauddesa 24) –</p>
              <p>[07]Ādinā puggaladesanāpaṭisaṃyuttasuttantapāḷiṃ nidasseti. ^b^Adhippāyaṃ ajānanto^eb^ti ‘‘ayaṃ puggaladesanā vohāravasena, na paramatthato’’ti evaṃ bhagavato adhippāyaṃ ajānanto. Buddhassa hi bhagavato duvidhā desanā ^a^M1.0089^ea^ sammutidesanā paramatthadesanā cāti. Tattha ‘‘puggalo satto itthī puriso khattiyo brāhmaṇo devo māro’’ti evarūpā ^b^sammutidesanā^eb^. ‘‘Aniccaṃ dukkhaṃ anattā khandhā dhātuyo āyatanāni satipaṭṭhānā’’ti evarūpā ^b^paramatthadesanā^eb^. Tattha bhagavā ye sammutivasena desanaṃ sutvā atthaṃ paṭivijjhitvā mohaṃ pahāya visesamadhigantuṃ samatthā, tesaṃ sammutidesanaṃ deseti. Ye pana paramatthavasena desanaṃ sutvā atthaṃ paṭivijjhitvā mohaṃ pahāya visesamadhigantuṃ samatthā, tesaṃ paramatthadesanaṃ deseti.</p>
              <p>[03]Tatrāyaṃ upamā – yathā hi desabhāsākusalo tiṇṇaṃ vedānaṃ atthasaṃvaṇṇako ācariyo ye damiḷabhāsāya vutte atthaṃ jānanti, tesaṃ damiḷabhāsāya ācikkhati, ye andhakabhāsādīsu aññatarāya, tesaṃ tāya bhāsāya, evaṃ te māṇavā chekaṃ byattaṃ ācariyamāgamma khippameva sippaṃ uggaṇhanti. Tattha ācariyo viya buddho bhagavā, tayo vedā viya kathetabbabhāve ṭhitāni tīṇi piṭakāni, desabhāsāya kosallamiva sammutiparamatthakosallaṃ, nānādesabhāsāmāṇavakā viya sammutiparamatthavasena paṭivijjhanasamatthā veneyyasattā, ācariyassa damiḷabhāsādiācikkhanaṃ viya bhagavato sammutiparamatthavasenapi desanā veditabbā. Āha cettha –</p>
              <p>[21]‘‘Duve saccāni akkhāsi, sambuddho vadataṃ varo;</p>
              <p>[22]Sammutiṃ paramatthañca, tatiyaṃ nūpalabbhati.</p>
              <p>[21]‘‘Saṅketavacanaṃ ^a^V1.0079^ea^ saccaṃ, lokasammutikāraṇā;</p>
              <p>[22]Paramatthavacanaṃ saccaṃ, dhammānaṃ bhūtakāraṇā.</p>
              <p>[21]‘‘Tasmā vohārakusalassa, lokanāthassa satthuno;</p>
              <p>[22]Sammutiṃ voharantassa, musāvādo na jāyatī’’ti. (ma. ni. aṭṭha. 1.57; a. ni. aṭṭha. 1.1.170);</p>
              <p>[03]Apica aṭṭhahi kāraṇehi bhagavā puggalakathaṃ katheti – hirottappadīpanatthaṃ kammassakatādīpanatthaṃ paccattapurisakāradīpanatthaṃ ānantariyadīpanatthaṃ brahmavihāradīpanatthaṃ pubbenivāsadīpanatthaṃ dakkhiṇāvisuddhidīpanatthaṃ lokasammutiyā appahānatthañcāti. ‘‘Khandhā dhātuyo āyatanāni hiriyanti ottappantī’’ti vutte mahājano na jānāti, sammohamāpajjati, paṭisattu hoti ^a^M1.0090^ea^ ‘‘kimidaṃ khandhā dhātuyo āyatanāni hiriyanti ottappanti nāmā’’ti. ‘‘Itthī hiriyati ottappati, puriso khattiyo brāhmaṇo devo māro’’ti vutte mahājano jānāti, na sammohamāpajjati, na paṭisattu hoti, tasmā bhagavā ^b^hirottappadīpanatthaṃ^eb^ puggalakathaṃ katheti. ‘‘Khandhā kammassakā dhātuyo āyatanānī’’ti vuttepi eseva nayo. Tasmā bhagavā ^b^kammassakatādīpanatthaṃ^eb^ puggalakathaṃ katheti. ‘‘Veḷuvanādayo mahāvihārā khandhehi kārāpitā, dhātūhi āyatanehī’’ti vuttepi eseva nayo. Tasmā bhagavā ^b^paccattapurisakāradīpanatthaṃ^eb^ puggalakathaṃ katheti. ‘‘Khandhā mātaraṃ jīvitā voropenti, pitaraṃ arahantaṃ, ruhiruppādakammaṃ saṅghabhedaṃ karonti, dhātuyo āyatanānī’’ti vuttepi eseva nayo. Tasmā bhagavā ^b^ānantariyadīpanatthaṃ^eb^ puggalakathaṃ katheti.</p>
              <p>[03]‘‘Khandhā mettāyanti, dhātuyo āyatanānī’’ti vuttepi eseva nayo. Tasmā bhagavā ^b^brahmavihāradīpanatthaṃ^eb^ puggalakathaṃ katheti. ‘‘Khandhā pubbenivāsaṃ anussaranti, dhātuyo āyatanānī’’ti vuttepi eseva nayo. Tasmā bhagavā ^b^pubbenivāsadīpanatthaṃ^eb^ puggalakathaṃ katheti. ‘‘Khandhā dānaṃ paṭiggaṇhanti, dhātuyo āyatanānī’’ti vuttepi mahājano na jānāti, sammohamāpajjati, paṭisattu hoti ‘‘kimidaṃ khandhā dhātuyo āyatanāni paṭiggaṇhanti nāmā’’ti. ‘‘Puggalā paṭiggaṇhanti sīlavanto kalyāṇadhammā’’ti vutte pana jānāti, na sammohamāpajjati, na paṭisattu hoti. Tasmā bhagavā ^b^dakkhiṇāvisuddhidīpanatthaṃ^eb^ puggalakathaṃ katheti. Lokasammutiñca buddhā bhagavanto na vijahanti, lokasamaññāya lokaniruttiyā lokābhilāpe ṭhitāyeva dhammaṃ desenti. Tasmā bhagavā ^b^lokasammutiyā appahānatthampi^eb^ puggalakathaṃ katheti ^a^V1.0080^ea^, tasmā iminā ca adhippāyena bhagavato puggaladesanā, na paramatthadesanāti evaṃ adhippāyaṃ ajānantoti vuttaṃ hoti.</p>
              <p>[03]^b^Duggahitaṃ gaṇhātī^eb^ti ‘‘tathāhaṃ bhagavatā dhammaṃ desitaṃ ājānāmi, yathā tadevidaṃ viññāṇaṃ sandhāvati saṃsarati, anañña’’ntiādinā duggahitaṃ katvā gaṇhāti, viparītaṃ gaṇhātīti vuttaṃ hoti. ^b^Duggahita^eb^nti hi bhāvanapuṃsakaniddeso. ^b^Yaṃ sandhāyā^eb^ti yaṃ duggahitagāhaṃ sandhāya. Attanā duggahitena dhammenāti pāṭhaseso veditabbo. Atha vā duggahaṇaṃ duggahitaṃ. ^b^Attanā^eb^ti ca sāmiatthe karaṇavacanaṃ, tasmā attano duggahaṇena ^a^M1.0091^ea^ viparītagāhenāti vuttaṃ hoti. ^b^Amhe ceva abbhācikkhatī^eb^ti amhākañca abbhācikkhanaṃ karoti. ^b^Attānañca khanatī^eb^ti attano kusalamūlāni khananto attānaṃ khanati nāma.</p>
              <p>[03]^b^Dhammacinta^eb^nti dhammasabhāvavijānanaṃ. ^b^Atidhāvanto^eb^ti ṭhātabbamariyādāyaṃ aṭṭhatvā ‘‘cittuppādamattena dānaṃ hoti, sayameva cittaṃ attano ārammaṇaṃ hoti, sabbaṃ cittaṃ asabhāvadhammārammaṇa’’nti evamādinā atidhāvanto atikkamitvā pavattamāno. ^b^Cattārī^eb^ti buddhavisayaiddhivisayakammavipākalokavisayasaṅkhātāni cattāri. Vuttañhetaṃ –</p>
              <p>[08]‘‘Cattārimāni, bhikkhave, acinteyyāni na cintetabbāni, yāni cintento ummādassa vighātassa bhāgī assa. Katamāni cattāri? Buddhānaṃ bhikkhave buddhavisayo acinteyyo na cintetabbo, yaṃ cintento ummādassa vighātassa bhāgī assa. Jhāyissa, bhikkhave, jhānavisayo acinteyyo na cintetabbo…pe… kammavipāko, bhikkhave, acinteyyo na cintetabbo…pe… lokacintā bhikkhave acinteyyā na cintetabbā…pe… imāni, bhikkhave, cattāri acinteyyāni na cintetabbāni, yāni cintento ummādassa vighātassa bhāgī assā’’ti (a. ni. 4.77).</p>
              <p>[03]Tattha ‘‘acinteyyānī’’ti tesaṃ sabhāvanidassanaṃ. ‘‘Na cintetabbānī’’ti tattha kattabbatānidassanaṃ. Tattha ^b^acinteyyānī^eb^ti cintetumasakkuṇeyyāni, cintetuṃ araharūpāni na hontīti attho. Acinteyyattā eva na cintetabbāni, kāmaṃ acinteyyānipi cha asādhāraṇādīni anussarantassa kusaluppattihetubhāvato tāni cintetabbāni, imāni pana evaṃ na ^a^V1.0081^ea^ hontīti aphalabhāvato na cintetabbānīti adhippāyo. Tenevāha ^b^‘‘yāni cintento ummādassa vighātassa bhāgī assā’’^eb^ti. ^b^Tesa^eb^nti tesaṃ piṭakānaṃ.</p>
              <p>[03]^b^Eta^eb^nti etaṃ buddhavacanaṃ. ^b^Tivaggasaṅgahānī^eb^ti sīlakkhandhavaggamahāvaggapāthikavaggasaṅkhātehi tīhi vaggehi saṅgaho etesanti tivaggasaṅgahāni. ^b^Catuttiṃseva suttantā^eb^ti gāthāya evamatthayojanā veditabbā – yassa ^a^M1.0092^ea^ nikāyassa suttagaṇanāto catuttiṃseva ca suttantā vaggasaṅgahavasena tayo vaggā assa saṅgahassāti tivaggo saṅgaho. Esa paṭhamo nikāyo dīghanikāyoti ^b^anulomiko^eb^ apaccanīko, atthānulomanato anvatthanāmoti vuttaṃ hoti.</p>
              <p>[03]Atthānulomanato anulomiko, anulomikattaṃyeva vibhāvetuṃ ^b^‘‘kasmā panā’’^eb^tiādimāha. ^b^Ekanikāyampī^eb^ti ekasamūhampi. ^b^Evaṃ citta^eb^nti evaṃ vicittaṃ. ^b^Yathayida^eb^nti yathā ime. Poṇikā cikkhallikā ca khattiyā, tesaṃ nivāso ^b^poṇikanikāyo cikkhallikanikāyo^eb^ti vuccati. ^b^Evamādīni cettha sādhakāni sāsanato ca lokato cā^eb^ti evamādīni udāharaṇāni ettha nikāyasaddassa samūhanivāsānaṃ vācakabhāve sāsanato ca vohārato ca sādhakāni pamāṇānīti attho. Ettha paṭhamamudāharaṇaṃ sāsanato sādhakavacanaṃ, dutiyaṃ lokatoti veditabbaṃ.</p>
              <p>[03]^b^Pañcadasavaggasaṅgahānī^eb^ti mūlapariyāyavaggādīhi pañcadasahi vaggehi saṅgaho etesanti pañcadasavaggasaṅgahāni. ^b^Diyaḍḍhasataṃ dve ca suttānī^eb^ti aḍḍhena dutiyaṃ diyaḍḍhaṃ, ekaṃ sataṃ dve paññāsasuttāni cāti attho. ^b^Yatthā^eb^ti yasmiṃ nikāye. ^b^Pañcadasavaggapariggaho^eb^ti pañcadasahi vaggehi pariggahito saṅgahitoti attho.</p>
              <p>[03]^b^Suttantānaṃ sahassāni sattasuttasatāni cā^eb^ti pāṭhe suttantānaṃ satta sahassāni satta satāni cāti yojetabbaṃ. Katthaci pana ‘‘satta suttasahassāni satta suttasatāni cā’’tipi pāṭho. ^b^Saṃyuttasaṅgaho^eb^ti saṃyuttanikāyassa saṅgaho.</p>
              <p>[03]^b^Pubbe nidassitā^eb^ti suttantapiṭakaniddese nidassitā. Vuttameva pakārantarena saṅkhipitvā dassetuṃ ^b^‘‘ṭhapetvā cattāro nikāye avasesaṃ buddhavacana’’^eb^nti vuttaṃ. ^b^Sakalaṃ vinayapiṭaka^eb^ntiādinā niddiṭṭhameva hi iminā pakārantarena saṅkhipitvā vuttaṃ. Tenevāha ^b^‘‘ṭhapetvā caturopete’’^eb^tiādi. ^b^Tadañña^eb^nti tehi catūhi nikāyehi aññaṃ avasesanti attho.</p>
              <p>[03]^b^Sabbameva^eb^^a^V1.0008^ea^2 ^b^hida^eb^nti sabbameva idaṃ buddhavacanaṃ. ^b^Navappabheda^eb^nti ettha kathaṃ panetaṃ navappabhedaṃ hoti. Tathā hi navahi aṅgehi vavatthitehi aññamaññasaṅkararahitehi bhavitabbaṃ, tathā ca sati asuttasabhāvāneva geyyaṅgādīni ^a^M1.0093^ea^ siyuṃ, atha suttasabhāvāneva geyyaṅgādīni, evaṃ sati suttanti visuṃ suttaṅgameva na siyā, evaṃ sante aṭṭhaṅgaṃ sāsananti āpajjati. Apica ‘‘sagāthakaṃ suttaṃ geyyaṃ, niggāthakaṃ suttaṃ veyyākaraṇa’’nti aṭṭhakathāyaṃ vuttaṃ. Suttañca nāma sagāthakaṃ vā siyā niggāthakaṃ vāti aṅgadvayeneva tadubhayaṃ saṅgahitanti tadubhayavinimuttañca suttaṃ udānādivisesasaññārahitaṃ natthi, yaṃ suttaṅgaṃ siyā, athāpi kathañci visuṃ suttaṅgaṃ siyā, maṅgalasuttādīnaṃ suttaṅgasaṅgaho vā na siyā gāthābhāvato dhammapadādīnaṃ viya, geyyaṅgasaṅgaho vā siyā sagāthakattā sagāthakavaggassa viya, tathā ubhatovibhaṅgādīsu sagāthakappadesānanti? Vuccate –</p>
              <p>[21]Suttanti sāmaññavidhi, visesavidhayo pare;</p>
              <p>[22]Sanimittā niruḷhattā, sahatāññena nāññato.</p>
              <p>[21]Yathāvuttassa dosassa, natthi etthāvagāhaṇaṃ;</p>
              <p>[22]Tasmā asaṅkaraṃyeva, navaṅgaṃ satthusāsanaṃ.</p>
              <p>[03]Sabbassapi hi buddhavacanassa suttanti ayaṃ ^b^sāmaññavidhi^eb^. Tathā hi ‘‘ettakaṃ tassa bhagavato suttāgataṃ suttapariyāpannaṃ, sāvatthiyā suttavibhaṅge, sakavāde pañca suttasatānī’’tiādivacanato vinayābhidhammapariyattivisesesupi suttavohāro dissati. Teneva ca āyasmā mahākaccāno nettiyaṃ (netti. saṅgahavāra) āha – ‘‘navavidhasuttantapariyeṭṭhī’’ti. Tattha hi suttādivasena navaṅgassa sāsanassa pariyeṭṭhi pariyesanā atthavicāraṇā ‘‘navavidhasuttantapariyeṭṭhī’’ti vuttā. Tadekadesesu pana geyyādayo ^b^visesavidhayo^eb^ tena tena nimittena patiṭṭhitā. Tathā hi geyyassa sagāthakattaṃ tabbhāvanimittaṃ. Lokepi hi sasilokaṃ sagāthakaṃ vā cuṇṇiyaganthaṃ ‘‘geyya’’nti vadanti. Gāthāvirahe pana sati pucchaṃ katvā visajjanabhāvo veyyākaraṇassa tabbhāvanimittaṃ. Pucchāvisajjanañhi ‘‘byākaraṇa’’nti vuccati. Byākaraṇameva veyyākaraṇaṃ. Evaṃ sante sagāthakādīnampi pucchaṃ katvā visajjanavasena pavattānaṃ veyyākaraṇabhāvo āpajjatīti? Nāpajjati. Geyyādisaññānaṃ anokāsabhāvato saokāsato anokāsavidhi balavāti ‘‘gāthāvirahe satī’’ti visesitattā ca. Tathā hi ^a^M1.0094^ea^ dhammapadādīsu kevalaṃ gāthābandhesu sagāthakattepi somanassañāṇamayikagāthāyuttesu ‘‘vuttañheta’’ntiādivacanasambandhesu ^a^V1.0083^ea^ abbhutadhammapaṭisaṃyuttesu ca suttavisesesu yathākkamaṃ gāthāudānaitivuttakābbhutadhammasaññā patiṭṭhitā. Ettha hi satipi saññantaranimittayoge anokāsasaññānaṃ balavabhāveneva gāthādisaññā patiṭṭhitā, tathā satipi gāthābandhabhāve bhagavato atītāsu jātīsu cariyānubhāvappakāsakesu jātakasaññā patiṭṭhitā, satipi pañhāvisajjanabhāve sagāthakatte ca kesuci suttantesu vedassa labhāpanato vedallasaññā patiṭṭhitāti evaṃ tena tena sagāthakattādinā nimittena tesu tesu suttavisesesu geyyādisaññā patiṭṭhitāti visesavidhayo suttaṅgato pare geyyādayo. Yaṃ panettha geyyaṅgādinimittarahitaṃ, taṃ suttaṅgaṃ visesasaññāparihārena sāmaññasaññāya pavattanato.</p>
              <p>[03]Nanu ca evaṃ santepi sagāthakaṃ suttaṃ geyyaṃ, niggāthakaṃ suttaṃ veyyākaraṇanti suttaṅgaṃ na sambhavatīti codanā tadavatthā evāti? Na tadavatthā. Sodhitattā. Sodhitañhi pubbe gāthāvirahe sati pucchāvisajjanabhāvo veyyākaraṇassa tabbhāvanimittanti. Yañca vuttaṃ ‘‘gāthābhāvato maṅgalasuttādīnaṃ suttaṅgasaṅgaho na siyā’’ti, taṃ na, niruḷhattāti. Niruḷho hi maṅgalasuttādīnaṃ suttabhāvo. Na hi tāni dhammapadabuddhavaṃsādayo viya gāthābhāvena paññātāni, atha kho suttabhāveneva. Teneva hi aṭṭhakathāyaṃ suttanāmakanti nāmaggahaṇaṃ kataṃ. Yaṃ pana vuttaṃ ‘‘sagāthakattā geyyaṅgasaṅgaho siyā’’ti, tampi natthi. Yasmā sahatāññena. Sahabhāvo hi nāma atthato aññena hoti, saha gāthāhīti ca sagāthakaṃ. Na ca maṅgalasuttādīsu gāthāvinimutto koci suttappadeso atthi, yo ‘‘saha gāthāhī’’ti vucceyya. Nanu ca gāthāsamudāyo gāthāhi añño hoti, tathā ca tassa vasena saha gāthāhīti sagāthakanti sakkā vattunti? Taṃ na. Na hi avayavavinimutto samudāyo nāma koci atthi. Yampi vuttaṃ ‘‘ubhatovibhaṅgādīsu sagāthakappadesānaṃ geyyaṅgasaṅgaho siyā’’ti, tampi na aññato. Aññāyeva hi tā gāthā jātakādipariyāpannattā. Atho na tāhi ubhatovibhaṅgādīnaṃ geyyaṅgabhāvoti evaṃ suttādīnaṃ aṅgānaṃ aññamaññasaṅkarābhāvo veditabbo.</p>
              <p>[03]Idāni ^a^M1.0095^ea^ suttādīni navaṅgāni vibhajitvā dassento āha ^b^‘‘tattha ubhatovibhaṅganiddesakhandhakaparivārā’’^eb^tiādi. Tattha ^b^niddeso^eb^ nāma suttanipāte –</p>
              <p>[21]‘‘Kāmaṃ kāmayamānassa, tassa cetaṃ samijjhati;</p>
              <p>[22]Addhā pītimano hoti, laddhā macco yadicchatī’’ti. (su. ni. 772) –</p>
              <p>[07]Ādinā ^a^V1.0084^ea^ āgatassa aṭṭhakavaggassa,</p>
              <p>[21]‘‘Kenassu nivuto loko, (iccāyasmā ajito;)</p>
              <p>[27]Kenassu nappakāsati;</p>
              <p>[26]Kissābhilepanaṃ brūsi,</p>
              <p>[22]Kiṃsu tassa mahabbhaya’’nti. (su. ni. 1038) –</p>
              <p>[07]Ādinā āgatassa pārāyanavaggassa,</p>
              <p>[21]‘‘Sabbesu bhūtesu nidhāya daṇḍaṃ,</p>
              <p>[27]Aviheṭhayaṃ aññatarampi tesaṃ;</p>
              <p>[21]Na puttamiccheyya kuto sahāyaṃ,</p>
              <p>[22]Eko care khaggavisāṇakappo’’ti. (su. ni. 35) –</p>
              <p>[07]Ādinā āgatassa khaggavisāṇasuttassa ca tadatthavibhāgavasena satthukappena āyasmatā dhammasenāpati^b^sāriputtattherena^eb^ kato niddeso mahāniddeso cūḷaniddesoti ca vuccati. Evamidha niddesassa suttaṅgasaṅgaho ^b^bhadantabuddhaghosācariyena^eb^ dassitoti veditabbo. Aññatthāpi ca dīghanikāyaṭṭhakathādīsu sabbattha ubhatovibhaṅganiddesakhandhakaparivārāti niddesassa suttaṅgasaṅgaho eva dassito. ^b^Ācariyadhammapālattherena^eb^pi nettipakaraṇaṭṭhakathāyaṃ evametassa suttaṅgasaṅgahova kathito. Keci pana niddesassa gāthāveyyākaraṇaṅgesu dvīsu saṅgahaṃ vadanti. Vuttañhetaṃ niddesāṭṭhakathāyaṃ ^b^upasenattherena^eb^ –</p>
              <p>[08]‘‘Tadetaṃ vinayapiṭakaṃ suttantapiṭakaṃ abhidhammapiṭakanti tīsu piṭakesu suttantapiṭakapariyāpannaṃ, dīghanikāyo majjhimanikāyo saṃyuttanikāyo aṅguttaranikāyo khuddakanikāyoti pañcasu mahānikāyesu khuddakamahānikāye pariyāpannaṃ, suttaṃ geyyaṃ veyyākaraṇaṃ ^a^M1.0096^ea^ gāthā udānaṃ itivuttakaṃ jātakaṃ abbhutadhammaṃ vedallanti navasu satthusāsanaṅgesu yathāsambhavaṃ gāthāveyyākaraṇaṅgadvayasaṅgahita’’nti (mahāni. aṭṭha. ganthārambhakathā).</p>
              <p>[03]Ettha tāva katthaci pucchāvisajjanasabhāvato niddesekadesassa veyyākaraṇaṅgasaṅgaho yujjatu nāma ^a^V1.0085^ea^, gāthaṅgasaṅgaho pana kathaṃ yujjeyyāti idamettha vīmaṃsitabbaṃ. Dhammapadādīnaṃ viya hi kevalaṃ gāthābandhabhāvo gāthaṅgassa tabbhāvanimittaṃ. Dhammapadādīsu hi kevalaṃ gāthābandhesu gāthāsamaññā patiṭṭhitā, niddese ca na koci kevalo gāthābandhappadeso upalabbhati. Sammāsambuddhena bhāsitānaṃyeva hi aṭṭhakavaggādisaṅgahitānaṃ gāthānaṃ niddesamattaṃ dhammasenāpatinā kataṃ. Atthavibhajanatthaṃ ānītāpi hi tā aṭṭhakavaggādisaṅgahitā niddisitabbā mūlagāthāyo suttanipātapariyāpannattā aññāyevāti na niddesasaṅkhyaṃ gacchanti ubhatovibhaṅgādīsu āgatabhāvepi taṃ vohāraṃ alabhamānā jātakādigāthāpariyāpannā gāthāyo viya, tasmā kāraṇantaramettha gavesitabbaṃ, yuttataraṃ vā gahetabbaṃ.</p>
              <p>[03]^b^Nālakasuttatuvaṭṭakasuttānī^eb^ti ettha ^b^nālakasuttaṃ^eb^ nāma padumuttarassa bhagavato sāvakaṃ moneyyapaṭipadaṃ paṭipannaṃ disvā tadatthaṃ abhikaṅkhamānena tato pabhuti kappasatasahassaṃ pāramiyo pūretvā āgatena asitassa isino bhāgineyyena nālakattherena dhammacakkappavattitadivasato sattame divase ‘‘aññātameta’’ntiādīhi dvīhi gāthāhi moneyyapaṭipadaṃ puṭṭhena bhagavatā ‘‘moneyyaṃ te upaññissa’’ntiādinā (su. ni. 706) nālakattherassa bhāsitaṃ moneyyapaṭipadāparidīpakaṃ suttaṃ. ^b^Tuvaṭṭakasuttaṃ^eb^ pana mahāsamayasuttantadesanāya sannipatitesu devesu ‘‘kā nu kho arahattappattiyā paṭipattī’’ti uppannacittānaṃ ekaccānaṃ devatānaṃ tamatthaṃ pakāsetuṃ ‘‘pucchāmi taṃ ādiccabandhū’’tiādinā (su. ni. 921; mahāni. 150 ) nimmitabuddhena attānaṃ pucchāpetvā ‘‘mūlaṃ papañcasaṅkhāyā’’tiādinā (su. ni. 922) bhāsitaṃ suttaṃ. Evamidhasuttanipāte āgatānaṃ maṅgalasuttādīnaṃ suttaṅgasaṅgaho dassito, tattheva āgatānaṃ asuttanāmikānaṃ suddhikagāthānaṃ gāthaṅgasaṅgahañca dassayissati, evaṃ sati suttanipātaṭṭhakathārambhe –</p>
              <p>[21]‘‘Gāthāsatasamākiṇṇo ^a^M1.0097^ea^, geyyabyākaraṇaṅkito;</p>
              <p>[22]Kasmā suttanipātoti, saṅkhamesa gatoti ce’’ti. (su. ni. aṭṭha. 1.ganthārambhakathā) –</p>
              <p>[07]Sakalassapi suttanipātassa geyyaveyyākaraṇaṅgasaṅgaho kasmā coditoti? Nāyaṃ virodho. Kevalañhi tattha codakena sagāthakattaṃ katthaci pucchāvisajjanamattañca gahetvā codanāmattaṃ katanti gahetabbaṃ. Aññathā suttanipāte niggāthakassa suttasseva abhāvato veyyākaraṇaṅgasaṅgaho na codetabbo siyāti. Sagāthāvaggo geyyanti yojetabbaṃ. ‘‘Aṭṭhahi aṅgehi asaṅgahitaṃ nāma paṭisambhidādī’’ti ^a^V1.0086^ea^ tīsupi ^b^gaṇṭhipadesu^eb^ vuttaṃ. Keci pana paṭisambhidāmaggassa geyyaveyyākaraṇaṅgadvayasaṅgahaṃ vadanti. Vuttañhetaṃ ^b^paṭisambhidāmaggaṭṭhakathāyaṃ^eb^ (paṭi. ma. aṭṭha. 1.ganthārambhakathā) ‘‘navasu satthusāsanaṅgesu yathāsambhavaṃ geyyaveyyākaraṇaṅgadvayasaṅgahita’’nti.</p>
              <p>[03]^b^Nosuttanāmikā^eb^ti asuttanāmikā. ‘‘Suddhikagāthā nāma vatthugāthā’’ti tīsu ^b^gaṇṭhipadesu^eb^ vuttaṃ. Tattha ^b^vatthugāthā^eb^ti –</p>
              <p>[21]‘‘Kosalānaṃ purā rammā, agamā dakkhiṇāpathaṃ;</p>
              <p>[22]Ākiñcaññaṃ patthayāno, brāhmaṇo mantapāragū’’ti. (su. ni. 982) –</p>
              <p>[07]Ādinā pārāyanavaggassa nidānaṃ āropentena āyasmatā ānandattherena saṅgītikāle vuttā chappaññāsa ca gāthāyo, ānandatthereneva saṅgītikāle nālakasuttassa nidānaṃ āropentena vuttā –</p>
              <p>[21]‘‘Ānandajāte tidasagaṇe patīte,</p>
              <p>[27]Sakkañca indaṃ sucivasane ca deve;</p>
              <p>[26]Dussaṃ gahetvā atiriva thomayante,</p>
              <p>[22]Asito isi addasa divāvihāre’’ti. (su. ni. 684) –</p>
              <p>[07]Ādikā vīsatimattā gāthāyo ca vuccanti. Tattha ‘‘nālakasuttassa vatthugāthāyo nālakasuttasaṅkhyaṃyeva gacchantī’’ti aṭṭhakathāyaṃ vuttaṃ. Vuttañhetaṃ ^b^suttanipātaṭṭhakathāyaṃ^eb^ (su. ni. aṭṭha. 2.685) –</p>
              <p>[08]‘‘Parinibbute pana bhagavati saṅgītiṃ karontena āyasmatā mahākassapena āyasmā ānando tameva moneyyapaṭipadaṃ puṭṭho ^a^M1.0098^ea^ yena yadā ca samādapito nālako bhagavantaṃ pucchi, taṃ sabbaṃ pākaṭaṃ katvā dassetukāmo ‘ānandajāte’tiādikā vīsati vatthugāthāyo vatvā abhāsi. Taṃ sabbampi nālakasuttanti vuccatī’’ti.</p>
              <p>[03]Tasmā nālakasuttassa vatthugāthāyo nālakasuttaggahaṇeneva saṅgahitāti pārāyanikavaggassa vatthugāthāyo idha suddhikagāthāti gahetabbaṃ. Tattheva panassa pārāyaniyavagge ajitamāṇavakādīnaṃ soḷasannaṃ ^a^V1.0087^ea^ brāhmaṇānaṃ pucchāgāthā bhagavato visajjanagāthā ca idha suddhikagāthāti evampi vattuṃ yujjati. Tāpi hi pāḷiyaṃ suttanāmena avatvā ‘‘ajitamāṇavakapucchā tissamettayyamāṇavakapucchā’’tiādinā (su. ni. 1038-1048) āgatattā cuṇṇiyaganthehi amissattā ca nosuttanāmikā suddhikagāthā nāmāti vattuṃ vaṭṭati.</p>
              <p>[03]Idāni udānaṃ sarūpato vavatthapento āha ^b^‘‘somanassañāṇamayikagāthāpaṭisaṃyuttā’’^eb^tiādi. Kenaṭṭhena (udā. aṭṭha. ganthārambhakathā) panetaṃ ^b^‘‘udāna’’^eb^nti vuccati? Udānanaṭṭhena. Kimidaṃ udānaṃ nāma? Pītivegasamuṭṭhāpito udāhāro. Yathā hi yaṃ telādi minitabbavatthu mānaṃ gahetuṃ na sakkoti, vissanditvā gacchati, taṃ ‘‘avaseko’’ti vuccati, yañca jalaṃ taḷākaṃ gahetuṃ na sakkoti, ajjhottharitvā gacchati, taṃ ‘‘mahogho’’ti vuccati, evameva yaṃ pītivegasamuṭṭhāpitaṃ vitakkavipphāraṃ hadayaṃ sandhāretuṃ na sakkoti, so adhiko hutvā anto asaṇṭhahitvā bahi vacīdvārena nikkhanto paṭiggāhakanirapekkho udāhāraviseso ^b^‘‘udāna’’^eb^nti vuccati. Dhammasaṃvegavasenapi ayamākāro labbhateva. Tayidaṃ katthaci gāthābandhavasena katthaci vākyavasena pavattaṃ. Tathā hi –</p>
              <p>[08]‘‘Tena kho pana samayena bhagavā bhikkhū nibbānapaṭisaṃyuttāya dhammiyā kathāya sandasseti samādapeti samuttejeti sampahaṃseti. Tedha bhikkhū aṭṭhiṃ katvā manasi katvā sabbaṃ cetasā samannāharitvā ohitasotā dhammaṃ suṇanti. Atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi ^a^M1.0099^ea^ ‘atthi, bhikkhave, tadāyatanaṃ, yattha neva pathavī na āpo’’’ti (udā. 71-72) –</p>
              <p>[07]Ādīsu somanassañāṇasamuṭṭhitavākyavasena pavattaṃ.</p>
              <p>[03]Nanu ca udānaṃ nāma pītisomanassasamuṭṭhāpito dhammasaṃvegasamuṭṭhāpito vā dhammapaṭiggāhakanirapekkho udāhāro tathā ceva sabbattha āgataṃ, idha kasmā bhagavā udānento bhikkhū āmantesīti? Tesaṃ bhikkhūnaṃ saññāpanatthaṃ. Nibbānapaṭisaṃyuttañhi bhagavā tesaṃ bhikkhūnaṃ dhammaṃ desetvā nibbānaguṇānussaraṇena uppannapītisomanassena udānaṃ udānento ‘‘idha nibbānavajjo sabbo sabhāvadhammo paccayāyattavuttikova upalabbhati, na paccayanirapekkho, ayaṃ pana nibbānadhammo kathamappaccayo upalabbhatī’’ti tesaṃ bhikkhūnaṃ cetoparivitakkamaññāya tesaṃ ^a^V1.0088^ea^ ñāpetukāmo ‘‘atthi, bhikkhave, tadāyatana’’nti (udā. 71)-ādimāha. Na ekantato te paṭiggāhake katvāti veditabbaṃ.</p>
              <p>[21]‘‘Sace bhāyatha dukkhassa, sace vo dukkhamappiyaṃ;</p>
              <p>[22]Mākattha pāpakaṃ kammaṃ, āvi vā yadi vā raho’’ti. (udā. 44) –</p>
              <p>[07]Evamādikaṃ pana dhammasaṃvegavasappavattaṃ udānanti veditabbaṃ.</p>
              <p>[21]‘‘Sukhakāmāni bhūtāni, yo daṇḍena vihiṃsati;</p>
              <p>[22]Attano sukhamesāno, pecca so na labhate sukha’’nti. (dha. pa. 131; udā. 13) –</p>
              <p>[07]Idampi dhammasaṃvegavasappavattaṃ udānanti vadanti. Tathā hi ekasmiṃ samaye sambahulā gopālakā antarā ca sāvatthiṃ antarā ca jetavanaṃ ahiṃ daṇḍehi hananti. Tena ca samayena bhagavā sāvatthiṃ piṇḍāya gacchanto antarāmagge te dārake ahiṃ daṇḍena hanante disvā ‘‘kasmā kumārakā imaṃ ahiṃ daṇḍena hanathā’’ti pucchitvā ‘‘ḍaṃsanabhayena bhante’’ti ca vutte ‘‘ime ‘attano sukhaṃ karissāmā’ti imaṃ paharantā nibbattaṭṭhāne dukkhaṃ anubhavissanti, aho avijjāya nikatikosalla’’nti dhammasaṃvegaṃ uppādesi. Teneva ca dhammasaṃvegena imaṃ udānaṃ udānesi. Evametaṃ katthaci gāthābandhavasena katthaci vākyavasena katthaci somanassavasena katthaci dhammasaṃvegavasena ^a^M1.0100^ea^ pavattanti veditabbaṃ. Tasmā aṭṭhakathāyaṃ ‘‘somanassañāṇamayikagāthāpaṭisaṃyuttānī’’ti yaṃ udānalakkhaṇaṃ vuttaṃ, taṃ yebhuyyavasena vuttanti gahetabbaṃ. Yebhuyyena hi udānaṃ gāthābandhavasena bhāsitaṃ pītisomanassasamuṭṭhāpitañca.</p>
              <p>[03]Tayidaṃ sabbaññubuddhabhāsitaṃ paccekabuddhabhāsitaṃ sāvakabhāsitanti tividhaṃ hoti. Tattha paccekabuddhabhāsitaṃ –</p>
              <p>[21]‘‘Sabbesu bhūtesu nidhāya daṇḍaṃ,</p>
              <p>[22]Aviheṭhayaṃ aññatarampi tesa’’nti. –</p>
              <p>[07]Ādinā ^b^khaggavisāṇasutte^eb^ (su. ni. 35) āgatameva. Sāvakabhāsitānipi –</p>
              <p>[21]‘‘Sabbo rāgo ^a^V1.0089^ea^ pahīno me, sabbo doso samūhato;</p>
              <p>[22]Sabbo me vihato moho, sītibhūtosmi nibbuto’’ti. –</p>
              <p>[07]Ādinā ^b^theragāthāsu^eb^ (theragā. 79),</p>
              <p>[21]‘‘Kāyena saṃvutā āsiṃ, vācāya uda cetasā;</p>
              <p>[22]Samūlaṃ taṇhamabbhuyha, sītibhūtāmhi nibbutā’’ti. –</p>
              <p>[07]^b^Therigāthāsu^eb^ (therīgā. 15) ca āgatāni. Aññānipi sakkādīhi devehi bhāsitāni ‘‘aho dānaṃ paramadānaṃ kassape supatiṭṭhita’’ntiādīni (udā. 27), soṇadaṇḍabrāhmaṇādīhi manussehi ca bhāsitāni ‘‘namo tassa bhagavato’’tiādīni (dī. ni. 2.371; ma. ni. 1.290) tisso saṅgītiyo āruḷhāni udānāni santi eva, na tāni idha adhippetāni. Yāni pana sammāsambuddhena sāmaṃ āhaccabhāsitāni jinavacanabhūtāni, tāneva ca dhammasaṅgāhakehi ‘‘udāna’’nti saṅgītaṃ. Etāniyeva ca sandhāya bhagavato pariyattidhammaṃ navavidhā vibhajitvā uddisantena udānanti vuttaṃ.</p>
              <p>[03]Yā pana ‘‘anekajātisaṃsāra’’ntiādigāthā bhagavatā bodhiyā mūle udānavasena pavattitā anekasatasahassānaṃ sammāsambuddhānaṃ udānabhūtā ca, tā aparabhāge dhammabhaṇḍāgārikassa bhagavatā desitattā ^a^M1.0101^ea^ dhammasaṅgāhakehi udānapāḷiyaṃ saṅgahaṃ anāropetvā dhammapade saṅgahitā. Yañca ‘‘aññāsi vata bho koṇḍañño’’ti udānavacanaṃ dasasahassilokadhātuyā devamanussānaṃ pavedanasamatthanigghosavipphāraṃ bhagavatā bhāsitaṃ, tadapi paṭhamabodhiyaṃ sabbesaṃ eva bhikkhūnaṃ sammāpaṭipattipaccavekkhaṇahetukaṃ ‘‘ārādhayiṃsu vata maṃ bhikkhū ekaṃ samaya’’ntiādivacanaṃ (ma. ni. 1.225) viya dhammacakkappavattanasuttadesanāpariyosāne attanā adhigatadhammekadesassa yathādesitassa ariyamaggassa sāvakesu sabbapaṭhamaṃ therena adhigatattā attano parissamassa saphalabhāvapaccavekkhaṇahetukaṃ pītisomanassajanitaṃ udāhāramattāṃ, na ‘‘yadā have pātubhavanti dhammā’’tiādivacanaṃ (mahāva. 1-3; udā. 1-3) viya pavattiyā nivattiyā vā pakāsananti na dhammasaṅgāhakehi udānapāḷiyaṃ saṅgītanti daṭṭhabbaṃ.</p>
              <p>[03]Udānapāḷiyañca bodhivaggādīsu aṭṭhasu vaggesu dasa dasa katvā asītiyeva suttantā saṅgītā ^a^V1.0090^ea^, tatoyeva ca ^b^udānaṭṭhakathāyaṃ^eb^ (udā. aṭṭha. ganthārambhakathā) ^b^ācariyadhammapālattherena^eb^ vuttaṃ –</p>
              <p>[21]‘‘Asīti eva suttantā, vaggā aṭṭha samāsato;</p>
              <p>[22]Gāthā ca pañcanavuti, udānassa pakāsitā.</p>
              <p>[21]‘‘Aḍḍhūnanavamattā ca, bhāṇavārā pamāṇato;</p>
              <p>[22]Ekādhikā tathāsīti, udānassānusandhayo.</p>
              <p>[21]‘‘Ekavīsasahassāni, satameva vicakkhaṇo;</p>
              <p>[22]Padānetānudānassa, gaṇitāni viniddise. –</p>
              <p>[07]Gāthāpādato pana –</p>
              <p>[21]‘‘Aṭṭhasahassamattāni, cattāreva satāni ca;</p>
              <p>[22]Padānetānudānassa, tevīsati ca niddise.</p>
              <p>[21]‘‘Akkharānaṃ sahassāni, saṭṭhi satta satāni ca;</p>
              <p>[22]Tīṇi dvāsīti ca tathā, udānassa paveditā’’ti.</p>
              <p>[07]Idha pana ‘‘dvāsīti suttantā’’ti vuttaṃ, taṃ na sameti, tasmā ‘‘asīti suttantā’’ti pāṭhena bhavitabbaṃ.</p>
              <p>[03]Vuttañhetaṃ ^a^M1.0102^ea^ bhagavatā – ‘‘vuttamarahatāti me sutaṃ. Ekadhammaṃ, bhikkhave, pajahatha, ahaṃ vo pāṭibhogo anāgāmitāya. Katamaṃ ekadhammaṃ? Lobhaṃ, bhikkhave, ekadhammaṃ pajahatha, ahaṃ vo pāṭibhogo anāgāmitāyā’’ti evamādinā ekakadukatikacatukkavasena itivuttakapāḷiyaṃ (itivu. 1) saṅgahamāropitāni dvādasuttarasatasuttantāni ^b^itivuttakaṃ^eb^ nāmāti dassento āha ^b^‘‘vuttañheta’’^eb^ntiādi. ^b^Dasuttarasatasuttantā^eb^ti etthāpi ‘‘dvādasuttarasatasuttantā’’ti pāṭhena bhavitabbaṃ. Tathā hi ekakanipāte tāva sattavīsati suttāni, dukanipāte dvāvīsati, tikanipāte ^a^V1.0091^ea^ paññāsa, catukkanipāte terasāti dvādasuttarasatasuttantāneva itivuttakapāḷiyaṃ āgatāni. Tatoyeva ca pāḷiyaṃ –</p>
              <p>[21]‘‘Lobho doso ca moho ca,</p>
              <p>[27]Kodho makkhena pañcamaṃ;</p>
              <p>[26]Māno sabbaṃ puna māno,</p>
              <p>[22]Lobho dosena terasa.</p>
              <p>[21]‘‘Moho kodho puna makkho,</p>
              <p>[27]Nīvaraṇā taṇhāya pañcamaṃ;</p>
              <p>[26]Dve sekkhabhedā sāmaggī,</p>
              <p>[22]Paduṭṭhanirayena terasa.</p>
              <p>[21]‘‘Pasannā ekamābhāyi, puggalaṃ atītena pañcamaṃ;</p>
              <p>[22]Evañce opadhikaṃ puññaṃ, sattavīsa pakāsitā’’ti. –</p>
              <p>[07]Evamādinā uddānagāthāhi dvādasuttarasatasuttāni gaṇetvā dassitāni. Teneva ca ^b^aṭṭhakathāya^eb^mpi (itivu. aṭṭha. ganthārambhakathā) –</p>
              <p>[08]‘‘Suttato ekakanipāte tāva sattavīsati suttāni, dukanipāte dvāvīsati, tikanipāte paññāsa, catukkanipāte terasāti dvādasādhikasatasuttasaṅgaha’’nti –</p>
              <p>[07]Vuttaṃ. Kāmañcettha appakaṃ ūnamadhikaṃ vā gaṇanūpagaṃ na hotīti katvā ‘‘dvāsīti khandhakavattānī’’ti vattabbe ‘‘asīti khandhakavattānī’’ti vuttavacanaṃ viya ‘‘dvādasuttarasatasuttantā’’ti vattabbe ‘‘dasuttarasatasuttantā’’ti vuttantipi sakkā ^a^M1.0103^ea^ vattuṃ, tathāpi īdise ṭhāne pamāṇaṃ dassentena yāthāvatova niyametvā dassetabbanti ‘‘dvādasuttarasatasuttantā’’ icceva pāṭhena bhavitabbaṃ.</p>
              <p>[03]Jātaṃ bhūtaṃ purāvutthaṃ bhagavato pubbacaritaṃ kāyati katheti pakāsetīti ^b^jātakaṃ^eb^.</p>
              <p>[03]‘‘Cattārome ^a^V1.0092^ea^, bhikkhave, acchariyā abbhutā dhammā ānande. Katame cattāro? Sace, bhikkhave, bhikkhuparisā ānandaṃ dassanāya upasaṅkamati, dassanenapi sā attamanā hoti. Tattha ce ānando dhammaṃ bhāsati, bhāsitenapi sā attamanā hoti, atittāva, bhikkhave, bhikkhuparisā hoti, atha ānando tuṇhī bhavati. Sace bhikkhunīparisā…pe… upāsakaparisā…pe… upāsikā parisā ānandaṃ dassanāya upasaṅkamati, dassanenapi sā attamanā hoti. Tattha ce ānando dhammaṃ bhāsati, bhāsitenapi sā attamanā hoti, atittāva, bhikkhave, upāsikāparisā hoti, atha ānando tuṇhī bhavati. Ime kho, bhikkhave, cattāro acchariyā abbhutā dhammā ānande’’ti (a. ni. 4.129) evamādinayappavattā sabbepi acchariyābbhutadhammapaṭisaṃyuttā suttantā ^b^abbhutadhammaṃ^eb^ nāmāti dassento āha ^b^‘‘cattārome, bhikkhave’’^eb^tiādi.</p>
              <p>[03]^b^Cūḷavedallā^eb^dīsu (ma. ni. 1.460 ādayo) visākhena nāma upāsakena puṭṭhāya dhammadinnāya nāma bhikkhuniyā bhāsitaṃ suttaṃ ^b^cūḷavedalla^eb^nti veditabbaṃ. ^b^Mahāvedallaṃ^eb^ (ma. ni. 1.449 ādayo) pana mahākoṭṭhikattherena pucchitena āyasmatā sāriputtattherena bhāsitaṃ. ^b^Sammādiṭṭhisutta^eb^mpi (ma. ni. 1.89 ādayo) bhikkhūhi puṭṭhena tenevāyasmatā sāriputtattherena bhāsitaṃ. Etāni majjhimanikāyapariyāpannāni. ^b^Sakkapañhaṃ^eb^ (dī. ni. 2.344 ādayo) pana sakkena puṭṭho bhagavā abhāsi, tañca dīghanikāyapariyāpannanti veditabbaṃ. ^b^Mahāpuṇṇamasutta^eb^mpi (ma. ni. 3.85 ādayo) tadahuposathe pannarase puṇṇamāya rattiyā aññatarena bhikkhunā puṭṭhena bhagavatā bhāsitaṃ, taṃ pana majjhimanikāyapariyāpannanti veditabbaṃ. ^b^Veda^eb^nti ñāṇaṃ. ^b^Tuṭṭhi^eb^nti yathābhāsitadhammadesanaṃ viditvā ‘‘sādhu ayye, sādhāvuso’’tiādinā abbhanumodanavasappavattaṃ pītisomanassaṃ. ^b^Laddhā laddhā^eb^ti labhitvā labhitvā, punappunaṃ labhitvāti vuttaṃ hoti.</p>
              <p>[03]Evaṃ ^a^M1.0104^ea^ aṅgavasena sakalampi buddhavacanaṃ vibhajitvā idāni dhammakkhandhavasena vibhajitvā kathetukāmo āha ^b^‘‘kathaṃ dhammakkhandhavasenā’’^eb^tiādi. Tattha ^b^dhammakkhandhavasenā^eb^ti dhammarāsivasena. Dvāsīti sahassāni buddhato gaṇhiṃ, dve sahassāni bhikkhuto gaṇhinti sambandho. Tattha ^b^buddhato gaṇhi^eb^nti sammāsambuddhato uggaṇhiṃ, dvesahassādhikāni asīti dhammakkhandhasahassāni satthu santikā adhigaṇhinti attho. ^b^Dve sahassāni bhikkhuto^eb^ti dve dhammakkhandhasahassāni bhikkhuto uggaṇhiṃ, dhammasenāpatiādīnaṃ bhikkhūnaṃ santikā adhigaṇhiṃ. Sāriputtattherādīhi bhāsitānaṃ sammādiṭṭhisuttantādīnaṃ vasena hi ‘‘dve sahassāni bhikkhuto’’ti vuttaṃ. ^b^Caturāsīti sahassānī^eb^ti ^a^V1.0093^ea^ tadubhayaṃ samodhānetvā catusahassādhikāni asīti sahassāni. ^b^Ye me dhammā pavattino^eb^ti ye dhammā mama pavattino pavattamānā paguṇā vācuggatā jivhagge parivattanti, te dhammā caturāsīti dhammakkhandhasahassānīti vuttaṃ hoti. Keci pana ‘‘ye ime’’ti padacchedaṃ katvā ‘‘ye ime dhammā buddhassa bhagavato bhikkhūnañca pavattino, tehi pavattitā, tesvāhaṃ dvāsīti sahassāni buddhato gaṇhiṃ, dve sahassāni bhikkhutoti evaṃ caturāsīti dhammakkhandhasahassānī’’ti evamettha sambandhaṃ vadanti.</p>
              <p>[03]Ettha ca ^b^subhasuttaṃ^eb^ (dī. ni. 1.444 ādayo) ^b^gopakamoggallānasutta^eb^ñca (ma. ni. 3.79 ādayo) parinibbute bhagavati ānandattherena vuttattā caturāsītidhammakkhandhasahassesu antogadhaṃ hoti, na hotīti? Tattha ^b^paṭisambhidāgaṇṭhipade^eb^ tāva idaṃ vuttaṃ ‘‘sayaṃ vuttadhammakkhandhānaṃ bhikkhuto gahiteyeva saṅgahetvā evamāhāti daṭṭhabba’’nti. Bhagavatā pana dinnanaye ṭhatvā bhāsitattā sayaṃ vuttadhammakkhandhānampi ‘‘buddhato gaṇhi’’nti ettha saṅgahaṃ katvā vuttanti evamettha vattuṃ yuttataraṃ viya dissati. Bhagavatāyeva hi dinnanaye ṭhatvā sāvakā dhammaṃ desenti. Teneva hi tatiyasaṅgītiyañca moggaliputtatissattherena bhāsitampi kathāvatthuppakaraṇaṃ buddhabhāsitaṃ nāma jātaṃ, tatoyeva ca attanā bhāsitampi subhasuttādi saṅgītiṃ āropentena āyasmatā ānandattherena ‘‘evaṃ me suta’’nti vuttaṃ.</p>
              <p>[03]^b^Evaṃ paridīpitadhammakkhandhavasenā^eb^ti gopakamoggallānena brāhmaṇena ‘‘tvaṃ bahussutoti buddhasāsane pākaṭo, kittakā dhammā te satthārā bhāsitā, tayā dhāritā’’ti pucchite tassa paṭivacanaṃ dentena āyasmatā ^a^M1.0105^ea^ ānandattherena evaṃ ‘‘dvāsīti buddhato gaṇhi’’ntiādinā paridīpitadhammakkhandhānaṃ vasena. ^b^Ekānusandhikaṃ suttaṃ^eb^ satipaṭṭhānādi. Satipaṭṭhānasuttañhi ‘‘ekāyano ayaṃ, bhikkhave, maggo sattānaṃ visuddhiyā’’tiādinā (dī. ni. 2.373) cattāro satipaṭṭhāne ārabhitvā tesaṃyeva vibhāgadassanavasena pavattattā ‘‘ekānusandhika’’nti vuccati. ^b^Anekānusandhika^eb^nti nānānusandhikaṃ parinibbānasuttādi. Parinibbānasuttañhi nānāṭhānesu nānādhammadesanānaṃ vasena pavattattā ‘‘anekānusandhika’’nti vuccati. ^b^Gāthābandhesu pañhapucchana^eb^nti –</p>
              <p>[21]‘‘Kati chinde kati jahe, kati cuttari bhāvaye;</p>
              <p>[22]Kati saṅgātigo bhikkhu, ‘oghatiṇṇo’ti vuccatī’’ti. (saṃ. ni. 1.5) –</p>
              <p>[07]Evamādinayappavattaṃ ^a^V1.0094^ea^ pañhapucchanaṃ eko dhammakkhandhoti attho.</p>
              <p>[21]‘‘Pañca chinde pañca jahe, pañca cuttari bhāvaye;</p>
              <p>[22]Pañca saṅgātigo bhikkhu, ‘oghatiṇṇo’ti vuccatī’’ti. (saṃ. ni. 1.5) –</p>
              <p>[07]Evamādinayappavattaṃ visajjananti veditabbaṃ. ^b^Tikadukabhājanaṃ^eb^ nikkhepakaṇḍāṭṭhakathākaṇḍavasena veditabbaṃ. Tasmā ‘‘kusalā dhammā, akusalā dhammā, abyākatā dhammā, sukhāya vedanāya sampayuttā dhammā, dukkhāya vedanāya sampayuttā dhammā, adukkhamasukhāya vedanāya sampayuttā dhammā’’ti evamādīsu tikesu kusalattikassa vibhajanavasena yaṃ vuttaṃ nikkhepakaṇḍe (dha. sa. 985-987) –</p>
              <p>[08]‘‘Katame dhammā kusalā? Tīṇi kusalamūlāni alobho adoso amoho, taṃsampayutto vedanākkhandho saññākkhandho saṅkhārakkhandho viññāṇakkhandho, taṃsamuṭṭhānaṃ kāyakammaṃ vacīkammaṃ manokammaṃ. Ime dhammā kusalā.</p>
              <p>[08]‘‘Katame dhammā akusalā? Tīṇi akusalamūlāni lobho doso moho, tadekaṭṭhā ca kilesā, taṃsampayutto vedanākkhandho…pe… manokammaṃ. Ime dhammā akusalā.</p>
              <p>[08]‘‘Katame dhammā abyākatā? Kusalākusalānaṃ dhammānaṃ vipākā kāmāvacarā rūpāvacarā arūpāvacarā apariyāpannā vedanākkhandho ^a^M1.0106^ea^ …pe… viññāṇakkhandho, ye ca dhammā kiriyā neva kusalā nākusalā na ca kammavipākā sabbañca rūpaṃ asaṅkhatā ca dhātu. Ime dhammā abyākatā’’ti –</p>
              <p>[07]Ayameko dhammakkhandho. Evaṃ sesattikānampi ekekassa tikassa vibhajanaṃ ekeko dhammakkhandhoti veditabbaṃ.</p>
              <p>[03]Tathā ‘‘hetū dhammā’’ti evamādikesu dukesu ekekassa dukassa vibhajanavasena yaṃ vuttaṃ –</p>
              <p>[08]‘‘Katame ^a^V1.0095^ea^ dhammā hetū? Tayo kusalā hetū, tayo akusalā hetū, tayo abyākatā hetū’’ti (dha. sa. 1059) –</p>
              <p>[07]Ādi, tatthāpi ekekassa dukassa vibhajanaṃ ekeko dhammakkhandho. Puna aṭṭhakathākaṇḍe (dha. sa. 1384-1386) –</p>
              <p>[08]‘‘Katame dhammā kusalā? Catūsu bhūmīsu kusalaṃ. Ime dhammā kusalā. Katame dhammā akusalā? Dvādasa akusalacittuppādā. Ime dhammā akusalā. Katame dhammā abyākatā? Catūsu bhūmīsu vipāko tīsu bhūmīsu kiriyābyākataṃ rūpañca nibbānañca. Ime dhammā abyākatā’’ti –</p>
              <p>[07]Evamādinā kusalattikādivibhajanavasena pavattesu tikabhājanesu ekekassa tikassa bhājanaṃ ekeko dhammakkhandho. Tathā –</p>
              <p>[08]‘‘Katame dhammā hetū? Tayo kusalā hetū, tayo akusalā hetū, tayo abyākatā hetū’’ti (dha. sa. 1441) –</p>
              <p>[07]Ādinayappavattesu dukabhājanesu ekamekaṃ dukabhājanaṃ ekeko dhammakkhandhoti evamettha tikadukabhājanavasena dhammakkhandhavibhāgo veditabbo.</p>
              <p>[03]^b^Ekamekañca cittavārabhājana^eb^nti ettha pana –</p>
              <p>[08]‘‘Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ vā…pe… tasmiṃ samaye phasso hoti…pe… avikkhepo hotī’’ti (dha. sa. 1) –</p>
              <p>[07]Evamādinayappavatte ^a^M1.0107^ea^ cittuppādakaṇḍe ekamekaṃ cittavārabhājanaṃ ekeko dhammakkhandhoti gahetabbaṃ. ^b^Eko dhammakkhandho^eb^ti ettha ‘‘ekekatikadukabhājanaṃ ekamekaṃ cittavārabhājana’’nti vuttattā ekeko dhammakkhandhoti attho veditabbo. ‘‘Ekeko’’ti avuttepi hi ayamattho atthato viññāyamānova hotīti ‘‘eko dhammakkhandho’’ti vuttaṃ. ^b^Atthi vatthū^eb^tiādīsu ^b^vatthu^eb^ nāma sudinnakaṇḍādi ^a^V1.0096^ea^. ^b^Mātikā^eb^ti ‘‘yo pana bhikkhu bhikkhūnaṃ sikkhāsājīvasamāpanno’’tiādinā (pārā. 44) tasmiṃ tasmiṃ ajjhācāre paññattasikkhāpadaṃ. ^b^Padabhājanīya^eb^nti tassa tassa sikkhāpadassa ‘‘yo panāti yo yādiso’’tiādinayappavattaṃ (pārā. 45) vibhajanaṃ. ^b^Antarāpattī^eb^ti ‘‘paṭilātaṃ ukkhipati, āpatti dukkaṭassā’’ti (pāci. 355) evamādinā sikkhāpadantaresu paññattā āpatti. ^b^Anāpattī^eb^ti ‘‘anāpatti ajānantassa asādiyantassa ummattakassa khittacittassa vedanāṭṭassa ādikammikassā’’tiādinayappavatto ^b^kacchedo^eb^ti ‘‘dasāhātikkante atikkantasaññī nissaggiyaṃ pācittiyaṃ, dasāhātikkante vematiko nissaggiyaṃ pācittiyaṃ, dasāhātikkante anatikkantasaññī nissaggiyaṃ pācittiya’’nti (pārā. 468) evamādinayappavatto tikapācittiyatikadukkaṭādibhedo tikaparicchedo.</p>
              <p>[03]Idāni ^b^evametaṃ abhedato rasavasena ekavidha^eb^ntiādinā ‘‘ayaṃ dhammo, ayaṃ vinayo…pe… imāni caturāsīti dhammakkhandhasahassānī’’ti buddhavacanaṃ dhammavinayādibhedena vavatthapetvā saṅgāyantena mahākassapapamukhena vasīgaṇena anekacchariyapātubhāvapaṭimaṇḍitāya saṅgītiyā imassa piṭakassa vinayabhāvo majjhimabuddhavacanādibhāvo ca vavatthāpitoti dasseti. Na kevalaṃ imamevimassa yathāvuttappabhedaṃ vavatthapetvā saṅgītaṃ, atha kho aññampīti dassento āha ^b^‘‘na kevalañca imamevā’’^eb^tiādi. Tattha ^b^uddānasaṅgaho^eb^ paṭhamapārājikādīsu āgatānaṃ vinītavatthuādīnaṃ saṅkhepato saṅgahadassanavasena dhammasaṅgāhakehi kathitā –</p>
              <p>[21]‘‘Makkaṭī vajjiputtā ca, gihī naggo ca titthiyā;</p>
              <p>[22]Dārikuppalavaṇṇā ca, byañjanehipare duve’’ti. (pārā. 66) –</p>
              <p>[07]Ādikā ^a^M1.0108^ea^ gāthāyo. Sīlakkhandhavaggamūlapariyāyavaggādivasena saṅgaho ^b^vaggasaṅgaho^eb^. Uttarimanussadhammapeyyālanīlacakkapeyyālādivavatthāpanavasena ^b^peyyālasaṅgaho^eb^. Aṅguttaranikāyādīsu ^b^ekakanipātādisaṅgaho^eb^. Saṃyuttanikāye devatāsaṃyuttādivasena ^b^saṃyuttasaṅgaho^eb^. Majjhimanikāyādīsu mūlapaṇṇāsakādivasena ^b^paṇṇāsakasaṅgaho^eb^.</p>
              <p>[03]Assa buddhavacanassa saṅgītipariyosāne sādhukāraṃ dadamānā viyāti sambandho. ^b^Saṅkampī^eb^ti uddhaṃ uddhaṃ gacchantī suṭṭhu kampi. ^b^Sampakampī^eb^ti uddhaṃ adho ca gacchantī sampakampi. ^b^Sampavedhī^eb^ti catūsu disāsu gacchantī suṭṭhu pavedhi. Accharaṃ paharituṃ yuttāni ^b^acchariyāni,^eb^ pupphavassacelukkhepādīni ^a^V1.0097^ea^. Yā paṭhamamahāsaṅgīti dhammasaṅgāhakehi mahākassapādīhi pañcahi satehi yena katā saṅgītā, tena pañcasatāni etissā atthīti ^b^‘‘pañcasatā’’^eb^ti ca, thereheva katattā therā mahākassapādayo etissā atthīti ^b^‘‘therikā’’^eb^ti ca loke vuccati, ayaṃ paṭhamamahāsaṅgīti nāmāti sambandho.</p>
              <p>[03]Evaṃ paṭhamamahāsaṅgītiṃ dassetvā yadatthaṃ sā idha nidassitā, taṃ nigamanavasena dassento ^b^‘‘imissā’’^eb^tiādimāha. ^b^Āyasmatā upālittherena vutta^eb^nti ‘‘tena samayenā’’tiādi vakkhamānaṃ sabbaṃ nidānavacanaṃ vuttaṃ. Kimatthaṃ panettha dhammavinayasaṅgahe kathiyamāne nidānavacanaṃ vuttaṃ, nanu ca bhagavatā bhāsitavacanasseva saṅgaho kātabboti? Vuccate – desanāya ṭhitiasammosasaddhaeyyabhāvasampādanatthaṃ. Kāladesadesakaparisāpadesehi upanibandhitvā ṭhapitā hi desanā ciraṭṭhitikā hoti asammosadhammā saddheyyā ca, desakālakattuhetunimittehi upanibandho viya vohāravinicchayo. Teneva ca āyasmatā mahākassapena ‘‘paṭhamapārājikaṃ āvuso, upāli, kattha paññatta’’ntiādinā desādipucchāsu katāsu tāsaṃ visajjanaṃ karontena āyasmatā upālittherena ‘‘tena samayenā’’tiādinā paṭhamapārājikassa nidānaṃ bhāsitaṃ.</p>
              <p>[03]Apica sāsanasampattipakāsanatthaṃ nidānavacanaṃ. Ñāṇakaruṇāpariggahitasabbakiriyassa hi bhagavato natthi niratthakā paṭipatti attahitatthā vā, tasmā ^a^M1.0109^ea^ paresaṃyevatthāya pavattasabbakiriyassa sammāsambuddhassa sakalampi kāyavacīmanokammaṃ yathāpavattaṃ vuccamānaṃ diṭṭhadhammikasamparāyikaparamatthehi yathārahaṃ sattānaṃ anusāsanaṭṭhena sāsanaṃ, na kabbaracanā. Tayidaṃ satthuracitaṃ kāladesadesakaparisāpadesehi saddhiṃ tattha tattha nidānavacanehi yathārahaṃ pakāsīyati.</p>
              <p>[03]Apica satthuno pamāṇabhāvappakāsanena sāsanassa pamāṇabhāvadassanatthaṃ nidānavacanaṃ, tañcassa pamāṇabhāvadassanaṃ ‘‘buddho bhagavā’’ti iminā padadvayena vibhāvitanti veditabbaṃ. ^b^Buddho^eb^ti hi iminā tathāgatassa anaññasādhāraṇasuparisuddhañāṇādiguṇavisesayogaparidīpanena, ^b^bhagavā^eb^ti ca iminā rāgadosamohādisabbakilesamaladuccaritādidosappahānadīpanena, tato eva ca sabbasattuttamabhāvadīpanena ayamattho sabbathā pakāsito hotīti idamettha nidānavacanappayojanassa mukhamattanidassanaṃ.</p>
              <p>[03]^b^Tatrāyaṃ ācariyaparamparā^eb^ti tasmiṃ jambudīpe ayaṃ ācariyānaṃ paramparā paveṇī paṭipāṭi. ^b^Upāli dāsako^eb^tiādīsu ^b^upālitthero^eb^ pākaṭoyeva, ^b^dāsakattherā^eb^dayo pana evaṃ veditabbā ^a^V1.0098^ea^. Vesāliyaṃ kira eko dāsako nāma brāhmaṇamāṇavo tiṇṇaṃ antevāsikasatānaṃ jeṭṭhantevāsiko hutvā ācariyassa santike sippaṃ uggaṇhanto dvādasavassikoyeva tiṇṇaṃ vedānaṃ pāragū ahosi. So ekadivasaṃ antevāsikaparivuto dhammavinayaṃ saṅgāyitvā vālikārāme nivasantaṃ āyasmantaṃ upālittheraṃ upasaṅkamitvā attano vedesu sabbāni gaṇṭhiṭṭhānāni theraṃ pucchi. Theropi sabbaṃ byākaritvā sayampi ekaṃ pañhaṃ pucchanto nāmaṃ sandhāya imaṃ pañhaṃ pucchi ‘‘ekadhammo kho, māṇava, sabbesu dhammesu anupatati, sabbepi, māṇava, dhammā ekadhammasmiṃ osaranti, katamo nu kho so, māṇavaka, dhammo’’ti. Sopi kho māṇavo pañhassa atthaṃ ajānanto ‘‘kimidaṃ bho pabbajitā’’ti āha. Buddhamantoyaṃ māṇavāti. Sakkā panāyaṃ bho mayhampi dātunti. Sakkā, māṇava, amhehi gahitapabbajjaṃ gaṇhantassa dātunti. ‘‘Sādhu kho bho pabbajitā’’ti māṇavo sampaṭicchitvā attano mātaraṃ pitaraṃ ācariyañca anujānāpetvā tīhi antevāsikasatehi saddhiṃ therassa santike pabbajitvā paripuṇṇavīsativasso upasampadaṃ ^a^M1.0110^ea^ labhitvā arahattaṃ pāpuṇi. Thero taṃ dhuraṃ katvā khīṇāsavasahassassa piṭakattayaṃ vācesi.</p>
              <p>[03]^b^Soṇako^eb^ pana dāsakattherassa saddhivihāriko. So kira kāsīsu ekassa vāṇijakassa putto hutvā pañcadasavassuddesiko ekaṃ samayaṃ mātāpitūhi saddhiṃ vāṇijjāya giribbajaṃ gato. Tato pañcapaññāsadārakehi saddhiṃ veḷuvanaṃ gantvā tattha dāsakattheraṃ saparisaṃ disvā ativiya pasanno pabbajjaṃ yācitvā therena mātāpitaro anujānāpetvā ‘‘pabbajāhī’’ti vutto mātāpitusantikaṃ gantvā tamatthaṃ ārocetvā tesu anicchantesu chinnabhatto hutvā mātāpitaro anujānāpetvā pañcapaññāsāya dārakehi saddhiṃ therassa santike pabbajitvā laddhūpasampado arahattaṃ pāpuṇi. Taṃ thero sakalaṃ buddhavacanaṃ uggaṇhāpesi. Sopi gaṇapāmokkho hutvā bahūnaṃ dhammavinayaṃ vācesi.</p>
              <p>[03]^b^Siggavatthero^eb^ pana soṇakattherassa saddhivihāriko ahosi. So kira pāṭaliputte siggavo nāma amaccaputto hutvā tiṇṇaṃ utūnaṃ anucchavikesu tīsu pāsādesu sampattiṃ anubhavamāno ekadivasaṃ attano sahāyena caṇḍavajjinā seṭṭhiputtena saddhiṃ saparivāro kukkuṭārāmaṃ gantvā tattha soṇakattheraṃ nirodhasamāpattiṃ samāpajjitvā nisinnaṃ disvā vanditvā attanā saddhiṃ anālapantaṃ ñatvā gantvā taṃ kāraṇaṃ bhikkhusaṅghaṃ pucchitvā bhikkhūhi ‘‘samāpattiṃ samāpannā nālapantī’’ti vutto ‘‘kathaṃ, bhante, samāpattito vuṭṭhahantī’’ti puna pucchitvā tehi ca bhikkhūhi ‘‘satthuno ceva saṅghassa ca pakkosanāya yathāparicchinnakālato āyusaṅkhayā ^a^V1.0099^ea^ ca vuṭṭhahantī’’ti vatvā tassa saparivārassa upanissayaṃ disvā saṅghassa vacanena nirodhā vuṭṭhāpitaṃ soṇakattheraṃ disvā ‘‘kasmā, bhante, mayā saddhiṃ nālapitthā’’ti pucchitvā therena ‘‘bhuñjitabbakaṃ kumāra bhuñjimhā’’ti vutte ‘‘sakkā nu kho, bhante, amhehipi taṃ bhojetu’’nti pucchitvā ‘‘sakkā, kumāra, amhādise katvā bhojetu’’nti vutte tamatthaṃ mātāpitūnaṃ ārocetvā tehi anuññāto attano sahāyena caṇḍavajjinā tehi ca pañcahi purisasatehi saddhiṃ soṇakattherassa santike pabbajitvā upasampanno ahosi. Tattha siggavo ca caṇḍavajjī ca dve ^a^M1.0111^ea^ upajjhāyasseva santike dhammavinayaṃ pariyāpuṇitvā aparabhāge chaḷabhiññā ahesuṃ.</p>
              <p>[03]^b^Tissassa^eb^ pana ^b^moggaliputtassa^eb^ anupubbakathā parato āvi bhavissati. ^b^Vijitāvino^eb^ti vijitasabbakilesapaṭipakkhattā vijitavanto. ^b^Paramparāyā^eb^ti paṭipāṭiyā, anukkamenāti vuttaṃ hoti. ^b^Jambusirivhaye^eb^ti jambusadisanāme, jambunāmaketi vuttaṃ hoti. Mahantena hi jamburukkhena abhilakkhitattā dīpopi ‘‘jambū’’ti vuccati. ^b^Acchijjamānaṃ^eb^ avinassamānaṃ katvā.</p>
              <p>[03]^b^Vinayavaṃsa^eb^ntiādīhi tīhi vinayapāḷiyeva kathitā pariyāyavacanattā. ^b^Pakataññuta^eb^nti veyyattiyaṃ, paṭubhāvanti vuttaṃ hoti. ^b^Dhuraggāho ahosī^eb^ti padhānaggāhī ahosi, sabbesaṃ pāmokkho hutvā gaṇhīti vuttaṃ hoti. Bhikkhūnaṃ samudāyo samūho ^b^bhikkhusamudāyo,^eb^ samaṇagaṇoti attho.</p>
              <p>[06]Iti samantapāsādikāya vinayaṭṭhakathāya sāratthadīpaniyaṃ</p>
              <p>[06]Paṭhamamahāsaṅgītikathāvaṇṇanā samattā.</p>
            </h4>
          </h3>
          <h3>
            <h3n>Dutiyasaṅgītikathāvaṇṇanā</h3n>
            <h4>
              <h4n> </h4n>
              <p>[03]‘‘Yadā nibbāyiṃsū’’ti sambandho. ^b^Jotayitvā ca sabbadhī^eb^ti tameva saddhammaṃ sabbattha pakāsayitvā. ‘‘Jutimanto’’ti vattabbe gāthābandhavasena ^b^‘‘jutīmanto’’^eb^ti vuttaṃ, paññājotisampannāti attho, tejavantoti vā, mahānubhāvāti vuttaṃ hoti. ^b^Nibbāyiṃsū^eb^ti anupādisesāya ^a^V1.0100^ea^ nibbānadhātuyā parinibbāyiṃsu. Pahīnasabbakilesattā natthi etesaṃ katthaci ālayo taṇhāti ^b^anālayā,^eb^ vītarāgāti vuttaṃ hoti.</p>
              <p>[03]^b^Vassasataparinibbute bhagavatī^eb^ti vassasataṃ parinibbutassa assāti vassasataparinibbuto, bhagavā, tasmiṃ parinibbānato vassasate atikkanteti vuttaṃ hoti. ^b^Vesālikā^eb^ti vesālīnivāsino. ^b^Vajjiputtakā^eb^ti vajjiraṭṭhe vesāliyaṃ kulānaṃ puttā. ^b^Kappati siṅgīloṇakappo^eb^ti siṅgena loṇaṃ pariharitvā pariharitvā aloṇakapiṇḍapātena saddhiṃ bhuñjituṃ kappati, na sannidhiṃ karotīti adhippāyo. ^b^Kappati dvaṅgulakappo^eb^ti dvaṅgulaṃ ^a^M1.0112^ea^ atikkantāya chāyāya vikāle bhojanaṃ bhuñjituṃ kappatīti attho. ^b^Kappati gāmantarakappo^eb^ti ‘‘gāmantaraṃ gamissāmī’’ti pavāritena anatirittabhojanaṃ bhuñjituṃ kappatīti attho. ^b^Kappati āvāsakappo^eb^ti ekasīmāyaṃ nānāsenāsanesu visuṃ visuṃ uposathādīni saṅghakammāni kātuṃ vaṭṭatīti attho. ^b^Kappati anumatikappo^eb^ti ‘‘anāgatānaṃ āgatakāle anumatiṃ gahessāmī’’ti tesu anāgatesuyeva vaggena saṅghena kammaṃ katvā pacchā anumatiṃ gahetuṃ kappati, vaggakammaṃ na hotīti adhippāyo. ^b^Kappati āciṇṇakappo^eb^ti ācariyupajjhāyehi āciṇṇo kappatīti attho. So pana ekacco kappati dhammiko, ekacco na kappati adhammikoti veditabbo. ^b^Kappati amathitakappo^eb^ti yaṃ khīraṃ khīrabhāvaṃ vijahitaṃ dadhibhāvaṃ asampattaṃ, taṃ bhuttāvinā pavāritena anatirittaṃ bhuñjituṃ kappatīti attho. ^b^Kappati jalogiṃ pātu^eb^nti ettha ^b^jalogī^eb^ti taruṇasurā. Yaṃ majjasambhāraṃ ekato kataṃ majjabhāvamasampattaṃ, taṃ pātuṃ vaṭṭatīti adhippāyo. ^b^Jātarūparajata^eb^nti sarasato vikāraṃ anāpajjitvā sabbadā jātaṃ rūpameva hotīti jātaṃ rūpametassāti jātarūpaṃ, suvaṇṇaṃ. Dhavalasabhāvatāya rājatīti rajataṃ, rūpiyaṃ. ^b^Susunāgaputto^eb^ti susunāgassa putto.</p>
              <p>[03]^b^Kākaṇḍakaputto^eb^ti kākaṇḍakabrāhmaṇassa putto. ^b^Vajjīsū^eb^ti janapadavacanattā bahuvacanaṃ kataṃ. Ekopi hi janapado ruḷhīsaddattā bahuvacanena vuccati. ^b^Yena vesālī, tadavasarī^eb^ti yena disābhāgena vesālī avasaritabbā, yasmiṃ vā padese vesālī, tadavasari, taṃ pattoti attho. ^b^Mahāvane kūṭāgārasālāya^eb^nti ettha ^b^mahāvanaṃ^eb^ nāma sayaṃjātamaropimaṃ saparicchedaṃ mahantaṃ vanaṃ. Kapilavatthusāmantā pana mahāvanaṃ himavantena saha ekābaddhaṃ aparicchedaṃ hutvā mahāsamuddaṃ āhacca ṭhitaṃ, idaṃ tādisaṃ na hotīti saparicchedaṃ mahantaṃ vananti mahāvanaṃ. ^b^Kūṭāgārasālā^eb^ pana mahāvanaṃ nissāya kate ārāme kūṭāgāraṃ anto katvā haṃsavaṭṭakacchannena haṃsamaṇḍalākārena katā.</p>
              <p>[03]^b^Tadahuposathe^eb^ti ^a^V1.0101^ea^ ettha ^b^tadahū^eb^ti tasmiṃ ahani, tasmiṃ divaseti attho. Upavasanti etthāti ^b^uposatho,^eb^ upavasitabbadivaso. ^b^Upavasantī^eb^ti ca sīlena vā sabbaso āhārassa ca abhuñjanasaṅkhātena anasanena ^a^M1.0113^ea^ vā khīrapānamadhupānādimattena vā upetā hutvā vasantīti attho. So panesa divaso aṭṭhamīcātuddasīpannarasībhedena tividho. Katthaci pana pātimokkhepi sīlepi upavāsepi paññattiyampi uposathasaddo āgato. Tathā hesa ‘‘āyāmāvuso kappina, uposathaṃ gamissāmā’’tiādīsu pātimokkhuddese āgato. ‘‘Evaṃ aṭṭhaṅgasamannāgato kho visākhe uposatho upavuttho’’tiādīsu (a. ni. 8.43) sīle. ‘‘Suddhassa ve sadā pheggu, suddhassuposatho sadā’’tiādīsu (ma. ni. 1.79) upavāse. ‘‘Uposatho nāma nāgarājā’’tiādīsu (dī. ni. 2.246; ma. ni. 3.258) paññattiyañca āgato. Tattha upecca vasitabbato uposatho pātimokkhuddeso. Upetena samannāgatena hutvā vasitabbato santāne vāsetabbato uposatho sīlaṃ. Asanādisaṃyamādiṃ vā upecca vasantīti uposatho upavāso. Tathārūpe hatthiassavisese uposathoti samaññāmattato uposatho paññatti. Idha pana ‘‘na, bhikkhave, tadahuposathe sabhikkhukā āvāsā’’tiādīsu (mahāva. 181) viya uposathadivaso adhippeto, tasmā tadahuposatheti tasmiṃ uposathadivaseti attho. ^b^Kaṃsapāti^eb^nti suvaṇṇapātiṃ. ^b^Kahāpaṇampī^eb^tiādīsu kahāpaṇassa samabhāgo ^b^aḍḍho. Pādo^eb^ catutthabhāgo. Māsakoyeva ^b^māsakarūpaṃ. Sabbaṃ tāva vattabba^eb^nti iminā sattasatikakkhandhake (cūḷava. 446 ādayo) āgatā sabbāpi pāḷi idha ānetvā vattabbāti dasseti. Sā kuto vattabbāti āha ^b^‘‘yāva imāya pana vinayasaṅgītiyā’’^eb^tiādi. Saṅgāyitasadisameva saṅgāyiṃsūti sambandho.</p>
              <p>[03]^b^Pubbe kataṃ upādāyā^eb^ti pubbe kataṃ paṭhamasaṅgītimupādāya. Sā panāyaṃ saṅgītīti sambandho. ^b^Tesū^eb^ti tesu saṅgītikārakesu theresu. ^b^Vissutā^eb^ti gaṇapāmokkhatāya vissutā sabbattha pākaṭā. Tasmiñhi sannipāte aṭṭheva gaṇapāmokkhā mahātherā ahesuṃ, tesu ca vāsabhagāmī sumanoti dve therā anuruddhattherassa saddhivihārikā, avasesā cha ānandattherassa. Ete pana sabbepi aṭṭha mahātherā bhagavantaṃ diṭṭhapubbā. Idāni te there sarūpato dassento āha ^b^‘‘sabbakāmī cā’’^eb^tiādi. ^b^Sāṇasambhūto^eb^ti sāṇadesavāsī sambhūtatthero ^a^M1.0114^ea^. Dutiyo saṅgahoti sambandho. ^b^Pannabhārā^eb^ti patitakkhandhabhārā. ‘‘Bhārā have pañcakkhandhā’’ti (saṃ. ni. 3.22) hi vuttaṃ. ^b^Katakiccā^eb^ti catūsu saccesu catūhi maggehi kattabbassa pariññāpahānasāchakiriyābhāvanāsaṅkhātassa soḷasavidhassapi kiccassa pariniṭṭhitattā katakiccā.</p>
              <p>[03]^b^Abbuda^eb^nti upaddavaṃ vadanti corakammampi bhagavato vacanaṃ thenetvā attano vacanassa dīpanato ^a^V1.0102^ea^. ^b^Gaṇṭhipade^eb^ pana ‘‘abbudaṃ gaṇḍo’’ti vuttaṃ. ^b^Ima^eb^nti vakkhamānanidassanaṃ. Sandissamānā mukhā ^b^sammukhā. Uparibrahmalokūpapattiyā bhāvitamagga^eb^nti uparibrahmaloke upapattiyā uppāditajjhānaṃ. Jhānañhi tatrūpapattiyā upāyabhāvato idha ‘‘maggo’’ti vuttaṃ. Upāyo hi ‘‘maggo’’ti vuccati. Vacanattho panettha – taṃ taṃ upapattiṃ maggati gavesati janeti nipphādetīti maggoti evaṃ veditabbo. Atthato cāyaṃ maggo nāma cetanāpi hoti cetanāsampayuttadhammāpi tadubhayampi. ‘‘Nirayañcāhaṃ, sāriputta, jānāmi nirayagāmiñca magga’’nti (ma. ni. 1.153) hi ettha cetanā maggo nāma.</p>
              <p>[21]‘‘Saddhā hiriyaṃ kusalañca dānaṃ,</p>
              <p>[27]Dhammā ete sappurisānuyātā;</p>
              <p>[26]Etañhi maggaṃ diviyaṃ vadanti,</p>
              <p>[22]Etena hi gacchati devaloka’’nti. (a. ni. 8.32; kathā. 479) –</p>
              <p>[07]Ettha cetanāsampayuttadhammā maggo nāma. ‘‘Ayaṃ bhikkhave maggo ayaṃ paṭipadā’’ti ^b^saṅkhārūpapattisuttā^eb^dīsu (ma. ni. 3.161) cetanāpi cetanāsampayuttadhammāpi maggo nāma. Imasmiṃ ṭhāne jhānassa adhippetattā cetanāsampayuttadhammā gahetabbā.</p>
              <p>[03]^b^Moggalibrāhmaṇassā^eb^ti lokasammatassa aputtakassa moggalināmabrāhmaṇassa. Nanu ca kathametaṃ nāma vuttaṃ ‘‘moggalibrāhmaṇassa gehe paṭisandhiṃ gahessatī’’ti. Kiṃ uparūpapattiyā paṭiladdhasamāpattīnampi kāmāvacare uppatti hotīti? Hoti. Sā ca katādhikārānaṃ mahāpuññānaṃ cetopaṇidhivasena hoti, na sabbesanti daṭṭhabbaṃ. Atha mahaggatassa garukakammassa vipākaṃ paṭibāhitvā parittakammaṃ kathamattano vipākassa okāsaṃ karotīti? Ettha ca tāva tīsupi ^b^gaṇṭhipadesu^eb^ idaṃ ^a^M1.0115^ea^ vuttaṃ ‘‘nikantibaleneva jhānā parihāyati, tato parihīnajjhānā nibbattantī’’ti. Keci pana ‘‘anīvaraṇāvatthāya nikantiyā jhānassa parihāni vīmaṃsitvā gahetabbā’’ti vatvā evamettha kāraṇaṃ vadanti ‘‘satipi mahaggatakammuno vipākapaṭibāhanasamatthassa parittakammassapi abhāve ‘ijjhati, bhikkhave, sīlavato cetopaṇidhi visuddhattā’ti (dī. ni. 3.337; a. ni. 8.35; saṃ. ni. 4.352) vacanato kāmabhave cetopaṇidhi mahaggatakammassa vipākaṃ paṭibāhitvā parittakammuno vipākassa okāsaṃ karotī’’ti.</p>
              <p>[03]^b^Sādhu^eb^^a^V1.0103^ea^^b^sappurisā^eb^ti ettha ^b^sādhū^eb^ti āyācanatthe nipāto, taṃ yācāmāti attho. ^b^Haṭṭhapahaṭṭho^eb^ti cittapīṇanavasena punappunaṃ santuṭṭho. ^b^Udaggudaggo^eb^ti sarīravikāruppādanapītivasena udaggudaggo. Pītimā hi puggalo kāyacittānaṃ uggatattā abbhuggatattā ‘‘udaggo’’ti vuccati. ^b^Sādhūti paṭissuṇitvā^eb^ti ‘‘sādhū’’ti paṭivacanaṃ datvā. ^b^Tīretvā^eb^ti niṭṭhapetvā. ^b^Puna paccāgamiṃsū^eb^ti puna āgamiṃsu. ^b^Tena kho pana samayenā^eb^ti yasmiṃ samaye dutiyasaṅgītiṃ akaṃsu, tasmiṃ samayeti attho. ^b^Navakā^eb^ti vuttamevatthaṃ vibhāvetuṃ ^b^‘‘daharabhikkhū’’^eb^ti vuttaṃ. ^b^Taṃ adhikaraṇaṃ na sampāpuṇiṃsū^eb^ti taṃ vajjiputtakehi uppāditaṃ adhikaraṇaṃ vinicchinituṃ na sampāpuṇiṃsu nāgamiṃsu. No ahuvatthāti sambandho. ^b^Idaṃ daṇḍakamma^eb^nti idāni vattabbaṃ sandhāya vuttaṃ. Yāvatāyukaṃ ṭhatvā parinibbutāti sambandho, yāva attano attano āyuparimāṇaṃ, tāva ṭhatvā parinibbutāti attho.</p>
              <p>[03]Kiṃ pana katvā te therā parinibbutāti āha ^b^‘‘dutiyaṃ saṅgahaṃ katvā’’^eb^tiādi. Anāgatepi saddhammavuḍḍhiyā hetuṃ katvā parinibbutāti sambandho. Idāni ‘‘tepi nāma evaṃ mahānubhāvā therā aniccatāya vasaṃ gatā, kimaṅgaṃ pana aññe’’ti saṃvejetvā ovadanto āha ^b^‘‘khīṇāsavā’’^eb^tiādi. ^b^Aniccatāvasa^eb^nti aniccatāvasattaṃ, aniccatāyattabhāvaṃ aniccatādhīnabhāvanti vuttaṃ hoti. ^b^Jammiṃ^eb^ lāmakaṃ ^b^durabhisambhavaṃ^eb^ anabhibhavanīyaṃ atikkamituṃ asakkuṇeyyaṃ aniccataṃ evaṃ ñatvāti sambandho. Keci pana ‘‘durabhisambhava’’nti ettha ‘‘pāpuṇituṃ asakkuṇeyya’’nti imamatthaṃ gahetvā ‘‘yaṃ durabhisambhavaṃ niccaṃ amataṃ padaṃ, taṃ pattuṃ vāyame dhīro’’ti sambandhaṃ ^a^M1.0116^ea^ vadanti. ^b^Sabbākārenā^eb^ti sabbappakārena vattabbaṃ kiñcipi asesetvā dutiyasaṅgīti saṃvaṇṇitāti adhippāyo.</p>
              <p>[06]Iti samantapāsādikāya vinayaṭṭhakathāya sāratthadīpaniyaṃ</p>
              <p>[06]Dutiyasaṅgītikathāvaṇṇanā samattā.</p>
            </h4>
          </h3>
          <h3>
            <h3n>Tatiyasaṅgītikathāvaṇṇanā</h3n>
            <h4>
              <h4n> </h4n>
              <p>[03]Imissā pana saṅgītiyā dhammasaṅgāhakattherehi nikkaḍḍhitā te dasasahassā vajjiputtakā bhikkhū pakkhaṃ pariyesamānā attano attano anurūpaṃ dubbalapakkhaṃ labhitvā visuṃ mahāsaṅghikaṃ ācariyakulaṃ ^a^V1.0104^ea^ nāma akaṃsu, tato bhijjitvā aparāni dve ācariyakulāni jātāni gokulikā ca ekabyohārikā ca. Gokulikanikāyato bhijjitvā aparāni dve ācariyakulāni jātāni paṇṇattivādā ca bāhuliyā ca. Bahussutikātipi tesaṃyeva nāmaṃ, tesaṃyeva antarā cetiyavādā nāma apare ācariyavādā uppannā. Evaṃ mahāsaṅghikācariyakulato dutiye vassasate pañcācariyakulāni uppannāni, tāni mahāsaṅghikehi saddhiṃ cha honti.</p>
              <p>[03]Tasmiṃyeva dutiye vassasate theravādato bhijjitvā dve ācariyavādā uppannā mahisāsakā ca vajjiputtakā ca. Tattha vajjiputtakavādato bhijjitvā apare cattāro ācariyavādā uppannā dhammuttarikā bhaddayānikā channāgārikā samitikāti. Puna tasmiṃyeva dutiye vassasate mahisāsakavādato bhijjitvā sabbatthivādā dhammaguttikāti dve ācariyavādā uppannā. Puna sabbatthivādakulato bhijjitvā kassapikā nāma jātā, kassapikesupi bhinnesu apare saṅkantikā nāma jātā, saṅkantikesu bhinnesu suttavādā nāma jātāti theravādato bhijjitvā ime ekādasa ācariyavādā uppannā, te theravādena saddhiṃ dvādasa honti. Iti ime ca dvādasa mahāsaṅghikānañca cha ācariyavādāti sabbe aṭṭhārasa ācariyavādā dutiye vassasate ^a^M1.0117^ea^ uppannā. Aṭṭhārasa nikāyātipi aṭṭhārasācariyakulānītipi etesaṃyeva nāmaṃ. Etesu pana sattarasa vādā bhinnakā, theravādoveko asambhinnakoti veditabbo. Vuttampi cetaṃ dīpavaṃse –</p>
              <p>[21]‘‘Nikkaḍḍhitā pāpabhikkhū, therehi vajjiputtakā;</p>
              <p>[22]Aññaṃ pakkhaṃ labhitvāna, adhammavādī bahū janā.</p>
              <p>[21]‘‘Dasasahassā samāgantvā, akaṃsu dhammasaṅgahaṃ;</p>
              <p>[22]Tasmāyaṃ dhammasaṅgīti, mahāsaṅgīti vuccati.</p>
              <p>[21]‘‘Mahāsaṅgītikā bhikkhū, vilomaṃ akaṃsu sāsane;</p>
              <p>[22]Bhinditvā mūlasaṅgahaṃ, aññaṃ akaṃsu saṅgahaṃ.</p>
              <p>[21]‘‘Aññatra saṅgahitaṃ suttaṃ, aññatra akariṃsu te;</p>
              <p>[22]Atthaṃ dhammañca bhindiṃsu, vinaye nikāyesu ca pañcasu.</p>
              <p>[21]‘‘Pariyāyadesitañcāpi ^a^V1.0105^ea^, atho nippariyāyadesitaṃ;</p>
              <p>[22]Nītatthañceva neyyatthaṃ, ajānitvāna bhikkhavo.</p>
              <p>[21]‘‘Aññaṃ sandhāya bhaṇitaṃ, aññaṃ atthaṃ ṭhapayiṃsu te;</p>
              <p>[22]Byañjanacchāyāya te bhikkhū, bahuṃ atthaṃ vināsayuṃ.</p>
              <p>[21]‘‘Chaḍḍetvāna ekadesaṃ, suttaṃ vinayagambhiraṃ;</p>
              <p>[22]Patirūpaṃ suttaṃ vinayaṃ, tañca aññaṃ kariṃsu te.</p>
              <p>[21]‘‘Parivāraṃ atthuddhāraṃ, abhidhammaṃ chappakaraṇaṃ;</p>
              <p>[21]Paṭisambhidañca niddesaṃ, ekadesañca jātakaṃ;</p>
              <p>[22]Ettakaṃ vissajjetvāna, aññāni akariṃsu te.</p>
              <p>[21]‘‘Nāmaṃ liṅgaṃ parikkhāraṃ, ākappakaraṇāni ca;</p>
              <p>[22]Pakatibhāvaṃ vijahitvā, tañca aññaṃ akaṃsu te.</p>
              <p>[21]‘‘Pubbaṅgamā bhinnavādā, mahāsaṅgītikārakā;</p>
              <p>[22]Tesañca anukārena, bhinnavādā bahū ahu.</p>
              <p>[21]‘‘Tato aparakālamhi, tasmiṃ bhedo ajāyatha;</p>
              <p>[22]Gokulikā ekabyohāri, dvidhā bhijjittha bhikkhavo.</p>
              <p>[21]‘‘Gokulikānaṃ ^a^M1.0118^ea^ dve bhedā, aparakālamhi jāyatha;</p>
              <p>[22]Bahussutikā ca paññatti, dvidhā bhijjittha bhikkhavo.</p>
              <p>[21]‘‘Cetiyā ca punavādī, mahāsaṅgītibhedakā;</p>
              <p>[22]Pañca vādā ime sabbe, mahāsaṅgītimūlakā.</p>
              <p>[21]‘‘Atthaṃ dhammañca bhindiṃsu, ekadesañca saṅgahaṃ;</p>
              <p>[22]Ganthañca ekadesañhi, chaḍḍetvā aññaṃ akaṃsu te.</p>
              <p>[21]‘‘Nāmaṃ ^a^V1.0106^ea^ liṅgaṃ parikkhāraṃ, ākappakaraṇāni ca;</p>
              <p>[22]Pakatibhāvaṃ vijahitvā, tañca aññaṃ akaṃsu te.</p>
              <p>[21]‘‘Visuddhattheravādamhi, puna bhedo ajāyatha;</p>
              <p>[22]Mahisāsakā vajjiputtakā, dvidhā bhijjittha bhikkhavo.</p>
              <p>[21]‘‘Vajjiputtakavādamhi, catudhā bhedo ajāyatha;</p>
              <p>[22]Dhammatturikā bhaddayānikā, channāgārikā ca samiti.</p>
              <p>[21]‘‘Mahisāsakānaṃ dve bhedā, aparakālamhi ajāyatha;</p>
              <p>[22]Sabbatthivādā dhammaguttā, dvidhā bhijjittha bhikkhavo.</p>
              <p>[21]‘‘Sabbatthivādānaṃ kassapikā, saṅkanti kassapikena ca;</p>
              <p>[22]Saṅkantikānaṃ suttavādī, anupubbena bhijjatha.</p>
              <p>[21]‘‘Ime ekādasa vādā, pabhinnā theravādato;</p>
              <p>[21]Atthaṃ dhammañca bhindiṃsu, ekadesañca saṅgahaṃ;</p>
              <p>[22]Ganthañca ekadesañhi, chaḍḍetvā aññaṃ akaṃsu te.</p>
              <p>[21]‘‘Nāmaṃ liṅgaṃ parikkhāraṃ, ākappakaraṇāni ca;</p>
              <p>[22]Pakatibhāvaṃ vijahitvā, tañca aññaṃ akaṃsu te.</p>
              <p>[21]‘‘Sattarasa bhinnavādā, ekavādo abhinnako;</p>
              <p>[21]Sabbevaṭṭhārasa honti, bhinnavādena te saha;</p>
              <p>[22]Nigrodhova mahārukkho, theravādānamuttamo.</p>
              <p>[21]‘‘Anūnaṃ anadhikañca, kevalaṃ jinasāsanaṃ;</p>
              <p>[22]Kaṇṭakā viya rukkhamhi, nibbattā vādasesakā.</p>
              <p>[21]‘‘Paṭhame ^a^M1.0119^ea^^a^V1.0107^ea^ vassasate natthi, dutiye vassasatantare;</p>
              <p>[22]Bhinnā sattarasa vādā, uppannā jinasāsane’’ti.</p>
              <p>[03]Aparāparaṃ pana hemavatā rājagirikā siddhatthikā pubbaseliyā aparaseliyā vājiriyāti aññepi cha ācariyavādā uppannā. Purimakānaṃ pana aṭṭhārasannaṃ ācariyavādānaṃ vasena pavattamāne sāsane asoko dhammarājā paṭiladdhasaddho divase divase buddhapūjāya satasahassaṃ, dhammapūjāya satasahassaṃ, saṅghapūjāya satasahassaṃ, attano ācariyassa nigrodhattherassa satasahassaṃ, catūsu dvāresu bhesajjatthāya satasahassanti pañca satasahassāni pariccajanto sāsane uḷāraṃ lābhasakkāraṃ pavattesi. Tadā hatalābhasakkārehi titthiyehi uppāditaṃ anekappakāraṃ sāsanamalaṃ visodhetvā moggaliputtatissatthero tipiṭakapariyattidharānaṃ pabhinnapaṭisambhidānaṃ bhikkhūnaṃ sahassamekaṃ gahetvā yathā mahākassapatthero ca yasatthero ca dhammañca vinayañca saṅgāyiṃsu, evameva saṅgāyanto tatiyasaṅgītiṃ akāsi. Idāni taṃ tatiyasaṅgītiṃ mūlato pabhuti vitthāretvā dassento āha ^b^‘‘tissopi kho mahābrahmā brahmalokato cavitvā moggalibrāhmaṇassa gehe paṭisandhiṃ aggahesī’’^eb^tiādi.</p>
              <p>[03]Tattha ^b^gehe paṭisandhiṃ aggahesī^eb^ti moggalibrāhmaṇassa gehe brāhmaṇiyā kucchimhi paṭisandhiṃ aggahesīti attho. Gehassa pana tannissayattā nissite nissayavohāravasena ‘‘gehe paṭisandhiṃ aggahesī’’ti vuttaṃ yathā ‘‘mañcā ukkuṭṭhiṃ karonti, sabbo gāmo āgato’’ti. ^b^Sattavassānī^eb^ti accantasaṃyoge upayogavacanaṃ. ^b^Aticchathā^eb^ti atikkamitvā icchatha, idha bhikkhā na labbhati, ito aññattha gantvā bhikkhaṃ pariyesathāti adhippāyo. ^b^‘‘Bho pabbajitā’’^eb^tiādi brāhmaṇo attano gehe bhikkhālābhaṃ anicchanto āha. ^b^Paṭiyāditabhattato^eb^ti sampādetvā ṭhapitabhattato. ^b^Tadupiya^eb^nti tadanurūpaṃ. ^b^Upasamaṃ disvā^eb^ti therassa kāyacittavūpasamaṃ punappunaṃ disvā, ñatvāti attho. Iriyāpathavūpasamasandassanena hi tannibandhino cittassa yoniso pavattiupasamopi viññāyati. ^b^Bhiyyoso mattāya pasīditvā^eb^ti ^a^M1.0120^ea^ punappunaṃ visesato adhikataraṃ pasīditvā. ^b^Bhattavissaggakaraṇatthāyā^eb^ti bhattakiccakaraṇatthāya. ^b^Adhivāsetvā^eb^ti sampaṭicchitvā.</p>
              <p>[03]^b^Soḷasavassuddesiko^eb^ti soḷasavassoti uddisitabbo voharitabboti soḷasavassuddeso, soyeva soḷasavassuddesiko. Soḷasavassoti vā uddisitabbataṃ arahatīti soḷasavassuddesiko, soḷasavassāni vā uddisitabbāni assāti soḷasavassuddesiko, soḷasavassoti uddeso vā assa ^a^V1.0108^ea^ atthīti soḷasavassuddesiko, atthato pana soḷasavassikoti vuttaṃ hoti. ^b^Tiṇṇaṃ vedānaṃ pāragū^eb^ti iruvedayajuvedasāmavedasaṅkhātānaṃ tiṇṇaṃ vedānaṃ paguṇakaraṇavasena pāraṃ gatoti pāragū. Pāragūti cettha niccasāpekkhatāya samāsādikaṃ veditabbaṃ. ^b^Laggetvā^eb^ti olambetvā. ^b^Na ca kācī^eb^ti ettha ^b^ca^eb^-saddo avadhāraṇe, kāci kathā neva uppajjatīti attho. ^b^Pallaṅka^eb^nti nisīditabbāsanaṃ. ^b^Uppajjissatī^eb^ti etthāpi ‘‘kathā’’ti idaṃ ānetvā sambandhitabbaṃ. ^b^Kupito anattamano^eb^ti kopena kupito, anattamano domanassena. Domanassasamaṅgī hi puggalo pītisukhehi na attamano na attacittoti anattamanoti vuccati. Na sakamanoti vā anattamano attano vase aṭṭhitacittattā.</p>
              <p>[03]^b^Caṇḍikkabhāve^eb^ti caṇḍiko vuccati caṇḍo thaddhapuggalo, tassa bhāvo caṇḍikkaṃ, thaddhabhāvoti attho. Idha pana ‘‘caṇḍikkabhāve’’ti vuttattā caṇḍikoyeva caṇḍikkanti gahetabbaṃ, tena ‘‘caṇḍikkabhāve’’ti ettha thaddhabhāveti attho veditabbo. ^b^Kiñci manta^eb^nti kiñci vedaṃ. ^b^Aññe ke jānissantī^eb^ti na keci jānissantīti adhippāyo. ^b^Pucchitvā sakkā jānitu^eb^nti attano padesañāṇe ṭhitattā thero evamāha. Sabbaññubuddhā eva hi ‘‘puccha, māṇava, yadākaṅkhasī’’tiādinā paccekabuddhādīhi asādhāraṇaṃ sabbaññupavāraṇaṃ pavārenti. Sāvakā pana padesañāṇe ṭhitattā ‘‘sutvā vedissāmā’’ti vā ‘‘pucchitvā sakkā jānitu’’nti vā vadanti.</p>
              <p>[03]^b^Tīsu vedesū^eb^tiādīsu tayo vedā pubbe vuttanayā eva. ^b^Nighaṇḍū^eb^ti nāmanighaṇḍurukkhādīnaṃ vevacanappakāsakaṃ satthaṃ, ^b^vevacanappakāsaka^eb^nti ca pariyāyasaddadīpakanti attho, ekekassa atthassa anekapariyāyavacanavibhāvakanti ^a^M1.0121^ea^ vuttaṃ hoti. Nidassanamattañcetaṃ anekesaṃ atthānaṃ ekasaddassa vacanīyatāvibhāvanavasenapi tassa ganthassa pavattattā. Vacanīyavācakabhāvena atthaṃ saddañca nikhaṇḍeti bhindati vibhajja dassetīti nikhaṇḍu, so eva idha kha-kārassa gha-kāraṃ katvā nighaṇḍūti vutto. ^b^Keṭubha^eb^nti kiriyākappavikappo kavīnaṃ upakārasatthaṃ. Ettha ca ^b^kiriyākappavikappo^eb^ti vacībhedādilakkhaṇā kiriyā kappīyati vikappīyati etenāti kiriyākappo, so pana vaṇṇapadabandhapadatthādivibhāgato bahuvikappoti kiriyākappavikappoti vuccati. Idañca mūlakiriyākappaganthaṃ sandhāya vuttaṃ. So hi satasahassaparimāṇo nayādicariyādikaṃ pakaraṇaṃ. Vacanatthato pana kiṭati gameti kiriyādivibhāgaṃ, taṃ vā anavasesapariyādānato gamento pūretīti keṭubhanti vuccati, saha nighaṇḍunā keṭubhena ca ^b^sanighaṇḍukeṭubhā,^eb^ tayo vedā. Tesu sanighaṇḍukeṭubhesu. Ṭhānakaraṇādivibhāgato ^a^V1.0109^ea^ nibbacanavibhāgato ca akkharā pabhedīyanti etenāti akkharappabhedo, sikkhā ca nirutti ca. Saha akkharappabhedenāti ^b^sākkharappabhedā,^eb^ tesu sākkharappabhedesu. ^b^Itihāsapañcamesū^eb^ti athabbanavedaṃ catutthaṃ katvā ‘‘itiha āsa itiha āsā’’ti īdisavacanapaṭisaṃyutto purāṇakathāsaṅkhāto itihāso pañcamo etesanti itihāsapañcamā, tayo vedā. Tesu itihāsapañcamesu. ^b^Neva attanā passatī^eb^ti neva sayaṃ passati, neva jānātīti attho. ^b^Puccha, byākarissāmī^eb^ti ‘‘sabbāpi pucchā vedesuyeva antogadhā’’ti sallakkhento evamāha.</p>
              <p>[03]^b^Yassa citta^eb^ntiādipañhadvayaṃ cuticittasamaṅgino khīṇāsavassa cuticittassa uppādakkhaṇaṃ sandhāya vuttaṃ. Tattha paṭhamapañhe ^b^uppajjatī^eb^ti uppādakkhaṇasamaṅgitāya uppajjati. ^b^Na nirujjhatī^eb^ti nirodhakkhaṇaṃ appattatāya na nirujjhati. ^b^Tassa citta^eb^nti tassa puggalassa tato paṭṭhāya cittaṃ nirujjhissati nuppajjissatīti pucchati. ^b^Yassa vā panā^eb^tiādike pana dutiyapañhe ^b^nirujjhissatī^eb^ti yassa cittaṃ bhaṅgakkhaṇaṃ patvā nirujjhissati. ^b^Nuppajjissatī^eb^ti bhaṅgato parabhāge sayaṃ vā aññaṃ vā nuppajjissati, tassa puggalassa cittaṃ uppajjati na nirujjhatīti pucchati. Imesaṃ pana pañhānaṃ paṭhamo pañho vibhajjabyākaraṇīyo, tasmā ‘‘yassa cittaṃ uppajjati na nirujjhati, tassa cittaṃ nirujjhissati nuppajjissatī’’ti (yama. 2.cittayamaka.63) evaṃ ^a^M1.0122^ea^ puṭṭhena satā evamayaṃ pañho ca vissajjetabbo ‘‘pacchimacittassa uppādakkhaṇe tesaṃ cittaṃ uppajjati na nirujjhati nirujjhissati na uppajjissati, itaresaṃ cittassa uppādakkhaṇe tesaṃ cittaṃ uppajjati na nirujjhati, nirujjhissati ceva uppajjissati cā’’ti (yama. 2.cittayamaka.63). Yesañhi paricchinnavaṭṭadukkhānaṃ khīṇāsavānaṃ sabbapacchimassa cuticittassa uppādakkhaṇe vattati, tesaṃ tadeva cuticittaṃ nirujjhissati nuppajjissatīti. Uppādappattatāya uppajjati nāma, bhaṅgaṃ appattatāya na nirujjhati. Bhaṅgaṃ pana patvā taṃ tesaṃ cittaṃ nirujjhissati, tato appaṭisandhikattā aññaṃ na uppajjissati. Ṭhapetvā pana pacchimacittasamaṅgikhīṇāsavaṃ itaresaṃ sekkhāsekkhaputhujjanānaṃ uppādakkhaṇasamaṅgicittaṃ uppādappattatāya uppajjati nāma, bhaṅgaṃ appattatāya na nirujjhati. Bhaṅgaṃ pana patvā nirujjhissateva, aññaṃ pana tasmiṃ vā aññasmiṃ vā attabhāve uppajjissati ceva nirujjhissati ca. Dutiyo pana pañho arahato cuticittassa uppādakkhaṇe niyamitattā ekaṃsabyākaraṇīyo, tasmā ‘‘yassa vā pana cittaṃ nirujjhissati na uppajjissati, tassa cittaṃ uppajjati na nirujjhatī’’ti puṭṭhena ‘‘āmantā’’ti vattabbaṃ. Khīṇāsavassa hi uppādakkhaṇasamaṅgicuticittaṃ bhaṅgaṃ patvā nirujjhissati ^a^V1.0110^ea^ nāma, tato paraṃ nuppajjissati. Uppādakkhaṇasamaṅgitāya pana uppajjati ceva bhaṅgaṃ appattatāya na nirujjhati cāti vuccati.</p>
              <p>[03]Ayaṃ pana māṇavo evamime pañhe vissajjetumasakkonto vighātaṃ pāpuṇi, tasmā vuttaṃ ^b^‘‘māṇavo uddhaṃ vā adho vā harituṃ asakkonto’’^eb^tiādi. Tattha ^b^uddhaṃ vā adho vā harituṃ asakkonto^eb^ti uparimapade vā heṭṭhimapadaṃ, heṭṭhimapade vā uparimapadaṃ atthato samannāharituṃ asakkontoti attho, pubbenāparaṃ yojetvā pañhassa atthaṃ paricchindituṃ asakkontoti vuttaṃ hoti. ^b^Dvattiṃsākārakammaṭṭhānaṃ tāva ācikkhī^eb^ti ‘‘atthi imasmiṃ kāye’’tiādikaṃ dvattiṃsākārakammaṭṭhānaṃ ‘‘mantassa upacāro aya’’nti paṭhamaṃ ācikkhi. Sotāpannānaṃ sīlesu paripūrakāritāya samādinnasīlato natthi parihānīti āha ^b^‘‘abhabbo dāni sāsanato nivattitu’’^eb^nti. ^b^Vaḍḍhetvā^eb^ti uparimaggatthāya kammaṭṭhānaṃ vaḍḍhetvā. ^b^Appossukko bhaveyya buddhavacanaṃ gahetu^eb^nti arahattappattiyā katakiccabhāvatoti ^a^M1.0123^ea^ adhippāyo. Vohāravidhimhi chekabhāvatthaṃ ^b^‘‘upajjhāyo maṃ bhante tumhākaṃ santikaṃ pahiṇī’’^eb^tiādi vuttaṃ.</p>
              <p>[03]^b^Udakadantaponaṃ upaṭṭhāpesī^eb^ti paribhogatthāya udakañca dantakaṭṭhañca paṭiyādetvā ṭhapesi. Dante punanti visodhenti etenāti dantaponaṃ vuccati dantakaṭṭhaṃ. Guṇavantānaṃ saṅgahetabbabhāvato thero sāmaṇerassa ca khantivīriyaupaṭṭhānādiguṇe paccakkhakaraṇatthaṃ vināva abhiññāya pakatiyā vīmaṃsamāno puna sammajjanādiṃ akāsi. ‘‘Sāmaṇerassa cittadamanatthaṃ akāsī’’tipi vadanti. ^b^Buddhavacanaṃ paṭṭhapesī^eb^ti buddhavacanaṃ uggaṇhāpetuṃ ārabhi. ^b^Ṭhapetvā vinayapiṭaka^eb^nti ettha ‘‘sāmaṇerānaṃ vinayapariyāpuṇanaṃ cārittaṃ na hotīti ṭhapetvā vinayapiṭakaṃ avasesaṃ buddhavacanaṃ uggaṇhāpesī’’ti tīsupi ^b^gaṇṭhipadesu^eb^ vuttaṃ. ^b^Avassikova samāno^eb^ti upasampadato paṭṭhāya aparipuṇṇaekavassoti adhippāyo. Moggaliputtatissattherassa hadaye patiṭṭhāpitampi buddhavacanaṃ vohāravasena tassa hatthe patiṭṭhāpitaṃ nāma hotīti katvā vuttaṃ ^b^‘‘hatthe sakalaṃ buddhavacanaṃ patiṭṭhāpetvā’’^eb^ti. ^b^Yāvatāyukaṃ ṭhatvā parinibbāyiṃsū^eb^ti moggaliputtatissattherassa hatthe sakalasāsanapatiṭṭhāpanena dutiyasaṅgītikārakāropitadaṇḍakammato muttā hutvā yāvatāyukaṃ ṭhatvā parinibbāyiṃsu.</p>
              <p>[03]^b^Bindusārassa rañño ekasataputtā^eb^ti ettha ^b^bindusāro^eb^ nāma sakyakulappasuto candaguttassa nāma rañño putto. Tathā hi viṭaṭūbhasaṅgāme kapilavatthuto nikkhantasakyaputtehi māpite moriyanagare khattiyakulasambhavo candaguttakumāro pāṭaliputte rājā ahosi. Tassa putto bindusāro ^a^V1.0111^ea^ nāma rājakumāro pitu accayena rājā hutvā ekasataputtakānaṃ janako ahosi. ^b^Ekasata^eb^nti ekañca satañca ekasataṃ, ekenādhikaṃ satanti attho. Ekāva mātā assāti ^b^ekamātikaṃ,^eb^ attanā sahodaranti vuttaṃ hoti. Na tāva ekarajjaṃ katanti āha ^b^‘‘anabhisittova rajjaṃ kāretvā’’^eb^ti. ^b^Ekarajjābhiseka^eb^nti sakalajambudīpe ekādhipaccavasena kariyamānaṃ abhisekaṃ. Puññappabhāvena pāpuṇitabbāpi rājiddhiyo arahattamaggena āgatā paṭisambhidādayo ^a^M1.0124^ea^ avasesavisesā viya payogasampattibhūtā abhisekānubhāveneva āgatāti āha ^b^‘‘abhisekānubhāvena cassa imā rājiddhiyo āgatā’’^eb^ti.</p>
              <p>[03]Tattha ^b^rājiddhiyo^eb^ti rājabhāvānugatappabhāvā. ^b^Yato^eb^ti yato soḷasaghaṭato. ^b^Sāsane uppannasaddho^eb^ti buddhasāsane paṭiladdhasaddho. ^b^Asandhimittā^eb^ti tassāva nāmaṃ. Tassā kira sarīre sandhayo na paññāyanti, tasmā evaṃnāmikā jātātipi vadanti. Devatā eva divase divase āharantīti sambandho. ^b^Devasika^eb^nti divase divase. ^b^Agadāmalaka^eb^nti appakeneva sarīrasodhanādisamatthaṃ sabbadosaharaṇaṃ osadhāmalakaṃ. ^b^Agadaharītaka^eb^mpi tādisameva harītakaṃ. Tesu kira dvīsu yathākāmamekaṃ paribhuñjati. ^b^Chaddantadahato^eb^ti chaddantadahasamīpe ṭhitadevavimānato kapparukkhato vā. ‘‘Chaddantadahe tādisā rukkhavisesā santi, tato āharantī’’tipi vadanti. ^b^Dibbañca pānaka^eb^nti dibbaphalarasapānakañca. ^b^Asuttamayika^eb^nti kapparukkhato nibbattadibbadussattā suttehi na katanti asuttamayikaṃ. ^b^Sumanapupphapaṭa^eb^nti sabbattha sukhumaṃ hutvā uggatapupphānaṃ atthitāya sumanapupphapaṭaṃ nāma jātaṃ. ^b^Uṭṭhitassa sālino^eb^ti sayaṃjātasālino. Samudāyāpekkhañcettha ekavacanaṃ, sālīnanti attho. ^b^Nava vāhasahassānī^eb^ti ettha ‘‘catasso muṭṭhiyo eko kuḍuvo, cattāro kuḍuvā eko pattho, cattāro patthā eko āḷhako, cattāro āḷhakā ekaṃ doṇaṃ, cattāro doṇā ekamānikā, catasso mānikā ekakhārī, vīsati khāriyo eko vāho, tadeva ekaṃ sakaṭa’’nti suttanipātaṭṭhakathādīsu (su. ni. aṭṭha. 2.kokālikasuttavaṇṇanā; saṃ. ni. aṭṭha. 1.1.181; a. ni. 3.10; 89) vuttaṃ. Idha pana ‘‘dve sakaṭāni eko vāho’’ti vadanti. ^b^Nitthusakaṇe karontī^eb^ti thusakuṇḍakarahite karonti. ^b^Madhuṃ karontī^eb^ti āgantvā samīpaṭṭhāne madhuṃ karonti. ^b^Balikammaṃ karontī^eb^ti sabbattha balikammakārakā raṭṭhavāsino viya madhurasaraṃ vikūjantā baliṃ karonti. ‘‘Āgantvā ākāseyeva saddaṃ katvā attānaṃ ajānāpetvā gacchantī’’ti vadanti.</p>
              <p>[03]Suvaṇṇasaṅkhalikāyeva bandhanaṃ ^b^suvaṇṇasaṅkhalikabandhanaṃ^eb^. ^b^Catunnaṃ buddhāna^eb^nti kakusandhādīnaṃ catunnaṃ buddhānaṃ. ^b^Adhigatarūpadassana^eb^nti paṭiladdharūpadassanaṃ. Ayaṃ kira kappāyukattā catunnampi buddhānaṃ ^a^V1.0112^ea^ rūpasampattiṃ paccakkhato addakkhi. ^b^Kāḷaṃ nāma^eb^^a^M1.0125^ea^^b^nāgarājānaṃ ānayitvā^eb^ti ettha so pana nāgarājā gaṅgāyaṃ nikkhittasuvaṇṇasaṅkhalikāya gantvā attano pādesu patitasaññāya āgatoti veditabbo. Nanu ca asokassa rañño āṇā heṭṭhā yojanato upari pavattati, imassa ca vimānaṃ yojanaparicchedato heṭṭhā patiṭṭhitaṃ, tasmā kathaṃ ayaṃ nāgarājā rañño āṇāya āgatoti? Kiñcāpi attano vimānaṃ yojanaparicchedato heṭṭhā patiṭṭhitaṃ, tathāpi rañño āṇāpavattiṭṭhānena saha ekābaddhatāya tassa āṇaṃ akāsi. Yathā hi rajjasīmantaravāsino manussā tehi tehi rājūhi nippīḷiyamānā tesaṃ tesaṃ āṇāya pavattanti, evaṃsampadamidanti vadanti.</p>
              <p>[03]^b^Āpāthaṃ karohī^eb^ti sammukhaṃ karohi, gocaraṃ karohīti attho. Tena nimmitaṃ buddharūpaṃ passantoti sambandho. Kīdisaṃ taṃ buddharūpanti āha ^b^‘‘sakalasarīravippakiṇṇā’’^eb^tiādi. Tattha ^b^puññappabhāvanibbatta^eb^ggahaṇaṃ tena nimmitānampi asītianubyañjanapaṭimaṇḍitānaṃ dvattiṃsamahāpurisalakkhaṇānaṃ bhagavato puññappabhāvanibbattāsītianubyañjanādīhi sadisattā katanti daṭṭhabbaṃ. Na hi tena tadā nimmitaṃ anekākāraparipuṇṇaṃ buddharūpaṃ bhagavato puññappabhāvena nibbattanti sakkā vattuṃ. ^b^Asītianubyañjanaṃ^eb^ tambanakhatuṅganāsādi. ^b^Dvattiṃsamahāpurisalakkhaṇaṃ^eb^ suppatiṭṭhitapādatādi. ^b^Vikasita…pe… salilatala^eb^nti sūriyarasmisamphassena vikasitehi vikāsamupagatehi kaṃ alaṅkarotīti ‘‘kamala’’nti laddhanāmehi rattapadumehi nīluppalādibhedehi uppalehi ceva setapadumasaṅkhātehi puṇḍarīkehi ca paṭimaṇḍitaṃ samantato sajjitaṃ jalatalamiva. ^b^Tārāgaṇa…pe… gaganatala^eb^nti sabbattha vippakiṇṇatārakagaṇassa rasmijālavisadehi vipphuritāya bhāsamānāya sobhāya kantiyā samujjalaṃ sammā bhāsamānaṃ gaganatalamiva ākāsatalamiva. ^b^Sañjhāppabhā…pe… kanakagirisikhara^eb^nti sañjhākālasañjātappabhānurāgehi indacāpehi vijjulatāhi ca parikkhittaṃ samantato parivāritaṃ kanakagirisikharamiva suvaṇṇapabbatakūṭamiva. ^b^Vimalaketumālā^eb^ti ettha ‘‘ketumālā nāma sīsato nikkhamitvā upari muddhani puñjo hutvā dissamānarasmirāsī’’ti vadanti. ‘‘Muddhani majjhe paññāyamāno unnatappadesotipi vadantī’’ti tīsupi ^b^gaṇṭhipadesu^eb^ vuttaṃ. Yasmā pana asoko ^a^M1.0126^ea^ dhammarājā sañjātapītisomanasso sattāhaṃ nirāhāro hutvā yathāṭhitova avikkhittacitto pasādasommehi cakkhūhi nirantaraṃ buddharūpameva olokesi, tasmā akkhīhi pūjā katā nāma hotīti āha ^b^‘‘akkhipūjaṃ nāma akāsī’’^eb^ti. Atha vā cakkhūnaṃ tādisassa iṭṭhārammaṇassa upaṭṭhāpanena akkhīnaṃ pūjā katā nāma hotīti vuttaṃ ‘‘akkhipūjaṃ nāma akāsī’’ti.</p>
              <p>[03]Iddhivibhāvanādhikārappasaṅgena ^a^V1.0113^ea^ cetaṃ vatthu vuttaṃ, nānukkamena. Ayañhettha anukkamo – asoko kira mahārājā upari vakkhamānānukkamena sīhapañjarena olokento nigrodhasāmaṇeraṃ iriyāpathasampannaṃ nāgarajananayanāni ākaḍḍhantaṃ yugamattaṃ pekkhamānaṃ disvā pasīditvā sañjātapemo sabahumāno āmantāpetvā setacchattassa heṭṭhā sīhāsane nisīdāpetvā bhojetvā sāmaṇerassa vacanādāse dissamānaṃ dasabalassa dhammakāyaṃ disvā ratanattaye pasīditvā sapariso saraṇasīlesu patiṭṭhāya tato paṭṭhāya abhivaḍḍhamānasaddho pubbe bhojiyamānāni titthiyasaṭṭhisahassāni nīharitvā bhikkhūnaṃ saṭṭhisahassānaṃ suvakāhatasālisampāditabhattaṃ paṭṭhapetvā devatopanītaṃ anotattasalilaṃ nāgalatādantakaṭṭhañca upanāmetvā niccasaṅghupaṭṭhānaṃ karonto ekadivasaṃ suvaṇṇasaṅkhalikabandhanaṃ vissajjetvā kāḷaṃ nāgarājānaṃ ānayitvā tena nimmitaṃ vuttappakāraṃ sirīsobhaggasampannaṃ buddharūpaṃ passanto dīghaputhulaniccalanayanappabhāhi sattāhaṃ akkhipūjamakāsi.</p>
              <p>[03]Idāni pana yathānusandhiṃ ghaṭetvā anukkamena tassa sāsanāvatāraṃ dassento āha ^b^‘‘rājā kira abhisekaṃ pāpuṇitvā’’^eb^tiādi. ^b^Bāhirakapāsaṇḍa^eb^nti bāhirakappaveditaṃ samayavādaṃ. Bāhirakappaveditā hi samayavādā sattānaṃ taṇhāpāsaṃ diṭṭhipāsañca ḍenti oḍḍentīti ‘‘pāsaṇḍā’’ti vuccanti. ^b^Pariggaṇhī^eb^ti vīmaṃsamāno pariggahesi. ^b^Bindusāro brāhmaṇabhatto ahosī^eb^ti attano pitu candaguttassa kālato paṭṭhāya brāhmaṇesu sambhatto ahosi. Candakena nāma kira brāhmaṇena samussāhito candaguttakumāro tena dinnanaye ṭhatvā sakalajambudīpe ekarajjamakāsi, tasmā tasmiṃ brāhmaṇe sañjātabahumānavasena candaguttakālato paṭṭhāya saṭṭhisahassamattā brāhmaṇajātikā tasmiṃ rājakule ^a^M1.0127^ea^ niccabhattikā ahesuṃ. ^b^Brāhmaṇāna^eb^nti paṇḍaraṅgaparibbājakādibhāvamanupagate dasseti. Paṇḍaraṅgaparibbājakādayo ca brāhmaṇajātivantoti āha ^b^‘‘brāhmaṇajātiyapāsaṇḍāna’’^eb^nti. Ettha pana diṭṭhipāsādīnaṃ oḍḍanato paṇḍaraṅgādayova ‘‘pāsaṇḍā’’ti vuttā. ^b^Sīhapañjare^eb^ti mahāvātapāne. ^b^Upasamaparibāhirenā^eb^ti upasamato paribāhirena, upasamarahitenāti attho. ^b^Antepuraṃ atiharathā^eb^ti antepuraṃ pavesetha, ānethāti vuttaṃ hoti.</p>
              <p>[03]Amā saha bhavanti kiccesūti ^b^amaccā,^eb^ rajjakiccavosāpanakā. ^b^Devā^eb^ti rājānaṃ ālapanti. Rājāno hi dibbanti kāmaguṇehi kīḷanti, tesu vā viharanti vijayasamatthatāyogena paccatthike vijetuṃ icchanti, issariyaṭhānādisakkāradānagahaṇaṃ taṃ taṃ atthānusāsanaṃ vā karonti voharanti, puññānubhāvappattāya jutiyā jotantīti vā ‘‘devā’’ti vuccanti ^a^V1.0114^ea^. Tathā hi te catūhi saṅgahavatthūhi janaṃ rañjentā sayaṃ yathāvuttehi visesehi rājanti dippanti sobhantīti ‘‘rājāno’’ti ca vuccanti. ^b^Nigaṇṭhādayo^eb^ti ettha ^b^nigaṇṭho^eb^ nāma ‘‘amhākaṃ gaṇṭhanakileso saṃsāre palibuddhanakicco rāgādikileso khettavatthuputtadārādivisayo natthi, kilesagaṇṭhirahitā maya’’nti evaṃ vāditāya ‘‘nigaṇṭhā’’ti laddhanāmā titthiyā.</p>
              <p>[03]^b^Uccāvacānī^eb^ti uccāni ca avacāni ca, mahantāni ceva khuddakāni ca, atha vā visiṭṭhāni ceva lāmakāni cāti attho. ^b^Bhaddapīṭhakesū^eb^ti vettamayapīṭhesu. ^b^Sāro^eb^ti sīlādiguṇasāro. ^b^Rājaṅgaṇenā^eb^ti rājanivesanadvāre vivaṭena bhūmippadesena. Aṅgaṇanti hi katthaci kilesā vuccanti ‘‘rāgo aṅgaṇa’’ntiādīsu (vibha. 924). Rāgādayo hi aṅganti etehi taṃsamaṅgīpuggalā nihīnabhāvaṃ gacchantīti aṅgaṇānīti vuccanti. Katthaci malaṃ vā paṅko vā ‘‘tasseva rajassa vā aṅgaṇassa vā pahānāya vāyamatī’’tiādīsu (ma. ni. 1.184). Añjati sammakkhetīti hi aṅgaṇaṃ, malādi. Katthaci tathārūpo vivaṭappadeso ‘‘cetiyaṅgaṇaṃ bodhiyaṅgaṇa’’ntiādīsu. Añjati tattha ṭhitaṃ atisundaratāya abhibyañjetīti hi aṅgaṇaṃ, vivaṭo bhūmippadeso. Idhāpi soyeva adhippeto. ^b^Danta^eb^ntiādīsu kilesavipphandarahitacittatāya ^b^dantaṃ,^eb^ niccaṃ paccupaṭṭhitasatārakkhatāya ^b^guttaṃ,^eb^ cakkhādīndriyānaṃ ^a^M1.0128^ea^ santatāya ^b^santindriyaṃ,^eb^ pāsādikena iriyāpathena samannāgatattā ^b^sampannairiyāpathaṃ^eb^. Idāni nigrodhasāmaṇeraṃ sarūpato vibhāvetukāmo āha ^b^‘‘ko panāyaṃ nigrodho nāmā’’^eb^tiādi.</p>
              <p>[03]^b^Tatrāyaṃ anupubbikathā^eb^ti ettha bindusārassa kira ekasataputtesu moriyavaṃsajāya dhammadeviyā asokatissanāmānaṃ dvinnaṃ puttānaṃ majjhe jeṭṭho asokakumāro avantiraṭṭhaṃ bhuñjati. Pitarā pesito pāṭaliputtato paññāsayojanamatthake viṭaṭūbhabhayāgatānaṃ sākiyānamāvāsaṃ veṭisaṃ nāma nagaraṃ patvā tattha veṭisaṃ nāma seṭṭhidhītaraṃ ādāya ujjenīrājadhāniyaṃ rajjaṃ karonto mahindaṃ nāma kumāraṃ saṅghamittañca kumārikaṃ labhitvā tehi saddhiṃ rajjasukhamanubhavanto pituno gilānabhāvaṃ sutvā ujjeniṃ pahāya sīghaṃ pāṭaliputtaṃ upagantvā pitu upaṭṭhānaṃ katvā tassa accayena rajjaṃ aggahesi. Taṃ sutvā yuvarājā sumanābhidhāno kujjhitvā ‘‘ajja me maraṇaṃ vā hotu rajjaṃ vā’’ti aṭṭhanavutibhātikaparivuto saṃvaṭṭasāgare jalataraṅgasaṅghāto viya ajjhottharanto upagacchati. Tato asoko ujjenīrājā saṅgāmaṃ pakkhanditvā sattumaddanaṃ karonto sumanaṃ nāma rājakumāraṃ gahetvā ghātesi. Tena vuttaṃ ^b^‘‘bindusārarañño kira dubbalakāleyeva asokakumāro attanā laddhaṃ ujjenīrajjaṃ ^a^V1.0115^ea^ pahāya āgantvā sabbanagaraṃ attano hatthagataṃ katvā sumanaṃ nāma rājakumāraṃ aggahesī’’^eb^ti.</p>
              <p>[03]^b^Paripuṇṇagabbhā^eb^ti paripakkagabbhā. ^b^Ekaṃ sāla^eb^nti sabbaparicchannaṃ ekaṃ pāsādaṃ. ‘‘Devatāya pana ānubhāvena tasmiṃ pāsāde mahājanena adissamānā hutvā vāsaṃ kappesī’’ti vadanti. ^b^Nibaddhavatta^eb^nti ‘‘ekassa divasassa ettaka’’nti niyāmetvā ṭhapitavattaṃ. ^b^Hetusampada^eb^nti arahattūpanissayapuññasampadaṃ. ^b^Khuraggeyevā^eb^ti khurakammapariyosāneyeva, tacapañcakakammaṭṭhānaṃ gahetvā taṃ pariggaṇhanto antimāya kesavaṭṭiyā voropanāya samakālameva ca arahattaṃ pāpuṇīti vuttaṃ hoti. ^b^Sarīraṃ jaggitvā^eb^ti dantakaṭṭhakhādanamukhadhovanādīhi sarīraparikammaṃ katvā.</p>
              <p>[03]^b^Sīhapañjare caṅkamatī^eb^ti sīhapañjarasamīpe aparāparaṃ caṅkamati. ^b^Taṅkhaṇaññevā^eb^ti tasmiṃ khaṇeyeva. ^b^Ayaṃ jano^eb^ti rājaṅgaṇe caramānaṃ janaṃ disvā ^a^M1.0129^ea^ vadati. ^b^Bhantamigappaṭibhāgo^eb^ti anavaṭṭhitattā kāyacāpallena samannāgatattā bhantamigasadiso. Ativiya sobhatīti sambandho. ^b^Ālokitavilokita^eb^nti ettha ^b^ālokitaṃ^eb^ nāma puratopekkhanaṃ. Abhimukholokanañhi ‘‘ālokita’’nti vuccati. ^b^Vilokita^eb^nti anudisāpekkhanaṃ, yaṃ disābhimukhaṃ oloketi, tadanugatadisāpekkhananti attho. ^b^Samiñjanaṃ^eb^ pabbasaṅkocanaṃ. ^b^Pasāraṇañca^eb^ tesaṃyeva pasāraṇaṃ. ^b^Lokuttaradhammo^eb^ti sesajanesu avijjamāno visiṭṭhadhammo. ^b^Pemaṃ saṇṭhahī^eb^ti pemaṃ patiṭṭhāsi, uppajjīti attho. ^b^Vāṇijako ahosī^eb^ti madhuvāṇijako ahosi.</p>
              <p>[03]Atīte kira tayo bhātaro madhuvāṇijakā ahesuṃ. Tesu kaniṭṭho madhuṃ vikkiṇāti, itare araññato āharanti. Tadā eko paccekabuddho paṇḍukarogāturo ahosi. Aparo pana paccekabuddho tadatthaṃ madhubhikkhāya caramāno nagaraṃ pāvisi. Paviṭṭhañca taṃ ekā kumbhadāsī udakaharaṇatthaṃ titthaṃ gacchamānā addasa. Disvā ca pucchitvā āgatakāraṇañca ñatvā ‘‘ettha, bhante, madhuvāṇijakā vasanti, tattha gacchathā’’ti hatthaṃ pasāretvā madhuāpaṇaṃ dassesi. So ca tattha agamāsi. Taṃ disvā kaniṭṭho madhuvāṇijo sañjātapītisomanasso ‘‘kenāgatāttha, bhante’’ti pucchitvā tamatthaṃ viditvā pattaṃ gahetvā madhuno pūretvā dadamāno pattapuṇṇaṃ madhuṃ uggantvā mukhato vissanditvā bhūmiyaṃ patamānaṃ disvā pasannamānaso ‘‘imināhaṃ, bhante, puññakammena jambudīpe ekarajjaṃ kareyyaṃ, āṇā ca me ākāse pathaviyañca yojanappamāṇe ṭhāne pharatū’’ti patthanamakāsi. Paccekabuddho ca ‘‘evaṃ hotu upāsakā’’ti vatvā gandhamādanaṃ gantvā paccekabuddhassa bhesajjamakāsi.</p>
              <p>[03]Kaniṭṭho ^a^V1.0116^ea^ pana madhuvāṇijo madhuṃ datvā gehe nisinno itare araññato āgate disvā evamāha ‘‘tumhākaṃ bhātaro cittaṃ pasādetha, mamañca tumhākañca madhuṃ gahetvā īdisassa nāma paccekabuddhassa pattaṃ pūretvā adāsi’’nti. Tesu jeṭṭho kujjhitvā evamāha ‘‘caṇḍālāpi kāsāvanivāsino honti, nanu tava hatthato madhuṃ paṭiggahetvā gato caṇḍālo bhavissatī’’ti. Majjhimo pana kujjhitvā ‘‘tava paccekabuddhaṃ gahetvā parasamudde nikkhipāhī’’ti āha. Pacchā pana tepi dve bhātaro kaniṭṭhena vuccamānaṃ ^a^M1.0130^ea^ dānānisaṃsapaṭisaṃyuttakathaṃ sutvā anumodiṃsuyeva. Sāpi ca kumbhadāsī ‘‘tassa madhudāyakassa aggamahesī bhaveyya’’nti patthanamakāsi. Tesu kaniṭṭho asoko dhammarājā ahosi, sā ca kumbhadāsī ativiya rūpasobhaggappattā asandhimittā nāma tassa aggamahesī ahosi. Parasamuddavādī pana majjhimo imasmiṃyeva tambapaṇṇidīpe devānaṃpiyatisso nāma mahānubhāvo rājā ahosi. Jeṭṭho pana caṇḍālavāditāya caṇḍālagāme jāto nigrodho nāma sāmaṇero ahosi. Tena vuttaṃ ^b^‘‘pubbe hi kira puññakaraṇakāle esa rañño jeṭṭhabhātā vāṇijako ahosī’’^eb^ti.</p>
              <p>[03]^b^Pubbe va sannivāsenā^eb^ti ettha (jā. aṭṭha. 2.2.174) gāthābandhavasena ^b^vā^eb^-saddassa rassattaṃ katanti veditabbaṃ, pubbe sannivāsena vāti vuttaṃ hoti. Tattha ^b^pubbe^eb^ti atītajātiyaṃ. ^b^Sannivāsenā^eb^ti sahavāsena. Sahasaddattho hi ayaṃ saṃsaddo. ^b^Paccuppannahitena vā^eb^ti paccuppanne vattamānabhave hitacaraṇena vā. Evaṃ imehi dvīhi kāraṇehi sinehasaṅkhātaṃ pemaṃ jāyate uppajjati. Idaṃ vuttaṃ hoti – pemaṃ nāmetaṃ dvīhipi kāraṇehi jāyati, purimabhave mātā vā pitā vā dhītā vā putto vā bhātā vā bhaginī vā pati vā bhariyā vā sahāyo vā mitto vā hutvā yo yena saddhiṃ ekaṭṭhāne nivutthapubbo, tassa iminā pubbe vā sannivāsena bhavantarepi anubandhanto so sineho na vijahati, imasmiṃ attabhāve katena paccuppannena hitena vāti evaṃ imehi dvīhi kāraṇehi taṃ pemaṃ nāma jāyatīti. Kiṃ viyāti āha ^b^‘‘uppalaṃ va yathodake’’^eb^ti. Etthāpi ^b^vā^eb^-saddassa vuttanayeneva rassattaṃ katanti daṭṭhabbaṃ. Avuttasampiṇḍanattho cettha vāsaddo. Tena padumādayo saṅgaṇhāti. ^b^Yathā^eb^-saddo upamāyaṃ. Idaṃ vuttaṃ hoti – yathā uppalañca sesañca padumādi udake jāyamānaṃ dve kāraṇāni nissāya jāyati udakañceva kalalañca, tathā etehi dvīhi kāraṇehi pemaṃ jāyatīti.</p>
              <p>[03]^b^Rañño hatthe^eb^ti santikaṃ upagatassa rañño hatthe. ^b^Rañño anurūpa^eb^nti ekūnasatabhātukānaṃ ghātitattā caṇḍapakatitāya rajje ṭhitattā ca ‘‘pamādavihārī aya’’nti maññamāno tadanurūpaṃ dhammapade appamādavaggaṃ desetuṃ ^a^M1.0131^ea^ ārabhi. Tattha (dha. pa. aṭṭha. 1.23) ^b^appamādo^eb^ti satiyā ^a^V1.0117^ea^ avippavāso, niccaṃ upaṭṭhitāya satiyā etaṃ adhivacanaṃ. ^b^Amatapada^eb^nti amataṃ vuccati nibbānaṃ. Tañhi ajātattā na jīyati na mīyati, tasmā ‘‘amata’’nti vuccati. Amatassa padaṃ amatapadaṃ, amatassa adhigamupāyoti vuttaṃ hoti. ^b^Pamādo^eb^ti pamajjanabhāvo, muṭṭhassaccasaṅkhātassa satiyā vossaggassetaṃ nāmaṃ. ^b^Maccuno^eb^ti maraṇassa. ^b^Pada^eb^nti upāyo maggo. Pamatto hi jātiṃ nātivattati, jāto pana jīyati ceva mīyati cāti pamādo maccuno padaṃ nāma hoti, maraṇaṃ upanetīti vuttaṃ hoti.</p>
              <p>[03]^b^Aññātaṃ tāta, pariyosāpehī^eb^ti iminā ‘‘sadā appamādena hutvā vattitabbanti ettakeneva mayā ñātaṃ, tumhe dhammadesanaṃ niṭṭhapethā’’ti tasmiṃ dhamme attano paṭipajjitukāmataṃ dīpento dhammadesanāya pariyosānaṃ pāpetvā kathane ussāhaṃ janeti. Keci pana ‘‘abhāsīti ettha ‘bhāsissāmi vitakkemī’ti atthaṃ gahetvā ‘sabbaṃ appamādavaggaṃ bhāsissāmī’ti sallakkhitattā abhāsīti vuttaṃ, raññā pana aḍḍhagāthaṃ sutvāva ‘aññātaṃ tāta, pariyosāpehī’ti vuttattā ‘upari na kathesī’’’ti vadanti. ‘‘Taṃ pana yuttaṃ na hotī’’ti tīsupi ^b^gaṇṭhipadesu^eb^ vuttaṃ. ^b^Dhuvabhattānī^eb^ti niccabhattāni. Vajjāvajjaṃ upanijjhāyatīti upajjhāyoti āha ^b^‘‘vajjāvajjaṃ disvā codetā sāretā cā’’^eb^ti. Tattha ^b^vajjāvajja^eb^nti khuddakaṃ mahantañca vajjaṃ. ^b^Codetā^eb^ti ‘‘idaṃ tayā dukkaṭaṃ, idaṃ dubbhāsita’’ntiādīni vatvā codetā. ^b^Sāretā^eb^ti attano vajjaṃ assarantassa satiṃ uppādetā, sammāpaṭipattiyaṃ vā sāretā, pavattetāti attho.</p>
              <p>[03]‘‘Evaṃ tayā buddhavacanaṃ sajjhāyitabbaṃ, evaṃ abhikkamitabbaṃ, evaṃ paṭikkamitabba’’ntiādinā ācārassa sikkhāpanato ācariyo nāmāti āha ^b^‘‘imasmiṃ sāsane sikkhitabbakadhammesu patiṭṭhāpetā’’^eb^ti. Tattha ^b^sikkhitabbakadhammo^eb^ nāma sakalaṃ buddhavacanaṃ sīlādayo ca dhammā. ^b^‘‘Pabbajjā ca upasampadā cā’’^eb^ti idaṃ labbhamānavasena vuttaṃ ^a^M1.0132^ea^. ^b^Ācariyupajjhāyāna^eb^nti iminā pabbajjā upasampadā ca yojetabbā, ^b^mama cā^eb^ti iminā pana pabbajjāva. Tadā sāmaṇerabhūmiyaṃ ṭhitattā nigrodhassa bhāviniṃ vā upasampadaṃ sandhāya ubhayampi yojetabbaṃ. Saraṇagamanavasena pabbajjāsiddhito bhikkhusaṅghassapi pabbajjāya nissayabhāvo veditabbo. Bhaṇḍukammavasenapi nissayabhāvo labbhatevāti gahetabbaṃ. ^b^Divase divase vaḍḍhāpento^eb^ti vuttanayeneva divase divase tato tato diguṇaṃ katvā vaḍḍhāpento. ^b^Pothujjanikenā^eb^ti puthujjanabhāvānurūpena. Nigrodhattherassa ānubhāvakittanādhikārattā pubbe vuttampi pacchā vattabbampi sampiṇḍetvā āha ^b^‘‘puna rājā asokārāmaṃ nāma mahāvihāraṃ kāretvā’’^eb^tiādi ^a^V1.0118^ea^. ^b^Cetiyapaṭimaṇḍitānī^eb^ti ettha cayitabbaṃ pūjetabbanti ^b^cetiyaṃ,^eb^ iṭṭhakādīhi citattā vā cetiyaṃ, cetiyehi paṭimaṇḍitāni vibhūsitānīti cetiyapaṭimaṇḍitāni. ^b^Dhammenā^eb^ti dhammato anapetena.</p>
              <p>[03]Vuttamevatthaṃ vitthārato vibhāvento āha ^b^‘‘ekadivasaṃ kirā’’^eb^tiādi. ^b^Asokārāme mahādānaṃ datvā^eb^ti ettha kate ārāme pacchā kārāpakassa rañño nāmavasena niruḷhaṃ nāmapaṇṇattiṃ sandhāya vuttaṃ ^b^‘‘asokārāme’’^eb^ti. Keci pana ‘‘tasmiṃ divase rājā attano ghareyeva sabbaṃ bhikkhusaṅghaṃ nisīdāpetvā bhojetvā imaṃ pañhaṃ pucchī’’ti vadanti. ^b^Mahādānaṃ datvā^eb^ti bhojetvā sabbaparikkhāradānavasena mahādānaṃ datvā. Vuttañhetaṃ ^b^dīpavaṃse^eb^ –</p>
              <p>[21]‘‘Nivesanaṃ pavesetvā, nisīdāpetvāna āsane;</p>
              <p>[21]Yāguṃ nānāvidhaṃ khajjaṃ, bhojanañca mahārahaṃ;</p>
              <p>[22]Adāsi payatapāṇi, yāvadatthaṃ yadicchakaṃ.</p>
              <p>[21]‘‘Bhuttāvibhikkhusaṅghassa, onītapattapāṇino;</p>
              <p>[22]Ekamekassa bhikkhuno, adāsi yugasāṭakaṃ.</p>
              <p>[21]‘‘Pādābbhañjanaṃ telaṃ, chattañcāpi upāhanaṃ;</p>
              <p>[22]Sabbaṃ samaṇaparikkhāraṃ, adāsi phāṇitaṃ madhuṃ.</p>
              <p>[21]‘‘Abhivādetvā ^a^M1.0133^ea^ nisīdi, asokadhammo mahīpati;</p>
              <p>[22]Nisajja rājā pavāresi, bhikkhusaṅghassa paccayaṃ.</p>
              <p>[21]‘‘Yāvatā bhikkhū icchanti, tāva demi yadicchakaṃ;</p>
              <p>[21]Santappetvā parikkhārena, pavāretvāna paccaye;</p>
              <p>[22]Tato apucchi gambhīraṃ, dhammakkhandhaṃ sudesita’’nti.</p>
              <p>[03]^b^Aṅgato, mahārāja, nava aṅgānī^eb^tiādi moggaliputtatissattherena vuttanti vadanti. ^b^Navakammādhiṭṭhāyakaṃ adāsī^eb^ti caturāsītivihārasahassesu kattabbassa navakammassa adhiṭṭhāyakaṃ vidhāyakaṃ katvā adāsi. ^b^Ekadivasameva sabbanagarehi paṇṇāni āgamiṃsū^eb^ti sabbavihāresu kira rāhunā ^a^V1.0119^ea^ candassa gahaṇadivase navakammaṃ ārabhitvā puna rāhunā candassa gahaṇadivaseyeva niṭṭhāpesuṃ, tasmā ekadivasameva paṇṇāni āgamiṃsūti vadanti. ^b^Aṭṭha sīlaṅgānī^eb^ti aṭṭha uposathaṅgasīlāni. ^b^‘‘Sabbālaṅkāravibhūsitāyā’’^eb^ti idaṃ asamādinnuposathaṅgānaṃ vasena vuttaṃ. ^b^Amaravatiyā rājadhāniyā^eb^ti tāvatiṃsadevanagare. ^b^Alaṅkatapaṭiyatta^eb^nti alaṅkatakaraṇavasena sabbasajjitaṃ.</p>
              <p>[03]Adhikaṃ kāraṃ ^b^adhikāraṃ,^eb^ adhikaṃ kiriyanti vuttaṃ hoti. ^b^Lokavivaraṇaṃ nāma pāṭihāriyaṃ akaṃsū^eb^ti ettha anekasahassasaṅkhyassa okāsalokassa tannivāsīsattalokassa ca vivaṭabhāvakaraṇapāṭihāriyaṃ lokavivaraṇaṃ nāma. Taṃ pana karonto iddhimā andhakāraṃ vā ālokaṃ karoti, paṭicchannaṃ vā vivaṭaṃ, anāpāthaṃ vā āpāthaṃ karoti. Kathaṃ? Ayañhi yathā paṭicchannopi dūre ṭhitopi attā vā paro vā dissati, evaṃ attānaṃ vā paraṃ vā pākaṭaṃ kātukāmo pādakajjhānato vuṭṭhāya ‘‘idaṃ andhakāraṭṭhānaṃ ālokajātaṃ hotū’’ti vā ‘‘idaṃ paṭicchannaṃ vivaṭaṃ hotū’’ti vā ‘‘idaṃ anāpāthaṃ āpāthaṃ hotū’’ti vā āvajjetvā puna pādakajjhānaṃ samāpajjitvā vuṭṭhāya adhiṭṭhāti. Saha adhiṭṭhānena yathādhiṭṭhitameva hoti. Apare dūre ṭhitāpi passanti, sayampi passitukāmo passati bhagavā viya devorohaṇe. Bhagavā hi devaloke abhidhammadesanaṃ niṭṭhapetvā saṅkassanagaraṃ otaranto sinerumuddhani ṭhatvā puratthimaṃ lokadhātuṃ olokesi, anekāni cakkavāḷasahassāni vivaṭāni viya hutvā ekaṅgaṇaṃ ^a^M1.0134^ea^ viya hutvā pakāsiṃsu. Yathā ca puratthimena, evaṃ pacchimenapi uttarenapi dakkhiṇenapi sabbaṃ vivaṭamaddasa. Heṭṭhāpi yāva avīci upari ca yāva akaniṭṭhabhavanaṃ, tāva addasa. Manussāpi deve passanti, devāpi manusse. Tattha neva manussā uddhaṃ ullokenti, na devā adho olokenti, sabbe sammukhasammukhāva aññamaññaṃ passanti, taṃ divasaṃ lokavivaraṇaṃ nāma ahosi.</p>
              <p>[03]Apica tambapaṇṇidīpe taḷaṅgaravāsī dhammadinnattheropi imaṃ pāṭihāriyaṃ akāsi. So kira ekadivasaṃ tissamahāvihāre cetiyaṅgaṇamhi nisīditvā ‘‘tīhi, bhikkhave, dhammehi samannāgato bhikkhu apaṇṇakapaṭipadaṃ paṭipanno hotī’’ti ^b^apaṇṇakasuttaṃ^eb^ (a. ni. 3.16) kathento heṭṭhāmukhaṃ bījaniṃ akāsi, yāva avīcito ekaṅgaṇaṃ ahosi, tato uparimukhaṃ akāsi, yāva brahmalokā ekaṅgaṇaṃ ahosi. Thero nirayabhayena tajjetvā saggasukhena ca palobhetvā dhammaṃ desesi. Keci sotāpannā ahesuṃ, keci sakadāgāmī anāgāmī arahantoti evaṃ tasmiṃ divasepi lokavivaraṇaṃ nāma ahosi. Ime pana bhikkhū yathā ^a^V1.0120^ea^ asoko dhammarājā asokārāme ṭhito catuddisā anuvilokento samantato samuddapariyantaṃ jambudīpaṃ passati, caturāsīti ca vihārasahassāni uḷārāya vihāramahapūjāya virocamānāni, evaṃ adhiṭṭhahitvā lokavivaraṇaṃ nāma pāṭihāriyaṃ akaṃsu.</p>
              <p>[03]^b^Vihāramahapūjāyā^eb^ti vihāramahasaṅkhātāya pūjāya. ^b^Vibhūti^eb^nti sampattiṃ. ^b^Evarūpaṃ pītipāmojja^eb^nti īdisaṃ pariccāgamūlakaṃ pītipāmojjaṃ. ^b^Moggaliputtatissattherassa bhāramakāsī^eb^ti therassa mahānubhāvattā ‘‘uttaripi ce kathetabbaṃ atthi, tampi soyeva kathessatī’’ti maññamāno bhikkhusaṅgho raññā pucchitapañhassa visajjanaṃ therassa bhāramakāsi. ^b^Sāsanassa dāyādo homi, na homī^eb^ti sāsanassa ñātako abbhantaro homi, na homīti attho. Yesaṃ sāsane pabbajitā puttadhītaro na santi, na te sāsane kattabbakiccaṃ attano bhāraṃ katvā vahantīti imamatthaṃ sandhāya thero evamāha ^b^‘‘na kho, mahārāja, ettāvatā sāsanassa dāyādo hotī’’^eb^ti. ^b^Kathañcarahi, bhante, sāsanassa dāyādo hotī^eb^ti ettha ^b^carahī^eb^ti nipāto akkhantiṃ ^a^M1.0135^ea^ dīpeti. Idaṃ vuttaṃ hoti – yadi evarūpaṃ pariccāgaṃ katvāpi sāsanassa dāyādo na hoti, aññaṃ kiṃ nāma katvā hotīti.</p>
              <p>[03]^b^Tissakumārassa pabbajitakālato pabhutī^eb^ti yadā ca tissakumāro pabbajito, yena ca kāraṇena pabbajito, taṃ sabbaṃ vitthārato uttari āvi bhavissati. ^b^Sakkhasī^eb^ti sakkhissasi. ^b^Pāmojjajāto^eb^ti sañjātapāmojjo. ^b^Puttānaṃ manaṃ labhitvā^eb^ti ettha puttīpi sāmaññato puttasaddena vuttāti veditabbā, putto ca dhītā ca puttāti evaṃ ekasesanayena vā evaṃ vuttanti daṭṭhabbaṃ. Dhītusaddena saha payujjamāno hi puttasaddo ekova avasissati, dhītusaddo nivattatīti saddasatthavidū vadanti. ^b^Sikkhāya patiṭṭhāpesu^eb^nti tasmiṃyeva sīmamaṇḍale sikkhāsammutiṃ datvā pāṇātipātāveramaṇiādīsu vikālabhojanāveramaṇipariyosānāsu chasu sikkhāsu samādapanavasena sikkhāya patiṭṭhāpesuṃ. Saṭṭhivassāyapi hi sāmaṇeriyā ‘‘pāṇātipātāveramaṇiṃ dve vassāni avītikkamma samādānaṃ samādiyāmī’’tiādinā (pāci. 1078-1079) cha sikkhāyo samādiyitvā sikkhitabbāyeva. Na hi etāsu chasu sikkhāpadesu dve vassāni asikkhitasikkhaṃ sāmaṇeriṃ upasampādetuṃ vaṭṭati. Cha vassāni abhisekassa assāti ^b^chabbassābhiseko,^eb^ abhisekato paṭṭhāya atikkantachavassoti vuttaṃ hoti.</p>
              <p>[03]^b^Sabbaṃ theravāda^eb^nti dve saṅgītiyo āruḷhā pāḷiyevettha ‘‘theravādo’’ti veditabbā. Sā hi ^a^V1.0121^ea^ mahākassapapabhutīnaṃ mahātherānaṃ vādattā ‘‘theravādo’’ti vuccati. ^b^Kontaputtatissatthero^eb^ti ettha kontasakuṇiyo nāma kinnarajātiyo. ‘‘Tāsu ekissā kucchiyaṃ sayito manussajātiko raññā posito kontaputtatissatthero nāmā’’ti tīsupi ^b^gaṇṭhipadesu^eb^ vuttaṃ. ^b^Mahāvaṃse^eb^pi cetaṃ vuttaṃ –</p>
              <p>[21]‘‘Pure pāṭaliputtamhā, vane vanacaro caraṃ;</p>
              <p>[22]Kontakinnariyā saddhiṃ, saṃvāsaṃ kira kappayi.</p>
              <p>[21]‘‘Tena saṃvāsamanvāya, sā putte janayī duve;</p>
              <p>[22]Tisso jeṭṭho kaniṭṭho tu, sumitto nāma nāmato.</p>
              <p>[21]‘‘Mahāvaruṇattherassa ^a^M1.0136^ea^, kāle pabbaji santike;</p>
              <p>[22]Arahattaṃ pāpuṇiṃsu, chaḷabhiññāguṇaṃ ubho’’ti.</p>
              <p>[03]Keci pana evaṃ vadanti ‘‘kontā nāma kaṭṭhavāhanarañño vaṃse jātā ekā rājadhītā. Taṃ garuḷayantena araññagataṃ eko vanacarako ānetvā tāya saddhiṃ saṃvāsaṃ kappesi. Sā tassa ubho putte vijāyi. Tatrāyaṃ jeṭṭhako mātunāmena kontaputto nāma jāto’’ti. Kaṭṭhavāhanarañño kira nagare sabbepi vibhavasampannā nadīpabbatakīḷādīsu garuḷasakuṇasadisaṃ yantaṃ kāretvā kaṭṭhavāhanarājā viya garuḷavāhanena vicaranti.</p>
              <p>[03]^b^Byādhipaṭikammatthaṃ bhikkhācāravattena āhiṇḍanto pasatamattaṃ sappiṃ alabhitvā^eb^ti tadā kira jeṭṭhassa kontaputtatissattherassa kucchivāto samuṭṭhāsi. Taṃ bāḷhāya dukkhavedanāya pīḷitaṃ kaniṭṭho sumitto nāma thero disvā ‘‘kimettha, bhante, laddhuṃ vaṭṭatī’’ti pucchi. Tissatthero, ‘‘āvuso, pasatamattaṃ sappiṃ laddhuṃ vaṭṭatī’’ti vatvā rañño nivedanaṃ tassa gilānapaccayaṃ pacchābhattaṃ sappiatthāya caraṇañca paṭikkhipitvā ‘‘bhikkhācāravelāyameva piṇḍāya carantena tayā yadi sakkā laddhuṃ, evaṃ vicaritvā yaṃ laddhaṃ, taṃ āharā’’ti āha. Kaniṭṭhopi vuttanayeneva bhikkhācāravattena caranto pasatamattampi sappiṃ nālattha. So pana kucchivāto balavataro sappighaṭasatenapi vūpasametuṃ asakkuṇeyyo ahosi. Thero teneva byādhibalena kālamakāsi. Keci pana ‘‘vicchikanāmakena kīṭavisena ḍaṭṭho thero tassa visavegena adhimattāya ^a^V1.0122^ea^ dukkhavedanāya samannāgato taṃ vūpasametuṃ vuttanayeneva pasatamattaṃ sappiṃ alabhitvā parinibbuto’’ti vadanti. Vuttañhetaṃ ^b^mahāvaṃse^eb^ –</p>
              <p>[21]‘‘Pāde kīṭavisenāsi, ḍaṭṭho jeṭṭho savedano;</p>
              <p>[22]Āha puṭṭho kaniṭṭhena, bhesajjaṃ pasataṃ ghataṃ.</p>
              <p>[21]‘‘Rañño nivedanaṃ thero, gilānapaccayepi ca;</p>
              <p>[22]Sappiatthañca caraṇaṃ, pacchābhattaṃ paṭikkhipi.</p>
              <p>[21]‘‘Piṇḍāya ^a^M1.0137^ea^ ce caraṃ sappiṃ, labhase tvaṃ tamāhara;</p>
              <p>[22]Iccāha tissatthero so, sumittaṃ theramuttamaṃ.</p>
              <p>[21]‘‘Piṇḍāya caratā tena, na laddhaṃ pasataṃ ghataṃ;</p>
              <p>[22]Sappikumbhasatenāpi, byādhi jāto asādhiyo.</p>
              <p>[21]‘‘Teneva byādhinā thero, patto āyukkhayantikaṃ;</p>
              <p>[22]Ovaditvappamādena, nibbātuṃ mānasaṃ akā.</p>
              <p>[21]‘‘Ākāsamhi nisīditvā, tejodhātuvasena so;</p>
              <p>[22]Yathāruci adhiṭṭhāya, sarīraṃ parinibbuto.</p>
              <p>[21]‘‘Jālā sarīrā nikkhamma, nimaṃsachārikaṃ ḍahi;</p>
              <p>[22]Therassa sakalaṃ kāyaṃ, aṭṭhikāni tu no ḍahī’’ti.</p>
              <p>[03]^b^Appamādena ovaditvā^eb^ti ‘‘amhādisānampi evaṃ paccayā dullabhā, tumhe labhamānesu paccayesu appamajjitvā samaṇadhammaṃ karothā’’ti evaṃ appamādena ovaditvā. ^b^Pallaṅkenā^eb^ti samantato ūrubaddhāsanena. Itthambhūtalakkhaṇe cetaṃ karaṇavacanaṃ. ^b^Tejodhātuṃ samāpajjitvā^eb^ti tejodhātukasiṇārammaṇaṃ jhānaṃ samāpajjitvā. ^b^Therassa sakkāraṃ katvā^eb^ti therassa dhātusakkāraṃ katvā. ^b^Catūsu dvāresu pokkharaṇiyo kārāpetvā bhesajjassa pūrāpetvā^eb^ti ekasmiṃ dvāre catasso pokkharaṇiyo ^a^V1.0123^ea^ kārāpetvā tattha ekaṃ pokkharaṇiṃ sappissa pūrāpetvā ekaṃ madhuno, ekaṃ phāṇitassa, ekaṃ sakkarāya pūrāpesi. Sesadvāresupi evameva kārāpesīti vadanti.</p>
              <p>[03]^b^Sabhāyaṃ satasahassa^eb^nti nagaramajjhe vinicchayasālāyaṃ satasahassaṃ. Iminā sakalanagarato samuṭṭhitaṃ āyaṃ nidasseti. ^b^Pañcasatasahassāni rañño uppajjantī^eb^ti ca raṭṭhato uppajjanakaṃ āyaṃ ṭhapetvā vuttaṃ. ^b^Tato^eb^ti yathāvuttapañcasatasahassato. ^b^Nigrodhattherassa devasikaṃ satasahassaṃ visajjesī^eb^ti kathaṃ pana therassa satasahassaṃ visajjesi? Rājā kira divasassa tikkhattuṃ sāṭake parivattento ‘‘therassa cīvaraṃ nīta’’nti pucchitvā ‘‘āma nīta’’nti sutvāva parivatteti. Theropi divasassa tikkhattuṃ ticīvaraṃ parivatteti. Tassa hi ticīvaraṃ hatthikkhandhe ṭhapetvā pañcahi ca ^a^M1.0138^ea^ gandhasamuggasatehi pañcahi ca mālāsamuggasatehi saddhiṃ pātova āharīyittha, tathā divā ceva sāyañca. Theropi na bhaṇḍikaṃ bandhitvā ṭhapesi, sampattasabrahmacārīnaṃ adāsi. Tadā kira jambudīpe bhikkhusaṅghassa yebhuyyena nigrodhattherasseva santakaṃ cīvaraṃ ahosi. Evaṃ therassa divase divase satasahassaṃ visajjesi. ^b^Uḷāro lābhasakkāro^eb^ti ettha labbhati pāpuṇīyatīti lābho, catunnaṃ paccayānametaṃ adhivacanaṃ. Sakkaccaṃ kātabbo dātabboti sakkāro, cattāro paccayāyeva. Paccayā eva hi paṇītapaṇītā sundarasundarā abhisaṅkharitvā katā ‘‘sakkāro’’ti vuccanti. Atha vā parehi kātabbagāravakiriyā pupphādīhi pūjā vā sakkāro.</p>
              <p>[03]^b^Diṭṭhigatānī^eb^ti ettha diṭṭhiyeva diṭṭhigataṃ ‘‘gūthagataṃ muttagataṃ (ma. ni. 2.119), saṅkhāragata’’ntiādīsu (mahāni. 41) viya. Gantabbābhāvato vā diṭṭhiyā gatamattaṃ diṭṭhigataṃ, diṭṭhiyā gahaṇamattanti attho. Diṭṭhippakāro vā diṭṭhigataṃ, diṭṭhibhedoti vuttaṃ hoti. Lokiyā hi vidhayuttagatappakārasadde samānatthe icchanti. ^b^Na kho panetaṃ sakkā imesaṃ majjhe vasantena vūpasametu^eb^nti tesañhi majjhe vasanto tesuyeva antogadhattā ādeyyavacano na hoti, tasmā evaṃ cintesi. Tadā tasmiṃ ṭhāne vasantassa sukhavihārābhāvato taṃ pahāya icchitabbasukhavihāramattaṃ gahetvā vuttaṃ ^b^‘‘attanā phāsukavihārena viharitukāmo’’^eb^ti. ^b^Ahogaṅgapabbata^eb^nti evaṃnāmakaṃ pabbataṃ. ^b^Dhammena vinayena satthusāsanenā^eb^ti ettha ^b^dhammo^eb^ti bhūtaṃ vatthu. ^b^Vinayo^eb^ti codanā sāraṇā ca. ^b^Satthusāsana^eb^nti ñattisampadā anusāvanasampadā ca, tasmā bhūtena vatthunā codetvā sāretvā ñattisampadāya anusāvanasampadāya ca ukkhepanīyādikammavasena niggayhamānāpīti vuttaṃ hoti. ^b^Abbudaṃ^eb^ thenanaṭṭhena, ^b^malaṃ^eb^ kiliṭṭhabhāvakaraṇaṭṭhena, ^b^kaṇṭakaṃ^eb^ vijjhanaṭṭhena. ^b^Aggiṃ paricarantī^eb^ti aggihuttakā viya aggiṃ pūjenti ^a^V1.0124^ea^. ^b^Pañcātape tappantī^eb^ti catūsu ṭhānesu aggiṃ katvā majjhe ṭhatvā sūriyātapena tappanti. ^b^Ādiccaṃ anuparivattantī^eb^ti udayakālato pabhuti sūriyaṃ olokayamānā yāvatthaṅgamanā sūriyābhimukhāva parivattanti. ^b^Vobhindissāmāti paggaṇhiṃsū^eb^ti vināsessāmāti ussāhamakaṃsu. ^b^Avisahanto^eb^ti asakkonto.</p>
              <p>[03]^b^Sattadivasena^eb^^a^M1.0139^ea^^b^rajjaṃ sampaṭicchā^eb^ti sattadivase rajjasukhaṃ tāva anubhava. ^b^Tamatthaṃ saññāpesī^eb^ti kukkuccāyitamatthaṃ bodhesi. Kathaṃ saññāpesīti āha ^b^‘‘so kirā’’^eb^tiādi. ^b^Cittarūpa^eb^nti cittānurūpaṃ, yathākāmanti vuttaṃ hoti. ^b^Kissā^eb^ti kena kāraṇena. ^b^Are tvaṃ nāma paricchinnamaraṇa^eb^nti sattahi divasehi paricchinnamaraṇaṃ. ^b^Vissattho^eb^ti nirāsaṅkacitto, maraṇasaṅkārahito nibbhayoti vuttaṃ hoti. ^b^Assāsapassāsanibaddhaṃ maraṇaṃ pekkhamānā^eb^ti ‘‘aho vatāhaṃ tadantaraṃ jīveyyaṃ, yadantaraṃ assasitvā passasāmi passasitvā vā assasāmi, bhagavato sāsanaṃ manasi kareyyaṃ, bahu vata me kataṃ assā’’ti evaṃ maraṇassatiyā anuyuñjanato assāsapassāsappavattikālapaṭibaddhaṃ maraṇaṃ pekkhamānā. Tattha ^b^assāso^eb^ti bahinikkhamananāsavāto. ^b^Passāso^eb^ti antopavisanavāto. Vuttavipariyāyenapi vadanti.</p>
              <p>[03]^b^Migavaṃ nikkhamitvā^eb^ti migamāraṇatthāya ‘‘araññe migapariyesanaṃ carissāmī’’ti nikkhamitvā. Tattha ^b^migava^eb^nti migānaṃ vānanato hesanato bādhanato ‘‘migava’’nti laddhasamaññaṃ migavaṃ. ^b^Yonakamahādhammarakkhitatthera^eb^nti yonakavisaye jātaṃ idhāgantvā pabbajitaṃ dhammarakkhitanāmadheyyaṃ mahātheraṃ. ^b^Hatthināgenā^eb^ti mahāhatthinā. Mahantapariyāyopi hi nāgasaddoti vadanti. Ahināgādito vā visesanatthaṃ ‘‘hatthināgenā’’ti vuttaṃ. ^b^Tassāsayaṃ^eb^ tassa ajjhāsayaṃ. ^b^Tassa passantassevā^eb^ti anādare sāmivacanaṃ, tasmiṃ passanteyevāti attho. ^b^Ākāse uppatitvā^eb^ti ettha ayaṃ vikubbaniddhi na hotīti gihissapi imaṃ iddhipāṭihāriyaṃ dassesi. Sā hi ‘‘pakativaṇṇaṃ vijahitvā kumārakavaṇṇaṃ vā dasseti nāgavaṇṇaṃ vā, vividhampi senābyūhaṃ dassetī’’ti evaṃ āgatā iddhi pakativaṇṇavijahanavikāravasena pavattattā vikubbaniddhi nāma. Adhiṭṭhāniddhiyā pana paṭikkhepo natthi. Tathā ca vakkhati ^b^khuddakavatthukkhandhakavaṇṇanāyaṃ^eb^ (cūḷava. aṭṭha. 252) ‘‘iddhipāṭihāriyanti ettha vikubbaniddhipāṭihāriyaṃ paṭikkhittaṃ, adhiṭṭhāniddhi pana appaṭikkhittāti veditabbā’’ti. ^b^Laggetvā^eb^ti ākāse kāyabandhanaṃ pasāretvā tattha cīvaraṃ laggetvā.</p>
              <p>[03]^b^Chaṇavesa^eb^nti ^a^M1.0140^ea^ tuṭṭhijananavesaṃ, ussavavesanti attho. ^b^Paṭiyādesu^eb^nti ‘‘āgatakāle cīvarādīnaṃ ^a^V1.0125^ea^ pariyesanaṃ bhāriya’’nti paṭhamameva pattacīvarāni sampādesuṃ. ^b^Padhānaghara^eb^nti bhāvanānuyogavasena vīriyārambhassa anurūpaṃ vivittasenāsanaṃ. ^b^Sopī^eb^ti rañño bhāgineyyaṃ sandhāya vuttaṃ. ^b^Anupabbajito^eb^ti uḷāravibhavena khattiyajanena anugantvā pabbajito. ^b^Gantvā^eb^ti iddhiyā gantvā. ^b^Kusalādhippāyo^eb^ti manāpajjhāsayo. ^b^Dveḷhakajāto^eb^ti ‘‘ime bhikkhū na ekamaggena kathentī’’ti saṃsayamāpanno. ^b^Ekekaṃ bhikkhusahassaparivāra^eb^nti ekekassa ekekasahassaparicchinnaṃ bhikkhuparivārañca. ^b^Gaṇhitvā āgacchathā^eb^ti vuttepi ‘‘sāsanaṃ paggaṇhituṃ samattho’’ti vuttattā therā bhikkhū ‘‘dhammakamma’’nti maññamānā gatā. Īdisesu hi ṭhānesu kukkuccaṃ na kātabbaṃ. Kappiyasāsanañhetaṃ na gihikammapaṭisaṃyuttaṃ. ^b^Thero nāgacchī^eb^ti kiñcāpi ‘‘rājā pakkosatī’’ti vuttepi dhammakammatthāya āgantuṃ vaṭṭati, dvikkhattuṃ pana pesitepi na āgato kira. Thero hi sabbattha vikhyātavasena sambhāvanuppattito sambhāvitassa ca uddhaṃ kattabbakiccasiddhito asāruppavacanalesena na āgacchīti. ^b^Mahallako nu kho bhante thero^eb^ti kiñcāpi rājā theraṃ diṭṭhapubbo, nāmaṃ pana sallakkhetuṃ asakkonto evaṃ pucchīti vadanti. ^b^Vayha^eb^nti upari maṇḍapasadisaṃ padaracchannaṃ, sabbapaliguṇṭhimaṃ vā chādetvā kataṃ sakaṭavisesaṃ vayhanti vadanti. ^b^Nāvāsaṅghāṭaṃ bandhitvā^eb^ti ettha ^b^nāvā^eb^ti poto. So hi orato pāraṃ patati gacchatīti poto, satte netīti nāvāti ca vuccati. Ekato saṅghaṭitā nāvā nāvāsaṅghāṭaṃ, tathā taṃ bandhitvāti attho.</p>
              <p>[03]Sāsanapaccatthikānaṃ bahubhāvato āha ^b^‘‘ārakkhaṃ saṃvidhāyā’’^eb^ti. ^b^Ya^eb^nti yasmā, yena kāraṇenāti attho. ‘‘Āguṃ na karotīti nāgo’’ti (cūḷava. mettagūmāṇavapūcchāniddesa 27) vacanato pāpakaraṇābhāvato samaṇo idha nāgo nāmāti maññamānā ^b^‘‘eko taṃ mahārāja samaṇanāgo dakkhiṇahatthe gaṇhissatī’’^eb^ti byākariṃsu. ^b^Abbāhiṃsū^eb^ti ākaḍḍhiṃsu. ‘‘Rañño hatthaggahaṇaṃ līḷāvasena kataṃ viya hotīti kasmātiādicodanaṃ kata’’nti vadanti. ^b^Bāhirato^eb^ti uyyānassa bāhirato. Passantānaṃ atidukkaraṃ hutvā paññāyatīti āha ^b^‘‘padesapathavīkampanaṃ dukkara’’^eb^nti. Adhiṭṭhāne panettha visuṃ dukkaratā nāma natthi. ^b^Sīmaṃ akkamitvā^eb^ti antosīmaṃ sīmāya ^a^M1.0141^ea^ abbhantaraṃ akkamitvā. ^b^Abhiññāpādaka^eb^nti abhiññāya patiṭṭhābhūtaṃ. Vikubbaniddhiyā eva paṭikkhittattā pathavīcalanaṃ adhiṭṭhahi. ^b^Rathassa antosīmāya ṭhito pādova calī^eb^ti ettha ^b^pādo^eb^ti rathacakkaṃ sandhāya vuttaṃ. Tañhi rathassa gamanakiccasādhanato pādasadisattā idha ‘‘pādo’’ti vuttaṃ. ^b^Sakkhatī^eb^ti sakkhissati. ^b^Etamattha^eb^nti vinā cetanāya pāpassa asambhavasaṅkhātaṃ atthaṃ. ^b^Cetanāha^eb^nti ettha ‘‘cetanaṃ aha’’nti padacchedo kātabbo. ^b^Cetayitvā^eb^ti cetanaṃ pavattayitvā. ^b^Dīpakatittiro^eb^ti attano nisinnabhāvassa dīpanato evaṃladdhanāmo ^a^V1.0126^ea^ tittiro. Yaṃ araññaṃ netvā sākuṇiko tassa saddena āgatāgate tittire gaṇhāti.</p>
              <p>[03]^b^Tāpasaṃ pucchī^eb^ti atīte kira ekasmiṃ paccantagāme eko sākuṇiko ekaṃ dīpakatittiraṃ gahetvā suṭṭhu sikkhāpetvā pañjare pakkhipitvā paṭijaggati. So taṃ araññaṃ netvā tassa saddena āgatāgate tittire gaṇhāti. Tittiro ‘‘maṃ nissāya bahū mama ñātakā nassanti, mayhetaṃ pāpa’’nti nissaddo ahosi. So tassa nissaddabhāvaṃ ñatvā veḷupesikāya taṃ sīse paharati. Tittiro dukkhāturatāya saddaṃ karoti. Evaṃ so sākuṇiko taṃ nissāya tittire gahetvā jīvikaṃ kappesi. Atha so tittiro cintesi ‘‘ime marantūti mayhaṃ cetanā natthi, paṭicca kammaṃ pana maṃ phusati. Mayi saddaṃ akaronte hi ete nāgacchanti, karonteyevāgacchanti, āgatāgate ayaṃ gahetvā jīvitakkhayaṃ pāpeti, atthi nu kho ettha mayhaṃ pāpaṃ, natthī’’ti. So tato paṭṭhāya ‘‘ko nu kho me imaṃ kaṅkhaṃ chindeyyā’’ti tathārūpaṃ paṇḍitaṃ upadhārento carati. Athekadivasaṃ so sākuṇiko bahuke tittire gahetvā pacchiṃ pūretvā ‘‘pānīyaṃ pivissāmī’’ti bodhisattassa tāpasapabbajjāya pabbajitvā jhānābhiññāyo nibbattetvā araññe vasantassa assamaṃ gantvā taṃ pañjaraṃ bodhisattassa santike ṭhapetvā pānīyaṃ pivitvā vālikātale nipanno niddaṃ okkami. Tittiro tassa niddamokkantabhāvaṃ ñatvā ‘‘mama kaṅkhaṃ imaṃ tāpasaṃ pucchissāmi, jānanto me kathessatī’’ti pañjare nisinnoyeva –</p>
              <p>[21]‘‘Ñātako no nisinnoti, bahu āgacchate jano;</p>
              <p>[22]Paṭicca kammaṃ phusati, tasmiṃ me saṅkate mano’’ti. (jā. 1.4.75) –</p>
              <p>[07]Tāpasaṃ ^a^M1.0142^ea^ pucchi. Tassattho (jā. aṭṭha. 3.75) – bhante, sacāhaṃ saddaṃ na kareyyaṃ, ayaṃ tittirajano na āgaccheyya, mayi pana saddaṃ karonte ‘‘ñātako no nisinno’’ti ayaṃ bahujano āgacchati, taṃ āgatāgataṃ luddo gahetvā jīvitakkhayaṃ pāpento maṃ paṭicca maṃ nissāya etaṃ pāṇātipātakammaṃ phusati paṭilabhati vindati, tasmiṃ maṃ paṭicca kate pāpe ‘‘mama nu kho etaṃ pāpa’’nti evaṃ me mano saṅkati parisaṅkati kukkuccaṃ āpajjatīti.</p>
              <p>[03]^b^Na paṭicca kammaṃ phusatī^eb^tiādikāya pana tāpasena vuttagāthāya ayamattho – yadi tava pāpakiriyāya mano na padussati, tanninno tappoṇo na hoti, evaṃ sante luddena taṃ paṭicca katampi ^a^V1.0127^ea^ pāpakammaṃ taṃ na phusati na allīyati. Pāpakiriyāya hi appossukkassa nirālayassa bhadrassa parisuddhassa sato tava pāṇātipātacetanāya abhāvā taṃ pāpaṃ na upalimpati, tava cittaṃ na allīyatīti.</p>
              <p>[03]^b^Samayaṃ uggaṇhāpesī^eb^ti attano sammāsambuddhassa laddhiṃ uggaṇhāpesi. ^b^Sāṇipākāraṃ parikkhipāpetvā^eb^ti ettha ^b^sāṇipākāra^eb^nti karaṇatthe upayogavacanaṃ, attānañca therañca yathā te bhikkhū na passanti, evaṃ sāṇipākārena samantato parikkhipāpetvāti attho, sāṇipākāraṃ vā samantato parikkhipāpetvāti evamettha attho gahetabbo. ^b^Sāṇipākārantare^eb^ti sāṇipākārassa abbhantare. ^b^Ekaladdhike^eb^ti samānaladdhike. Kiṃ vadati sīlenāti ^b^kiṃvādī^eb^. Atha vā ko katamo vādo kiṃvādo, so etassa atthīti ^b^kiṃvādī^eb^. Sassataṃ attānañca lokañca vadanti paññapenti sīlenāti ^b^sassatavādino^eb^. Atha vā vadanti etenāti vādo, diṭṭhiyā etaṃ adhivacanaṃ. Sassato vādo sassatavādo, so etesaṃ atthīti ^b^sassatavādino,^eb^ sassatadiṭṭhinoti attho. Atha sassato vādo etesamatthīti kasmā vuttaṃ, tesañhi attā loko ca sassatoti adhippeto, na vādoti? Saccametaṃ. Sassatasahacaritatāya pana vādopi sassatoti vutto yathā ‘‘kuntā pacarantī’’ti. Sassatoti vādo etesanti vā itisaddalopo daṭṭhabbo. Ye rūpādīsu aññataraṃ attāti ca lokoti ca gahetvā taṃ sassataṃ amataṃ niccaṃ dhuvaṃ paññapenti, te sassatavādinoti veditabbā. Vuttañhetaṃ ^b^niddese paṭisambhidāyañca^eb^ –</p>
              <p>[08]‘‘Rūpaṃ ^a^M1.0143^ea^ attā ceva loko ca sassato cāti attānañca lokañca paññapenti. Vedanaṃ… saññaṃ… saṅkhāre… viññāṇaṃ attā ceva loko ca sassato cāti attānañca lokañca paññapentī’’ti.</p>
              <p>[03]Ayañca attho ‘‘rūpaṃ attato samanupassati, vedanaṃ… saññaṃ… saṅkhāre… viññāṇaṃ attato samanupassatī’’ti imissā pañcavidhāya sakkāyadiṭṭhiyā vasena vutto. ‘‘Rūpavantaṃ attāna’’ntiādikāya pana pañcadasavidhāya sakkāyadiṭṭhiyā vasena cattāro cattāro khandhe ‘‘attā’’ti gahetvā tadañño lokoti paññapentīti ayañca attho labbhati. Tathā ekaṃ khandhaṃ ‘‘attā’’ti gahetvā añño attano upabhogabhūto lokoti, sasantatipatite vā khandhe ‘‘attā’’ti gahetvā tadañño lokoti paññapentīti evamettha attho veditabbo. Sattesu saṅkhāresu vā ekaccaṃ sassataṃ etassāti ekaccasassato, ekaccasassatavādo. So etesamatthīti ^b^ekaccasassatikā,^eb^ ekaccasassatavādino. Te duvidhā honti sattekaccasassatikā saṅkhārekaccasassatikāti ^a^V1.0128^ea^. Tattha ‘‘issaro nicco, aññe sattā aniccā’’ti evaṃ pavattavādā ^b^sattekaccasassatikā^eb^ seyyathāpi issaravādā. ‘‘Nicco brahmā, aññe sattā aniccā’’ti evaṃ pavattavādāpi sattekaccasassatikāti veditabbā. ‘‘Paramāṇavo niccā, dviaṇukādayo aniccā’’ti evaṃ pavattavādā ^b^saṅkhārekaccasassatikā^eb^ seyyathāpi kaṇādavādādayo. ‘‘Cakkhādayo aniccā, viññāṇaṃ nicca’’nti evaṃvādinopi saṅkhārekaccasassatikāti veditabbā.</p>
              <p>[03]Nanu ‘‘ekacce dhammā sassatā, ekacce asassatā’’ti etasmiṃ vāde cakkhādīnaṃ asassatabhāvasanniṭṭhānaṃ yathāsabhāvāvabodho eva, tayidaṃ kathaṃ micchādassananti? Ko vā evamāha – ‘‘cakkhādīnaṃ asassatabhāvasanniṭṭhānaṃ micchādassana’’nti, asassatesuyeva pana kesañci dhammānaṃ sassatabhāvābhiniveso idha micchādassanaṃ. Tena pana ekavāre pavattamānena cakkhādīnaṃ asassatabhāvāvabodho vidūsito saṃsaṭṭhabhāvato, visasaṃsaṭṭho viya sabbo sappimaṇḍo sakiccakaraṇāsamatthatāya sammādassanapakkhe ^a^M1.0144^ea^ ṭhapetabbataṃ nārahatīti. Asassatabhāvena nicchitāpi vā cakkhuādayo samāropitajīvasabhāvā eva diṭṭhigatikehi gayhantīti tadavabodhassa micchādassanabhāvo na sakkā nivāretuṃ. Evañca katvā asaṅkhatāya ca saṅkhatāya ca dhātuyā vasena yathākkamaṃ ekacce dhammā sassatā, ekacce asassatāti evaṃ pavatto vibhajjavādopi ekaccasassatavādo āpajjatīti evaṃpakārā codanā anavakāsā hoti aviparītadhammasabhāvasampaṭipattibhāvato. Kāmañcettha purimasassatavādepi asassatānaṃ dhammānaṃ sassatāti gahaṇaṃ visesato micchādassanaṃ, sassatānaṃ pana sassatāti gāho na micchādassanaṃ yathāsabhāvaggahaṇabhāvato. Asassatesuyeva pana kecideva dhammā sassatāti gahetabbadhammesu vibhāgappavattiyā imassa vādassa vādantaratā vuttā. Na cettha samudāyantogadhattā ekadesassa sappadesasassataggāho nippadesasassataggāhe samodhānaṃ gacchatīti sakkā vattuṃ vāditabbisayavisesavasena vādadvayassa pavattattā. Aññe eva hi diṭṭhigatikā ‘‘sabbe dhammā sassatā’’ti abhiniviṭṭhā, aññe ekaccasassatāti saṅkhārānaṃ anavasesapariyādānaṃ ekadesapariggaho ca vādadvayassa paribyattoyevāti.</p>
              <p>[03]^b^Antānantikā^eb^ti ettha amati gacchati ettha sabhāvo osānanti anto, mariyādā. Tappaṭisedhena ananto. Kassa panāyaṃ antānantoti? Lokīyati saṃsāranissaraṇatthikehi diṭṭhigatikehi, lokīyati vā ettha tehi puññāpuññaṃ tabbipāko cāti lokoti saṅkhyaṃ gatassa paṭibhāganimittādisabhāvassa attano. Anto ca ananto ca antānanto ca nevantanānanto cāti antānanto sāmaññaniddesena, ekasesena vā ‘‘nāmarūpapaccayā saḷāyatana’’ntiādīsu ^a^V1.0129^ea^ viya. Antānantasahacarito vādo antānanto yathā ‘‘kuntā pacarantī’’ti. Antānantasannissayo vā yathā ‘‘mañcā ukkuṭṭhiṃ karontī’’ti. So etesamatthīti antānantikā, antānantavādino. ‘‘Antavā ayaṃ loko, ananto ayaṃ loko, antavā ca ayaṃ loko ananto ca, nevāyaṃ loko antavā na panānanto’’ti evaṃ antaṃ vā anantaṃ vā antānantaṃ vā nevantanānantaṃ vā ārabbha pavattavādāti attho. Catubbidhā ^a^M1.0145^ea^ hi antānantavādino antavādī anantavādī antānantavādī nevantanānantavādīti. Tathā hi koci paṭibhāganimittaṃ cakkavāḷapariyantaṃ avaḍḍhetvā taṃ ‘‘loko’’ti gahetvā antasaññī lokasmiṃ hoti. Cakkavāḷapariyantaṃ katvā vaḍḍhitakasiṇe pana anantasaññī hoti. Uddhamadho avaḍḍhetvā pana tiriyaṃ vaḍḍhetvā uddhamadho antasaññī tiriyaṃ anantasaññī hoti. Koci pana yasmā lokasaññito attā adhigatavisesehi mahesīhi kadāci ananto sakkhidiṭṭho anusuyyati, tasmā nevantavā. Yasmā pana tehiyeva kadāci antavā sakkhidiṭṭho anusuyyati, tasmā na pana anantoti evaṃ nevantanānantasaññī lokasmiṃ hoti. Keci pana yadi panāyaṃ attā antavāsiyā, dūradese upapajjamānānussaraṇādikiccanipphatti na siyā. Atha ananto idha ṭhitassa devalokanirayādīsu sukhadukkhānubhavanampi siyā. Sace pana antavā ca ananto ca, tadubhayapaṭisedhadosasamāyogo, tasmā antavā anantoti ca abyākaraṇīyo attāti evaṃ takkanavasena nevantanānantasaññī hotīti vaṇṇayanti.</p>
              <p>[03]Ettha ca yuttaṃ tāva purimānaṃ tiṇṇaṃ vādīnaṃ antañca anantañca antānantañca ārabbha pavattavādattā antānantikattaṃ, pacchimassa pana tadubhayapaṭisedhanavasena pavattavādattā kathaṃ antānantikattanti? Tadubhayapaṭisedhanavasena pavattavādattā eva. Yasmā antānantapāsedhavādopi antānantavisayo eva taṃ ārabbha pavattattā. Etadatthameva hi ārabbha ‘‘pavattavādā’’ti heṭṭhā vuttaṃ, evaṃ santepi yuttaṃ tāva pacchimavādadvayassa antānantikattaṃ, antānantānaṃ vasena ubhayavisayattā etesaṃ vādassa, purimavādadvayassa pana kathaṃ visuṃ antānantikattanti? Upacāravuttiyā. Samuditesu hi antānantavādesu pavattamāno antānantikasaddo tattha niruḷhatāya paccekampi antānantavādīsu pavattati yathā arūpajjhānesu paccekaṃ aṭṭhavimokkhapariyāyo, yathā ca loke sattisayoti.</p>
              <p>[03]^b^Amarāvikkhepikā^eb^ti ettha na marati na upacchijjatīti amarā. Kā sā? ‘‘Evantipi me no, tathātipi me no, aññathātipi me no, notipi me no, no notipi me ^a^V1.0130^ea^ no’’ti (dī. ni. 1.62) evaṃ pavattavādavasena pariyantarahitā diṭṭhigatikassa diṭṭhi ceva vācā ca. ‘‘Evantipi me no’’tiādinā vividho nānappakāro khepo paravādīnaṃ khipanaṃ vikkhepo, amarāya diṭṭhiyā vācāya vā vikkhepo ^a^M1.0146^ea^ amarāvikkhepo, so etesamatthīti amarāvikkhepikā. Atha vā amarāya diṭṭhiyā vācāya vikkhipantīti amarāvikkhepino, amarāvikkhepino eva ^b^amarāvikkhepikā^eb^. Atha vā amarā nāma macchajāti, sā ummujjananimujjanādivasena udake sandhāvamānā gahetuṃ na sakkā, evameva ayampi vādo ekasmiṃ sabhāve anavaṭṭhānato ito cito ca sandhāvati, gāhaṃ na upagacchatīti amarāya vikkhepo viyāti amarāvikkhepoti vuccati. Ayañhi amarāvikkhepiko ‘‘idaṃ kusala’’nti vā ‘‘akusala’’nti vā puṭṭho na kiñci byākaroti. ‘‘Idaṃ kusala’’nti vā puṭṭho ‘‘evantipi me no’’ti vadati. Tato ‘‘kiṃ akusala’’nti vutte ‘‘tathātipi me no’’ti vadati. ‘‘Kiṃ ubhayato aññathā’’tipi vutte ‘‘aññathātipi me no’’ti vadati. Tato ‘‘tividhenapi na hoti, kiṃ te laddhī’’ti vutte ‘‘notipi me no’’ti vadati. Tato ‘‘kiṃ no no te laddhī’’ti vutte ‘‘no notipi me no’’ti vadati. Evaṃ vikkhepameva āpajjati, ekamekasmimpi pakkhe na tiṭṭhati. Tato ‘‘atthi paro loko’’tiādinā puṭṭhopi evameva vikkhipati, na ekasmiṃ pakkhe tiṭṭhati. So vuttappakāro amarāvikkhepo etesamatthīti amarāvikkhepikā.</p>
              <p>[03]Nanu cāyaṃ sabbopi amarāvikkhepiko kusalādayo dhamme paralokatthikādīni ca yathābhūtaṃ anavabujjhamāno tattha tattha pañhaṃ puṭṭho pucchāya vikkhepanamattaṃ āpajjati, tassa kathaṃ diṭṭhigatikabhāvo. Na hi avattukāmassa viya pucchitaṃ ajānantassa vikkhepakaraṇamattena diṭṭhigatikatā yuttāti? Vuccate – na heva kho pucchāya vikkhepakaraṇamattena tassa diṭṭhigatikatā, atha kho micchābhinivesavasena sassatābhinivesato. Micchābhiniviṭṭhoyeva hi puggalo mandabuddhitāya kusalādidhamme paralokatthikādīni ca yāthāvato asampaṭipajjamāno attanā aviññātassa atthassa paraṃ viññāpetuṃ asakkuṇeyyatāya musāvādādibhayena ca vikkhepaṃ āpajjatīti. Tathā ca vuttaṃ ‘‘satteva ucchedadiṭṭhiyo, sesā sassatadiṭṭhiyo’’ti. Atha vā puññapāpānaṃ tabbipākānañca anavabodhena asaddahanena ca tabbisayāya pucchāya vikkhepakaraṇaṃyeva sundaranti khantiṃ ruciṃ uppādetvā abhinivisantassa uppannā visuṃyeva cesā ekā diṭṭhi sattabhaṅgadiṭṭhi viyāti daṭṭhabbaṃ. Tatoyeva ca vuttaṃ ‘‘pariyantarahitā diṭṭhigatikassa diṭṭhi ceva vācā cā’’ti.</p>
              <p>[03]^b^Adhiccasamuppannikā^eb^ti ^a^M1.0147^ea^^a^V1.0131^ea^ ettha adhicca yadicchakaṃ yaṃ kiñci kāraṇaṃ vinā samuppanno attā ca loko cāti dassanaṃ adhiccasamuppannaṃ. Attalokasaññitānañhi khandhānaṃ adhiccuppattiākārārammaṇaṃ dassanaṃ tadākārasannissayavasena pavattito tadākārasahacaritatāya ca adhiccasamuppannanti vuccati yathā ‘‘mañcā ghosanti, kuntā pacarantī’’ti ca. Taṃ etesamatthīti adhiccasamuppannikā.</p>
              <p>[03]^b^Saññīvādā^eb^ti saññī vādo etesamatthīti saññīvādā ‘‘buddhaṃ assa atthīti buddho’’ti yathā. Atha vā saññīti pavatto vādo saññīsahacaraṇanayena. Saññī vādo yesaṃ te saññīvādā. ‘‘Rūpī attā hoti arogo paraṃ maraṇā, saññīti naṃ paññapenti, arūpī attā hoti, rūpī ca arūpī ca attā hoti, neva rūpī nārūpī ca attā hoti. Antavā attā hoti, anantavā attā hoti, antavā ca anantavā ca attā hoti, nevantavā nānantavā attā hoti. Ekattasaññī attā hoti, nānattasaññī attā hoti. Parittasaññī attā hoti, appamāṇasaññī attā hoti. Ekantasukhī attā hoti, ekantadukkhī attā hoti. Sukhadukkhī attā hoti, adukkhamasukhī attā hoti arogo paraṃ maraṇā, saññīti naṃ paññapentī’’ti (dī. ni. 1.76) evaṃ soḷasavidhena vibhattavādānametaṃ adhivacanaṃ.</p>
              <p>[03]^b^Asaññīvādā nevasaññīnāsaññīvādā^eb^ ca saññīvāde vuttanayeneva veditabbā. Kevalañhi ‘‘saññī attā’’ti gaṇhantānaṃ vasena saññīvādā vuttā, ‘‘asaññī’’ti ca ‘‘nevasaññīnāsaññī’’ti ca gaṇhantānaṃ vasena asaññīvādā ca nevasaññīnāsaññīvādā ca vuttāti veditabbā. Tattha asaññīvādā ‘‘rūpī attā hoti arogo paraṃ maraṇā, asaññīti naṃ paññapenti, arūpī attā hoti, rūpī ca arūpī ca attā hoti, neva rūpī nārūpī attā hoti. Antavā attā hoti, anantavā attā hoti, antavā ca anantavā ca attā hoti, nevantavā nānantavā attā hoti arogo paraṃ maraṇā, asaññīti naṃ paññapentī’’ti evaṃ aṭṭhavidhena vibhattā. Nevasaññīnāsaññīvādāpi evameva ‘‘rūpī attā hoti arogo paraṃ maraṇā, nevasaññīnāsaññīti naṃ paññapentī’’tiādinā (dī. ni. 1.82) aṭṭhavidhena vibhattāti veditabbā.</p>
              <p>[03]^b^Ucchedavādā^eb^ti ^a^M1.0148^ea^ ‘‘ayaṃ attā rūpī cātumahābhūtiko mātāpettikasambhavo kāyassa bhedā ucchijjati vinassati, na hoti paraṃ maraṇā’’ti (dī. ni. 1.85) evamādinā nayena pavattaṃ ^a^V1.0132^ea^ ucchedadassanaṃ ucchedo sahacaraṇanayena. Ucchedo vādo yesaṃ te ucchedavādā, ucchedavādo vā etesamatthīti ucchedavādā, ucchedaṃ vadantīti vā ucchedavādā.</p>
              <p>[03]^b^Diṭṭhadhammanibbānavādā^eb^ti ettha diṭṭhadhammo nāma dassanabhūtena ñāṇena upaladdhadhammo, paccakkhadhammoti attho. Tattha tattha paṭiladdhattabhāvassetaṃ adhivacanaṃ. Diṭṭhadhamme nibbānaṃ diṭṭhadhammanibbānaṃ, imasmiṃyeva attabhāve dukkhavūpasamanti attho. Taṃ vadantīti diṭṭhadhammanibbānavādā. Te pana ‘‘yato kho bho ayaṃ attā pañcahi kāmaguṇehi samappito samaṅgībhūto paricāreti, ettāvatā kho bho ayaṃ attā paramadiṭṭhadhammanibbānappatto hotī’’ti (dī. ni. 1.94) evamādinā nayena diṭṭheva dhamme nibbānaṃ paññapenti. Te hi mandhātukāmaguṇasadise mānusake kāmaguṇe, paranimmitavasavattidevarājassa kāmaguṇasadise dibbe ca kāmaguṇe upagatānaṃ diṭṭheva dhamme nibbānappattiṃ vadanti.</p>
              <p>[06]^b^Vibhajjavādī^eb^ti verañjakaṇḍe āgatanayeneva venayikādibhāvaṃ vibhajja vadatīti vibhajjavādī.</p>
              <p>[03]Tattha hi bhagavatā ‘‘ahañhi, brāhmaṇa, vinayāya dhammaṃ desemi rāgassā’’tiādiṃ vatvā ‘‘no ca kho yaṃ tvaṃ sandhāya vadesī’’tiādinā verañjabrāhmaṇassa attano venayikādibhāvo vibhajja vuttoti. Apica somanassādīnaṃ cīvarādīnañca sevitabbāsevitabbabhāvaṃ vibhajja vadatīti ^b^vibhajjavādī,^eb^ sassatucchedavāde vā vibhajja vadatīti vibhajjavādī, ‘‘sassato attā ca loko cā’’tiādīnaṃ ṭhapanīyānaṃ pañhānaṃ ṭhapanato rāgādikhayasaṅkhātassa sassatassa rāgādikāyaduccaritādiucchedassa vacanato vibhajjavādī, sassatucchedabhūte ubho ante anupaggamma majjhimapaṭipadābhūtassa paṭiccasamuppādassa desanato vibhajjavādī, bhagavā. ^b^Parappavādaṃ maddanto^eb^ti tasmiṃ tatiyasaṅgītikāle uppannaṃ vādaṃ, tato paṭṭhāya yāva saddhammantaradhānā āyatiṃ uppajjanakavādañca sandhāya vuttaṃ. Tasmiñhi samāgame ayaṃ thero yāni ca tadā uppannāni vatthūni, yāni ca āyatiṃ uppajjissanti, sabbesampi tesaṃ paṭibāhanatthaṃ ^a^M1.0149^ea^ satthārā dinnanayavaseneva tathāgatena ṭhapitamātikaṃ vibhajanto sakavāde pañca suttasatāni, paravāde pañcāti suttasahassaṃ āharitvā tadā uppannavādassa maddanato parappavādamaddanaṃ āyatiṃ uppajjanakavādānaṃ paṭisedhanalakkhaṇabhāvato āyatiṃ paṭisedhalakkhaṇaṃ kathāvatthuppakaraṇaṃ akāsi.</p>
              <p>[06]Iti samantapāsādikāya vinayaṭṭhakathāya sāratthadīpaniyaṃ</p>
              <p>[06]Tatiyasaṅgītikathāvaṇṇanā samattā.</p>
            </h4>
          </h3>
          <h3>
            <h3n>Ācariyaparamparakathāvaṇṇanā</h3n>
            <h4>
              <h4n> </h4n>
              <p>[03]‘‘Kenābhata’’nti ^a^V1.0133^ea^ imaṃ pañhaṃ visajjentena jambudīpe tāva ācariyaparamparā yāva tatiyasaṅgīti, tāva dassetvā idāni sīhaḷadīpe ācariyaparamparaṃ dassetuṃ ^b^‘‘tatiyasaṅgahato pana uddha’’^eb^ntiādi āraddhaṃ. ^b^Imaṃ dīpa^eb^nti imaṃ tambapaṇṇidīpaṃ. ^b^Kañci kāla^eb^nti kismiñci kāle. ^b^Porāṇā^eb^ti aṭṭhakathācariyā. ^b^Bhaddanāmo^eb^ti bhaddasālatthero. Nāmassa ekadesenapi hi vohāro dissati ‘‘devadatto datto’’ti yathā. Āguṃ na karontīti ^b^nāgā^eb^. Vinayapiṭakaṃ vācayiṃsūti sambandho. ^b^Tambapaṇṇiyā^eb^ti bhummavacanaṃ. ^b^Nikāye pañca vācesu^eb^nti vinayābhidhammavajje dīghanikāyādike pañca nikāye ca vācesuṃ. ^b^Satta ceva pakaraṇe^eb^ti dhammasaṅgaṇīvibhaṅgādike satta abhidhammappakaraṇe ca vācesunti attho. Asani viya siluccaye kilese medhati hiṃsatīti medhā, khippaṃ gahaṇadhāraṇaṭṭhena vā medhā, paññā, sā etassa atthīti ^b^medhāvī. Tipeṭako^eb^ti tīṇi piṭakāni etassa atthīti tipeṭako, tepiṭakoti vuttaṃ hoti, tipiṭakapariyattidharoti attho. Tārakānaṃ rājāti ^b^tārakarājā,^eb^ candimā. ^b^Atirocathā^eb^ti ativiya virocittha. ^b^Pupphanāmo^eb^ti mahāpadumatthero. ^b^Saddhammavaṃsakovido^eb^ti saddhammatantiyā kovido. ^b^Pupphanāmo^eb^ti sumanatthero. ^b^Jambudīpe patiṭṭhito^eb^ti sumanatthero kira ekasmiṃ samaye sīhaḷadīpamhi sāsane osakkamāne jambudīpaṃ gantvā uggaṇhitvā sāsanaṃ anurakkhanto tattheva patiṭṭhāsi. ^b^Maggakovidā^eb^ti saggamaggamokkhamaggesu kovidā.</p>
              <p>[03]^b^Bhāraṃ^eb^^a^M1.0150^ea^^b^katvā^eb^ti tesaṃ tesaṃ bhikkhūnaṃ sāsanaṃ bhāraṃ katvā, paṭibaddhaṃ katvāti attho. ^b^‘‘Te te bhikkhū tattha tattha pesesī’’^eb^ti saṅkhepato vuttamevatthaṃ vitthāretvā dassento āha ^b^‘‘majjhantikattheraṃ kasmīragandhāraraṭṭhaṃ pesesī’’^eb^tiādi. ^b^Mahiṃsakamaṇḍala^eb^nti andhakaraṭṭhaṃ vadanti. ^b^Vanavāsi^eb^nti vanavāsiraṭṭhaṃ. Attā pañcamo etesanti ^b^attapañcamā,^eb^ taṃ taṃ disābhāgaṃ pañca pañceva bhikkhū agamaṃsūti vuttaṃ hoti.</p>
              <p>[03]Idāni tattha tattha gatānaṃ therānaṃ kiccānubhāvaṃ dassetukāmo majjhantikattherassa gataṭṭhāne kiccaṃ tāva dassento ^b^‘‘tena kho pana samayena kasmīragandhāraraṭṭhe’’^eb^tiādimāha. ^b^Karakavassa^eb^nti himapātanakavassaṃ. ^b^Harāpetvā^eb^ti udakoghena harāpetvā. ^b^Aravāḷadahapiṭṭhiya^eb^nti aravāḷadahassa udakapiṭṭhiyaṃ. ^b^Chinnabhinnapaṭadharo^eb^ti satthakena chinnaṃ raṅgena bhinnaṃ vaṇṇavikāramāpannaṃ paṭaṃ dhāretīti chinnabhinnapaṭadharo. Atha vā satthakena chinnānaṃ gihivatthavisabhāgānaṃ kāsāvānaṃ dhāraṇato ^b^chinnabhinnapaṭadharo. Bhaṇḍū^eb^ti muṇḍako. ^b^Kāsāvavasano^eb^ti kāsāvavatthanivattho. ^b^Makkhaṃ asahamāno^eb^ti theraṃ ^a^V1.0134^ea^ paṭicca attano santāne uppannaṃ paresaṃ guṇamakkhanalakkhaṇaṃ makkhaṃ asahamāno sandhāretuṃ adhisahituṃ vūpasametuṃ asakkonto. ^b^Bhiṃsanakānī^eb^ti bheravārammaṇāni. Tāni dassetuṃ ^b^‘‘tato tato bhusā vātā vāyantī’’^eb^tiādimāha. ^b^Bhusā vātā^eb^ti rukkhabhedanapabbatakūṭanipātanasamatthā balavavātā. ^b^Asaniyo phalantī^eb^ti asaniyo bhijjanti, patantīti vuttaṃ hoti. ^b^Paharaṇavuṭṭhiyo^eb^ti anekappakārā āvudhavuṭṭhiyo. ^b^Niddhamathā^eb^ti gahetvā apanetha. ^b^Bhiṃsanaka^eb^nti nāgarājassa kāyikavācasikapayogajanitabhayanimittaṃ vippakāraṃ.</p>
              <p>[03]Me bhayabheravaṃ janetuṃ paṭibalo na assa na bhaveyyāti sambandho. Tattha ^b^bhayabheravaṃ^eb^ nāma khuddānukhuddakaṃ bhayaṃ. Atha vā ^b^bhaya^eb^nti cittutrāsabhayaṃ, paṭighabhayassetaṃ adhivacanaṃ. ^b^Bherava^eb^nti bhayajanakamārammaṇaṃ. ^b^Sacepi tvaṃ mahiṃ sabba^eb^nti sacepi tvaṃ mahānāga sabbaṃ mahiṃ samuddena saha ^b^sasamuddaṃ^eb^ pabbatena saha ^b^sapabbataṃ^eb^ ukkhipitvā ^b^mamūpari^eb^ mayhaṃ sīsopari khipeyyāsīti attho. Me bhayabheravaṃ janetuṃ neva sakkuṇeyyāsīti sambandho. ^b^Aññadatthū^eb^ti ekaṃsena. ^b^Tavevassa vighāto uragādhipā^eb^ti uragānaṃ ^a^M1.0151^ea^ nāgānaṃ adhipati rāja tava eva vighāto dukkhaṃ vihiṃsā assa bhaveyyāti attho.</p>
              <p>[03]^b^Dhammiyā kathāya sandassetvā^eb^tiādīsu taṅkhaṇānurūpāya dhammadesanāya diṭṭhadhammasamparāyikaṃ atthaṃ sandassetvā kusale dhamme ^b^samādapetvā^eb^ gaṇhāpetvā tattha ca naṃ ^b^samuttejetvā^eb^ saussāhaṃ katvā tāya ca saussāhatāya aññehi ca vijjamānaguṇehi ^b^sampahaṃsetvā^eb^ tosetvāti attho. Therena kataṃ nāgānusāsanaṃ dassento ^b^‘‘athāyasmā’’^eb^tiādimāha. Tattha ^b^ito uddhaṃ yathā pure^eb^ti yathā tumhe ito pure saddhammasavanuppattivirahitakāle parassa kodhaṃ uppādayittha, idāni ito paṭṭhāya uddhaṃ anāgate kodhañca mā janayittha, vijātamātuyāpi putte sinehacchedanaṃ sabbavināsamūlakaṃ sassaghātakañca mā karitthāti attho. ^b^Sukhakāmā hi pāṇino^eb^ti ettha ^b^hi^eb^-saddo kāraṇopadese, yasmā sabbe sattā sukhakāmā, tasmā hitasukhaupacchedakaraṃ sassaghātañca mā karothāti vuttaṃ hoti.</p>
              <p>[03]^b^Yathānusiṭṭha^eb^nti yaṃ yaṃ anusiṭṭhaṃ yathānusiṭṭhaṃ, anusiṭṭhaṃ anatikkamma vā yathānusiṭṭhaṃ, therena dinnovādaṃ anatikkammāti vuttaṃ hoti. ^b^Dhammābhisamayo ahosī^eb^ti paṭhamamaggaphalādhigamo ahosīti vadanti. ^b^Kulasatasahassa^eb^nti iminā purisānaṃ satasahassaṃ dasseti. ^b^Kasmīragandhārā^eb^ti kasmīragandhāraraṭṭhavāsino. ^b^Kāsāvapajjotā^eb^ti bhikkhūnaṃ nivatthapārutakāsāvavatthehi obhāsitā. ^b^Isivātapaṭivātā^eb^ti ^a^V1.0135^ea^ bhikkhūnaṃ nivāsanapārupanavātena ceva hatthapādānaṃ samiñjanapasāraṇādivātena ca samantato bījiyamānā ahesuṃ. ^b^Duṭṭha^eb^nti kupitaṃ. ^b^Bandhanā^eb^ti saṃsārabandhanato.</p>
              <p>[03]^b^Dhammacakkhu^eb^nti heṭṭhāmaggattaye ñāṇaṃ. Keci panettha ‘‘paṭhamamaggañāṇameva te paṭilabhiṃsū’’ti vadanti. ^b^Codetvā devadūtehī^eb^ti (ma. ni. aṭṭha. 3.263 ādayo) ^b^devadūtasuttantadesanā^eb^vasena (ma. ni. 3.261 ādayo) daharakumāro jarājiṇṇasatto gilānasatto kammakāraṇā kammakāraṇikā vā matasattoti imehi pañcahi devadūtehi codetvā ovaditvā, saṃvegaṃ uppādetvāti attho. Daharakumārādayo ^a^M1.0152^ea^ hi tattha ‘‘devadūtā’’ti vuccanti. Tathā hi daharakumāro atthato evaṃ vadati nāma ‘‘passatha bho mayhampi tumhākaṃ viya hatthapādā atthi, sake panamhi muttakarīse palipanno, attano dhammatāya uṭṭhahitvā nahāyituṃ na sakkomi, ‘ahaṃ kiliṭṭho, nahāpetha ma’nti vattumpi na sakkomi, jātitomhi aparimuttatāya ediso jāto, na kho panāhameva, tumhepi jātito aparimuttāva. Yatheva hi mayhaṃ, evaṃ tumhākampi jāti āgamissati, iti tassā pure āgamanāva kalyāṇaṃ karothā’’ti. Tenesa devadūto nāma jāto.</p>
              <p>[03]Jarājiṇṇasattopi atthato evaṃ vadati nāma ‘‘passatha bho ahampi tumhe viya taruṇo ahosiṃ ūrubalabāhubalajavasampanno, tassa me tā balajavasampattiyo antarahitā, hatthapādā hatthapādakiccañca na karonti, jarāyamhi aparimuttatāya ediso jāto, na kho panāhameva, tumhepi jarāya aparimuttāva. Yatheva hi mayhaṃ, evaṃ tumhākampi jarā āgamissati, iti tassā pure āgamanāva kalyāṇaṃ karothā’’ti. Tenesa devadūto nāma jāto.</p>
              <p>[03]Gilānasattopi atthato evaṃ vadati nāma ‘‘passatha bho ahampi tumhe viya nirogo ahosiṃ, somhi etarahi byādhinā abhihato sake muttakarīse palipanno, uṭṭhātumpi na sakkomi, vijjamānāpi me hatthapādā hatthapādakiccaṃ na karonti, byādhitomhi aparimuttatāya ediso jāto, na kho panāhameva, tumhepi byādhito aparimuttāva. Yatheva hi mayhaṃ, evaṃ tumhākampi byādhi āgamissati, iti tassa pure āgamanāva kalyāṇaṃ karothā’’ti. Tenesa devadūto nāma jāto.</p>
              <p>[03]Kammakāraṇā kammakāraṇikā vā catuttho devadūtoti veditabbā. Tattha kammakāraṇapakkhe dvattiṃsa tāva kammakāraṇā atthato evaṃ vadanti nāma ‘‘mayaṃ nibbattamānā na rukkhe vā pāsāṇe ^a^V1.0136^ea^ vā nibbattāma, tumhādisānaṃ sarīre nibbattāma, iti amhākaṃ pure nibbattitova kalyāṇaṃ karothā’’ti. Tenetā devadūtā nāma jātā. Kammakāraṇikāpi atthato evaṃ vadanti nāma ‘‘mayaṃ dvattiṃsa kammakāraṇā karontā na rukkhādīsu ^a^M1.0153^ea^ karoma, tumhādisesu sattesuyeva karoma, iti amhākaṃ tumhesu pure kammakāraṇākāraṇatova kalyāṇaṃ karothā’’ti. Tenetepi devadūtā nāma jātā.</p>
              <p>[03]Matakasattopi atthato evaṃ vadati nāma ‘‘passatha bho maṃ āmakasusāne chaḍḍitaṃ uddhumātakādibhāvaṃ pattaṃ, maraṇatomhi aparimuttatāya ediso jāto, na kho panāhameva, tumhepi maraṇato aparimuttāva. Yatheva hi mayhaṃ, evaṃ tumhākampi maraṇaṃ āgamissati, iti tassa pure āgamanāva kalyāṇaṃ karothā’’ti. Tenesa devadūto nāma jāto. Tasmā daharakumārādayo ettha ‘‘devadūtā’’ti veditabbā.</p>
              <p>[03]^b^Anamataggiya^eb^nti anamataggasaṃyuttaṃ (saṃ. ni. 2.124). ^b^Dhammāmataṃ pāyesī^eb^ti lokuttaradhammāmataṃ pānaṃ paṭilābhakaraṇavasena pāyesīti attho. ^b^Samadhikānī^eb^ti sahādhikāni. Sahattho hettha saṃsaddo. ^b^Isī^eb^ti sīlakkhandhādayo dhammakkhandhe esi gavesi pariyesīti isīti vuccati. ^b^Pañca raṭṭhānī^eb^ti pañcavidhacīnaraṭṭhāni. Himavantaṃ gantvā dhammacakkappavattanaṃ pakāsento yakkhasenaṃ pasādayīti yojetabbaṃ.</p>
              <p>[03]^b^Tena ca samayenā^eb^ti tasmiṃ samaye tesaṃ gamanato pubbabhāgakāle. ^b^Laddhaṃ bhavissatī^eb^ti vessavaṇasantikā laddhaṃ bhavissati. ^b^Vegasā^eb^ti vegena. ^b^Samantato ārakkhaṃ ṭhapesī^eb^ti ‘‘ito paṭṭhāya mā pavisantū’’ti adhiṭṭhānavasena samantā ārakkhaṃ ṭhapesi. ^b^Aḍḍhuḍḍhāni sahassānī^eb^ti aḍḍhena catutthāni aḍḍhuḍḍhāni, atirekapañcasatāni tīṇi sahassānīti vuttaṃ hoti. ^b^Diyaḍḍhasahassa^eb^nti aḍḍhena dutiyaṃ diyaḍḍhaṃ, atirekapañcasataṃ ekaṃ sahassanti attho. ^b^Soṇuttarā^eb^ti soṇo ca uttaro ca soṇuttarā. ^b^Niddhametvānā^eb^ti palāpetvāna. ^b^Adesisu^eb^nti adesayuṃ.</p>
              <p>[03]^b^Ajjhiṭṭho^eb^ti āṇatto. ^b^Puna dānī^eb^ti ettha ^b^dānī^eb^ti nipātamattaṃ, puna āgaccheyyāma vā na vāti attho. ^b^Rājagahanagaraparivattakenā^eb^ti rājagahanagaraṃ parivajjetvā tato bahi taṃ padakkhiṇaṃ katvā gatamaggena gamanena vā. Idāni theramātuyā veṭisanagare nivāsakāraṇaṃ dassetuṃ tassa nagarassa tassā jātibhūmibhāvaṃ therassa ca aṭṭhuppattiṃ dassento ^b^‘‘asoko kira kumārakāle’’^eb^tiādimāha.</p>
              <p>[03]Ayaṃ ^a^M1.0154^ea^^a^V1.0137^ea^ panettha anupubbikathā – pubbe kira moriyavaṃse jātassa candaguttassa nāma rañño putto bindusāro nāma kumāro pitu accayena pāṭaliputtamhi nagare rājā ahosi. Tassa dve puttā saudariyā ahesuṃ, tesaṃ ekūnasatamattā vemātikabhātaro ahesuṃ. Rājā pana tesaṃ sabbajeṭṭhakassa asokakumārassa uparajjaṭṭhānañca avantiraṭṭhañca datvā athekadivasaṃ attano upaṭṭhānaṃ āgataṃ disvā ‘‘tāta, uparāja, tava raṭṭhaṃ gantvā tattha ujjenīnagare vasāhī’’ti āṇāpesi. So pitu vacanena taṃ ujjeniṃ gacchanto antarāmagge veṭisagirinagare veṭisanāmakassa seṭṭhissa ghare nivāsaṃ upagantvā tassa seṭṭhissa dhītaraṃ lakkhaṇasampannaṃ yobbanappattaṃ veṭisagiriṃ nāma kumāriṃ disvā tāya paṭibaddhacitto mātāpitūnaṃ kathāpetvā taṃ tehi dinnaṃ paṭilabhitvā tāya saddhiṃ saṃvāsaṃ kappesi. Sā tena saṃvāsena sañjātagabbhā hutvā tato ujjeniṃ nītā mahindakumāraṃ janayi. Tato vassadvaye atikkante saṅghamittañca dhītaraṃ upalabhitvā uparājena saddhiṃ tattha vasati. Uparājassa pana pitā bindusāro maraṇamañce nipanno puttaṃ asokakumāraṃ saritvā taṃ pakkosāpetuṃ ujjeniṃ manusse pesesi. Te tato ujjeniṃ gantvā asokassa taṃ pavattiṃ ārocesuṃ. Tesaṃ vacanena so pitu santikaṃ turitagamanenāgacchanto antarāmagge veṭisagirinagaramhi puttadāre ṭhapetvā pitu santakaṃ pāṭaliputtanagaraṃ gantvā gatasamanantarameva kālakatassa pituno sarīrakiccaṃ kārāpetvā tato ekūnasatamatte vemātikabhātaro ca ghātāpetvā vihatakaṇṭako hutvā tattha chattaṃ ussāpetvā abhisekaṃ gaṇhi. Tadāpi theramātā dārake rañño santikaṃ pesetvā sayaṃ tattheva veṭisagirinagare vasi. Tena vuttaṃ ^b^‘‘sā tassa mātā tena samayena ñātighare vasī’’^eb^ti.</p>
              <p>[03]^b^Āropesī^eb^ti paṭipādesi. ^b^Amhākaṃ idha kattabbakiccaṃ niṭṭhita^eb^nti mātu dassanassa katabhāvaṃ sandhāyāha. ^b^Anubhavatu tāva me pitarā pesitaṃ abhiseka^eb^ntiādīsu abhisekapesanādikathā vitthārena uttarato āvi bhavissati. ^b^Chaṇattha^eb^nti chaṇanimittaṃ, chaṇahetūti attho, sayaṃ chaṇakīḷaṃ akātukāmoti vuttaṃ hoti. Tadā kira devānaṃpiyatisso jeṭṭhamūlamāsapuṇṇamiyaṃ nakkhattaṃ ghosāpetvā ‘‘salilakīḷāchaṇaṃ ^a^M1.0155^ea^ karothā’’ti amacce āṇāpetvā sayaṃ migavaṃ kīḷitukāmo missakapabbataṃ agamāsi. ^b^Missakapabbata^eb^nti paṃsupāsāṇamissakattā evaṃladdhanāmaṃ pabbataṃ. ^b^Diṭṭhasacco^eb^ti anāgāmimaggena paṭividdhasacco, anāgāmiphalaṃ pattoti vuttaṃ hoti. So kira therena attano mātudeviyā desitaṃ dhammaṃ sutvā anāgāmiphalaṃ sacchākāsi, so ca therassa bhāgineyyoti veditabbo. Tathā hi therassa mātudeviyā bhaginī tassā dhītā, tassā ayaṃ putto. Vuttañhetaṃ ^b^mahāvaṃse^eb^ –</p>
              <p>[21]‘‘Deviyā ^a^V1.0138^ea^ bhaginī dhītu, putto bhaṇḍukanāmako;</p>
              <p>[27]Therena deviyā dhammaṃ, sutvā desitameva tu;</p>
              <p>[22]Anāgāmiphalaṃ patvā, vasi therassa santike’’ti.</p>
              <p>[03]^b^Sammāsambuddhena ca tumhe byākatā^eb^ti bodhimūle eva buddhacakkhunā lokaṃ voloketvā tambapaṇṇidīpaṃ disvā anāgate tassa dīpassa sampattiṃ diṭṭhena sammāsambuddhena ‘‘anāgate mahindo nāma bhikkhu tambapaṇṇidīpaṃ pasādessatī’’ti tumhe byākatā. Tattha ^b^tambapaṇṇidīpa^eb^nti dīpavāsino vuttā. Indriyaparopariyattañāṇaṃ āsayānusayañāṇañca ^b^‘‘buddhacakkhū’’^eb^ti vuccati. Tena pana indriyaparoparādiṃ vinā aññaṃ na sakkā daṭṭhunti ‘‘volokento’’ti avatvā ^b^‘‘voloketvā’’^eb^ti vuttaṃ. ^b^Etamattha^eb^nti ‘‘anāgate mahindo nāma bhikkhu tambapaṇṇidīpaṃ pasādessatī’’ti imamatthaṃ.</p>
              <p>[03]^b^Veṭisagirimhi rājagahe^eb^ti deviyā katavihāre. Kālova gamanassa, gacchāma dīpamuttamanti yojetabbaṃ. Idañca tesaṃ parivitakkanidassanaṃ. ^b^Paḷinā^eb^ti ākāsaṃ pakkhandiṃsu. ^b^Ambare^eb^ti ākāse. Evamākāsaṃ pakkhanditvā kiṃ te akaṃsūti cetiyapabbate nipatiṃsūti dassento āha ^b^‘‘evamuppatitā therā, nipatiṃsu naguttame’’^eb^ti. Idāni tassa pabbatassa patiṭṭhitaṭṭhānaṃ therānañca tattha nipatitaṭṭhānaṃ dassetuṃ ^b^‘‘purato puraseṭṭhassā’’^eb^tiādigāthamāha. ^b^Purato^eb^ti pācīnadisābhāge. ^b^Puraseṭṭhassā^eb^ti anurādhapurasaṅkhātassa puravarassa. ^b^Meghasannibhe^eb^ti samantato nīlavaṇṇattā nīlamahāmeghasadise. ^b^Sīlakūṭamhī^eb^ti evaṃnāmake pabbatakūṭe. ^b^Haṃsāva nagamuddhanī^eb^ti pabbatamuddhani haṃsā viya.</p>
              <p>[03]Tattha ^a^M1.0156^ea^ pana patiṭṭhahanto kadā patiṭṭhahīti āha ^b^‘‘evaṃ iṭṭiyādīhi saddhi’’^eb^ntiādi. ^b^Parinibbānato^eb^ti parinibbānavassato taṃ avadhibhūtaṃ muñcitvā tato uddhaṃ dvinnaṃ vassasatānaṃ upari chattiṃsatime vasseti attho gahetabbo. Kathaṃ veditabboti āha ^b^‘‘ajātasattussa hī’’^eb^tiādi. ^b^Tasmiṃyeva vasse^eb^ti ettha yasmiṃ saṃvacchare yasmiñca divase bhagavā parinibbuto, tasmiṃ saṃvacchare tasmiṃyeva ca divase vijayakumāro imaṃ dīpamāgatoti vadanti. Vuttañhetaṃ –</p>
              <p>[21]‘‘Laṅkāyaṃ vijayasanāmako kumāro,</p>
              <p>[27]Otiṇṇo thiramati tambapaṇṇidīpe;</p>
              <p>[26]Sālānaṃ ^a^V1.0139^ea^ yamakaguṇānamantarasmiṃ,</p>
              <p>[22]Nibbātuṃ sayitadine tathāgatassā’’ti.</p>
              <p>[03]^b^Sīhakumārassa putto^eb^ti ettha kāliṅgarājadhītu kucchismiṃ sīhassa jāto kumāro sīhakumāroti veditabbo, pubbe amanussāvāsattā āha ^b^‘‘manussāvāsaṃ akāsī’’^eb^ti. ^b^Cuddasame vasse^eb^ti cuddasame vasse sampatte. ^b^Idha vijayo kālamakāsī^eb^ti imasmiṃ tambapaṇṇidīpe vijayarājakumāro aṭṭhatiṃsa vassāni rajjaṃ kāretvā kālamakāsi. Tathā hi ajātasattu rājā dvattiṃsa vassāni rajjaṃ kāresi, udayabhaddo soḷasa vassāni, tasmā ajātasattussa aṭṭhamavassaṃ idha vijayassa paṭhamavassanti katvā tato uddhaṃ ajātasattussa catuvīsati vassāni udayabhaddassa cuddasa vassānīti vijayassa aṭṭhatiṃsa vassāni paripūriṃsu. Tathā ca vuttaṃ –</p>
              <p>[21]‘‘Vijayo laṅkamāgamma, satthu nibbānavāsare;</p>
              <p>[22]Aṭṭhatiṃsa samākāsi, rajjaṃ yakkhavimaddako’’ti.</p>
              <p>[03]‘‘Udayabhaddassa pañcadasame vasse paṇḍuvāsudevo nāma imasmiṃ dīpe rajjaṃ pāpuṇī’’ti vuttattā udayabhaddassa cuddasamavassasaṅkhātaṃ ekaṃ vassaṃ imasmiṃ dīpe vijayassa paṇḍuvāsudevassa ca antare sīhaḷaṃ arājikaṃ hutvā ṭhitanti veditabbaṃ. Tasmiñhi vasse vijayarājassa amaccā upatissaṃ nāma amaccaṃ jeṭṭhakaṃ katvā tassa nāmena kate upatissagāme vasantā arājikaṃ rajjamanusāsiṃsu. Vuttañhetaṃ –</p>
              <p>[21]‘‘Tasmiṃ ^a^M1.0157^ea^ mate amaccā te, pekkhantā khattiyāgamaṃ;</p>
              <p>[22]Upatissagāme ṭhatvāna, raṭṭhaṃ samanusāsisuṃ.</p>
              <p>[21]‘‘Mate vijayarājamhi, khattiyāgamanā purā;</p>
              <p>[22]Ekaṃ vassaṃ ayaṃ laṅkā-dīpo āsi arājiko’’ti.</p>
              <p>[03]^b^Tatthā^eb^ti jambudīpe. ^b^Idha paṇḍuvāsudevo kālamakāsī^eb^ti imasmiṃ sīhaḷadīpe paṇḍuvāsudevo tiṃsa vassāni rajjamanusāsitvā kālamakāsi. Tathā hi udayabhaddassa anantaraṃ anuruddho ca muṇḍo ca aṭṭha vassāni rajjamanusāsiṃsu, tadanantaraṃ nāgadāsako catuvīsati vassāni, tasmā ^a^V1.0140^ea^ udayabhaddassa pañcadasamasoḷasamavassehi saddhiṃ anuruddhassa ca muṇḍassa ca aṭṭha vassāni, nāgadāsakassa ca catuvīsativassesu vīsati vassānīti paṇḍuvāsudevassa rañño tiṃsa vassāni paripūriṃsu. Teneva vuttaṃ –</p>
              <p>[22]‘‘Tato paṇḍuvāsudevo, rajjaṃ tiṃsa samā akā’’ti;</p>
              <p>[03]^b^Tatthā^eb^ti jambudīpe. ^b^Sattarasame vasse^eb^ti sattarasame vasse sampatte. Tathā hi nāgadāsakassa anantarā susunāgo aṭṭhārasa vassāni rajjaṃ kāresi, tasmā nāgadāsakassa catuvīsativassesu vīsati vassāni ṭhapetvā sesehi catūhi vassehi saddhiṃ susunāgassa aṭṭhārasasu vassesu soḷasa vassānīti idha abhayarañño vīsati vassāni paripūriṃsu. Vuttañhetaṃ –</p>
              <p>[22]‘‘Abhayo vīsati vassāni, laṅkārajjamakārayī’’ti;</p>
              <p>[03]^b^Dāmariko^eb^ti yuddhakārako coro. Paṇḍukābhayo pana abhayassa bhāgineyyo rājāyeva, na coro, balakkārena pana rajjassa gahitattā ‘‘dāmariko’’ti vuttaṃ. ^b^Rajjaṃ aggahesī^eb^ti ekadesassa gahitattā vuttaṃ. Abhayassa hi vīsatime vasse na tāva sabbaṃ rajjamaggahesīti. Tathā hi vīsatimavassato paṭṭhāya abhayassa nava bhātike ^a^M1.0158^ea^ attano mātule tattha tattha yuddhaṃ katvā ghātentassa anabhisittasseva sattarasa vassāni atikkamiṃsu, tatoyeva ca tāni rājasuññāni nāma ahesuṃ. Tathā ca vuttaṃ –</p>
              <p>[21]‘‘Paṇḍukābhayarañño ca, abhayassa ca antare;</p>
              <p>[22]Rājasuññāni vassāni, ahesuṃ dasa satta cā’’ti.</p>
              <p>[03]^b^Tatthā^eb^ti jambudīpe. ^b^Paṇḍukassā^eb^ti paṇḍukābhayassa. Bhavati hi ekadesenapi vohāro ‘‘devadatto datto’’ti yathā. ^b^Sattarasa vassāni paripūriṃsū^eb^ti anabhisittasseva paripūriṃsu. Ettha ca kāḷāsokassa soḷasamavassaṃ ṭhapetvā pannarasa vassāni heṭṭhā susunāgassa sattarasamāṭṭhārasamavassāni ca dve gahetvā sattarasa vassāni gaṇitabbāni. ^b^Tāni heṭṭhā ekena vassena saha aṭṭhārasa hontī^eb^ti tāni rājasuññāni sattarasa vassāni heṭṭhā vijayapaṇḍuvāsudevarājūnamantare arājikena ekena vassena saddhiṃ aṭṭhārasa rājasuññavassāni nāma honti.</p>
              <p>[03]^b^Candaguttassa^eb^^a^V1.0141^ea^^b^cuddasame vasse idha paṇḍukābhayo kālamakāsī^eb^ti candaguttassa cuddasame vasse imasmiṃ tambapaṇṇidīpe paṇḍukābhayo nāma rājā sattati vassāni rajjamanusāsitvā kālamakāsi. Tathā hi susunāgassa putto kāḷāsoko aṭṭhavīsati vassāni rajjaṃ kāresi. Tato tassa puttā dasa bhātukā dvevīsati vassāni rajjaṃ kāresuṃ, tesaṃ pacchā nava nandā dvevīsati, candagutto catuvīsati vassāni rajjaṃ kāresi. Tattha kāḷāsokassa aṭṭhavīsativassesu pannarasa vassāni heṭṭhā gahitānīti tāni ṭhapetvā sesāni terasa vassāni, dasabhātukānaṃ dvevīsati, tathā navanandānaṃ dvevīsati, candaguttassa cuddasamavassaṃ ṭhapetvā terasa vassānīti paṇḍukābhayassa sattati vassāni paripūriṃsu. Tathā ca vuttaṃ –</p>
              <p>[22]‘‘Paṇḍukābhayanāmassa, rañño vassāni sattatī’’ti;</p>
              <p>[03]^b^Tattha asokadhammarājassa sattarasame vasse idha muṭasivarājā kālamakāsī^eb^ti tasmiṃ jambudīpe asokadhammarājassa sattarasame vasse idha muṭasivo nāma rājā saṭṭhi vassāni rajjamanusāsitvā kālamakāsi ^a^M1.0159^ea^. Tathā hi candaguttassa putto bindusāro aṭṭhavīsati vassāni rajjaṃ kāresi, tato tassa putto asokadhammarājā rajjaṃ pāpuṇi, tasmā candaguttassa heṭṭhā vuttesu catuvīsativassesu terasa vassāni gahitānīti tāni ṭhapetvā sesāni ekādasa vassāni, bindusārassa aṭṭhavīsati vassāni, asokassa anabhisittassa cattāri vassāni, abhisittassa sattarasa vassānīti evaṃ saṭṭhi vassāni idha muṭasivassa paripūriṃsu. Tathā ca vuttaṃ –</p>
              <p>[22]‘‘Muṭasivo saṭṭhi vassāni, laṅkārajjamakārayī’’ti;</p>
              <p>[03]^b^Devānaṃpiyatisso rajjaṃ pāpuṇī^eb^ti asokadhammarājassa aṭṭhārasame vasse pāpuṇi. Idāni parinibbute bhagavati ajātasattuādīnaṃ vassagaṇanāvasena parinibbānato dvinnaṃ vassasatānaṃ upari chattiṃsati vassāni ekato gaṇetvā dassento āha ^b^‘‘parinibbute ca sammāsambuddhe’’^eb^tiādi. Tattha ^b^ajātasattussa catuvīsatī^eb^ti parinibbānavassasaṅkhātaṃ aṭṭhamavassaṃ muñcitvā vuttaṃ. ^b^Asokassa puttakā dasa bhātukarājāno^eb^ti kāḷāsokassa puttā bhaddaseno koraṇḍavaṇṇo maṅkuro sabbañjaho jāliko ubhako sañcayo korabyo nandivaḍḍhano pañcamakoti ime dasa bhātukarājānoti veditabbā. Uggasenanando paṇḍukanando paṇḍugatinando bhūtapālanando raṭṭhapālanando govisāṇakanando saviddhakanando kevaṭṭakanando dhananandoti ime ^b^nava nandā^eb^ti ^a^V1.0142^ea^ veditabbā. ^b^Etena rājavaṃsānusārenā^eb^ti etena jambudīpavāsirājūnaṃ vaṃsānusārena veditabbametanti attho.</p>
              <p>[03]Tambapaṇṇidīpavāsīnampi puna rājūnaṃ vasena evaṃ gaṇanā veditabbā – sammāsambuddhassa parinibbānavassaṃ idha vijayassa paṭhamaṃ vassanti katvā taṃ apanetvā parinibbānavassato uddhaṃ vijayassa sattatiṃsa vassāni, tato arājikamekavassaṃ, paṇḍuvāsudevassa tiṃsa vassāni, abhayassa vīsati vassāni, paṇḍukābhayassa abhisekato pubbe sattarasa vassāni, abhisittassa sattati vassāni, muṭasivassa saṭṭhi vassāni, devānaṃpiyatissassa paṭhamaṃ vassanti evaṃ parinibbānato dvinnaṃ vassasatānaṃ upari chattiṃsa vassāni veditabbāni.</p>
              <p>[03]Jeṭṭhamāsassa ^a^M1.0160^ea^ puṇṇamiyaṃ jeṭṭhanakkhattaṃ mūlanakkhattaṃ vā hotīti āha ^b^‘‘jeṭṭhamūlanakkhattaṃ nāma hotī’’^eb^ti. Tasmiṃ pana nakkhatte kattabbachaṇampi tannissayattā tameva nāmaṃ labhatīti veditabbaṃ. ^b^Migava^eb^nti migānaṃ vānanato hesanato bādhanato migavanti laddhasamaññaṃ migavaṃ. ^b^Rohitamigarūpa^eb^nti gokaṇṇamigavesaṃ. ^b^Jiya^eb^nti dhanujiyaṃ. ^b^Anubandhanto^eb^ti padasā anudhāvanto. ^b^Mamaṃyeva rājā passatū^eb^ti ettha ‘‘amhesu bahūsu diṭṭhesu rājā ativiya bhāyissatī’’ti iminā kāraṇena attānameva dassetuṃ ‘‘mamaṃyeva passatū’’ti adhiṭṭhāsīti veditabbaṃ. ^b^‘‘Cintesī’’^eb^ti vatvā tassa cintanākāraṃ dassento āha ^b^‘‘imasmiṃ dīpe jāto’’^eb^tiādi. Thero tassa parivitakkaṃ jānitvā attano sabhāvaṃ kathetvā taṃ assāsetukāmo ^b^‘‘samaṇā mayaṃ mahārājā’’^eb^tiādimāha. Mahārāja mayaṃ samaṇā nāma, tvaṃ parivitakkaṃ mā akāsīti vuttaṃ hoti. ^b^Taveva anukampāyā^eb^ti tava anukampatthāya eva āgatā, na vimukhabhāvatthāyāti adhippāyo. ‘‘Ime samaṇā nāmā’’ti ajānantassa ‘‘samaṇā mayaṃ, mahārājā’’ti kasmā thero āhāti ce? Asokadhammarājena pesitasāsaneneva pubbe gahitasamaṇasaññaṃ sāretuṃ evamāhāti. Imamatthaṃ vibhāvetuṃ ^b^‘‘tena ca samayenā’’^eb^tiādi vuttaṃ.</p>
              <p>[03]Adiṭṭhā hutvā sahāyakāti ^b^adiṭṭhasahāyakā,^eb^ aññamaññaṃ adisvāva sahāyakabhāvaṃ upagatāti vuttaṃ hoti. ^b^Chātapabbatapāde^eb^ti chātavāhassa nāma pabbatassa pāde. Taṃ kira pabbataṃ anurādhapurā pubbadakkhiṇadisābhāge atirekayojanadvayamatthake tiṭṭhati. Tamhi ṭhāne pacchā saddhātisso nāma mahārājā vihāraṃ kārāpesi, taṃ ‘‘chātavihāra’’nti vohariṃsu. ^b^‘‘Rathayaṭṭhippamāṇā^eb^ti āyāmato ca āvaṭṭato ca rathapatodena samappamāṇā’’ti tīsupi ^b^gaṇṭhipadesu^eb^ vuttaṃ. ^b^Mahāvaṃse^eb^pi vuttaṃ –</p>
              <p>[21]‘‘Chātapabbatapādamhi ^a^V1.0143^ea^, tisso ca veḷuyaṭṭhiyo;</p>
              <p>[22]Jātā rathapatodena, samānā parimāṇato’’ti.</p>
              <p>[07]^b^Gaṇṭhipade^eb^ pana ‘‘rathayaṭṭhippamāṇāti rathassa dhajayaṭṭhippamāṇā’’ti vuttaṃ. ^b^Uppajjiṃsū^eb^ti tassa abhisekasamakālameva uppajjiṃsu. Evamuttaripi vakkhamānānaṃ ^a^M1.0161^ea^ acchariyānaṃ pātubhāvo veditabbo. Tathā ca vuttaṃ ^b^mahāvaṃse^eb^ –</p>
              <p>[21]‘‘Devānaṃpiyatisso so, rājāsi pituaccaye;</p>
              <p>[22]Tassābhisekena samaṃ, bahūnacchariyānahū’’ti.</p>
              <p>[03]^b^Ekā latā yaṭṭhi nāmā^eb^ti kañcanalatāya paṭimaṇḍitattā evaṃladdhanāmā ekā yaṭṭhi ahosi. ^b^Taṃ alaṅkaritvā uppannalatā^eb^ti taṃ rajatavaṇṇaṃ yaṭṭhiṃ alaṅkaritvā tattheva cittakammakatā viya uppannalatā. ^b^Khāyatī^eb^ti dissati. ^b^Kiñjakkhānī^eb^ti kesarāni. Etāni ca pupphayaṭṭhiyaṃ nīlapupphādīni sakuṇayaṭṭhiyañca nānappakārā migapakkhino tattheva cittakammakatā viya paññāyantīti daṭṭhabbaṃ. ^b^Setā rajatayaṭṭhīvā^eb^ti rajatamayayaṭṭhi viya ekā yaṭṭhi setavaṇṇāti attho. ^b^Latā^eb^ti tattheva cittakammakatā viya dissamānalatā. ^b^Nīlādi yādisaṃ puppha^eb^nti yādisaṃ loke nīlādipupphaṃ atthi, tādisaṃ pupphayaṭṭhimhi khāyatīti attho.</p>
              <p>[03]^b^Anekavihitaṃ ratanaṃ uppajjī^eb^ti anekappakāraṃ ratanaṃ samuddato sayameva tīraṃ āruhitvā velante ūmivegābhijātamariyādavaṭṭi viya uppajji, uṭṭhahitvā aṭṭhāsīti attho. ^b^Tambapaṇṇiyaṃ pana aṭṭha muttā uppajjiṃsū^eb^ti etthāpi tambapaṇṇiyaṃ samuddato sayameva uṭṭhahitvā jātito aṭṭha muttā samuddatīre vuttanayeneva ṭhitāti veditabbā. Vuttañhetaṃ ^b^mahāvaṃse^eb^ –</p>
              <p>[21]‘‘Laṅkādīpamhi sakale, nidhayo ratanāni ca;</p>
              <p>[22]Antoṭhitāni uggantvā, pathavītalamāruhuṃ.</p>
              <p>[21]‘‘Laṅkādīpasamīpamhi, bhinnanāvāgatāni ca;</p>
              <p>[22]Tatra jātāni ca thalaṃ, ratanāni samāruhuṃ.</p>
              <p>[21]‘‘Hayagajā ^a^V1.0144^ea^ rathāmalakā, valayaṅguliveṭhakā;</p>
              <p>[22]Kakudhaphalā pākatikā, iccetā aṭṭha jātito.</p>
              <p>[21]‘‘Muttā samuddā uggantvā, tīre vaṭṭi viya ṭhitā;</p>
              <p>[22]Devānaṃpiyatissassa, sabbapuññavijambhita’’nti.</p>
              <p>[03]^b^Hayamuttā^eb^ti ^a^M1.0162^ea^ assarūpasaṇṭhānamuttā. ^b^Gajamuttā^eb^ti hatthirūpasaṇṭhānā. Evaṃ sabbattha taṃtaṃsaṇṭhānavasena muttābhedo veditabbo. ^b^Aṅguliveṭhakamuttā^eb^ti aṅgulīyakasaṇṭhānā, muddikāsaṇṭhānāti attho. ^b^Kakudhaphalamuttā^eb^ti kakudharukkhaphalākārā bahū asāmuddikā muttā. ^b^Rājakakudhabhaṇḍānī^eb^ti rājārahauttamabhaṇḍāni. Tāni sarūpena dassento āha ^b^‘‘chattaṃ cāmara’’^eb^ntiādi. Aññañca bahuvidhaṃ paṇṇākāraṃ pahiṇīti sambandho. ^b^Saṅkha^eb^nti abhisekāsiñcanakaṃ sāmuddikaṃ dakkhiṇāvaṭṭaṃ saṅkhaṃ. Anotattodakameva ^b^‘‘gaṅgodaka’’^eb^nti vuttaṃ. ^b^Vaḍḍhamāna^eb^nti alaṅkāracuṇṇaṃ. ‘‘Nahānacuṇṇa’’nti keci. ^b^Vaṭaṃsaka^eb^nti kaṇṇapiḷandhanavaṭaṃsakanti vuttaṃ hoti. ‘‘Vaṭaṃsakaṃ kaṇṇacūḷikaṭṭhāne olambaka’’ntipi vadanti. ^b^Bhiṅgāra^eb^nti suvaṇṇamayaṃ mahābhiṅgāraṃ. ‘‘Makaramukhasaṇṭhānā balikammādikaraṇatthaṃ katā bhājanavikatī’’tipi vadanti. ^b^Nandiyāvaṭṭa^eb^nti kākapadasaṇṭhānā maṅgalatthaṃ katā suvaṇṇabhājanavikati. ^b^Kañña^eb^nti khattiyakumāriṃ. ^b^Adhovimaṃ dussayuga^eb^nti kiliṭṭhe jāte aggimhi pakkhittamatte parisuddhabhāvamupagacchantaṃ adhovimaṃ dussayugaṃ. ^b^Hatthapuñchana^eb^nti pītavaṇṇaṃ mahagghaṃ hatthapuñchanapaṭaṃ. ^b^Haricandana^eb^nti harivaṇṇacandanaṃ, suvaṇṇavaṇṇacandananti attho. Lohitacandanaṃ vā, gositacandananti attho. Taṃ kira uddhane kuthitatelamhi pakkhittamattaṃ sakalampi telaṃ aggiñca nibbāpanasamatthaṃ candanaṃ. Teneva ‘‘gositacandana’’nti vuccati. Gosaddena hi jalaṃ vuccati, taṃ viya sitaṃ candanaṃ gositacandanaṃ. Nāgabhavanasambhavaṃ ^b^aruṇavaṇṇamattikaṃ. Harītakaṃ āmalaka^eb^nti agadaharītakaṃ agadāmalakaṃ. Taṃ khippameva sarīramalasodhanādikaraṇasamatthaṃ hoti.</p>
              <p>[03]^b^Uṇhīsa^eb^nti uṇhīsapaṭṭaṃ. ^b^Veṭhana^eb^nti sīsaveṭhanaṃ. ^b^Sārapāmaṅga^eb^nti uttamaṃ ratanapāmaṅgasuttaṃ. ^b^Vatthakoṭika^eb^nti vatthayugameva. ^b^Nāgamāhaṭa^eb^nti nāgehi āhaṭaṃ. ^b^Ma^eb^-kāro padasandhikaro. ^b^Amatosadha^eb^nti evaṃnāmikā guḷikajāti, amatasadisakiccattā evaṃ vuccati. Taṃ kira paripanthaṃ vidhametvā sabbattha sādhentehi agadosadhasambhārehi yojetvā vaṭṭetvā kataṃ guḷikaṃ. Taṃ pana rājūnaṃ mukhasodhananahānapariyosāne mahatā parihārena upanenti. Tena te aṅgarāgaṃ nāma karonti, karontā ca yathārahaṃ dvīhi tīhi agadosadharaṅgatilakāhi nalāṭakāṃsakūṭauramajjhasaṅkhātaṃ ^a^V1.0145^ea^ aṅgaṃ ^a^M1.0163^ea^ sajjetvā aṅgarāgaṃ karontīti veditabbaṃ. Sā pana guḷikā ahivicchikādīnampi visaṃ hanati, tenapi taṃ vuccati ‘‘amatosadha’’nti.</p>
              <p>[03]^b^Ahaṃ buddhañcā^eb^tiādīsu sabbadhamme yāthāvato abujjhi paṭibujjhīti buddhoti saṅkhyaṃ gataṃ sammāsambuddhañca, adhigatamagge sacchikatanirodhe yathānusiṭṭhaṃ paṭipajjamāne ca apāyesu apatamāne dhāretīti dhammoti saṅkhyaṃ gataṃ pariyattiyā saddhiṃ nava lokuttaradhammañca, diṭṭhisīlasāmaññena saṃhatattā saṅghoti saṅkhyaṃ gataṃ ariyasāvakasaṅghañca ahaṃ saraṇaṃ gato parāyaṇanti upagato, bhajiṃ sevinti attho. Atha vā hiṃsati tappasādataggarukatāhi vihatakilesena tapparāyaṇatākārappavattena cittuppādena saraṇagatānaṃ teneva saraṇagamanena bhayaṃ santāsaṃ dukkhaṃ duggatiṃ parikilesaṃ hanati vināsetīti ^b^saraṇaṃ,^eb^ ratanattayassetaṃ adhivacanaṃ. Apica sammāsambuddho hite pavattanena ahitā ca nivattanena sattānaṃ bhayaṃ hiṃsatīti saraṇanti vuccati. Dhammopi bhavakantārā uttāraṇena assāsadānena ca sattānaṃ bhayaṃ hiṃsatīti saraṇanti vuccati. Saṅghopi appakānampi kārānaṃ vipulaphalapaṭilābhakaraṇena sattānaṃ bhayaṃ hiṃsatīti saraṇanti vuccati. Iminā atthena saraṇabhūtaṃ ratanattayaṃ teneva kāraṇena saraṇanti gato avagato, jāninti attho. ^b^Upāsakattaṃ desesi^eb^nti ratanattayaṃ upāsatīti upāsakoti evaṃ dassitaṃ upāsakabhāvaṃ mayi abhiniviṭṭhaṃ vācāya pakāsesinti attho, ‘‘upāsakohaṃ ajjatagge pāṇupetaṃ saraṇaṃ gato’’ti evaṃ upāsakattaṃ paṭivedesinti vuttaṃ hoti. ^b^Sakyaputtassa sāsane^eb^ti sakyassa suddhodanassa putto so bhagavā sakyaputto, tassa sakyaputtassa sāsaneti attho. ^b^Saddhā^eb^ti saddhāya, ‘‘sayaṃ abhiññā sacchikatvā’’tiādīsu viya yakāralopo daṭṭhabbo. ^b^Upehī^eb^ti upagaccha.</p>
              <p>[03]^b^Asokaraññā pesitena abhisekenā^eb^ti asokaraññā pesitena abhisekupakaraṇena. Yadā hi devānaṃpiyatisso mahārājā attano sahāyassa dhammāsokarañño ito veḷuyaṭṭhiyādayo mahārahe paṇṇākāre pesesi. Tadā sopi te disvā pasīditvā ativiya tuṭṭho ‘‘imehi atirekataraṃ kiṃ nāma mahagghaṃ paṭipaṇṇākāraṃ sahāyassa me pesessāmī’’ti amaccehi saddhiṃ ^a^M1.0164^ea^ mantetvā laṅkādīpe abhisekaparihāraṃ pucchitvā ‘‘na tattha īdiso abhisekaparihāro atthī’’ti sutvā ‘‘sādhu vata me sahāyassa abhisekaparihāraṃ pesessāmī’’ti vatvā sāmuddikasaṅkhādīni tīṇi saṅkhāni ca gaṅgodakañca aruṇavaṇṇamattikañca aṭṭhaṭṭha khattiyabrāhmaṇagahapatikaññāyo ca suvaṇṇarajatalohamattikāmayaghaṭe ca aṭṭhahi seṭṭhikulehi saddhiṃ aṭṭha amaccakulāni cāti evaṃ sabbaṭṭhakaṃ nāma idha pesesi ‘‘imehi me sahāyassa puna abhisekaṃ karothā’’ti, aññañca abhisekatthāya ^a^V1.0146^ea^ bahuṃ paṇṇākāraṃ pesesi. Tena vuttaṃ ‘‘asokaraññā pesitena abhisekenā’’ti. Eko māso abhisittassa assāti ^b^ekamāsābhisitto^eb^. Kathaṃ pana tassa tadā ekamāsābhisittatā viññāyatīti āha ^b^‘‘visākhapuṇṇamāyaṃ hissa abhisekamakaṃsū’’^eb^ti, pubbe katābhisekassapi asokaraññā pesitena anagghena parihārena visākhapuṇṇamāyaṃ puna abhisekamakaṃsūti attho. Vuttañhetaṃ ^b^mahāvaṃse^eb^ –</p>
              <p>[21]‘‘Te migasiramāsassa, ādicandodayaṃ dine;</p>
              <p>[22]Abhisittañca laṅkindaṃ, amaccā sāmibhattino.</p>
              <p>[21]‘‘Dhammāsokassa vacanaṃ, sutvā sāmihite ratā;</p>
              <p>[22]Punāpi abhiseciṃsu, laṅkāhitasukhe rata’’nti.</p>
              <p>[03]^b^Dīpavaṃse^eb^pi cetaṃ vuttaṃ –</p>
              <p>[21]‘‘Visākhamāse dvādasiyaṃ, jambudīpā idhāgatā;</p>
              <p>[22]Abhisekaṃ saparivāraṃ, asokadhammena pesitaṃ.</p>
              <p>[21]‘‘Dutiyaṃ abhisiñcittha, rājānaṃ devānaṃpiyaṃ;</p>
              <p>[22]Abhisitto dutiyābhisekena, visākhamāse uposathe.</p>
              <p>[21]‘‘Tato māse atikkamma, jeṭṭhamāse uposathe;</p>
              <p>[22]Mahindo sattamo hutvā, jambudīpā idhāgato’’ti.</p>
              <p>[03]Tadā pana tassa rañño visākhapuṇṇamāya abhisekassa katattā tato pabhuti yāvajjatanā visākhapuṇṇamāyameva abhisekakaraṇamāciṇṇaṃ. Abhisekavidhānañcettha evaṃ veditabbaṃ – abhisekamaṅgalatthaṃ alaṅkatappaṭiyattassa ^a^M1.0165^ea^ maṇḍapassa anto katassa udumbarasākhamaṇḍapassa majjhe suppatiṭṭhite udumbarabhaddapīṭhamhi abhisekārahaṃ abhijaccaṃ khattiyaṃ nisīdāpetvā paṭhamaṃ tāva maṅgalābharaṇabhūsitā jātisampannā khattiyakaññā gaṅgodakapuṇṇaṃ sāmuddikaṃ dakkhiṇāvaṭṭasaṅkhaṃ ubhohi hatthehi sakkaccaṃ gahetvā sīsopari ussāpetvā tena tassa muddhani abhisekodakaṃ abhisiñcati, evañca vadeti ‘‘deva, taṃ sabbepi khattiyagaṇā attānamārakkhaṇatthaṃ ^a^V1.0147^ea^ iminā abhisekena abhisekikaṃ mahārājaṃ karonti, tvaṃ rājadhammesu ṭhito dhammena samena rajjaṃ kārehi, etesu khattiyagaṇesu tvaṃ puttasinehānukampāya sahitacitto hitasamamettacitto ca bhava, rakkhāvaraṇaguttiyā tesaṃ rakkhito ca bhavāhī’’ti.</p>
              <p>[03]Tato puna purohitopi purohiccaṭṭhānānurūpālaṅkārehi alaṅkatappaṭiyatto gaṅgodakapuṇṇaṃ rajatamayasaṅkhaṃ ubhohi hatthehi sakkaccaṃ gahetvā tassa sīsopari ussāpetvā tena tassa muddhani abhisekodakaṃ abhisiñcati, evañca vadeti ‘‘deva, taṃ sabbepi brāhmaṇagaṇā attānamārakkhaṇatthaṃ iminā abhisekena abhisekikaṃ mahārājaṃ karonti, tvaṃ rājadhammesu ṭhito dhammena samena rajjaṃ kārehi, etesu brāhmaṇesu tvaṃ puttasinehānukampāya sahitacitto hitasamamettacitto ca bhava, rakkhāvaraṇaguttiyā tesaṃ rakkhito ca bhavāhī’’ti.</p>
              <p>[03]Tato puna seṭṭhipi seṭṭhiṭṭhānānurūpabhūsanabhūsito gaṅgodakapuṇṇaṃ ratanamayasaṅkhaṃ ubhohi hatthehi sakkaccaṃ gahetvā tassa sīsopari ussāpetvā tena tassa muddhani abhisekodakaṃ abhisiñcati, evañca vadeti ‘‘deva taṃ sabbepi gahapatigaṇā attānamārakkhaṇatthaṃ iminā abhisekena abhisekikaṃ mahārājaṃ karonti, tvaṃ rājadhammesu ṭhito dhammena samena rajjaṃ kārehi, etesu gahapatigaṇesu tvaṃ puttasinehānukampāya sahitacitto hitasamamettacitto ca bhava, rakkhāvaraṇaguttiyā tesaṃ rakkhito ca bhavāhī’’ti.</p>
              <p>[03]Te pana tassa evaṃ vadantā ‘‘sace tvaṃ amhākaṃ vacanānurūpena rajjaṃ kāressasi, iccetaṃ kusalaṃ. No ce kāressasi, tava muddhā sattadhā phalatū’’ti evaṃ rañño abhisapanti viyāti daṭṭhabbaṃ. Imasmiṃ pana dīpe devānaṃpiyatissassa ^a^M1.0166^ea^ muddhani dhammāsokeneva idha pesitā khattiyakaññāyeva anotattodakapuṇṇena sāmuddikadakkhiṇāvaṭṭasaṅkhena abhisekodakaṃ abhisiñcīti vadanti. Idañca yathāvuttaṃ abhisekavidhānaṃ majjhimanikāye ^b^cūḷasīhanādasuttavaṇṇanāyaṃ^eb^ sīhaḷaṭṭhakathāyampi ‘‘paṭhamaṃ tāva abhisekaṃ gaṇhantānaṃ rājūnaṃ suvaṇṇamayādīni tīṇi saṅkhāni ca gaṅgodakañca khattiyakaññañca laddhuṃ vaṭṭatī’’tiādinā vuttanti vadanti.</p>
              <p>[03]^b^Sammodanīyaṃ kathaṃ kathayamāno^eb^ti pītipāmojjasaṅkhātasammodajananato sammodituṃ yuttabhāvato ca sammodanīyaṃ ‘‘kacci bhante khamanīyaṃ, kacci yāpanīyaṃ, kacci vo appābādhaṃ appātaṅkaṃ lahuṭṭhānaṃ balaṃ phāsuvihāro’’ti evamādikathaṃ kathayamāno. ^b^Cha jane dassesī^eb^ti raññā saddhiṃ āgatānaṃ ‘‘na ime yakkhā, manussā ime’’ti sañjānanatthaṃ bhaṇḍukassa ^a^V1.0148^ea^ upāsakassa ānītattā tena saddhiṃ cha jane dassesi. ^b^Tevijjā^eb^ti pubbenivāsadibbacakkhuāsavakkhayasaṅkhātāhi tīhi vijjāhi samannāgatā. ^b^Iddhippattā^eb^ti iddhividhañāṇaṃ pattā. ^b^Cetopariyakovidā^eb^ti paresaṃ cittācāre kusalā. Evamettha pañca abhiññā sarūpena vuttā, dibbasotaṃ pana tāsaṃ vasena āgatameva hoti. ^b^Bahū^eb^ti evarūpā chaḷabhiññā buddhasāvakā bahū gaṇanapathaṃ atikkantā sakalajambudīpaṃ kāsāvapajjotaṃ katvā vicarantīti. Keci pana ‘‘tevijjā iddhippattā ca khīṇāsavā cetopariyakovidā keci khīṇāsavāti visuṃ yojetvā ‘arahanto’ti iminā sukkhavipassakā vuttā’’ti vadanti.</p>
              <p>[03]^b^Paññāveyyattiya^eb^nti paññāpāṭavaṃ, paññāya tikkhavisadabhāvanti attho. ^b^Āsanna^eb^nti āsanne ṭhitaṃ. ^b^Sādhu mahārāja paṇḍitosī^eb^ti rājānaṃ pasaṃsati. Puna vīmaṃsanto ^b^‘‘atthi pana te mahārājā’’^eb^tiādimāha. ^b^Cūḷahatthipadopamasuttantaṃ kathesī^eb^ti ‘‘ayaṃ rājā ‘ime samaṇā nāma īdisā, sīlādipaṭipatti ca tesaṃ īdisī’ti ca na jānāti, handa naṃ imāya cūḷahatthipadopamasuttantadesanāya samaṇabhāvūpagamanaṃ samaṇapaṭipattiñca viññāpessāmī’’ti cintetvā paṭhamaṃ ^b^cūḷahatthipadopamasuttantaṃ^eb^ kathesi. Tattha hi –</p>
              <p>[08]‘‘Evameva kho, brāhmaṇa, idha tathāgato loke uppajjati arahaṃ sammāsambuddho vijjācaraṇasampanno…pe… sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ pakāseti, taṃ dhammaṃ suṇāti gahapati ^a^M1.0167^ea^ vā gahapatiputto vā aññatarasmiṃ vā kule paccājāto, so taṃ dhammaṃ sutvā tathāgate saddhaṃ paṭilabhati, so tena saddhāpaṭilābhena samannāgato iti paṭisañcikkhati ‘sambādho gharāvāso rajopatho, abbhokāso pabbajjā, nayidaṃ sukaraṃ agāraṃ ajjhāvasatā ekantaparipuṇṇaṃ ekantaparisuddhaṃ saṅkhalikhitaṃ brahmacariyaṃ carituṃ, yannūnāhaṃ kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajeyya’nti. So aparena samayena appaṃ vā bhogakkhandhaṃ pahāya mahantaṃ vā bhogakkhandhaṃ pahāya appaṃ vā ñātiparivaṭṭaṃ pahāya mahantaṃ vā ñātiparivaṭṭaṃ pahāya kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajati.</p>
              <p>[08]‘‘So evaṃ pabbajito samāno bhikkhūnaṃ sikkhāsājīvasamāpanno pāṇātipātaṃ pahāya pāṇātipātā paṭivirato hoti nihitadaṇḍo nihitasattho, lajjī dayāpanno sabbapāṇabhūtahitānukampī viharati.</p>
              <p>[08]‘‘Adinnādānaṃ ^a^V1.0149^ea^ pahāya adinnādānā paṭivirato hoti dinnādāyī dinnapāṭikaṅkhī, athenena sucibhūtena attanā viharatī’’ti (ma. ni. 1.291-292) –</p>
              <p>[07]Evamādinā sāsane saddhāpaṭilābhaṃ paṭiladdhasaddhehi ca pabbajjupagamanaṃ pabbajitehi ca paṭipajjitabbā sīlakkhandhādayo dhammā pakāsitā.</p>
              <p>[03]^b^Rājā suttantaṃ suṇantoyeva aññāsī^eb^ti ‘‘so bījagāmabhūtagāmasamārambhā paṭivirato hoti, ekabhattiko hoti rattuparato virato vikālabhojanā’’ti evaṃ tasmiṃ suttante (ma. ni. 1.293) āgatattā taṃ suṇantoyeva aññāsi. ^b^Idheva vasissāmā^eb^ti na tāva rattiyā upaṭṭhitattā anāgatavacanamakāsi. ^b^Āgataphalo^eb^ti anāgāmiphalaṃ sandhāyāha, sampattānāgāmiphaloti attho. Tatoyeva ca visesato aviparītaviditasatthusāsanattā ^b^viññātasāsano. Idāni pabbajissatī^eb^ti gihiliṅgena ānītakiccassa niṭṭhitattā evamāha. ^b^Acirapakkantassa rañño^eb^ti raññe ^a^M1.0168^ea^ acirapakkanteti attho. ^b^Adhiṭṭhahitvā^eb^ti antotambapaṇṇidīpe samāgatā suṇantūti adhiṭṭhahitvā.</p>
              <p>[03]^b^Bhūmattharaṇasaṅkhepenā^eb^ti bhūmattharaṇākārena. ^b^Uppātapāṭhakā^eb^ti nimittapāṭhakā, nemittakāti attho. ^b^Gahitā dāni imehi pathavī^eb^ti āsanānaṃ pathaviyaṃ atthatattā evamāhaṃsu. ^b^Patiṭṭhahissatīti cintento^eb^ti ettha tena kāraṇena sāsanapatiṭṭhānassa abhāvato avassaṃ patiṭṭhahantassa sāsanassa pubbanimittamidanti evaṃ pubbanimittabhāvena sallakkhesīti veditabbaṃ. ^b^Paṇītenā^eb^ti uttamena. ^b^Sahatthā^eb^ti sahatthena ^b^santappetvā^eb^ti suṭṭhu tappetvā, paripuṇṇaṃ suhitaṃ yāvadatthaṃ katvāti attho. ^b^Petavatthuṃ vimānavatthuṃ saccasaṃyuttañca kathesī^eb^ti desanāvidhikusalo thero janassa saṃvegaṃ janetuṃ paṭhamaṃ petavatthuṃ kathetvā tadanantaraṃ saṃvegajātaṃ janaṃ assāsetuṃ saggakathāvasena vimānavatthuñca kathetvā tadanantaraṃ paṭiladdhassāsānaṃ ‘‘mā ettha assādaṃ karotha nibbānaṃ vinā na aññaṃ kiñci saṅkhāragataṃ dhuvaṃ nāma atthi, tasmā paramassāsakaṃ nibbānamadhigantuṃ vāyamathā’’ti saccapaṭivedhatthāya ussāhaṃ janento ante saccasaṃyuttaṃ kathesīti veditabbaṃ.</p>
              <p>[03]^b^Tesaṃ sutvā^eb^ti tesaṃ santikā therānaṃ guṇakathaṃ sutvā. ^b^Rañño saṃviditaṃ katvā^eb^ti rañño nivedanaṃ katvā, rājānaṃ paṭivedayitvāti attho. ^b^Alaṃ gacchāmā^eb^ti purassa accāsannattā sāruppaṃ na hotīti paṭipakkhipanto āha. ^b^Meghavanaṃ nāma uyyāna^eb^nti mahāmeghavanuyyānaṃ. Tassa kira ^a^V1.0150^ea^ uyyānassa bhūmiggahaṇadivase akālamahāmegho uṭṭhahitvā sabbataḷākapokkharaṇiyo pūrento gimhābhihatarukkhalatādīnaṃ anuggaṇhantova pāvassi, tena kāraṇena taṃ mahāmeghavanaṃ nāma uyyānaṃ jātaṃ. Vuttañhetaṃ ^b^mahāvaṃse^eb^ –</p>
              <p>[21]‘‘Uyyānaṭṭhānaggahaṇe, mahāmegho akālajo;</p>
              <p>[22]Pāvassi tena uyyānaṃ, mahāmeghavanaṃ ahū’’ti.</p>
              <p>[03]^b^Sukhasayitabhāvaṃ pucchitvā^eb^ti ‘‘kacci, bhante, idha sukhaṃ sayittha, tumhākaṃ idha nivāso sukha’’nti evaṃ sukhasayitabhāvaṃ pucchitvā tato therena ‘‘sukhasayitamhi, mahārāja, bhikkhūnaṃ phāsukamidaṃ uyyāna’’nti vutte ‘‘evaṃ sati ^a^M1.0169^ea^ idaṃ no uyyānaṃ dassāmī’’ti cintetvā ^b^‘‘kappati, bhante, bhikkhusaṅghassa ārāmo’’^eb^ti pucchi. ^b^Imaṃ sutta^eb^nti veḷuvanārāmapaṭiggahaṇe vuttamimaṃ suttaṃ. ^b^Udaka^eb^nti dakkhiṇodakaṃ. ^b^Mahāmeghavanuyyānaṃ adāsī^eb^ti ‘‘imaṃ mahāmeghavanuyyānaṃ saṅghassa dammī’’ti vatvā jeṭṭhamāsassa kāḷapakkhe dutiyadivase adāsi. Mahāvihārassa dakkhiṇodakapāteneva saddhiṃ patiṭṭhitabhāvepi na tāva tattha vihārakammaṃ niṭṭhitanti āha ^b^‘‘idañca paṭhamaṃ vihāraṭṭhānaṃ bhavissatī’’^eb^ti. ^b^Punadivasepī^eb^ti kāḷapakkhassa dutiyadivaseyeva. ^b^Aḍḍhanavamānaṃ pāṇasahassāna^eb^nti aḍḍhena navamānaṃ pāṇasahassānaṃ, pañcasatādhikānaṃ aṭṭhasahassānanti attho. ^b^Jotipātubhāvaṭṭhāna^eb^nti ñāṇālokassa pātubhāvaṭṭhānaṃ. ^b^Appamādasutta^eb^nti aṅguttaranikāye ^b^mahāappamādasuttaṃ,^eb^ rājovādasuttanti vuttaṃ hoti.</p>
              <p>[03]^b^Mahacca^eb^nti karaṇatthe paccattavacanaṃ, mahatā rājānubhāvenāti attho. Tumhe jānanatthanti sambandho. ^b^Ariṭṭho nāma amacco^eb^ti rañño bhāgineyyo ariṭṭho nāma amacco. ^b^Pañcapaṇṇāsāyā^eb^ti ettha ‘‘catupaṇṇāsāyā’’ti vattabbaṃ. Evañhi sati upari vuccamānaṃ ‘‘dvāsaṭṭhi arahanto’’ti vacanaṃ sameti. Teneva ca sīhaḷabhāsāya likhite ^b^mahāvaṃse^eb^ ‘‘catupaṇṇāsāya saddhi’’nti vuttaṃ. ^b^Dasabhātikasamākulaṃ rājakula^eb^nti muṭasivassa puttehi abhayo devānaṃpiyatisso mahānāgo uttiyo mattābhayo sūratissoti evamādīhi dasahi bhātikehi samākiṇṇaṃ rājakulaṃ. ^b^Cetiyagirimhi vassaṃ vasiṃsū^eb^ti āsāḷhīpuṇṇamadivase raññā dinnavihāreyeva paṭiggahetvā pāṭipadadivase vassaṃ vasiṃsu. ^b^Pavāretvā^eb^ti mahāpavāraṇāya pavāretvā. ^b^Kattikapuṇṇamāya^eb^nti aparakattikapuṇṇamāyaṃ. Mahāmahindatthero hi purimikāyaṃ upagantvā vutthavasso mahāpavāraṇāya pavāretvā tato ekamāsaṃ atikkamma cātumāsiniyaṃ puṇṇamadivase ariyagaṇaparivuto rājakulaṃ gantvā bhojanāvasāne ‘‘mahārāja, amhehi ciradiṭṭho ^a^V1.0151^ea^ sammāsambuddho’’tiādivacanamabrvi. Evañca katvā vakkhati ‘‘puṇṇamāyaṃ mahāvīro, cātumāsiniyā idhā’’ti. Yaṃ panettha ^b^kenaci^eb^ vuttaṃ ‘‘vutthavasso pavāretvāti cātumāsiniyā pavāraṇāyāti attho, paṭhamapavāraṇāya vā pavāretvā ekamāsaṃ tattheva vasitvā kattikapuṇṇamiyaṃ avoca, aññathā ‘puṇṇamāyaṃ ^a^M1.0170^ea^ mahāvīro’ti vuttattā na sakkā gahetu’’nti, tattha cātumāsiniyā pavāraṇāyāti ayamatthavikappo na yujjati. Na hi purimikāya vassūpagatā cātumāsiniyaṃ pavārenti. ^b^Ciradiṭṭho sammāsambuddho^eb^ti satthussa sarīrāvayavo ca sammāsambuddhoyevāti katvā avayave samudāyavohāravasena evamāhāti daṭṭhabbaṃ yathā ‘‘samuddo diṭṭho’’ti.</p>
              <p>[03]Therena vuttampi gamanakāraṇaṃ ṭhapetvā idha vāse payojanameva dassetvā gamanaṃ paṭisedhetukāmo āha ^b^‘‘ahaṃ bhante tumhe’’^eb^tiādi. ^b^Abhivādanā^eb^dīsu ācariyaṃ disvā abhivādanakaraṇaṃ ^b^abhivādanaṃ^eb^ nāma. Yasmiṃ vā disābhāge ācariyo vasati iriyāpathe kappento, tato abhimukhova vanditvā gacchati, vanditvā tiṭṭhati, vanditvā nisīdati, vanditvā nipajjati, idaṃ abhivādanaṃ nāma. Ācariyaṃ pana dūratova disvā paccuṭṭhāya paccuggamanakaraṇaṃ ^b^paccuṭṭhānaṃ^eb^ nāma. Ācariyaṃ pana disvā añjaliṃ paggayha sīse ṭhapetvā ācariyaṃ namassati, yasmiṃ disābhāge so vasati, tadabhimukhopi tatheva namassati, gacchantopi ṭhitopi nisinnopi añjaliṃ paggayha namassatiyevāti idaṃ ^b^añjalikammaṃ^eb^ nāma. Anucchavikakammassa pana karaṇaṃ ^b^sāmīcikaraṇaṃ^eb^ nāma. Cīvarādīsu hi cīvaraṃ dento na yaṃ vā taṃ vā deti, mahagghaṃ satamūlagghampi pañcasatamūlagghampi satasahassamūlagghampi detiyeva. Piṇḍapātādīsupi eseva nayo. Idaṃ sāmīcikaraṇaṃ nāma. ^b^Sarīradhātuyo^eb^ti sarīrāvayavā. ^b^Aññāta^eb^nti aññātaṃ, viditaṃ mayāti attho. ^b^Kuto lacchāmā^eb^ti kuto labhissāma. ^b^Sumanena saddhiṃ mantehī^eb^ti paṭhamameva sāmaṇerassa kathitattā vā ‘‘jānāti esa amhākamadhippāya’’nti ñatvā vā evamāhāti daṭṭhabbaṃ.</p>
              <p>[03]^b^Appossukko tvaṃ mahārājā^eb^ti mahārāja tvaṃ dhātūnaṃ paṭilābhe mā ussukkaṃ karohi, mā tvaṃ tattha vāvaṭo bhava, aññaṃ tayā kattabbaṃ karohīti adhippāyo. Idāni tadeva raññā kattabbakiccaṃ dassento ^b^‘‘vīthiyo sodhāpetvā’’^eb^tiādimāha. ^b^Sabbatāḷāvacare upaṭṭhāpetvā^eb^ti kaṃsatāḷāditāḷaṃ avacarati etthāti tāḷāvacaraṃ vuccati ātatavitatādi ^a^M1.0171^ea^ sabbaṃ tūriyabhaṇḍaṃ. Teneva ^b^parinibbānasuttaṭṭhakathāyaṃ^eb^ ‘‘sabbañca tāḷāvacaraṃ sannipātethāti ettha sabbañca tāḷāvacaranti sabbaṃ tūriyabhaṇḍa’’nti vuttaṃ. Ettha pana sahacaraṇanayena sabbatūriyabhaṇḍānaṃ vādakāpi ^a^V1.0152^ea^ gahetuṃ vaṭṭantīti te sabbe upaṭṭhāpetvā sannipātetvāti vuttaṃ hoti. ^b^Lacchasī^eb^ti labhissasi. ^b^Therā cetiyagirimeva agamaṃsū^eb^ti rājanivesanato nikkhamitvā puna cetiyagirimeva agamaṃsu.</p>
              <p>[03]^b^Tāvadevā^eb^ti taṃ khaṇaṃyeva. ^b^Pāṭaliputtadvāre^eb^ti pāṭaliputtanagaradvāre. ^b^Kiṃ bhante sumana āhiṇḍasī^eb^ti sumana tvaṃ samaṇadhammaṃ akatvā kasmā vicarasīti pucchati. ^b^Cetiyagirimhiyeva patiṭṭhāpetvā^eb^ti pacchā tattha vihāratthāya ākaṅkhitabbabhāvato cetiyagirimhiyeva patiṭṭhāpetvā. ^b^Vaḍḍhamānakacchāyāyā^eb^ti pacchābhattanti attho. Pacchābhattameva hi chāyā vaḍḍhati. ^b^Athassa etadahosī^eb^ti dhātucaṅkoṭakaṃ disvā evaṃ cintesi. ^b^Chattaṃ apanamatū^eb^ti idaṃ setacchattaṃ sayameva me sīsoparito dhātucaṅkoṭakābhimukhaṃ hutvā namatūti attho. ^b^Mayhaṃ matthake patiṭṭhātū^eb^ti idaṃ dhātucaṅkoṭakaṃ therassa hatthato dhātuyā saha āgantvā sirasmiṃ me patiṭṭhātūti attho. ^b^Pokkharavassaṃ^eb^ nāma pokkharapattappamāṇaṃ valāhakamajjhe uṭṭhahitvā kamena pharitvā temetukāmeyeva temayamānaṃ mahantaṃ hutvā vassati. ^b^Mahāvīro^eb^ti mahāparakkamo. Mahāvīrāvayavattā cettha satthuvohārena dhātuyo eva niddiṭṭhā. Dhātusarīrenāgamanañhi sandhāya ayaṃ gāthā vuttā.</p>
              <p>[03]^b^Pacchimadisābhimukhova hutvā apasakkanto^eb^ti piṭṭhito piṭṭhitoyeva pacchimadisābhimukho hutvā osakkanto, gacchantoti attho. Kiñcāpi esa pacchimadisaṃ na oloketi, tathāpi pacchimadisaṃ sandhāya gacchatīti ‘‘pacchimadisābhimukho’’ti vuttaṃ. ^b^Puratthimena dvārena nagaraṃ pavisitvā^eb^ti ettha piṭṭhito piṭṭhitoyeva āgantvā dvāre sampatte parivattetvā ujukeneva nagaraṃ pāvisīti veditabbaṃ. ^b^Mahejavatthu nāmā^eb^ti mahejanāmakena yakkhena pariggahitaṃ ekaṃ devaṭṭhānanti veditabbaṃ ^a^M1.0172^ea^. ^b^Paribhogacetiyaṭṭhāna^eb^nti ettha paribhuttūpakaraṇāni nidahitvā kataṃ cetiyaṃ paribhogacetiyanti daṭṭhabbaṃ. Tividhañhi cetiyaṃ vadanti paribhogacetiyaṃ dhātucetiyaṃ dhammacetiyanti. Tattha ^b^paribhogacetiyaṃ^eb^ vuttanayameva. ^b^Dhātucetiyaṃ^eb^ pana dhātuyo nidahitvā kataṃ. Paṭiccasamuppādādilikhitapotthakaṃ nidahitvā kataṃ pana ^b^dhammacetiyaṃ^eb^ nāma. Sārīrikaṃ paribhogikaṃ uddissakanti evampi tippabhedaṃ cetiyaṃ vadanti. Ayaṃ pana pabhedo paṭimārūpassapi uddissakacetiyeneva saṅgahitattā suṭṭhutaraṃ yujjati.</p>
              <p>[03]Kathaṃ pana idaṃ ṭhānaṃ tiṇṇaṃ buddhānaṃ paribhogacetiyaṭṭhānaṃ ahosīti āha ^b^‘‘atīte kirā’’^eb^tiādi. ^b^Pajjarakenā^eb^ti ettha pajjarako nāma rogo vuccati. So ca yakkhānubhāvena samuppannoti ^a^V1.0153^ea^ veditabbo. Tadā kira puṇṇakāḷo nāma yakkho attano ānubhāvena manussānampi sarīre pajjarakaṃ nāma rogaṃ samuṭṭhāpesi. Vuttañhetaṃ ^b^mahāvaṃse^eb^ –</p>
              <p>[22]‘‘Rakkhasehi janassettha, rogo pajjarako ahū’’ti;</p>
              <p>[07]^b^Dīpavaṃse^eb^pi cetaṃ vuttaṃ –</p>
              <p>[21]‘‘Rakkhasā ca bahū tattha, pajjarā ca samuṭṭhitā;</p>
              <p>[22]Pajjarena bahū sattā, nassanti dīpamuttame’’ti.</p>
              <p>[03]^b^Anayabyasana^eb^nti ettha ^b^anayo^eb^ti avaḍḍhi. Kāyikaṃ cetasikañca sukhaṃ byasati vikkhipati vināsetīti ^b^byasana^eb^nti dukkhaṃ vuccati. Kiñcāpi ‘‘buddhacakkhunā lokaṃ olokento’’ti vuttaṃ, tathāpi ‘‘te satte anayabyasanamāpajjante disvā’’ti vacanato paṭhamaṃ buddhacakkhunā lokaṃ oloketvā pacchā sabbaññutaññāṇena lokaṃ olokento te satte anayabyasanamāpajjante disvāti gahetabbaṃ. Na hi āsayānusayādibuddhacakkhussa te sattā anayabyasanaṃ āpajjantā dissanti. ^b^Dubbuṭṭhikā^eb^ti visamavassādivasena duṭṭhā asobhanā vuṭṭhiyeva dubbuṭṭhikā, sassuppattihetubhūtā kāyasukhuppattisappāyā sattupakārā sammā vuṭṭhi tattha na hotīti adhippāyo. Tatoyeva ca ^b^‘‘dubbhikkhaṃ dussassa’’^eb^nti vuttaṃ. Bhikkhāya abhāvo ^a^M1.0173^ea^, dullabhabhāvo vā ^b^dubbhikkhaṃ,^eb^ sulabhā tattha bhikkhā na hotīti vuttaṃ hoti. Sassānaṃ abhāvo, asampannatā vā ^b^dussassaṃ. Devo^eb^ti meghassetaṃ nāmaṃ. ^b^Sammādhāramanupavecchī^eb^ti udakadhāraṃ sammā vimuñci, sammā anupavassīti vuttaṃ hoti.</p>
              <p>[03]^b^Mahāvivādo hotī^eb^ti tasmiṃ kira kāle jayantamahārājena ca tassa rañño kaniṭṭhabhātukena samiddhakumāranāmakena uparājena ca saddhiṃ imasmiṃ dīpe mahāyuddhaṃ upaṭṭhitaṃ. Tenetaṃ vuttaṃ ‘‘tena kho pana samayena maṇḍadīpe mahāvivādo hotī’’ti. ^b^Hotī^eb^ti kiriyā kālamapekkhitvā vattamānapayogo, vivādassa pana atītakālikattaṃ ‘‘tena kho pana samayenā’’ti imināva viññāyati. Saddantarasannidhānena hettha atītakālāvagamo yathā ‘‘bhāsate vaḍḍhate tadā’’ti. Evaṃ sabbattha īdisesu ṭhānesu vattamānapayogo daṭṭhabbo. ^b^Kalahaviggahajātā^eb^ti ettha kalaho nāma matthakappatto kāyakalahopi vācākalahopi. Tattha hatthaparāmāsādivasena kāyena kātabbo kalaho ^b^kāyakalaho^eb^. Mammaghaṭṭanādivasena vācāya kātabbo kalaho ^b^vācākalaho^eb^^a^V1.0154^ea^. Vipaccanīkagahaṇaṃ ^b^viggaho^eb^. Kalahassa pubbabhāge uppanno aññamaññaviruddhagāho. Atha vā kalaho nāma ^b^vācākalaho^eb^. Aññamaññaṃ hatthaparāmāsādivasena virūpaṃ viruddhaṃ vā gahaṇaṃ viggaho ^b^kāyakalaho^eb^. Yathāvutto kalaho ca viggaho ca jāto sañjāto etesanti kalahaviggahajātā, sañjātakalahaviggahāti attho.</p>
              <p>[03]^b^Tāni sāsanantaradhānena nassantī^eb^ti pariyattipaṭivedhapaṭipattisaṅkhātassa tividhassapi sāsanassa antaradhānena dhātuparinibbāne sati tāni cetiyāni vinassanti. Tīṇi (dī. ni. aṭṭha. 3.161; vibha. aṭṭha. 809) hi parinibbānāni kilesaparinibbānaṃ khandhaparinibbānaṃ dhātuparinibbānanti, tāni pana amhākaṃ bhagavato vasena evaṃ veditabbāni. Tassa hi ^b^kilesaparinibbānaṃ^eb^ bodhipallaṅke ahosi, ^b^khandhaparinibbānaṃ^eb^ kusinārāyaṃ. ^b^Dhātuparinibbānaṃ^eb^ anāgate bhavissati. Sāsanassa kira osakkanakāle imasmiṃ tambapaṇṇidīpe dhātuyo sannipatitvā ^a^M1.0174^ea^ mahācetiyaṃ gamissanti, mahācetiyato nāgadīpe rājāyatanacetiyaṃ, tato mahābodhipallaṅkaṃ gamissanti, nāgabhavanatopi devalokatopi brahmalokatopi dhātuyo mahābodhipallaṅkameva gamissanti, sāsapamattāpi dhātu na antarā nassissati. Sabbā dhātuyo mahābodhipallaṅke rāsibhūtā suvaṇṇakkhandho viya ekagghanā hutvā chabbaṇṇarasmiyo vissajjessanti, tā dasasahassilokadhātuṃ pharissanti. Tato dasasahassacakkavāḷe devatā sannipatitvā ‘‘ajja satthā parinibbāti, ajja sāsanaṃ osakkati, pacchimadassanaṃ dāni idaṃ amhāka’’nti dasabalassa parinibbutadivasato mahantataraṃ kāruññaṃ karissanti, ṭhapetvā anāgāmikhīṇāsave avasesā sakabhāvena saṇṭhātuṃ na sakkhissanti. Dhātūsu tejodhātu uṭṭhahitvā yāva brahmalokā uggacchissati, sāsapamattiyāpi dhātuyā sati ekajālāva bhavissati, dhātūsu pariyādānaṃ gatāsu paricchijjissati. Evaṃ mahantaṃ ānubhāvaṃ dassetvā dhātūsu antarahitāsu sāsanaṃ antarahitaṃ nāma hoti.</p>
              <p>[03]^b^Divā bodhirukkhaṭṭhāne hatthisālāyaṃ tiṭṭhatī^eb^ti divā vatthuvicinanāya okāsaṃ kurumāno tato dhātuṃ gahetvā kumbhe ṭhapetvā sadhātukova hutvā tiṭṭhatīti vadanti. Vuttañhetaṃ ^b^mahāvaṃse^eb^ –</p>
              <p>[21]‘‘Rattiṃ nāgonupariyāti, taṃ ṭhānaṃ so sadhātukaṃ;</p>
              <p>[22]Bodhiṭṭhānamhi sālāyaṃ, divā ṭhāti sadhātuko’’ti.</p>
              <p>[03]^b^Thūpapatiṭṭhānabhūmiṃ pariyāyatī^eb^ti matthakato dhātuṃ tattha patiṭṭhāpetvā sadhātukaṃ thūpapatiṭṭhānabhūmiṃ rattibhāge ^a^V1.0155^ea^ pariyāyati, samantato vicaratīti attho. ^b^Jaṅghappamāṇa^eb^nti pupphaṭṭhānappamāṇaṃ. Thūpakucchito heṭṭhābhāgañhi thūpassa jaṅghāti vadanti. ^b^Dhātuoropanatthāyā^eb^ti hatthikumbhato dhātukaraṇḍakassa oropanatthāya. ^b^Sakalanagarañca janapado cā^eb^ti nagaravāsino janapadavāsino ca abhedato nagarajanapadasaddehi vuttā ‘‘sabbo gāmo āgato, mañcā ukkuṭṭhiṃ karontī’’tiādīsu viya. ^b^Mahājanakāye^eb^ti mahājanasamūhe. Samūhapariyāyo hettha kāyasaddo. Ekekadhātuppadesato tejodakanikkhamanādivasena yamakayamakaṃ hutvā pavattaṃ pāṭihāriyaṃ ^b^yamakapāṭihāriyaṃ^eb^^a^M1.0175^ea^. Channaṃ vaṇṇānaṃ rasmiyo cāti sambandho kātabbo. Channaṃ vaṇṇānaṃ udakadhārā cāti evampettha sambandhaṃ vadanti. Parinibbutepi bhagavati tassānubhāvena evarūpaṃ pāṭihāriyamahosiyevāti dassetuṃ ^b^‘‘evaṃ acintiyā’’^eb^tiādigāthamāha. ^b^Buddhadhammā^eb^ti ettha buddhaguṇā.</p>
              <p>[03]^b^Dharamānakālepi tikkhattuṃ āgamāsī^eb^ti bhagavā kira abhisambodhito navame māse phussapuṇṇamadivase yakkhādhivāsaṃ laṅkādīpamupagantvā laṅkāmajjhe tiyojanāyate yojanavitthate mahānāgavanuyyāne mahāyakkhasamāgame upariākāse ṭhatvā kappuṭṭhānasamaye samuṭṭhitavuṭṭhivātanibbisesavassavāyunā ca lokantarikanirayandhakārasadisaghorandhakāranikāyena ca sītanarakanibbisesabahalasītena ca saṃvaṭṭakālasañjātavātasaṅkhubhitehi meghanabhagajjitasadisena gaganamedanīninnādena ca yakkhānaṃ bhayaṃ santāsaṃ janetvā tehi yācitābhayo ‘‘detha me samaggā nisīdanaṭṭhāna’’nti vatvā ‘‘dema te sakaladīpaṃ, dehi no, mārisa, abhaya’’nti vutte sabbaṃ taṃ upaddavaṃ antaradhāpetvā yakkhadattabhūmiyā cammakhaṇḍaṃ pattharitvā tattha nisinno samantato jalamānaṃ cammakhaṇḍaṃ pasāretvā kappuṭṭhānaggisadisadahanābhibhūtānaṃ jaladhisalilabhītānaṃ samantā velante bhamantānaṃ yakkhānaṃ giridīpaṃ dassetvā tesu tattha patiṭṭhitesu taṃ yathāṭhāne patiṭṭhāpetvā cammakhaṇḍaṃ saṅkhipitvā nisinno tadā samāgate anekadevatāsannipāte dhammaṃ desetvā anekapāṇakoṭīnaṃ dhammābhisamayaṃ katvā sumanakūṭavāsinā mahāsumanadevarājena samadhigatasotāpattiphalena yācitapūjanīyo sīsaṃ parāmasitvā muṭṭhimattā nīlāmalakesadhātuyo tassa datvā jambudīpamagamāsi.</p>
              <p>[03]Dutiyaṃ abhisambodhito pañcame saṃvacchare cūḷodaramahodarānaṃ jalathalanivāsīnaṃ mātulabhāgineyyānaṃ nāgarājūnaṃ maṇipallaṅkaṃ nissāya upaṭṭhitamahāsaṅgāme nāgānaṃ mahāvināsaṃ disvā cittamāsakāḷapakkhassa uposathadivase pātova samiddhasumanena nāma rukkhadevaputtena chattaṃ katvā dhāritarājāyatano nāgadīpaṃ samāgantvā saṅgāmamajjhe ākāse pallaṅkena nisinno ghorandhakārena ^a^V1.0156^ea^ nāge santāsetvā assāsento ālokaṃ dassetvā sañjātapītisomanassānaṃ upagatanāgānaṃ sāmaggikaraṇīyaṃ dhammaṃ desetvā mātulabhāgineyyehi dvīhi nāgarājūhi ^a^M1.0176^ea^ pūjite pathavītalagate maṇipallaṅke nisinno nāgehi dibbannapānehi santappito jalathalanivāsino asītikoṭināge saraṇesu ca sīlesu ca patiṭṭhāpetvā tehi namassituṃ pallaṅkañca rājāyatanapādapañca tattha patiṭṭhāpetvā jambudīpamagamāsi.</p>
              <p>[03]Tatiyampi abhisambodhito aṭṭhame saṃvacchare mahodaramātulena maṇiakkhikanāgarājenābhiyācito visākhapuṇṇamadivase pañcabhikkhusataparivuto kalyāṇīpadese maṇiakkhikassa bhavanamupagantvā tattha māpitaruciraratanamaṇḍape manoharavarapallaṅke nisinno nāgarājena dibbannapānehi santappetvā nāgamāṇavikagaṇaparivutena dibbamālāgandhādīhi pūjito tattha dhammaṃ desetvā vuṭṭhāyāsanā sumanakūṭe padaṃ dassetvā pabbatapāde divāvihāraṃ katvā dīghavāpicetiyaṭṭhāne ca mubhiyaṅgaṇacetiyaṭṭhāne ca kalyāṇīcetiyaṭṭhāne ca mahābodhiṭṭhāne ca thūpārāmaṭṭhāne ca mahācetiyaṭṭhāne ca sasāvako nisīditvā nirodhasamāpattiṃ samāpajjitvā silācetiyaṭṭhāneyeva ṭhatvā devanāge samanusāsitvā jambudīpamagamāsi. Evaṃ bhagavā dharamānakālepi imaṃ dīpaṃ tikkhattuṃ āgamāsīti veditabbaṃ.</p>
              <p>[03]Idāni tadeva tikkhattumāgamanaṃ saṅkhepato vibhāvento āha ^b^‘‘paṭhamaṃ yakkhadamanattha’’^eb^ntiādi. ^b^Rakkhaṃ karonto^eb^ti yakkhānaṃ puna apavisanatthāya rakkhaṃ karonto. ^b^Āvijjī^eb^ti samantato vicari. ^b^Mātulabhāgineyyāna^eb^nti cūḷodaramahodarānaṃ. Ettha pana kiñcāpi bhagavā samiddhasumanena nāma devaputtena saddhiṃ āgato, tathāpi pacchāsamaṇena ekenapi bhikkhunā saddhiṃ anāgatattā ^b^‘‘ekakova āgantvā’’^eb^ti vuttaṃ. Tadanurūpassa paripanthassa vihatattā ^b^‘‘pariḷāhaṃ vūpasametvā’’^eb^ti vuttaṃ. ^b^Rañño bhātā^eb^ti rañño kaniṭṭhabhātā. ^b^Abhayo^eb^ti mattābhayo.</p>
              <p>[03]^b^Anuḷā devī^eb^ti rañño jeṭṭhabhātujāyā anuḷā devī. ^b^Purimakānaṃ tiṇṇaṃ sammāsambuddhānaṃ bodhi patiṭṭhāsī^eb^ti yadā hi so ^b^kakusandho^eb^ nāma bhagavā imasmiṃ dīpe manusse pajjarakābhibhūte anayabyasanamāpajjante disvā karuṇāya sañcoditahadayo imaṃ dīpamāgato, tadā ^a^M1.0177^ea^ taṃ rogabhayaṃ vūpasametvā sannipatitānaṃ dhammaṃ desento caturāsītiyā pāṇasahassānaṃ dhammābhisamayaṃ katvā sāyanhasamaye bodhipatiṭṭhānārahaṭṭhānaṃ gantvā tattha samāpattiṃ samāpajjitvā vuṭṭhāya ‘‘mama sirīsamahābodhito dakkhiṇamahāsākhamādāya rucanandā bhikkhunī idhāgacchatū’’ti adhiṭṭhāsi ^a^V1.0157^ea^. Sā satthu cittaṃ ñatvā taṅkhaṇaññeva khemavatīrājadhāniyā khemarājānamādāya mahābodhimupagantvā dakkhiṇamahāsākhāya manosilālekhaṃ khemarājena dāpetvā taṃ sayaṃ chijjitvā suvaṇṇakaṭāhe ṭhitaṃ bodhisākhamādāya pañcasatabhikkhunīhi ceva devatāhi ca parivāritā iddhiyā idhānetvā tathāgatena pasārite dakkhiṇahatthe sasuvaṇṇakaṭāhaṃ mahābodhiṃ ṭhapesi. Taṃ tathāgato abhayassa nāma rañño datvā tena tasmiṃ samaye ‘‘mahātitthavana’’nti paññāte mahāmeghavanuyyāne patiṭṭhāpesi.</p>
              <p>[03]^b^Koṇāgamano^eb^ ca bhagavā dubbuṭṭhipīḷite dīpavāsino disvā imaṃ dīpamāgato taṃ bhayaṃ vūpasametvā dhammaṃ desento caturāsīti pāṇasahassāni maggaphalesu patiṭṭhāpetvā pubbabodhiṭṭhānaṃ gantvā samāpattipariyosāne ‘‘mama udumbaramahābodhito dakkhiṇamahāsākhamādāya karakanattā bhikkhunī idhāgacchatū’’ti cintesi. Sā bhagavato adhippāyaṃ viditvā taṅkhaṇaññeva sobharājadhāniyā sobharājānamādāya mahābodhimupagantvā dakkhiṇamahāsākhāya manosilālekhaṃ sobharājena dāpetvā taṃ sayaṃ chijjitvā hemakaṭāhe patiṭṭhitaṃ bodhisākhamādāya pañcasatabhikkhunīhi saddhiṃ suragaṇaparivutā iddhiyā idhāharitvā satthārā pasāritadakkhiṇapāṇitale sahemakaṭāhaṃ mahābodhiṃ ṭhapesi. Taṃ tathāgato samiddhassa rañño datvā tena tasmiṃ samaye ‘‘mahānāgavana’’nti saṅkhyaṃ gate mahāmeghavanuyyāne mahābodhiṃ patiṭṭhāpesi.</p>
              <p>[03]^b^Kassapo^eb^pi ca bhagavā upaṭṭhitarājūparājayuddhena pāṇino vināsaṃ disvā karuṇāya codito imaṃ dīpamāgantvā taṃ kalahaṃ vūpasametvā dhammaṃ desento caturāsīti pāṇasahassāni maggaphalaṃ pāpetvā mahābodhiṭṭhānaṃ gantvā tattha samāpattiṃ samāpajjitvā vuṭṭhāya ‘‘mama nigrodhamahābodhito dakkhiṇamahāsākhamādāya sudhammā bhikkhunī idhāgacchatū’’ti adhiṭṭhāsi. Sā bhagavato cittaṃ viditvā taṅkhaṇaññeva bārāṇasīrājadhāniyā ^a^M1.0178^ea^ brahmadattarājānamādāya mahābodhimupagantvā dakkhiṇamahāsākhāya manosilālekhaṃ brahmadattena dāpetvā taṃ sayaṃ chijjitvā kanakakaṭāhe ṭhitaṃ bodhisākhamādāya pañcasatabhikkhunīparivārā devagaṇaparivutā iddhiyā ettha ānetvā munindena pasārite dakkhiṇakaratale sasuvaṇṇakaṭāhaṃ mahābodhiṃ ṭhapesi. Taṃ bhagavā jayantarañño datvā tena tasmiṃ samaye ‘‘mahāsālavana’’nti saṅkhyaṃ gate mahāmeghavanuyyāne mahābodhiṃ patiṭṭhāpesi. Evaṃ imasmiṃ dīpe purimakānaṃ tiṇṇaṃ sammāsambuddhānaṃ bodhiṃ patiṭṭhāpesi. Taṃ sandhāya evamāha ‘‘imasmiñca mahārāja dīpe purimakānaṃ tiṇṇaṃ sammāsambuddhānaṃ bodhi patiṭṭhāsī’’ti.</p>
              <p>[03]^b^Sarasaraṃsijālavissajjanakenā^eb^ti ^a^V1.0158^ea^ siniddhatāya rasavantaṃ ojavantaṃ abhinavaraṃsijālaṃ vissajjentena. Atha vā ito cito ca saṃsaraṇato sarasaṃ sajīvaṃ jīvamānaṃ viya raṃsijālaṃ vissajjentena. Atha vā sarasakāle dharamānakāle buddhena viya raṃsijālaṃ muñcantenāti evamettha atthaṃ vaṇṇayanti. Ekadivaseneva agamāsīti sambandho. ^b^Pañcahi kaññāsatehī^eb^ti attano paricārikehi pañcahi kaññāsatehi. ^b^Upassayaṃ kārāpetvā^eb^ti bhikkhunupassayaṃ kārāpetvā. ^b^Appesī^eb^ti lekhasāsanaṃ patiṭṭhāpesi. ^b^Evañca avocā^eb^ti rājasandesaṃ appetvā therassa mukhasāsanaṃ viññāpento evaṃ avoca. ^b^Udikkhatī^eb^ti apekkhati pattheti.</p>
              <p>[03]^b^Chinnahatthaṃ viyā^eb^ti chinnahatthavantaṃ viya. Chinnā hatthā etassāti chinnahatthoti aññapadatthasamāso daṭṭhabbo. ^b^Pabbajjāpurekkhārā^eb^ti pabbajjābhimukhā, pabbajjāya sañjātābhilāsā ‘‘kadā nu kho pabbajissāmī’’ti tattha ussukkamāpannāti vuttaṃ hoti. ^b^Maṃ paṭimānetī^eb^ti maṃ udikkhati. Satthena ghātaṃ na arahatīti ^b^asatthaghātārahaṃ. Himavalāhakagabbha^eb^nti himapuṇṇavalāhakagabbhaṃ. Pāṭihāriyavasena jātaṃ himameva ‘‘valāhakagabbha’’ntipi vadanti. ^b^Doṇamattā^eb^ti magadhanāḷiyā soḷasanāḷippamāṇā.</p>
              <p>[03]^b^Magga^eb^nti sattayojanikaṃ maggaṃ. ^b^Paṭijaggāpetvā^eb^ti sodhāpetvā, khāṇukaṇṭakādīni harāpetvā tattha bahalavipulavālukaṃ okirāpetvāti vuttaṃ hoti. ^b^Kammāravaṇṇa^eb^nti rañño pakatisuvaṇṇakāravaṇṇaṃ. ^b^Navahatthaparikkhepa^eb^nti navahatthappamāṇo parikkhepo assāti navahatthaparikkhepaṃ, parikkhepato ^a^M1.0179^ea^ navahatthappamāṇanti vuttaṃ hoti. ^b^‘‘Pañcahatthubbedha’’^eb^ntiādīsupi imināva nayena attho veditabbo. ^b^Tihatthavikkhambha^eb^nti tihatthappamāṇavitthāraṃ. ^b^Samussitadhajapaṭāka^eb^nti ussāpitanīlapītādivividhadhajapaṭākaṃ. ^b^Nānāratanavicitta^eb^nti tattha tattha racitanānāratanehi suvicittaṃ. ^b^Anekālaṅkārapaṭimaṇḍita^eb^nti pasannajanapūjitehi hatthūpagādīhi nānālaṅkārehi sajjitaṃ. ^b^Nānāvidhakusumasamākiṇṇa^eb^nti upahāravasena upanītehi nānappakārehi vaṇṇagandhasampannehi jalathalapupphehi ākiṇṇaṃ. ^b^Anekatūriyasaṅghuṭṭha^eb^nti ātabhavitatādipañcaṅgikatūriyasaṅghositaṃ. ^b^Avasesaṃ adassanaṃ agamāsī^eb^ti ettha ‘‘handa, mahārāja, tayā gahetabbā ayaṃ sākhā, tassa upanissayabhūto ayaṃ khandho, na mayaṃ tayā gahetabbā’’ti vadantā viya avasesā sākhā satthu tejasā adassanamagamaṃsūti vadanti. ^b^Gavakkhajālasadisa^eb^nti bhāvanapuṃsakaṃ, jālakavāṭasadisaṃ katvāti attho. ^b^Celukkhepasatasahassāni pavattiṃsū^eb^ti tesaṃ tesaṃ janānaṃ sīsopari bhamantānaṃ uttarāsaṅgacelānaṃ ukkhepasatasahassāni pavattiṃsūti ^a^V1.0159^ea^ attho. ^b^Mūlasatenā^eb^ti dasasu lekhāsu ekekāya dasa dasa hutvā nikkhantamūlasatena. ^b^Dasa mahāmūlā^eb^ti paṭhamalekhāya nikkhantadasamahāmūlāni.</p>
              <p>[03]^b^Devadundubhiyo phaliṃsū^eb^ti devadundubhiyo thaniṃsu. ^b^Devadundubhī^eb^ti ca na ettha kāci bherī adhippetā, atha kho uppātabhāvena ākāsagato nigghosasaddo. ^b^Devo^eb^ti hi megho. Tassa hi acchabhāvena ākāsavaṇṇassa devassābhāvena sukkhagajjitasaññite sadde niccharante devadundubhīti samaññā, tasmā devadundubhiyo phaliṃsūti devo sukkhagajjitaṃ gajjīti vuttaṃ hoti. ^b^Pabbatānaṃ naccehī^eb^ti pathavīkampena ito cito ca bhamantānaṃ pabbatānaṃ naccehi. ^b^Yakkhānaṃ hiṅkārehī^eb^ti vimhayajātānaṃ yakkhānaṃ vimhayappakāsanavasena pavattehi hiṅkārasaddehi. Yakkhā hi vimhayajātā ‘‘hiṃ hi’’nti saddaṃ nicchārenti. ^b^Thutijappehī^eb^ti pasaṃsāvacanehi. ^b^Brahmānaṃ apphoṭanehī^eb^ti pītisomanassajātānaṃ brahmānaṃ bāhāyaṃ paharaṇasaṅkhātehi apphoṭanehi. Pītisomanassajātā hi brahmāno vāmahatthaṃ samiñjitvā dakkhiṇena hatthena bāhāyaṃ pahāraṃ denti. ^b^Ekakolāhala^eb^nti ekato pavattakolāhalaṃ ^a^M1.0180^ea^. ^b^Ekaninnāda^eb^nti ekato pavattanigghosaṃ. Phalato nikkhantā chabbaṇṇarasmiyo ujukaṃ uggantvā onamitvā cakkavāḷapabbatamukhavaṭṭiṃ āhacca tiṭṭhantīti āha ^b^‘‘sakalacakkavāḷaṃ ratanagopānasīvinaddhaṃ viya kurumānā’’^eb^ti. ^b^Taṅkhaṇato ca pana pabhutī^eb^ti vuttanayena suvaṇṇakaṭāhe patiṭṭhitassa mahābodhissa chabbaṇṇarasmīnaṃ vissajjitakālato pabhuti. ^b^Himavalāhakagabbhaṃ pavisitvā aṭṭhāsī^eb^ti suvaṇṇakaṭāheneva saddhiṃ uggantvā himodakapuṇṇaṃ valāhakagabbhaṃ pavisitvā aṭṭhāsi. Paṭhamaṃ suvaṇṇakaṭāhe patiṭṭhitoyeva hi bodhi pacchā vuttappakārācchariyapaṭimaṇḍito hutvā himavalāhakagabbhaṃ pavisitvā aṭṭhāsi. Teneva vakkhati ‘‘paṭhamaṃ suvaṇṇakaṭāhe patiṭṭhahi, tato himagabbhasattāhaṃ abhisekasattāhañca vītināmetvā’’tiādi. Tatoyeva ca ^b^mahāvaṃse^eb^pi vuttaṃ –</p>
              <p>[21]‘‘Evaṃ satena mūlānaṃ, tatthesā gandhakaddame;</p>
              <p>[22]Patiṭṭhāsi mahābodhi, pasādentī mahājanaṃ.</p>
              <p>[21]‘‘Tassā khandho dasahattho, pañca sākhā manoramā;</p>
              <p>[22]Catuhatthā catuhatthā, dasaḍḍhaphalamaṇḍitā.</p>
              <p>[21]‘‘Sahassantu pasākhānaṃ, sākhānaṃ tāsamāsi ca;</p>
              <p>[22]Evaṃ āsi mahābodhi, manoharasirindharā.</p>
              <p>[21]‘‘Kaṭāhamhi ^a^V1.0160^ea^ mahābodhi, patiṭṭhitakkhaṇe mahī;</p>
              <p>[22]Akampi pāṭihīrāni, ahesuṃ vividhāni ca.</p>
              <p>[21]‘‘Sayaṃ nādehi tūriyānaṃ, devesu mānusesu ca;</p>
              <p>[22]Sādhukāraninnādehi, devabrahmagaṇassa ca.</p>
              <p>[21]‘‘Meghānaṃ migapakkhīnaṃ, yakkhādīnaṃ ravehi ca;</p>
              <p>[22]Ravehi ca mahīkampe, ekakolāhalaṃ ahu.</p>
              <p>[21]‘‘Bodhiyā phalapattehi, chabbaṇṇaraṃsiyo subhā;</p>
              <p>[22]Nikkhamitvā cakkavāḷaṃ, sakalaṃ sobhayiṃsu ca.</p>
              <p>[21]‘‘Sakaṭāhā mahābodhi, uggantvāna tato nabhaṃ;</p>
              <p>[22]Aṭṭhāsi himagabbhamhi, sattāhāni adassanā’’ti.</p>
              <p>[07]Tasmā ^a^M1.0181^ea^ suvaṇṇakaṭāhe patiṭṭhitoyeva bodhi kaṭāheneva saddhi uggantvā himavalāhakagabbhaṃ pavisitvā aṭṭhāsīti veditabbaṃ.</p>
              <p>[03]Heṭṭhā pana bhagavato adhiṭṭhānakkamaṃ dassentena yaṃ vuttaṃ –</p>
              <p>[08]‘‘Bhagavā kira mahāparinibbānamañce nipanno laṅkādīpe mahābodhipatiṭṭhāpanatthāya asokamahārājā mahābodhiggahaṇatthaṃ gamissati, tadā mahābodhissa dakkhiṇasākhā sayameva chijjitvā suvaṇṇakaṭāhe patiṭṭhātūti adhiṭṭhāsi, idamekamadhiṭṭhānaṃ.</p>
              <p>[08]‘‘Tattha patiṭṭhānakāle ca ‘mahābodhi himavalāhakagabbhaṃ pavisitvā tiṭṭhatū’ti adhiṭṭhāsi, idaṃ dutiyamadhiṭṭhānaṃ.</p>
              <p>[08]‘‘Sattame divase himavalāhakagabbhato oruyha suvaṇṇakaṭāhe patiṭṭhahanto pattehi ca phalehi ca chabbaṇṇarasmiyo muñcatūti adhiṭṭhāsi, idaṃ tatiyamadhiṭṭhāna’’nti.</p>
              <p>[07]Taṃ ^a^V1.0161^ea^ iminā na sameti. Tattha hi paṭhamaṃ himavalāhakagabbhaṃ pavisitvā pacchā sattame divase himavalāhakagabbhato oruyha chabbaṇṇaraṃsivissajjanaṃ suvaṇṇakaṭāhe patiṭṭhahanañca vuttaṃ, tasmā aṭṭhakathāya pubbenāparaṃ na sameti. ^b^Mahāvaṃse^eb^ pana adhiṭṭhānepi paṭhamaṃ suvaṇṇakaṭāhe patiṭṭhahanaṃ pacchāyeva chabbaṇṇaraṃsivissajjanaṃ himavalāhakagabbhapavisanañca. Vuttañhetaṃ –</p>
              <p>[21]‘‘Parinibbānamañcamhi, nipannena jinena hi;</p>
              <p>[22]Kataṃ mahāadhiṭṭhānaṃ, pañcakaṃ pañcacakkhunā.</p>
              <p>[21]‘‘Gayhamānā mahābodhi-sākhāsokena dakkhiṇā;</p>
              <p>[22]Chijjitvāna sayaṃyeva, patiṭṭhātu kaṭāhake.</p>
              <p>[21]‘‘Patiṭṭhahitvā sā sākhā, chabbaṇṇarasmiyo subhā;</p>
              <p>[22]Rājayantī disā sabbā, phalapattehi muñcatu.</p>
              <p>[21]‘‘Sasuvaṇṇakaṭāhā sā, uggantvāna manoramā;</p>
              <p>[22]Adissamānā sattāhaṃ, himagabbhamhi tiṭṭhatū’’ti.</p>
              <p>[07]^b^Bodhivaṃse^eb^pi ^a^M1.0182^ea^ ca ayameva adhiṭṭhānakkamo vutto, tasmā aṭṭhakathāyaṃ vutto adhiṭṭhānakkamo yathā pubbenāparaṃ na virujjhati, tathā vīmaṃsitvā gahetabbo.</p>
              <p>[03]^b^Himañca chabbaṇṇaraṃsiyo ca āvattitvā mahābodhimeva pavisiṃsū^eb^ti mahābodhiṃ paṭicchādetvā ṭhitaṃ himañca bodhito nikkhantachabbaṇṇarasmiyo ca āvattitvā padakkhiṇaṃ katvā bodhimeva pavisiṃsu, bodhipaviṭṭhā viya hutvā antarahitāti vuttaṃ hoti. Ettha pana ‘‘himañca raṃsiyo cā’’ti ayameva pāṭho satasodhitasammate porāṇapotthake sesesu ca sabbapotthakesu dissati. ^b^Mahāvaṃse^eb^pi cetaṃ vuttaṃ –</p>
              <p>[21]‘‘Atīte tamhi sattāhe, sabbe himavalāhakā;</p>
              <p>[22]Pavisiṃsu mahābodhiṃ, sabbā tā raṃsiyopi cā’’ti.</p>
              <p>[07]^b^Kenaci^eb^ pana ‘‘pañca raṃsiyo’’ti pāṭhaṃ parikappetvā yaṃ vuttaṃ ‘‘sabbadisāhi pañca rasmiyo āvattitvāti ^a^V1.0162^ea^ pañcahi phalehi nikkhantattā pañca, tā pana chabbaṇṇāvā’’ti, taṃ tassa sammohavijambhitamattanti daṭṭhabbaṃ. ^b^Paripuṇṇakhandhasākhāpasākhapañcaphalapaṭimaṇḍito^eb^ti paripuṇṇakhandhasākhāpasākhāhi ceva pañcahi ca phalehi paṭimaṇḍito, samantato vibhūsitoti attho. ^b^Abhisekaṃ datvā^eb^ti anotattodakena abhisekaṃ datvā. ^b^Mahābodhiṭṭhāneyeva aṭṭhāsī^eb^ti bodhisamīpeyeva vasi.</p>
              <p>[03]^b^Pubbakattikapavāraṇādivase^eb^ti assayujamāsassa juṇhapakkhapuṇṇamiyaṃ. Cātuddasīuposathattā dvisattāhe jāte uposatho sampattoti āha ^b^‘‘kāḷapakkhassa uposathadivase’’^eb^ti, assayujamāsakāḷapakkhassa cātuddasīuposatheti attho. ^b^Pācīnamahāsālamūle ṭhapesī^eb^ti nagarassa pācīnadisābhāge jātassa mahāsālarukkhassa heṭṭhā maṇḍapaṃ kāretvā tattha ṭhapesi. ^b^Sattarasame divase^eb^ti pāṭipadadivasato dutiyadivase. ^b^Kattikachaṇapūjaṃ addasā^eb^ti kattikachaṇavasena bodhissa kariyamānaṃ pūjaṃ sumanasāmaṇero addasa, disvā ca āgato sabbaṃ taṃ pavattiṃ ārocesi. Taṃ sandhāyeva ca thero bodhiāharaṇatthaṃ pesesi.</p>
              <p>[03]^b^Aṭṭhārasa devatākulānī^eb^ti mahābodhiṃ parivāretvā ṭhitanāgayakkhādidevatākulāni datvāti sambandho. Amaccakulāni bodhissa kattabbavicāraṇatthāya ^a^M1.0183^ea^ adāsi, brāhmaṇakulāni lokasammatattā udakāsiñcanatthāya adāsi, kuṭumbiyakulāni bodhissa kattabbapūjopakaraṇagopanatthāya adāsi. ‘‘Gopakā rājakammino tathā taracchā’’ti ^b^mahāgaṇṭhipade^eb^ vuttaṃ. ^b^Gaṇṭhipade^eb^ pana ‘‘gopakakulāni bodhisiñcanatthaṃ khīradhenupālanatthāya taracchakulāni kāliṅgakulāni vissāsikāni padhānamanussakulānī’’ti vuttaṃ. ^b^Kāliṅgakulānī^eb^ti ettha ‘‘udakādigāhakā kāliṅgā’’ti ^b^mahāgaṇṭhipade^eb^ vuttaṃ. ‘‘Kaliṅgesu janapade jātisampannakulaṃ kāliṅgakula’’nti keci. ^b^Iminā parivārenā^eb^ti sahatthe karaṇavacanaṃ, iminā vuttappakāraparivārena saddhinti attho. ^b^Viñjhāṭaviṃ samatikkammā^eb^ti rājā sayampi mahābodhissa paccuggamanaṃ karonto senaṅgaparivuto thalapathena gacchanto viñjhāṭaviṃ nāma aṭaviṃ atikkamitvā. ^b^Tāmalittiṃ anuppatto^eb^ti tāmalittiṃ nāma titthaṃ sampatto. ^b^Idamassa tatiya^eb^nti suvaṇṇakaṭāhe patiṭṭhitamahābodhissa rajjasampadānaṃ sandhāya vuttaṃ. Tato pubbe panesa ekavāraṃ saddhāya sakalajambudīparajjena mahābodhiṃ pūjesiyeva, tasmā tena saddhiṃ catutthamidaṃ rajjasampadānaṃ. Mahābodhiṃ pana yasmiṃ yasmiṃ divase rajjena pūjesi, tasmiṃ tasmiṃ divase sakalajambudīparajjato uppannaṃ āyaṃ gahetvā mahābodhipūjaṃ kāresi.</p>
              <p>[03]^b^Māgasiramāsassā^eb^ti ^a^V1.0163^ea^ migasiramāsassa. ^b^Paṭhamapāṭipadadivase^eb^ti sukkapakkhapāṭipadadivase. Tañhi kaṇhapakkhapāṭipadadivasaṃ apekkhitvā ‘‘paṭhamapāṭipadadivasa’’nti vuccati. Idañca imasmiṃ dīpe pavattamānavohāraṃ gahetvā vuttaṃ. Tattha pana puṇṇamito paṭṭhāya yāva aparā puṇṇamī, tāva eko māsoti vohārassa pavattattā tena vohārena ‘‘dutiyapāṭipadadivase’’ti vattabbaṃ siyā. Tattha hi kaṇhapakkhapāṭipadadivasaṃ ‘‘paṭhamapāṭipada’’nti vuccati. ^b^Ukkhipitvā^eb^ti mahāsālamūle dinnehi soḷasahi jātisampannakulehi saddhiṃ ukkhipitvāti vadanti. ^b^Gacchati vatare^eb^ti ettha ^b^are^eb^ti khede. Tenevāha ‘‘kanditvā’’ti, bodhiyā adassanaṃ asahamāno roditvā paridevitvāti attho. ^b^Sarasaraṃsijāla^eb^nti ettha pana heṭṭhā vuttanayeneva attho veditabbo. ^b^Mahābodhisamāruḷhā^eb^ti mahābodhinā samāruḷhā. ^b^Passato passato^eb^ti anādare sāmivacanaṃ, passantassevāti attho ^a^M1.0184^ea^. ^b^Mahāsamuddatalaṃ pakkhantā^eb^ti mahāsamuddassa udakatalaṃ pakkhandi. ^b^Samantā yojana^eb^nti samantato ekekena passena yojanappamāṇe padese. Accantasaṃyoge cetaṃ upayogavacanaṃ. ^b^Vīciyo vūpasantā^eb^ti vīciyo na uṭṭhahiṃsu, nāhesunti vuttaṃ hoti. ^b^Pavajjiṃsū^eb^ti viraviṃsu, nādaṃ pavattayiṃsūti attho. ^b^Rukkhādisannissitāhī^eb^ti ettha ^b^ādi^eb^-saddena pabbatādisannissitā devatā saṅgaṇhāti.</p>
              <p>[03]^b^Supaṇṇarūpenā^eb^ti supaṇṇasadisena rūpena. ^b^Nāgakulāni santāsesī^eb^ti mahābodhiggahaṇatthaṃ āgatāni nāgakulāni santāsesi, tesaṃ bhayaṃ uppādetvā palāpesīti vuttaṃ hoti. Tadā hi samuddavāsino nāgā mahābodhiṃ gahetuṃ vātavassandhakārādīhi mahantaṃ vikubbanaṃ akaṃsu. Tato saṅghamittattherī garuḷavaṇṇaṃ māpetvā tena garuḷarūpena ākāsaṃ pūrayamānā sikhāmarīcijālena gaganaṃ ekandhakāraṃ katvā pakkhappahāravātena mahāsamuddaṃ āloḷetvā saṃvaṭṭajaladhinādasadisena ravena nāgānaṃ hadayāni bhindantī viya tāsetvā nāge palāpesi. ^b^Te ca utrastarūpā nāgā āgantvā^eb^ti te ca vuttanayena uttāsitā nāgā puna āgantvā. ^b^Taṃ vibhūti^eb^nti taṃ iddhipāṭihāriyasaṅkhātaṃ vibhūtiṃ, taṃ acchariyanti vuttaṃ hoti. ^b^Therī yācitvā^eb^ti ‘‘ayye, amhākaṃ bhagavā mucalindanāgarājassa bhogāvaliṃ attano gandhakuṭiṃ katvā sattāhaṃ tassa saṅgahaṃ akāsi. Abhisambujjhanadivase nerañjarānadītīre attano ucchiṭṭhapattaṃ mahākāḷanāgassa vissajjesi. Uruvelanāgena māpitaṃ visadhūmadahanaṃ agaṇetvā tassa saraṇasīlābharaṇamadāsi. Mahāmoggallānattheraṃ pesetvā nandopanandanāgarājānaṃ dametvā nibbisaṃ akāsi. Evaṃ so lokanāyako amhākaṃ upakārako, tvampi no dosamassaritvā muhuttaṃ mahābodhiṃ vissajjetvā nāgalokassa saggamokkhamaggaṃ sampādehī’’ti evaṃ yācitvā. ^b^Mahābodhiviyogadukkhito^eb^ti mahābodhiviyogena ^a^V1.0164^ea^ dukkhito sañjātamānasikadukkho. ^b^Kanditvā^eb^ti imassa pariyāyavacanamattaṃ ^b^roditvā^eb^ti, guṇakittanavasena vā punappunaṃ roditvā, vilāpaṃ katvāti attho.</p>
              <p>[03]^b^Uttaradvārato^eb^ti anurādhapurassa uttaradvārato. ^b^Maggaṃ sodhāpetvā^eb^ti khāṇukaṇṭakādīnaṃ uddharāpanavasena maggaṃ sodhāpetvā. ^b^Alaṅkārāpetvā^eb^ti ^a^M1.0185^ea^ vālukādīnaṃ okirāpanādivasena sajjetvā. ^b^Samuddasālavatthusmi^eb^nti samuddāsannasālāya vatthubhūte padese. Tasmiṃ kira padese ṭhitehi samuddassa diṭṭhattā taṃ acchariyaṃ pakāsetuṃ tattha ekā sālā katā. Sā nāmena ‘‘samuddāsannasālā’’ti pākaṭā jātā. Vuttañhetaṃ –</p>
              <p>[21]‘‘Samuddāsannasālāya, ṭhāne ṭhatvā mahaṇṇave;</p>
              <p>[22]Āgacchantaṃ mahābodhiṃ, mahātheriddhiyāddasa.</p>
              <p>[21]‘‘Tasmiṃ ṭhāne katā sālā, pakāsetuṃ tamabbhutaṃ;</p>
              <p>[22]‘Samuddāsannasālā’ti, nāmenāsidha pākaṭā’’ti.</p>
              <p>[03]^b^Tāya vibhūtiyā^eb^ti tāya vuttappakārāya pūjāsakkārādisampattiyā. ^b^Therassā^eb^ti mahāmahindattherassa. Maggassa kira ubhosu passesu antarantarā pupphehi kūṭāgārasadisasaṇṭhānāni pupphacetiyāni kārāpesi. Taṃ sandhāyetaṃ vuttaṃ ^b^‘‘antarantare pupphāgghiyāni ṭhapento’’^eb^ti. ^b^Āgato vatare^eb^ti ettha ^b^are^eb^ti pasaṃsāyaṃ, sādhu vatāti attho. ^b^Soḷasahi jātisampannakulehī^eb^ti aṭṭhahi amaccakulehi aṭṭhahi ca brāhmaṇakulehīti evaṃ soḷasahi jātisampannakulehi. ^b^Samuddatīre mahābodhiṃ ṭhapetvā^eb^ti samuddavelātale alaṅkatappaṭiyatte ramaṇīye maṇḍape mahābodhiṃ ṭhapetvā. Evaṃ pana katvā sakalatambapaṇṇirajjena mahābodhiṃ pūjetvā soḷasannaṃ kulānaṃ rajjaṃ niyyātetvā sayaṃ dovārikaṭṭhāne ṭhatvā tayo divase anekappakāraṃ pūjaṃ kārāpesi. Taṃ dassento ^b^‘‘tīṇi divasānī’’^eb^tiādimāha. ^b^Rajjaṃ vicāresī^eb^ti rajjaṃ vicāretuṃ vissajjesi, soḷasahi vā jātisampannakulehi rajjaṃ vicārāpesīti attho. ^b^Catutthe divase^eb^ti migasiramāsassa sukkapakkhadasamiyaṃ. ^b^Anupubbena anurādhapuraṃ sampatto^eb^ti dasamiyaṃ alaṅkatappaṭiyattarathe mahābodhiṃ ṭhapetvā uḷārapūjaṃ kurumāno pācīnapassavihārassa patiṭṭhātabbaṭṭhānamānetvā tattha saṅghassa pātarāsaṃ pavattetvā mahindattherena bhāsitaṃ nāgadīpe dasabalena kataṃ nāgadamanaṃ sutvā ‘‘sammāsambuddhena nisajjādinā paribhuttaṭṭhānesu thūpādīhi sakkāraṃ karissāmī’’ti saññāṇaṃ kāretvā tato āharitvā tavakkabrāhmaṇassa ^a^V1.0165^ea^ gāmadvāre ṭhapetvā pūjetvā evaṃ tasmiṃ tasmiṃ ṭhāne pūjaṃ katvā iminā anukkamena anurādhapuraṃ ^a^M1.0186^ea^ sampatto. ^b^Cātuddasīdivase^eb^ti migasiramāsasseva sukkapakkhacātuddase. ^b^Vaḍḍhamānakacchāyāyā^eb^ti chāyāya vaḍḍhamānasamaye, sāyanhasamayeti vuttaṃ hoti. ^b^Samāpatti^eb^nti phalasamāpattiṃ. ^b^Tilakabhūte^eb^ti alaṅkārabhūte. ^b^Rājavatthudvārakoṭṭhakaṭṭhāne^eb^ti rājuyyānassa dvārakoṭṭhakaṭṭhāne. ‘‘Sakalarajjaṃ mahābodhissa dinnapubbattā upacāratthaṃ rājā dovārikavesaṃ gaṇhī’’ti vadanti.</p>
              <p>[03]^b^Anupubbavipassana^eb^nti udayabbayādianupubbavipassanaṃ. ^b^Paṭṭhapetvā^eb^ti ārabhitvā. ^b^Atthaṅgamite^eb^ti atthaṅgate. ‘‘Saha bodhipatiṭṭhānenā’’ti vattabbe vibhattivipariṇāmaṃ katvā ^b^‘‘saha bodhipatiṭṭhānā’’^eb^ti nissakkavacanaṃ kataṃ. Sati hi sahayoge karaṇavacanena bhavitabbaṃ. ^b^Mahāpathavī akampī^eb^ti ca idaṃ mukhamattanidassanaṃ, aññānipi anekāni acchariyāni ahesuṃyeva. Tathā hi saha bodhipatiṭṭhānena udakapariyantaṃ katvā mahāpathavī akampi, tāni mūlāni kaṭāhamukhavaṭṭito uggantvā taṃ kaṭāhaṃ vinandhantā pathavītalamotariṃsu, samantato dibbakusumāni vassiṃsu, ākāse dibbatūriyāni vajjiṃsu, mahāmegho uṭṭhahitvā vuṭṭhidhāramakāsi, ākāsapadesā viraviṃsu, vijjulatā nicchariṃsu. Devatā sādhukāramadaṃsu, samāgatā sakaladīpavāsino gandhamālādīhi pūjayiṃsu, gahitamakarandā mandamārutā vāyiṃsu, samantato ghanasītalahimavalāhakā mahābodhiṃ chādayiṃsu. Evaṃ bodhi pathaviyaṃ patiṭṭhahitvā himagabbhe sannisīditvā sattāhaṃ lokassa adassanaṃ agamāsi. ^b^Himagabbhe sannisīdī^eb^ti himagabbhassa anto aṭṭhāsi. ^b^Vipphurantā^eb^ti vipphurantā ito cito ca saṃsarantā. ^b^Nicchariṃsū^eb^ti nikkhamiṃsu. ^b^Dassiṃsū^eb^ti paññāyiṃsu. ^b^Sabbe dīpavāsino^eb^ti sabbe tambapaṇṇidīpavāsino. ^b^Uttarasākhato ekaṃ phala^eb^nti uttarasākhāya ṭhitaṃ ekaṃ phalaṃ. ‘‘Pācīnasākhāya ekaṃ phala’’ntipi keci. ^b^Mahāāsanaṭṭhāne^eb^ti pubbapasse mahāsilāsanena patiṭṭhitaṭṭhāne. ^b^Issaranimmānavihāre^eb^ti issaranimmānasaṅkhāte kassapagirivihāre. ‘‘Issaranimmānavihāre’’ti hi pubbasaṅketavasena vuttaṃ, idāni pana so vihāro ‘‘kassapagirī’’ti paññāto. ‘‘Issarasamaṇārāme’’tipi keci paṭhanti. Tathā ca vuttaṃ –</p>
              <p>[21]‘‘Tavakkabrāhmaṇagāme ^a^M1.0187^ea^, thūpārāme tatheva ca;</p>
              <p>[22]Issarasamaṇārāme, paṭhame cetiyaṅgaṇe’’ti.</p>
              <p>[03]^b^Yojaniyāarāmesū^eb^ti anurādhapurassa samantā yojanassa anto katāarāmesu. Samantā patiṭṭhite ^a^V1.0166^ea^ mahābodhimhīti sambandho. Anurādhapurassa samantā evaṃ puttanattuparamparāya mahābodhimhi patiṭṭhiteti attho. ^b^Lohapāsādaṭṭhānaṃ pūjesī^eb^ti lohapāsādassa kattabbaṭṭhānaṃ pūjesi. ‘‘Kiñcāpi lohapāsādaṃ devānaṃpiyatissoyeva mahārājā kāressati, tathāpi tasmiṃ samaye abhāvato ‘anāgate’ti vutta’’nti tīsupi ^b^gaṇṭhipadesu^eb^ vuttaṃ. Keci pana ‘‘duṭṭhagāmaṇiabhayeneva kārito lohapāsādo’’ti vadanti. ^b^Mūlāni panassa na tāva otarantī^eb^ti iminā, mahārāja, imasmiṃ dīpe satthusāsanaṃ patiṭṭhitamattameva ahosi, na tāva supatiṭṭhitanti dasseti, assa satthusāsanassa mūlāni pana na tāva otiṇṇānīti evamettha attho veditabbo. ^b^Otarantī^eb^ti hi atītatthe vattamānavacanaṃ. Tenevāha ^b^‘‘kadā pana bhante mūlāni otiṇṇāni nāma bhavissantī’’^eb^ti. Yo amacco catupaṇṇāsāya jeṭṭhakakaniṭṭhabhātukehi saddhiṃ cetiyagirimhi pabbajito, taṃ sandhāya vuttaṃ ^b^‘‘mahāariṭṭho bhikkhū’’^eb^ti. ^b^Meghavaṇṇābhayassa amaccassa pariveṇaṭṭhāne^eb^ti meghavaṇṇābhayassa rañño amaccena kattabbassa pariveṇassa vatthubhūte ṭhāne. ^b^Maṇḍapappakāra^eb^nti maṇḍapasadisaṃ. Sadisatthampi hi pakārasaddaṃ vaṇṇayanti. ^b^Sāsanassa mūlāni otarantāni passissāmī^eb^ti iminā sāsanassa suṭṭhu patiṭṭhānākāraṃ passissāmīti dīpeti.</p>
              <p>[03]Meghavirahitassa nimmalasseva ākāsassa viravitattā ^b^‘‘ākāsaṃ mahāviravaṃ ravī’’^eb^ti vuttaṃ. ^b^Paccekagaṇīhī^eb^ti visuṃ visuṃ gaṇācariyehi. Paccekaṃ gaṇaṃ etesaṃ atthīti paccekagaṇino. Yathā vejjo gilānesu karuṇāya tikicchanameva purakkhatvā vigatacchandadoso jigucchanīyesu vaṇesu guyhaṭṭhānesu ca bhesajjalepanādinā tikicchanameva karoti, evaṃ bhagavāpi kilesabyādhipīḷitesu sattesu karuṇāya te satte kilesabyādhidukkhato mocetukāmo avattabbārahāni guyhaṭṭhānanissitānipi asappāyāni vadanto vinayapaññattiyā sattānaṃ kilesabyādhiṃ ^a^M1.0188^ea^ tikicchati. Tena vuttaṃ ^b^‘‘satthu karuṇāguṇaparidīpaka’’^eb^nti. ^b^Anusiṭṭhikarāna^eb^nti anusāsanīkarānaṃ, ye bhagavato anusāsaniṃ sammā paṭipajjanti, tesanti attho. ^b^Kāyakammavacīkammavipphanditavinayana^eb^nti kāyavacīdvāresu ajjhācāravasena pavattassa kilesavipphanditassa vinayanakaraṃ.</p>
              <p>[03]^b^Rājino^eb^ti upayogatthe sāmivacanaṃ, rājānamanusāsiṃsūti attho. ^b^Āloka^eb^nti ñāṇālokaṃ. ^b^Nibbāyiṃsu mahesayo^eb^ti ettha mahāmahindatthero dvādasavassiko hutvā tambapaṇṇidīpaṃ sampatto, tattha dve vassāni vasitvā vinayaṃ patiṭṭhapesi. Dvāsaṭṭhivassiko hutvā parinibbutoti vadanti.</p>
              <p>[03]^b^Tesaṃ^eb^^a^V1.0167^ea^^b^therānaṃ antevāsikā^eb^ti tesaṃ mahāmahindattherappamukhānaṃ therānaṃ antevāsikā. Tissadattādayo pana mahāariṭṭhattherassa antevāsikā, tasmā tissadattakāḷasumanadīghasumanādayo mahāariṭṭhattherassa antevāsikā cāti yojetabbaṃ. ^b^Antevāsikānaṃ antevāsikā^eb^ti ubhayathā vuttāntevāsikānaṃ antevāsikā. ^b^Pubbe vuttappakārā^eb^ti –</p>
              <p>[21]‘‘Tato mahindo iṭṭiyo, uttiyo sambalo tathā;</p>
              <p>[22]Bhaddanāmo ca paṇḍito.</p>
              <p>[21]‘‘Ete nāgā mahāpaññā, jambudīpā idhāgatā;</p>
              <p>[22]Vinayaṃ te vācayiṃsu, piṭakaṃ tambapaṇṇiyā.</p>
              <p>[21]‘‘Nikāye pañca vācesuṃ, satta ceva pakaraṇe;</p>
              <p>[22]Tato ariṭṭho medhāvī, tissadatto ca paṇḍito.</p>
              <p>[22]‘‘Visārado kāḷasumano, thero ca dīghanāmako’’ti. –</p>
              <p>[07]Evamādinā pubbe vuttappakārā ācariyaparamparā.</p>
              <p>[06]Ācariyaparamparakathāvaṇṇanā niṭṭhitā.</p>
            </h4>
          </h3>
          <h3>
            <h3n>Vinayānisaṃsakathāvaṇṇanā</h3n>
            <h4>
              <h4n> </h4n>
              <p>[03]Ettāvatā ^a^M1.0189^ea^ ca ‘‘kenābhata’’nti imaṃ pañhaṃ vitthārato vibhajitvā idāni ‘‘kattha patiṭṭhita’’nti imaṃ pañhaṃ vissajjento āha ^b^‘‘kattha patiṭṭhita’’^eb^ntiādi. Tattha ^b^telamivā^eb^ti sīhatelamiva. ^b^Adhimattasatigatidhītimantesū^eb^ti ettha ^b^satī^eb^ti buddhavacanaṃ uggahetvā dhāraṇakasati. ^b^Gatī^eb^ti uggaṇhanakagati. ^b^Dhītī^eb^ti sanniṭṭhānaṃ katvā gaṇhanakañāṇaṃ. ^b^Gatī^eb^ti vā paññāgati. ^b^Dhītī^eb^ti buddhavacanaṃ uggaṇhanavīriyaṃ sajjhāyanavīriyaṃ dhāraṇavīriyañca. ^b^Lajjīsū^eb^ti pāpajigucchanakalakkhaṇāya lajjāya samannāgatesu. ^b^Kukkuccakesū^eb^ti aṇumattesupi vajjesu dosadassāvitāya ^a^V1.0168^ea^ kappiyākappiyaṃ nissāya kukkuccakārīsu. ^b^Sikkhākāmesū^eb^ti adhisīlāacittādhipaññāvasena tisso sikkhā kāmayamānesu sampiyāyitvā sikkhantesu.</p>
              <p>[03]Akattabbato nivāretvā kattabbesu patiṭṭhāpanato ^b^mātāpituṭṭhāniyo^eb^ti vuttaṃ. ^b^Ācāragocarakusalatā^eb^ti veḷudānādimicchājīvassa kāyapāgabbhiyādīnañca akaraṇena sabbaso anācāraṃ vajjetvā ‘‘kāyiko avītikkamo vācasiko avītikkamo’’ti (vibha. 511) evaṃ vuttabhikkhusāruppāacārasampattiyā vesiyādiagocaraṃ vajjetvā piṇḍapātādiatthaṃ upasaṅkamituṃ yuttaṭṭhānasaṅkhātagocarena ca sampannattā samaṇācāresu ceva samaṇagocaresu ca kusalatā. Apica yo bhikkhu satthari sagāravo sappatisso sabrahmacārīsu sagāravo sappatisso hirottappasampanno sunivattho supāruto pāsādikena abhikkantena paṭikkantena ālokitena vilokitena samiñjitena pasāritena okkhittacakkhu iriyāpathasampanno indriyesu guttadvāro bhojane mattaññū jāgariyamanuyutto satisampajaññena samannāgato appiccho santuṭṭho āraddhavīriyo pavivitto asaṃsaṭṭho ābhisamācārikesu sakkaccakārī garucittīkārabahulo viharati, ayaṃ vuccati ^b^ācāro^eb^.</p>
              <p>[03]^b^Gocaro^eb^ pana upanissayagocaro ārakkhagocaro upanibandhagocaroti tividho. Tattha dasakathāvatthuguṇasamannāgato kalyāṇamitto, yaṃ nissāya assutaṃ suṇāti, sutaṃ pariyodāpeti, kaṅkhaṃ vitarati ^a^M1.0190^ea^, diṭṭhiṃ ujuṃ karoti, cittaṃ pasādeti, yassa vā pana anusikkhamāno saddhāya vaḍḍhati, sīlena, sutena, cāgena, paññāya vaḍḍhati, ayaṃ ^b^upanissayagocaro^eb^. Yo pana bhikkhu antaragharaṃ paviṭṭho vīthipaṭipanno okkhittacakkhu yugamattadassāvī saṃvuto gacchati, na hatthiṃ olokento, na assaṃ, na rathaṃ, na pattiṃ, na itthiṃ, na purisaṃ olokento, na uddhaṃ olokento, na adho olokento, na disāvidisampi pekkhamāno gacchati, ayaṃ ^b^ārakkhagocaro^eb^. Upanibandhagocaro pana cattāro satipaṭṭhānā, yattha bhikkhu attano cittaṃ upanibandhati. Vuttañhetaṃ bhagavatā – ‘‘ko ca, bhikkhave, bhikkhuno gocaro sako pettiko visayo, yadidaṃ cattāro satipaṭṭhānā’’ti. Ayaṃ ^b^upanibandhagocaro^eb^. Iti iminā ca ācārena iminā ca gocarena samannāgatattā ācāragocarakusalatā. Evaṃ anācāraṃ agocarañca vajjetvā saddhāpabbajitānaṃ yathāvuttāacāragocaresu kusalabhāvo vinayadharāyattoti ayamānisaṃso vinayapariyattiyā dassitoti veditabbo.</p>
              <p>[03]^b^Vinayapariyattiṃ nissāyā^eb^ti vinayapariyāpuṇanaṃ nissāya. ^b^Attano sīlakkhandho sugutto hoti^eb^^a^V1.0169^ea^^b^surakkhito^eb^ti kathamassa attano sīlakkhandho sugutto hoti surakkhito? Āpattiñhi āpajjanto chahākārehi āpajjati alajjitā, aññāṇatā, kukkuccapakatatā, akappiye kappiyasaññitā, kappiye akappiyasaññitā, satisammosāti. Vinayadharo pana imehi chahākārehi āpattiṃ nāpajjati.</p>
              <p>[03]Kathaṃ ^b^alajjitāya^eb^ nāpajjati? So hi ‘‘passatha bho, ayaṃ kappiyākappiyaṃ jānantoyeva paṇṇattivītikkamaṃ karotī’’ti imaṃ parūpavādaṃ rakkhantopi akappiyabhāvaṃ jānantoyeva madditvā vītikkamaṃ na karoti. Evaṃ alajjitāya nāpajjati. Sahasā āpannampi desanāgāminiṃ desetvā vuṭṭhānagāminiyā vuṭṭhahitvā suddhante patiṭṭhāti, tato –</p>
              <p>[21]‘‘Sañcicca āpattiṃ nāpajjati, āpattiṃ na parigūhati;</p>
              <p>[22]Agatigamanañca na gacchati, ediso vuccati lajjipuggalo’’ti. (pari. 359) –</p>
              <p>[07]Imasmiṃ lajjibhāve patiṭṭhitova hoti.</p>
              <p>[03]Kathaṃ ^a^M1.0191^ea^^b^aññāṇatāya^eb^ nāpajjati? So hi kappiyākappiyaṃ jānāti, tasmā kappiyaṃyeva karoti, akappiyaṃ na karoti. Evaṃ aññāṇatāya nāpajjati.</p>
              <p>[03]Kathaṃ ^b^kukkuccapakatatāya^eb^ nāpajjati? Kappiyākappiyaṃ nissāya kukkucce uppanne vatthuṃ oloketvā mātikaṃ padabhājanaṃ antarāpattiṃ anāpattiṃ oloketvā kappiyaṃ ce hoti, karoti, akappiyaṃ ce, na karoti. Uppannaṃ pana kukkuccaṃ avinicchinitvāva ‘‘vaṭṭatī’’ti madditvā na vītikkamati. Evaṃ kukkuccapakatatāya nāpajjati.</p>
              <p>[03]Kathaṃ ^b^akappiye kappiyasaññitā^eb^dīhi nāpajjati? So hi kappiyākappiyaṃ jānāti, tasmā akappiye kappiyasaññī na hoti, kappiye akappiyasaññī na hoti, supatiṭṭhitā cassa sati hoti, adhiṭṭhātabbaṃ adhiṭṭheti, vikappetabbaṃ vikappeti. Iti imehi chahākārehi āpattiṃ nāpajjati, āpattiṃ anāpajjanto akhaṇḍasīlo hoti parisuddhasīlo. Evamassa attano sīlakkhandho sugutto hoti surakkhito.</p>
              <p>[03]^b^Kukkuccapakatāna^eb^nti ^a^V1.0170^ea^ kappiyākappiyaṃ nissāya uppannena kukkuccena abhibhūtānaṃ. Kathaṃ pana kukkuccapakatānaṃ paṭisaraṇaṃ hoti? Tiroraṭṭhesu tirojanapadesu ca uppannakukkuccā bhikkhū ‘‘asukasmiṃ kira vihāre vinayadharo vasatī’’ti dūratopi tassa santikaṃ āgantvā kukkuccaṃ pucchanti. So tehi katakammassa vatthuṃ oloketvā āpattānāpattiṃ garukalahukādibhedaṃ sallakkhetvā desanāgāminiṃ desāpetvā vuṭṭhānagāminiyā vuṭṭhāpetvā suddhante patiṭṭhāpeti. Evaṃ kukkuccapakatānaṃ paṭisaraṇaṃ hoti.</p>
              <p>[03]^b^Visārado saṅghamajjhe voharatī^eb^ti vigato sārado bhayaṃ etassāti visārado, abhītoti attho. Avinayadharassa hi saṅghamajjhe kathentassa bhayaṃ sārajjaṃ okkamati, vinayadharassa taṃ na hoti. Kasmā? ‘‘Evaṃ kathentassa doso hoti, evaṃ na doso’’ti ñatvā kathanato.</p>
              <p>[03]^b^Paccatthike^eb^^a^M1.0192^ea^^b^sahadhammena suniggahitaṃ niggaṇhātī^eb^ti ettha dvidhā paccatthikā nāma attapaccatthikā ca sāsanapaccatthikā ca. Tattha mettiyabhummajakā ca bhikkhū vaḍḍho ca licchavī amūlakena antimavatthunā codesuṃ, ime ^b^attapaccatthikā^eb^ nāma. Ye vā panaññepi dussīlā pāpadhammā, sabbe te attapaccatthikā. Viparītadassanā pana ariṭṭhabhikkhukaṇṭakasāmaṇeravesālikavajjiputtakā mahāsaṅghikādayo ca abuddhasāsanaṃ ‘‘buddhasāsana’’nti vatvā katapaggahā ^b^sāsanapaccatthikā^eb^ nāma. Te sabbepi sahadhammena sahakāraṇena vacanena yathā taṃ asaddhammaṃ patiṭṭhāpetuṃ na sakkonti, evaṃ suniggahitaṃ katvā niggaṇhāti.</p>
              <p>[03]^b^Saddhammaṭṭhitiyā paṭipanno hotī^eb^ti ettha pana tividho saddhammo pariyattipaṭipattiadhigamavasena. Tattha tipiṭakaṃ buddhavacanaṃ ^b^pariyattisaddhammo^eb^ nāma. Terasa dhutaṅgaguṇā cuddasa khandhakavattāni dveasīti mahāvattānīti ayaṃ ^b^paṭipattisaddhammo^eb^ nāma. Cattāro maggā ca cattāri phalāni ca, ayaṃ ^b^adhigamasaddhammo^eb^ nāma. Tattha keci therā ‘‘yo vo, ānanda, mayā dhammo ca vinayo ca desito paññatto, so vo mamaccayena satthā’’ti (dī. ni. 2.216) iminā suttena ‘‘sāsanassa pariyatti mūla’’nti vadanti. Keci therā ‘‘ime ca, subhadda, bhikkhū sammā vihareyyuṃ, asuñño loko arahantehi assā’’ti iminā suttena (dī. ni. 2.214) ‘‘sāsanassa paṭipatti mūla’’nti vatvā ‘‘yāva pañca bhikkhū sammā paṭipannā saṃvijjanti, tāva sāsanaṃ ṭhitaṃ hotī’’ti āhaṃsu. Itare pana therā ‘‘pariyattiyā antarahitāya suppaṭipannassapi dhammābhisamayo natthī’’ti vatvā āhaṃsu. Sacepi pañca bhikkhū cattāri pārājikāni rakkhaṇakā honti, te saddhe kulaputte pabbājetvā paccantime janapade upasampādetvā ^a^V1.0171^ea^ dasavaggagaṇaṃ pūretvā majjhimajanapadepi upasampadaṃ karissanti. Etenupāyena vīsativaggasaṅghaṃ pūretvā attanopi abbhānakammaṃ katvā sāsanaṃ vuḍḍhiṃ viruḷhiṃ gamayissanti. Evamayaṃ vinayadharo tividhassapi saddhammassa ciraṭṭhitiyā paṭipanno hotīti. Evamayaṃ vinayadharo ime pañcānisaṃse paṭilabhatīti veditabbo.</p>
              <p>[03]^b^Vinayo saṃvaratthāyā^eb^tiādīsu (pari. aṭṭha. 366) ^b^vinayo^eb^ti vinayassa pariyāpuṇanaṃ, ^b^vinayo^eb^ti vā vinayapaññatti vuttā, tasmā sakalāpi vinayapaññatti vinayapariyāpuṇanaṃ ^a^M1.0193^ea^ vā kāyavacīdvārasaṃvaratthāyāti attho, ājīvapārisuddhipariyosānassa sīlassa upanissayapaccayo hotīti vuttaṃ hoti. ^b^Avippaṭisāro^eb^ti pāpapuññānaṃ katākatānusocanavasena pavattacittavippaṭisārābhāvo. ^b^Pāmojja^eb^nti dubbalā taruṇapīti. ^b^Pītī^eb^ti balavapīti. ^b^Passaddhī^eb^ti kāyacittadarathapaṭippassaddhi. ^b^Sukha^eb^nti kāyikaṃ cetasikañca sukhaṃ. Tañhi duvidhampi samādhissa upanissayapaccayo hoti. ^b^Samādhī^eb^ti cittekaggatā. ^b^Yathābhūtañāṇadassana^eb^nti sappaccayanāmarūpapariggaho. ^b^Nibbidā^eb^ti vipassanā. Atha vā yathābhūtañāṇadassanaṃ taruṇavipassanā, udayabbayañāṇassetaṃ adhivacanaṃ. Cittekaggatā hi taruṇavipassanāya upanissayapaccayo hoti. ^b^Nibbidā^eb^ti sikhāppattā vuṭṭhānagāminibalavavipassanā. ^b^Virāgo^eb^ti ariyamaggo. ^b^Vimuttī^eb^ti arahattaphalaṃ. Catubbidhopi hi ariyamaggo arahattassa upanissayapaccayo hoti. ^b^Vimuttiñāṇadassana^eb^nti paccavekkhaṇañāṇaṃ. ^b^Anupādāparinibbānatthāyā^eb^ti kañci dhammaṃ aggahetvā anavasesetvā parinibbānatthāya, appaccayaparinibbānatthāyāti attho. Appaccayaparinibbānassa hi vimuttiñāṇadassanaṃ paccayo hoti tasmiṃ anuppatte avassaṃ parinibbāyitabbato, na ca paccavekkhaṇañāṇe anuppanne antarā parinibbānaṃ hoti.</p>
              <p>[03]^b^Etadatthā kathā^eb^ti ayaṃ vinayakathā nāma etadatthāya, anupādāparinibbānatthāyāti attho. Evaṃ sabbatthapi. ^b^Mantanā^eb^pi vinayamantanāeva, ‘‘evaṃ karissāma, na karissāmā’’ti vinayapaṭibaddhasaṃsandanā. ^b^Etadatthā upanisā^eb^ti upanisīdati ettha phalaṃ tappaṭibaddhavuttitāyāti upanisā vuccati kāraṇaṃ paccayoti. ‘‘Vinayo saṃvaratthāyā’’tiādikā kāraṇaparamparā etadatthāti attho. ^b^Etadatthaṃ sotāvadhāna^eb^nti imissā paramparapaccayakathāya sotāvadhānaṃ imaṃ kathaṃ sutvā yaṃ uppajjati ñāṇaṃ, tampi etadatthaṃ. ^b^Yadidaṃ anupādācittassa vimokkho^eb^ti ^b^yadida^eb^nti nipāto. Sabbaliṅgavibhattivacanesu tādisova tattha tattha atthato pariṇāmetabbo, tasmā evamettha attho veditabbo – yo ayaṃ catūhi upādānehi anupādiyitvā cittassa arahattaphalasaṅkhāto vimokkho, sopi etadatthāya anupādāparinibbānatthāyāti evamettha sambandho veditabbo. Yo ayaṃ ^a^V1.0172^ea^ anupādācittassa vimokkhasaṅkhāto maggo, heṭṭhā vuttaṃ sabbampi etadatthamevāti. Evañca sati iminā mahussāhato sādhitabbaṃ ^a^M1.0194^ea^ niyatappayojanaṃ dassitaṃ hoti. Heṭṭhā ‘‘virāgo…pe… nibbānatthāyā’’ti iminā pana labbhamānānisaṃsaphalaṃ dassitanti veditabbaṃ. ^b^Āyogo^eb^ti uggahaṇacintanādivasena punappunaṃ abhiyogo.</p>
              <p>[06]Vinayānisaṃsakathāvaṇṇanā niṭṭhitā.</p>
              <p>[06]Iti samantapāsādikāya vinayaṭṭhakathāya sāratthadīpaniyaṃ</p>
              <p>[06]Bāhiranidānavaṇṇanā samattā.</p>
            </h4>
          </h3>
        </h2>
      </h1>
    </h0>
    <h0>
      <h0n>Verañjakaṇḍavaṇṇanā</h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^1^eb^</p>
              <p>[03]^b^.^eb^^b^Seyyathida^eb^nti ^a^M1.0195^ea^^a^V1.0173^ea^ taṃ katamaṃ, taṃ kathanti vā attho. ^b^Aniyamaniddesavacana^eb^nti natthi etassa niyamoti aniyamo, niddisīyati attho etenāti niddeso, vuccati etenāti vacanaṃ, niddesoyeva vacanaṃ niddesavacanaṃ, aniyamassa niddesavacanaṃ aniyamaniddesavacanaṃ, paṭhamaṃ aniyamitassa samayassa niddesavacananti attho. ‘‘Yenāti avatvā tenāti vuttattā aniyamaṃ katvā niddiṭṭhavacanaṃ aniyamaniddesavacana’’ntipi vadanti. Yaṃtaṃsaddānaṃ niccasambandhabhāvato āha ^b^‘‘tassa sarūpena avuttenapī’’^eb^tiādi. Tattha ^b^tassā^eb^ti ‘‘tenā’’ti etassa. ^b^Sarūpena avuttenapī^eb^ti ‘‘yenā’’ti evaṃ sarūpato pāḷiyaṃ avuttenapi. ^b^Atthato siddhenā^eb^ti parabhāge sāriputtattherassa uppajjanakaparivitakkasaṅkhātātthato siddhena. Parivitakke hi siddhe yena samayena parivitakko udapādīti idaṃ atthato siddhameva hoti. Tenevāha ^b^‘‘aparabhāge hi vinayapaññattiyācanahetubhūto āyasmato sāriputtassa parivitakko siddho’’^eb^tiādi. ‘‘Tenā’’ti vatvā tato tadatthameva ‘‘yenā’’ti atthato vuccamānattā ‘‘yenā’’ti ayaṃ ‘‘tenā’’ti etassa paṭiniddeso nāma jāto. ^b^Paṭiniddeso^eb^ti ca vitthāraniddesoti attho.</p>
              <p>[03]^b^Aparabhāge hī^eb^ti ettha ^b^hi^eb^-saddo hetumhi, yasmāti attho. ^b^Vinayapaññattiyācanahetubhūto^eb^ti ‘‘etassa bhagavā kālo, etassa sugata kālo, yaṃ bhagavā sāvakānaṃ sikkhāpadaṃ paññapeyya, uddiseyya pātimokkhaṃ. Yathayidaṃ brahmacariyaṃ addhaniyaṃ assa ciraṭṭhitika’’nti evaṃ pavattassa vinayapaññattiyācanassa kāraṇabhūtoti attho. ^b^Parivitakko^eb^ti ‘‘katamesānaṃ kho buddhānaṃ bhagavantānaṃ brahmacariyaṃ na ciraṭṭhitikaṃ ahosi, katamesānaṃ buddhānaṃ bhagavantānaṃ brahmacariyaṃ ciraṭṭhitikaṃ ahosī’’ti evaṃ pavatto parivitakko. Yaṃtaṃsaddānaṃ niccasambandhoti āha ^b^‘‘tasmā yena samayenā’’^eb^tiādi. ^b^Pubbe vā pacchā vā atthato siddhenā^eb^ti pubbe vā pacchā vā uppannātthato siddhena. ^b^Paṭiniddeso kattabbo^eb^ti etassa ‘‘yadida’’nti iminā sambandho. ‘‘Paṭiniddeso kattabbo’’ti yadidaṃ yaṃ idaṃ vidhānaṃ, ayaṃ sabbasmiṃ vinaye yuttīti attho. Atha ^a^V1.0174^ea^ vā ‘‘paṭiniddeso kattabbo’’ti yadidaṃ yā ayaṃ yutti, ayaṃ sabbasmiṃ vinaye yuttīti attho.</p>
              <p>[03]^b^Tatridaṃ^eb^^a^M1.0196^ea^^b^mukhamattanidassana^eb^nti tassā yathāvuttayuttiyā paridīpane idaṃ mukhamattanidassanaṃ, upāyamattanidassananti attho. Mukhaṃ dvāraṃ upāyoti hi atthato ekaṃ. ^b^‘‘Tena hi bhikkhave bhikkhūnaṃ sikkhāpadaṃ paññapessāmī’’^eb^ti pāḷiṃ dassetvā tattha paṭiniddesamāha ^b^‘‘yena sudinno’’^eb^tiādinā. Tenāti hetuatthe karaṇavacanattā tassa paṭiniddesopi tādisoyevāti āha ^b^‘‘yasmā paṭisevī’’^eb^ti. ^b^Pubbe atthato siddhenā^eb^ti pubbe uppannamethunadhammapaṭisevanasaṅkhātātthato siddhena. ^b^Pacchā atthato siddhenā^eb^ti raññā adinnaṃ dārūnaṃ ādiyanasaṅkhātapacchāuppannātthato siddhena. ^b^Samayasaddo^eb^ti etassa ‘‘dissatī’’ti iminā sambandho.</p>
              <p>[03]^b^Samavāye^eb^ti paccayasāmaggiyaṃ, kāraṇasamavāyeti attho. ^b^Khaṇe^eb^ti okāse. ^b^Assā^eb^ti assa samayasaddassa samavāyo atthoti sambandho. ^b^Appeva nāma svepi upasaṅkameyyāma kālañca samayañca upādāyā^eb^ti ettha ^b^kālo^eb^ nāma upasaṅkamanassa yuttapayuttakālo. ^b^Samayo^eb^ nāma tasseva paccayasāmaggī, atthato tadanurūpaṃ sarīrabalañceva tappaccayaparissayābhāvo ca. ^b^Upādānaṃ^eb^ nāma ñāṇena tesaṃ gahaṇaṃ sallakkhaṇaṃ, tasmā kālañca samayañca paññāya gahetvā upadhāretvāti attho. Idaṃ vuttaṃ hoti – sace amhākaṃ sve gamanassa yuttakālo bhavissati, kāye balamattā ceva pharissati, gamanapaccayā ca añño aphāsuvihāro na bhavissati, athetaṃ kālañca gamanakāraṇasamavāyasaṅkhātaṃ samayañca upadhāretvā api eva nāma sve āgaccheyyāmāti.</p>
              <p>[03]^b^Khaṇo^eb^ti okāso. Tathāgatuppādādiko hi maggabrahmacariyassa okāso tappaccayapaṭilābhahetuttā, khaṇo eva ca samayo. Yo khaṇoti ca samayoti ca vuccati, so ekovāti hi attho. ^b^Mahāsamayo^eb^ti mahāsamūho. Pavuddhaṃ vanaṃ ^b^pavanaṃ,^eb^ tasmiṃ pavanasmiṃ, vanasaṇḍeti attho. ^b^Samayopi kho te bhaddāli appaṭividdho ahosī^eb^ti ettha ^b^samayo^eb^ti sikkhāpadapūraṇassa hetu. ^b^Bhaddālī^eb^ti tassa bhikkhuno nāmaṃ. Idaṃ vuttaṃ hoti – bhaddāli tayā paṭivijjhitabbayuttakaṃ etaṃ kāraṇaṃ atthi, tampi te na paṭividdhaṃ na sallakkhitanti. Kiṃ taṃ kāraṇanti āha ^b^‘‘bhagavā kho’’^eb^tiādi.</p>
              <p>[03]^b^Uggāhamāno^eb^^a^M1.0197^ea^ tiādīsu ^b^māno^eb^ti tassa paribbājakassa pakatināmaṃ, kiñci kiñci pana uggahetuṃ samatthatāya ‘‘uggāhamāno’’ti naṃ sañjānanti, tasmā ‘‘uggāhamāno’’ti vuccati ^a^V1.0175^ea^. Samaṇamuṇḍikāya putto ^b^samaṇamuṇḍikāputto^eb^. So kira devadattassa upaṭṭhāko. Samayaṃ diṭṭhiṃ pavadanti etthāti ^b^samayappavādako,^eb^ tasmiṃ samayappavādake, diṭṭhippavādaketi attho. Tasmiṃ kira ṭhāne caṅkītārukkhapokkharasātipabhutayo brāhmaṇā nigaṇṭhācelakaparibbājakādayo ca paribbājakā sannipatitvā attano attano samayaṃ diṭṭhiṃ pavadanti kathenti dīpenti, tasmā so ārāmo ‘‘samayappavādako’’ti vuccati, sveva tindukācīrasaṅkhātāya timbarurukkhapantiyā parikkhittattā ^b^‘‘tindukācīra’’^eb^nti vuccati. Ekā sālā etthāti ^b^ekasālako^eb^. Yasmā panettha paṭhamaṃ ekā sālā katā ahosi, pacchā mahāpuññaṃ poṭṭhapādaparibbājakaṃ nissāya bahū sālā katā, tasmā tameva ekaṃ sālamupādāya laddhanāmavasena ‘‘ekasālako’’ti vuccati. Mallikāya pana pasenadirañño deviyā uyyānabhūto so pupphaphalasañchanno ārāmoti katvā ^b^‘‘mallikāya ārāmo’’^eb^ti saṅkhyaṃ gato. Tasmiṃ samayappavādake tindukācīre ekasālake mallikāya ārāme. ^b^Paṭivasatī^eb^ti tasmiṃ vāsaphāsutāya vasati.</p>
              <p>[03]^b^Diṭṭhe dhamme^eb^ti paccakkhe attabhāve. ^b^Attho^eb^ti vuḍḍhi. ^b^Samparāyiko^eb^ti kammakilesavasena samparetabbato sampāpuṇitabbato samparāyo, paraloko. Tattha niyutto samparāyiko, paralokattho. ^b^Atthābhisamayā^eb^ti yathāvuttaubhayatthasaṅkhātahitapaṭilābhā. Samparāyikopi hi attho kāraṇassa nipphannattā paṭiladdho nāma hotīti tamatthadvayaṃ ekato katvā ‘‘atthābhisamayā’’ti vuttaṃ. Dhiyā paññāya rāti gaṇhātīti ^b^dhīro^eb^. Atha vā dhī paññā etassa atthīti ^b^dhīro^eb^.</p>
              <p>[03]^b^Sammā mānābhisamayā^eb^ti mānassa sammā pahānena. Sammāti iminā mānassa aggamaggañāṇena samucchedappahānaṃ vuttaṃ. ^b^Dukkhassa pīḷanaṭṭho^eb^tiādīsu dukkhasaccassa pīḷanaṃ taṃsamaṅgino hiṃsanaṃ avipphārikatākaraṇaṃ, pīḷanameva attho pīḷanaṭṭho, tthakārassa ṭṭhakāraṃ katvā vuttaṃ. Evaṃ sesesupi. Samecca paccayehi katabhāvo ^b^saṅkhataṭṭho. Santāpo^eb^ dukkhadukkhatādivasena santāpanaṃ paridahanaṃ. ^b^Vipariṇāmo^eb^ jarāya maraṇena ^a^M1.0198^ea^ cāti dvidhā vipariṇāmetabbatā. Abhisametabbo paṭivijjhitabboti abhisamayo, abhisamayova attho ^b^abhisamayaṭṭho,^eb^ pīḷanādīni. Tāni hi abhisametabbabhāvena ekībhāvaṃ upanetvā ‘‘abhisamayaṭṭho’’ti vuttāni, abhisamayassa vā paṭivedhassa visayabhūto attho abhisamayaṭṭhoti tāneva pīḷanādīni abhisamayassa visayabhāvūpagamanasāmaññato ekattena vuttāni.</p>
              <p>[03]Ettha ca upasaggānaṃ jotakamattattā tassa tassa atthassa vācako samayasaddo evāti samayasaddassa atthuddhārepi saupasaggo abhisamayasaddo vutto. Tattha sahakārīkāraṇasannijjhaṃ sameti ^a^V1.0176^ea^ samavetīti ^b^samayo,^eb^ samavāyo. Sameti samāgacchati maggabrahmacariyaṃ ettha tadādhārapuggalehīti ^b^samayo,^eb^ khaṇo. Samenti ettha, etena vā saṃgacchanti dhammā sahajātadhammehi uppādādīhi vāti ^b^samayo,^eb^ kālo. Dhammappavattimattatāya atthato abhūtopi hi kālo dhammappavattiyā adhikaraṇaṃ kāraṇaṃ viya ca parikappanāmattasiddhena rūpena voharīyati. Samaṃ, saha vā avayavānaṃ ayanaṃ pavatti avaṭṭhānanti ^b^samayo,^eb^ samūho yathā ‘‘samudāyo’’ti. Avayavena sahāvaṭṭhānameva hi samūho. Paccayantarasamāgame eti phalaṃ etasmā uppajjati pavattati cāti ^b^samayo,^eb^ hetu yathā ‘‘samudayo’’ti. Sameti saṃyojanabhāvato sambandho eti attano visaye pavattati, daḷhaggahaṇabhāvato vā taṃsaṃyuttā ayanti pavattanti sattā yathābhinivesaṃ etenāti ^b^samayo,^eb^ diṭṭhi. Diṭṭhisaṃyojanena hi sattā ativiya bajjhanti. Samiti saṅgati samodhānanti ^b^samayo,^eb^ paṭilābho. Samassa nirodhassa yānaṃ, sammā vā yānaṃ apagamo appavattīti ^b^samayo,^eb^ pahānaṃ. Ñāṇena abhimukhaṃ sammā etabbo adhigantabboti ^b^abhisamayo,^eb^ dhammānaṃ aviparīto sabhāvo. Abhimukhabhāvena sammā eti gacchati bujjhatīti ^b^abhisamayo,^eb^ dhammānaṃ yathābhūtasabhāvāvabodho. Evaṃ tasmiṃ tasmiṃ atthe samayasaddassa pavatti veditabbā.</p>
              <p>[03]Nanu ca atthamattaṃ paṭicca saddā abhinivisanti, na ekena saddena aneke atthā abhidhīyantīti? Saccametaṃ saddavisese apekkhite. Saddavisese hi apekkhiyamāne ekena saddena anekatthābhidhānaṃ na sambhavati. Na hi yo kālattho samayasaddo, soyeva samūhādiatthaṃ vadati. Ettha pana tesaṃ tesaṃ atthānaṃ samayasaddavacanīyatāsāmaññamupādāya anekatthatā ^a^M1.0199^ea^ samayasaddassa vuttā. Evaṃ sabbattha atthuddhāre adhippāyo veditabbo. ^b^Idha panassa kālo attho^eb^ti assa samayasaddassa idha kālo attho samavāyādīnaṃ atthānaṃ idha asambhavato desadesakādīnaṃ viya nidānabhāvena kālassa apadisitabbato ca.</p>
              <p>[03]Upayogavacanena bhummavacanena ca niddesamakatvā idha karaṇavacanena niddese payojanaṃ niddhāretukāmo parammukhena codanaṃ samuṭṭhāpeti ^b^‘‘etthāhā’’^eb^tiādi. ^b^Ettha^eb^ ‘‘tena samayenā’’ti imasmiṃ ṭhāne vitaṇḍavādī āhāti attho. ^b^Athā^eb^ti codanāya kattukāmataṃ dīpeti, nanūti iminā samānattho. Kasmā karaṇavacanena niddeso katoti sambandho. Bhummavacanena niddeso katoti yojetabbaṃ. Etthāpi ‘‘yathā’’ti idaṃ ānetvā sambandhitabbaṃ. ^b^Tatthā^eb^ti tesu suttābhidhammesu. ^b^Tathā^eb^ti upayogabhummavacanehi. ^b^Idhā^eb^ti imasmiṃ vinaye. ^b^Aññathā^eb^ti karaṇavacanena. ^b^Accantamevā^eb^ti ārambhato paṭṭhāya yāva desanāniṭṭhānaṃ, tāva accantameva, nirantaramevāti ^a^V1.0177^ea^ attho. ^b^Karuṇāvihārenā^eb^ti parahitapaṭipattisaṅkhātena karuṇāvihārena. Tathā hi karuṇānidānattā desanāya idha parahitapaṭipatti ‘‘karuṇāvihāro’’ti vuttā, na pana karuṇāsamāapattivihāro. Na hi desanākāle desetabbadhammavisayassa desanāñāṇassa sattavisayāya mahākaruṇāya sahuppatti sambhavati bhinnavisayattā, tasmā karuṇāvasena pavatto parahitapāpattisaṅkhāto vihāro idha karuṇāvihāroti veditabbo. ^b^Tadatthajotanattha^eb^nti accantasaṃyogatthadīpanatthaṃ upayoganiddeso kato yathā ‘‘māsaṃ ajjhetī’’ti.</p>
              <p>[03]^b^Adhikaraṇattho^eb^ti ādhārattho. Bhāvo nāma kiriyā, kiriyāya kiriyantaralakkhaṇaṃ bhāvenabhāvalakkhaṇaṃ, soyevattho ^b^bhāvenabhāvalakkhaṇattho^eb^. Kathaṃ pana abhidhamme yathāvuttātthadvayasambhavoti āha ^b^‘‘adhikaraṇañhī’’^eb^tiādi. Tattha kālasaṅkhāto attho ^b^kālattho,^eb^ samūhasaṅkhāto attho ^b^samūhattho^eb^. Atha vā kālasaddassa attho ^b^kālattho,^eb^ samūhasaddassa attho samūhattho. Ko so? Samayo. Idaṃ vuttaṃ hoti – kālattho samūhattho ca samayo tattha abhidhamme vuttānaṃ phassādidhammānaṃ adhikaraṇaṃ ādhāroti yasmiṃ kāle dhammapuñje vā kāmāvacaraṃ kusalaṃ cittaṃ uppannaṃ hoti, tasmiṃyeva kāle puñje ca phassādayopi hontīti ayañhi tattha attho.</p>
              <p>[03]Nanu ^a^M1.0200^ea^ cāyaṃ upādāya paññatto kālo samūho ca vohāramattako, so kathaṃ ādhāro tattha vuttadhammānanti? Nāyaṃ doso. Yathā hi kālo sabhāvadhammaparicchinno sayaṃ paramatthato avijjamānopi ādhārabhāvena paññatto taṅkhaṇappavattānaṃ tato pubbe parato ca abhāvato ‘‘pubbaṇhe jāto sāyanhe gacchatī’’tiādīsu, samūho ca avayavavinimutto avijjamānopi kappanāmattasiddho avayavānaṃ ādhārabhāvena paññapīyati ‘‘rukkhe sākhā, yavarāsimhi sambhūto’’tiādīsu, evamidhāpīti daṭṭhabbaṃ.</p>
              <p>[03]Abhidhamme ādhāratthasambhavaṃ dassetvā idāni bhāvenabhāvalakkhaṇatthasambhavaṃ dassento āha ^b^‘‘khaṇasamavāyahetusaṅkhātassā’’^eb^tiādi. Tattha ^b^khaṇo^eb^ nāma aṭṭhakkhaṇavinimutto navamo buddhuppādasaṅkhāto khaṇo, yāni vā panetāni ‘‘cattārimāni, bhikkhave, cakkāni yehi samannāgatānaṃ devamanussānaṃ catucakkaṃ pavattatī’’ti (a. ni. 4.31) ettha patirūpadesavāso, sappurisūpanissayo, attasammāpaṇidhi, pubbe ca katapuññatāti cattāri cakkāni vuttāni, tāni ekajjhaṃ katvā okāsaṭṭhena khaṇoti veditabbo. Tāni hi kusaluppattiyā okāsabhūtāni. ^b^Samavāyo^eb^ nāma ‘‘cakkhuñca paṭicca rūpe ca uppajjati cakkhuviññāṇa’’nti ^a^V1.0178^ea^ (ma. ni. 1.204; 3.421; saṃ. ni. 4.60) evamādinā niddiṭṭhā cakkhuviññāṇādisaṅkhātasādhāraṇaphalanipphādakattena saṇṭhitā cakkhurūpādipaccayasāmaggī. Cakkhurūpādīnañhi cakkhuviññāṇādisādhāraṇaphalaṃ. ^b^Hetū^eb^ti janakahetu. Yathāvuttakhaṇasaṅkhāatassa samavāyasaṅkhātassa hetusaṅkhātassa ca samayassa bhāvena sattāya tesaṃ phassādidhammānaṃ bhāvo sattā lakkhīyati viññāyatīti attho. Idaṃ vuttaṃ hoti – yathā ‘‘gāvīsu duyhamānāsu gato, duddhāsu āgato’’ti dohanakiriyāya gamanakiriyā lakkhīyati, evamidhāpi ‘‘yasmiṃ samaye, tasmiṃ samaye’’ti ca vutte ‘‘satī’’ti ayamattho viññāyamāno eva hoti aññakiriyāya sambandhābhāve padatthassa sattāvirahābhāvatoti samayassa sattākiriyāya cittassa uppādakiriyā phassādibhavanakiriyā ca lakkhīyatīti. Ayañhi tattha attho yasmiṃ yathāvutte khaṇe paccayasamavāye hetumhi ca sati kāmāvacaraṃ kusalaṃ cittaṃ uppannaṃ hoti, tasmiṃyeva khaṇe paccayasamavāye hetumhi ca sati phassādayopi hontīti ^a^M1.0201^ea^. ^b^Tadatthajotanattha^eb^nti adhikaraṇatthassa bhāvenabhāvalakkhaṇatthassa ca dīpanatthaṃ.</p>
              <p>[03]^b^Idha panā^eb^ti imasmiṃ vinaye. ^b^Hetuattho karaṇattho ca sambhavatī^eb^ti ‘‘annena vasati, vijjāya vasatī’’tiādīsu viya hetuattho ‘‘pharasunā chindati, kudālena khaṇatī’’tiādīsu viya karaṇattho ca sambhavati. Kathaṃ sambhavatīti āha ^b^‘‘yo hi so’’^eb^tiādi. ^b^Tena samayena hetubhūtena karaṇabhūtenā^eb^ti ettha pana taṃtaṃvatthuvītikkamova sikkhāpadapaññattiyā hetu ceva karaṇañca. Tathā hi yadā bhagavā sikkhāpadapaññattiyā paṭhamameva tesaṃ tesaṃ tattha tattha taṃtaṃsikkhāpadapaññattihetubhūtaṃ vītikkamaṃ apekkhamāno viharati, tadā taṃ taṃ vītikkamaṃ apekkhitvā tadatthaṃ vasatīti siddho vatthuvītikkamassa hetubhāvo ‘‘annena vasati, annaṃ apekkhitvā tadatthāya vasatī’’tiādīsu viya. Sikkhāpadapaññattikāle pana teneva pubbasiddhena vītikkamena sikkhāpadaṃ paññapetīti sikkhāpadapaññattiyā sādhakatamattā karaṇabhāvopi vītikkamasseva siddho ‘‘asinā chindatī’’tiādīsu viya. Vītikkamaṃ pana apekkhamāno teneva saddhiṃ tannissayakālampi apekkhitvā viharatīti kālassapi idha hetubhāvo vutto, sikkhāpadaṃ paññapento ca taṃ taṃ vītikkamakālaṃ anatikkamitvā teneva kālena sikkhāpadaṃ paññapetīti vītikkamanissayassa kālassapi karaṇabhāvo vutto, tasmā iminā pariyāyena kālassapi hetubhāvo karaṇabhāvo ca labbhatīti vuttaṃ ‘‘tena samayena hetubhūtena karaṇabhūtenā’’ti. Nippariyāyato pana vītikkamoyeva hetubhūto karaṇabhūto ca. So hi vītikkamakkhaṇe hetu hutvā pacchā sikkhāpadapaññāpane karaṇampi hotīti.</p>
              <p>[03]^b^Sikkhāpadāni^eb^^a^V1.0179^ea^^b^paññāpayanto^eb^ti vītikkamaṃ pucchitvā bhikkhusaṅghaṃ sannipātāpetvā otiṇṇavatthukaṃ puggalaṃ paṭipucchitvā vigarahitvā ca taṃ taṃ vatthuṃ otiṇṇakālaṃ anatikkamitvā teneva kālena karaṇabhūtena sikkhāpadāni paññāpayanto. ^b^Sikkhāpadapaññattihetuñca apekkhamāno^eb^ti tatiyapārājikādīsu viya sikkhāpadapaññattiyā hetubhūtaṃ taṃ taṃ vatthuṃ vītikkamasamayaṃ apekkhamāno tena samayena hetubhūtena bhagavā tattha tattha vihāsīti attho. ‘‘Sikkhāpadāni paññāpayanto sikkhāpadapaññattihetuñca ^a^M1.0202^ea^ apekkhamāno’’ti vacanato ‘‘tena samayena karaṇabhūtena hetubhūtenā’’ti evaṃ vattabbepi paṭhamaṃ ‘‘hetubhūtenā’’ti vacanaṃ idha hetuatthassa adhippetattā vuttaṃ. Bhagavā hi verañjāyaṃ viharanto therassa sikkhāpadapaññattiyācanahetubhūtaṃ parivitakkasamayaṃ apekkhamāno tena samayena hetubhūtena vihāsīti tīsupi ^b^gaṇṭhipadesu^eb^ vuttaṃ. Kiṃ panettha yutticintāya, ācariyassa idha kamavacanicchā natthīti evametaṃ gahetabbaṃ. Teneva ^b^dīghanikāyaṭṭhakathāya^eb^mpi (dī. ni. aṭṭha. 1.paribbājakakathāvaṇṇanā) ‘‘tena samayena hetubhūtena karaṇabhūtenā’’tiādinā ayameva anukkamo vutto. Na hi tattha paṭhamaṃ ‘‘hetubhūtenā’’ti vacanaṃ idha ‘‘tena samayena verañjāyaṃ viharatī’’ti ettha hetuatthassa adhippetabhāvadīpanatthaṃ vuttaṃ. ‘‘Sikkhāpadāni paññāpayanto hetubhūtena karaṇabhūtena samayena vihāsi, sikkhāpadapaññattihetuñca apekkhamāno hetubhūtena samayena vihāsīti evamettha sambandho kātabbo’’tipi vadanti. ^b^Tadatthajotanattha^eb^nti hetuatthassa karaṇatthassa vā dīpanatthaṃ. ^b^Idhā^eb^ti imasmiṃ vinaye. ^b^Hoti cetthā^eb^ti ettha imasmiṃ padese yathāvuttatthasaṅgahavasena ayaṃ gāthā hoti. ^b^Aññatrā^eb^ti suttābhidhammesu.</p>
              <p>[03]^b^Porāṇā^eb^ti aṭṭhakathācariyā. ^b^Abhilāpamattabhedo^eb^ti vacanamattena viseso. Tena suttavinayesu vibhattivipariṇāmo katoti dasseti. ^b^Parato atthaṃ vaṇṇayissāmā^eb^ti parato ‘‘itipi so bhagavā’’tiādinā āgataṭṭhāne vaṇṇayissāma. ^b^Verañjāya^eb^nti ettha ‘‘balikaraggahaṇena janassa pīḷābhāvato niddosattā vigato rajo assāti ^b^verañjā,^eb^ serivāṇijajātake devadattassa veruppannapadese katattā veraṃ ettha jātanti verañjā, paviṭṭhapaviṭṭhe naṭasamajjādīhi khādanīyabhojanīyālaṅkārādīhi ca vividhehi upakaraṇehi rañjanato vividhehi rañjayatīti verañjā, paṭipakkhe abhibhavitvā katabhāvato veraṃ abhibhavitvā jātāti verañjā, verañjassa nāma isino assamaṭṭhāne katattā verañjā’’ti evamādinā keci vaṇṇayanti. Kiṃ iminā, nāmamattametaṃ tassa nagarassāti dassento āha ^b^‘‘verañjāti aññatarassa nagarassetaṃ adhivacana’’^eb^nti. ^b^Samīpatthe bhummavacana^eb^nti ‘‘gaṅgāyaṃ gāvo caranti, kūpe gaggakula’’ntiādīsu viya. ^b^Avisesenā^eb^ti ^a^M1.0203^ea^^a^V1.0180^ea^ ‘‘pātimokkhasaṃvarasaṃvuto viharati. Paṭhamaṃ jhānaṃ upasampajja viharati. Mettāsahagatena cetasā ekaṃ disaṃ pharitvā viharati. Sabbanimittānaṃ amanasikārā animittaṃ cetosamādhiṃ samāpajjitvā viharatī’’tiādīsu viya saddantarasannidhānasiddhena visesaparāmasanena vinā. Atha vā ^b^avisesenā^eb^ti na visesena, vihārabhāvasāmaññenāti attho.</p>
              <p>[03]^b^Iriyāpatha…pe… vihāresū^eb^ti iriyāpathavihāro dibbavihāro brahmavihāro ariyavihāroti etesu catūsu vihāresu. Tattha iriyanaṃ pavattanaṃ iriyā, kāyappayogo kāyikakiriyā. Tassā pavattanupāyabhāvato iriyāya pathoti iriyāpatho, ṭhānanisajjādi. Na hi ṭhānanisajjādīhi avatthāhi vinā kañci kāyikakiriyaṃ pavattetuṃ sakkā. Ṭhānasamaṅgī vā hi kāyena kiñci kareyya gamanādīsu aññatarasamaṅgī vāti. Viharaṇaṃ, viharati etenāti vā vihāro, iriyāpathova vihāro ^b^iriyāpathavihāro,^eb^ so ca atthato ṭhānanisajjādiākārappavatto catusantatirūpappabandhova. Divi bhavo dibbo, tattha bahulappavattiyā brahmapārisajjādidevalokabhavoti attho. Tattha yo dibbānubhāvo tadatthāya saṃvattatīti vā dibbo, abhiññābhinīhāravasena mahāgatikattā vā dibbo, dibbo ca so vihāro cāti ^b^dibbavihāro,^eb^ dibbabhāvāvaho vā vihāro dibbavihāro, mahaggatajjhānāni. Āruppasamāpattiyopi hi ettheva saṅgahaṃ gacchanti. ^b^Nettiyaṃ^eb^ pana ‘‘catasso āruppasamāpattiyo āneñjavihāro’’ti vuttaṃ, taṃ mettājhānādīnaṃ brahmavihāratā viya tāsaṃ bhāvanāvisesabhāvaṃ sandhāya vuttaṃ. Aṭṭhakathāsu pana dibbabhāvāvahasāmaññato tāpi ‘‘dibbavihārā’’tveva vuttā. Brahmānaṃ vihārā ^b^brahmavihārā,^eb^ brahmāno vā vihārā brahmavihārā, hitūpasaṃharādivasena pavattiyā brahmabhūtā seṭṭhabhūtā vihārāti attho, mettājhānādikā catasso appamaññāyo. Ariyā uttamā vihārāti ^b^ariyavihārā,^eb^ anaññasādhāraṇattā ariyānaṃ vā vihārā ariyavihārā, catasso phalasamāpattiyo. Visesato pana rūpāvacaracatutthajjhānaṃ catasso appamaññāyo catutthajjhānikaphalasamāpatti ca bhagavato dibbabrahmāriyavihārā.</p>
              <p>[03]^b^Aññataravihārasamaṅgīparidīpana^eb^nti ^a^M1.0204^ea^ yathāvuttavihāresu aññataravihārasamaṅgībhāvaparidīpanaṃ. Bhagavā hi lobhadosamohussannakāle loke tassa sakāya paṭipattiyā vinayanatthaṃ dibbabrahmāayavihāre upasampajja viharati. Tathā hi yadā sattā kāmesu vippaṭipajjanti, tadā kira bhagavā dibbena vihārena viharati tesaṃ alobhakusalamūluppādanatthaṃ ‘‘appeva ^a^V1.0181^ea^ nāma imaṃ paṭipattiṃ disvā ettha ruciṃ uppādentā kāmesu virajjeyyu’’nti. Yadā pana issariyatthaṃ sattesu vippaṭipajjanti, tadā pana brahmavihārena viharati tesaṃ adosakusalamūluppādanatthaṃ ‘‘appeva nāma imaṃ paṭipattiṃ disvā ettha ruciṃ uppādetvā adosena dosaṃ vūpasameyyu’’nti. Yadā pana pabbajitā dhammādhikaraṇaṃ vivadanti, tadā ariyavihārena viharati tesaṃ amohakusalamūluppādanatthaṃ ‘‘appeva nāma imaṃ paṭipattiṃ disvā tattha ruciṃ uppādetvā amohena mohaṃ vūpasameyyu’’nti. Evañca katvā imehi dibbabrahmāriyavihārehi sattānaṃ vividhaṃ hitasukhaṃ harati upaharati upaneti janeti uppādetīti ‘‘viharatī’’ti vuccati.</p>
              <p>[03]Iriyāpathavihārena pana na kadāci na viharati taṃ vinā attabhāvapariharaṇābhāvato, tatoyeva ca dibbavihārādīnampi sādhāraṇo iriyāpathavihāroti āha ^b^‘‘idha panā’’^eb^tiādi. ^b^Iriyāpathasamāyogaparidīpana^eb^nti itaravihārasamāyogaparidīpanassa visesavacanassa abhāvato iriyāpathasamāyogaparidīpanassa ca atthasiddhattā vuttaṃ. Asmiṃ pana pakkhe ^b^viharatī^eb^ti ettha ^b^vi^eb^-saddo vicchedatthajotano, ^b^haratī^eb^ti neti pavattetīti attho, vicchinditvā haratīti vuttaṃ hoti. Tattha kassa kena vicchindanaṃ, kathaṃ kassa pavattananti antolīnacodanaṃ sandhāyāha ^b^‘‘so hī’’^eb^tiādi. ^b^So^eb^ti bhagavā. Yadipi bhagavā ekenapi iriyāpathena cirataraṃ kālaṃ attabhāvaṃ pavattetuṃ sakkoti, tathāpi upādinnakasarīrassa nāma ayaṃ sabhāvoti dassetuṃ ^b^‘‘ekaṃ iriyāpathabādhana’’^eb^ntiādi vuttaṃ. ^b^Aparipatanta^eb^nti apatantaṃ. Yasmā pana bhagavā yattha katthaci vasanto vineyyānaṃ dhammaṃ desento nānāsamāpattīhi ca kālaṃ vītināmento vasatīti sattānaṃ attano ca vividhaṃ hitasukhaṃ harati upaneti, tasmā vividhaṃ haratīti viharatīti evampettha attho veditabbo.</p>
              <p>[03]^b^Naḷerupucimandamūle^eb^ti ^a^M1.0205^ea^ ettha vaṇṇayanti – ^b^naḷerū^eb^ti tasmiṃ rukkhe adhivatthayakkhassetaṃ adhivacanaṃ, tasmā tena adhivattho pucimando ‘‘naḷerussa pucimando naḷerupucimando’’ti vuccati. Atha vā naḷe ruhattā jātattā naḷeru. Susiramettha naḷasaddena vuccati, tasmā rukkhasusire jātattā naḷeru ca so pucimando cāti naḷerupucimandoti vuccati. Naḷavane ruhattā jātattā vā naḷeru. Naḷavane kira so pucimandarukkho jāto. Urunaḷo pucimando naḷerupucimando. Urusaddo cettha mahantapariyāyo, naḷasaddo susirapariyāyo, tasmā mahantena susirena samannāgato pucimando naḷerupucimandoti vuccatīti. Ācariyo pana kimettha bahubhāsitenāti ekamevatthaṃ dassento ^b^‘‘naḷeru nāma yakkho’’^eb^tiādimāha.</p>
              <p>[03]Mūla-saddo ettha samīpavacano adhippeto, na mūlamūlādīsu vattamānoti dassento āha ^b^‘‘mūlanti samīpa’’^eb^ntiādi. Nippariyāyena sākhādimato saṅghātassa suppatiṭṭhitabhāvasādhane avayavavisese ^a^V1.0182^ea^ pavattamāno mūlasaddo yasmā taṃsadisesu tannissaye padese ca ruḷhīvasena pariyāyato pavattati, tasmā ‘‘mūlāni uddhareyyā’’ti ettha nippariyāyato mūlaṃ adhippetanti ekena mūlasaddena visesetvā āha ^b^‘‘mūlamūle dissatī’’^eb^ti yathā ‘‘dukkhadukkhaṃ, rūparūpa’’nti ca. ^b^Asādhāraṇahetumhī^eb^ti asādhāraṇakāraṇe. Lobho hi lobhasahagatākusalacittuppādasseva hetuttā asādhāraṇo, tasmā lobhasahagatacittuppādānameva āveṇike nesaṃ suppatiṭṭhitabhāvasādhanato mūlaṭṭhena upakārake paccayadhammaviseseti attho. Atha vā yathā alobhādayo kusalābyākatasādhāraṇā, lobhādayo pana tathā na honti akusalasseva sādhāraṇattāti asādhāraṇakāraṇaṃ. Atha vā ^b^ādīsū^eb^ti ettha ^b^ādi^eb^-saddena alobhādīnampi kusalābyākatamūlānaṃ saṅgaho daṭṭhabbo. Tesupi hi alobhādikusalamūlaṃ akusalābyākatehi asādhāraṇattā asādhāraṇakāraṇaṃ, tathā alobhādiabyākatamūlampi itaradvayehi asādhāraṇattāti. ^b^Nivāte^eb^ti vātarahite padese, vātassa abhāve vā. ^b^Patantī^eb^ti nipatanti, ayameva vā pāṭho. ^b^Ramaṇīyo^eb^ti manuñño. ^b^Pāsādiko^eb^ti pasādāvaho, pasādajanakoti attho. Ādhipaccaṃ kurumāno viyāti sambandho.</p>
              <p>[03]^b^Tatthā^eb^ti ^a^M1.0206^ea^ ‘‘tena samayena buddho bhagavā verañjāyaṃ viharati naḷerupucimandamūle’’ti yaṃ vuttaṃ, tattha. ^b^Siyā^eb^ti kassaci evaṃ parivitakko siyā, vakkhamānākārena kadāci codeyya vāti attho. ^b^Yadi tāva bhagavā^eb^tiādīsu codakassāyamadhippāyo – ‘‘pāṭaliputte pāsāde vasatī’’tiādīsu viya adhikaraṇādhikaraṇaṃ yadi bhaveyya, tadā ‘‘verañjāyaṃ viharati naḷerupucimandamūle’’ti adhikaraṇadvayaniddeso yutto siyā, imesaṃ pana bhinnadesattā na yutto ubhayaniddesoti. ^b^Atha tattha viharatī^eb^ti yadi naḷerupucimandamūle viharati. ^b^Na vattabba^eb^nti nānāṭhānabhūtattā verañjānaḷerupucimandamūlānaṃ ‘‘tena samayenā’’ti ca vuttattāti adhippāyo. Idāni codako tameva attano adhippāyaṃ ^b^‘‘na hi sakkā’’^eb^tiādinā vivarati. Verañjānaḷerupucimandamūlānaṃ bhūmibhāgavasena bhinnattāyeva hi na sakkā ubhayattha teneva samayena viharituṃ, ‘‘ubhayattha teneva samayenā’’ti ca vuttattā nānāsamaye vihāro avāritoti veditabbo.</p>
              <p>[03]Itaro sabbametaṃ aviparītamatthaṃ ajānantena tayā vuttanti dassento ^b^‘‘na kho panetaṃ evaṃ daṭṭhabba’’^eb^ntiādimāha. Tattha ^b^eta^eb^nti ‘‘verañjāyaṃ viharati naḷerupucimandamūle’’ti etaṃ vacanaṃ. ^b^Eva^eb^nti ‘‘yadi tāva bhagavā’’tiādinā yaṃ taṃ bhavatā coditaṃ, taṃ atthato evaṃ na kho pana daṭṭhabbaṃ, na ubhayattha apubbaṃ acarimaṃ vihāradassanatthanti attho. Idāni attanā yathādhippetaṃ ^a^V1.0183^ea^ aviparītamatthaṃ tassa ca paṭikacceva vuttabhāvaṃ tena ca appaṭividdhataṃ pakāsento ^b^‘‘nanu avocumha samīpatthe bhummavacana’’^eb^ntiādimāha. ^b^Goyūthānī^eb^ti gomaṇḍalāni. Evampi naḷerupucimandamūle viharaticceva vattabbaṃ, na verañjāyanti, tasmā samīpādhikaraṇatthavasena ubhayathā nidānakittane kiṃ payojananti codanaṃ manasi nidhāyāha ^b^‘‘gocaragāmanidassanattha’’^eb^ntiādi. ^b^Assā^eb^ti bhagavato.</p>
              <p>[03]Avassañcettha gocaragāmakittanaṃ kattabbaṃ. Yathā hi naḷerupucimandamūlakittanaṃ pabbajitānuggahakaraṇādianekappayojanaṃ, evaṃ gocaragāmakittanampi gahaṭṭhānuggahakaraṇādivividhappayojananti dassento ^b^‘‘verañjākittanenā’’^eb^tiādimāha. Tattha ^b^gahaṭṭhānuggahakaraṇa^eb^nti tesaṃ tattha paccayaggahaṇena upasaṅkamanapayirupāsanādīnaṃ okāsadānena dhammadesanāya saraṇesu ^a^M1.0207^ea^ sīlesu ca patiṭṭhāpanena yathūpanissayaṃ uparivisesādhigamāvahanena ca gahaṭṭhānaṃ anuggahakaraṇaṃ. ^b^Pabbajitānuggahakaraṇa^eb^nti uggahaparipucchānaṃ kammaṭṭhānānuyogassa ca anurūpavasanaṭṭhānapariggahenettha pabbajitānaṃ anuggahakaraṇaṃ.</p>
              <p>[03]Paccayaggahaṇeneva paccayaparibhogasiddhito āha ^b^‘‘tathā purimena…pe… vivajjana^eb^nti. Tattha ^b^purimenā^eb^ti verañjāvacanena. Āhito ahaṃmāno etthāti attā, attabhāvo. Tassa kilamatho kilantabhāvo attakilamatho, attapīḷā attadukkhanti vuttaṃ hoti, tassa anuyogo karaṇaṃ attakilamathānuyogo, upavāsakaṇṭakāpassayaseyyādinā attano dukkhuppādananti vuttaṃ hoti. Tassa vivajjanaṃ ^b^attakilamathānuyogavivajjanaṃ^eb^. Antogāme vasantānaṃ anicchantānampi visabhāgarūpādiārammaṇadassanādisambhavato bahigāme patirūpaṭṭhāne vasantānaṃ tadabhāvato āha ^b^‘‘pacchimena vatthukāmappahānato’’^eb^tiādi. Tattha ^b^pacchimenā^eb^ti naḷerupucimandamūlavacanena. Kilesakāmassa vatthubhūtattā rūpādayo pañca kāmaguṇā vatthukāmo, tassa pahānaṃ ^b^vatthukāmappahānaṃ. Kāmasukhallikānuyogavivajjanupāyadassana^eb^nti vatthukāmesu kilesakāmasaṃyuttassa sukhassa yogo anuyogo anubhavo, tassa parivajjane upāyadassanaṃ.</p>
              <p>[03]Sayameva gocaragāmaṃ upasaṅkamitvā attano dhammassavanānurūpabhabbapuggalānaṃ dassanato dhammadesanāya kālo sampatto nāma hotīti dhammadesanāya abhiyogo viññāyatīti āha ^b^‘‘purimena ca dhammadesanābhiyoga’’^eb^nti. Dhammadesanāya saussāhabhāvo ^b^dhammadesanābhiyogo^eb^. Bahigāme vivittokāse vasantassa ākiṇṇavihārābhāvato kāyavivekādīsu adhimutti tappoṇatā viññāyatīti āha ^b^‘‘pacchimena vivekādhimutti’’^eb^nti.</p>
              <p>[03]Dhammadesanābhiyogavivekādhimuttīnaṃ ^a^V1.0184^ea^ hetubhūtā eva karuṇāpaññā dhammadesanāya upagamanassa tato apagamanassa kāraṇabhūtā hontīti āha ^b^‘‘purimena karuṇāya upagamana’’^eb^ntiādi. Karuṇāpaññāyeva hi anantaradukassa hetū honti. Etena ca karuṇāya upagamanaṃ na lābhādinimittaṃ ^a^M1.0208^ea^, paññāya apagamanaṃ na virodhādinimittanti upagamanāpagamanānaṃ nirupakkilesataṃ vibhāvibhanti daṭṭhabbaṃ. ^b^Adhimuttata^eb^nti tanninnabhāvaṃ. ^b^Nirupalepana^eb^nti anupalepanaṃ anallīyanaṃ.</p>
              <p>[03]^b^Dhammikasukhāpariccāganimitta^eb^nti ettha dhammikasukhaṃ nāma anavajjasukhaṃ. Tañhi dhammikaṃ lābhaṃ paṭicca uppannattā ‘‘dhammikasukha’’nti vuccati. Uttarimanussadhammābhiyoganimittaṃ phāsuvihāranti sambandho. ^b^Manussānaṃ upakārabahulata^eb^nti paccayapaṭiggahaṇadhammadesanādivasena upakārabahulataṃ. ^b^Devatānaṃ^eb^ upakārabahulataṃ janavivittatāya. Pacurajanavivittañhi ṭhānaṃ devā upasaṅkamitabbaṃ maññanti. ^b^Loke saṃvaḍḍhabhāva^eb^nti āmisopabhogena saṃvaḍḍhitabhāvaṃ.</p>
              <p>[03]^b^Ekapuggalo^eb^ti ettha (a. ni. aṭṭha. 1.1.170) ^b^eko^eb^ti dutiyādipaṭikkhepattho gaṇanaparicchedo. ^b^Puggalo^eb^ti sammutikathā, na paramatthakathā. Buddhassa hi bhagavato duvidhā desanā sammutidesanā paramatthadesanā cāti. Ayamattho pana heṭṭhā vitthāritovāti idha na vuccati. Eko ca so puggalo cāti ekapuggalo. Kenaṭṭhena ekapuggalo? Asadisaṭṭhena guṇavisiṭṭhaṭṭhena asamasamaṭṭhena. So hi dasannaṃ pāramīnaṃ paṭipāṭiyā āvajjanaṃ ādiṃ katvā bodhisambhāraguṇehi ceva buddhaguṇehi ca sesamahājanena asadisoti ^b^asadisaṭṭhena^eb^pi ekapuggalo. Ye cassa te guṇā, tepi aññasattānaṃ guṇehi visiṭṭhāti ^b^guṇavisiṭṭhaṭṭhena^eb^pi ekapuggalo. Purimakā sammāsambuddhā sabbasattehi asamā, tehi saddhiṃ ayameva eko rūpakāyaguṇehi ceva nāmakāyaguṇehi ca samoti ^b^asamasamaṭṭhena^eb^pi ekapuggalo. ^b^Loke^eb^ti sattaloke.</p>
              <p>[03]^b^Uppajjamāno uppajjatī^eb^ti idaṃ pana ubhayampi vippakatavacanameva. Uppajjanto bahujanahitatthāya uppajjati, na aññena kāraṇenāti evaṃ panettha attho veditabbo. Evarūpañcettha lakkhaṇaṃ na sakkā etaṃ aññena saddalakkhaṇena paṭibāhituṃ. Apica uppajjamāno nāma, uppajjati nāma, uppanno nāmāti ayamettha bhedo veditabbo. Esa hi dīpaṅkarapādamūlato laddhabyākaraṇo buddhakārakadhamme pariyesanto dasa pāramiyo disvā ‘‘ime dhammā mayā pūretabbā’’ti katasanniṭṭhāno dānapāramiṃ ^a^M1.0209^ea^ pūrentopi ^b^uppajjamāno^eb^ nāma. Sīlapāramiṃ…pe… upekkhāpāraminti imā dasa pāramiyo pūrentopi, dasa upapāramiyo pūrentopi ^a^V1.0185^ea^ uppajjamāno nāma. Dasa paramatthapāramiyo pūrentopi uppajjamāno nāma. Pañca mahāpariccāge pariccajantopi uppajjamāno nāma. Ñātatthacariyaṃ lokatthacariyaṃ buddhatthacariyaṃ pūrayamānopi uppajjamāno nāma. Kappasatasahassādhikāni cattāri asaṅkhyeyyāni buddhakārake dhamme matthakaṃ pāpentopi uppajjamāno nāma. Vessantarattabhāvaṃ pahāya tusitapure paṭisandhiṃ gahetvā saṭṭhivassasatasahassādhikā sattapaṇṇāsa vassakoṭiyo tiṭṭhantopi uppajjamāno nāma. Devatāhi yācito pañca mahāvilokanāni viloketvā māyādeviyā kucchismiṃ paṭisandhiṃ gaṇhantopi, anūnādhike dasa māse gabbhavāsaṃ vasantopi uppajjamāno nāma. Ekūnatiṃsa vassāni agāramajjhe tiṭṭhantopi uppajjamāno nāma. Kāmesu ādīnavaṃ nekkhamme ca ānisaṃsaṃ disvā rāhulabhaddassa jātadivase channasahāyo kaṇḍakaṃ assavaramāruyha nikkhamantopi uppajjamāno nāma. Tīṇi rajjāni atikkamanto anomanaditīre pabbajantopi uppajjamāno nāma. Chabbassāni mahāpadhānaṃ karontopi uppajjamāno nāma. Paripākagate ñāṇe oḷārikaṃ āhāraṃ āharantopi uppajjamāno nāma. Sāyanhasamaye visākhapuṇṇamāyaṃ mahābodhimaṇḍaṃ āruyha mārabalaṃ vidhametvā paṭhamayāme pubbenivāsaṃ anussaritvā majjhimayāme dibbacakkhuṃ parisodhetvā pacchimayāmasamanantare dvādasaṅgaṃ paṭiccasamuppādaṃ anulomapaṭilomato sammasitvā sotāpattimaggaṃ paṭivijjhantopi uppajjamāno nāma. Sotāpattiphalakkhaṇepi sakadāgāmiphalakkhaṇepi anāgāmiphalakkhaṇepi uppajjamāno nāma. Arahattamaggakkhaṇe pana ^b^uppajjati^eb^ nāma. Arahattaphalakkhaṇe ^b^uppanno^eb^ nāma. Buddhānañhi sāvakānaṃ viya na paṭipāṭiyā iddhividhañāṇādīni uppajjanti, saheva pana arahattamaggena sakalopi sabbaññutaññāṇādi guṇarāsi āgatova nāma hoti, tasmā nibbattasabbakiccattā arahattaphalakkhaṇe uppanno nāma hoti. Imasmimpi sutte arahattaphalakkhaṇaṃyeva sandhāya ‘‘uppajjatī’’ti vuttaṃ. Uppanno hotīti ayañhettha attho.</p>
              <p>[03]^b^Bahujanahitāyā^eb^ti mahājanassa hitatthāya uppajjati. ^b^Bahujanasukhāyā^eb^ti mahājanassa sukhatthāya uppajjati. ^b^Lokānukampāyā^eb^ti sattalokassa ^a^M1.0210^ea^ anukampaṃ paṭicca uppajjati. Katarasattalokassāti? Yo tathāgatassa dhammadesanaṃ sutvā amatapānaṃ pivi, dhammaṃ paṭivijjhi, tassa. Bhagavatā hi mahābodhimaṇḍe sattasattāhaṃ vītināmetvā bodhimaṇḍā isipatanaṃ āgamma ‘‘dveme, bhikkhave, antā pabbajitena na sevitabbā’’ti dhammacakkappavattanasuttante (saṃ. ni. 3.5; mahāva. 13) desite āyasmatā aññāsikoṇḍaññattherena saddhiṃ aṭṭhārasakoṭisaṅkhā brahmāno amatapānaṃ piviṃsu, etassa sattalokassa anukampāya uppanno. Pañcamadivase anattalakkhaṇasuttantapariyosāne pañcavaggiyattherā arahatte patiṭṭhahiṃsu, etassapi sattalokassa anukampāya ^a^V1.0186^ea^ uppanno. Tato yasadārakappamukhe pañcapaṇṇāsa purise arahatte patiṭṭhāpesi, tato kappāsikavanasaṇḍe tiṃsa bhaddavaggiye tayo magge ca phalāni ca sampāpesi, etassapi sattalokassa anukampāya uppanno. Gayāsīse ādittapariyāyapariyosāne (saṃ. ni. 4.28; mahāva. 54) jaṭilasahassaṃ arahatte patiṭṭhāpesi, tato laṭṭhivane bimbisārappamukhā ekādasa nahutā brāhmaṇagahapatikā satthu dhammadesanaṃ sutvā sotāpattiphale patiṭṭhahiṃsu, ekaṃ nahutaṃ saraṇesu patiṭṭhitaṃ. Tirokuṭṭānumodanāvasāne (khu. pā. 7. 1 ādayo) caturāsītiyā pāṇasahassehi amatapānaṃ pītaṃ. Sumanamālākārasamāgame caturāsītiyā, dhanapālasamāgame dasahi pāṇasahassehi, khadiraṅgārajātakasamāgame caturāsītiyā pāṇasahassehi, jambukāajīvakasamāgame caturāsītiyāva, ānandaseṭṭhisamāgame caturāsītiyāva pāṇasahassehi amatapānaṃ pītaṃ. Pāsāṇakacetiye pārāyanasuttakathādivase (su. ni. 982 ādayo) cuddasa koṭiyo amatapānaṃ piviṃsu. Yamakapāṭihāriyadivase vīsati pāṇakoṭiyo, tāvatiṃsabhavane paṇḍukambalasilāyaṃ nisīditvā mātaraṃ kāyasakkhiṃ katvā sattappakaraṇaṃ abhidhammaṃ desentassa asīti pāṇakoṭiyo, devorohaṇe tiṃsa pāṇakoṭiyo, sakkapañhasuttante (dī. ni. 2.344 ādayo) asīti devasahassāni amatapānaṃ piviṃsu. Mahāsamayasuttante (dī. ni. 2.331 ādayo) maṅgalasutte (khu. pā. 5.1 ādayo; su. ni. maṅgalasutta) cūḷarāhulovāde (ma. ni. 3.416 ādayo) samacittapaṭipadāyāti (a. ni. 2.33) imesu catūsu ṭhānesu abhisamayappattasattānaṃ paricchedo natthi, etassapi sattalokassa anukampāya uppannoti. Yāvajjadivasā ito ^a^M1.0211^ea^ parampi anāgate imaṃ sāsanaṃ nissāya saggamokkhamagge patiṭṭhahantānaṃ vasenapi ayamattho veditabbo.</p>
              <p>[03]^b^Devamanussāna^eb^nti na kevalaṃ devamanussānaṃyeva, avasesānaṃ nāgasupaṇṇādīnampi atthāya hitāya sukhāyeva uppanno. Sahetukapaṭisandhike pana maggaphalasacchikiriyāya bhabbe puggale dassetuṃ evaṃ vuttaṃ. Tasmā etesampi atthatthāya hitatthāya sukhatthāyeva uppannoti veditabbo.</p>
              <p>[03]^b^Katamo ekapuggalo^eb^ti kathetukamyatāpucchā. Idāni tāya pucchāya puṭṭhaṃ ekapuggalaṃ vibhāvento ^b^‘‘tathāgato arahaṃ sammāsambuddho’’^eb^ti āha. ^b^Tadatthaparinipphādana^eb^nti lokatthanipphādanaṃ, buddhakiccasampādananti attho. ^b^Paṭhamaṃ lumbinīvane dutiyaṃ bodhimaṇḍe^eb^ti lumbinīvane rūpakāyena jāto, bodhimaṇḍe dhammakāyena. ^b^Evamādinā^eb^ti ^b^ādi^eb^-saddena verañjākittanato rūpakāyassa anuggaṇhanaṃ dasseti, naḷerupucimandamūlakittanato dhammakāyassa. Tathā purimena parādhīnakiriyākaraṇaṃ, dutiyena attādhīnakiriyākaraṇaṃ. Purimena vā karuṇākiccaṃ, itarena paññākiccaṃ ^a^V1.0187^ea^, purimena cassa paramāya anukampāya samannāgamaṃ, pacchimena paramāya upekkhāya samannāgamanti evamādiṃ saṅgaṇhāti.</p>
              <p>[03]^b^Pacchimako^eb^ti guṇena pacchimako. Ānandattheraṃ sandhāyetaṃ vuttaṃ. ^b^Saṅkhyāyapī^eb^ti gaṇanatopi. Diṭṭhisīlasāmaññena saṃhatattā saṅghoti imamatthaṃ vibhāvento āha ^b^‘‘diṭṭhisīlasāmaññasaṅkhātasaṅghātena samaṇagaṇenā’’^eb^ti. Ettha pana ‘‘yāyaṃ diṭṭhi ariyā niyyānikā niyyāti takkarassa sammā dukkhakkhayāya, tathārūpāya diṭṭhiyā diṭṭhisāmaññagato viharatī’’ti (dī. ni. 3.324, 356, ma. ni. 1.492; 3.54) evaṃ vuttāya diṭṭhiyā, ‘‘yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṃvattanikāni, tathārūpesu sīlesu sīlasāmaññagato viharatī’’ti (dī. ni. 3.324; 356; ma. ni. 1.492; 3.54) evaṃ vuttānañca sīlānaṃ sāmaññasaṅkhātena saṅghato saṅghaṭito sametoti ^b^diṭṭhisīlasāmaññasaṅkhātasaṅghāto,^eb^ samaṇagaṇo. Diṭṭhisīlasāmaññena saṃhatoti vuttaṃ hoti. Tathā hi ‘‘aṭṭhānametaṃ, bhikkhave, anavakāso, yaṃ diṭṭhisampanno puggalo sañcicca pāṇaṃ jīvitā voropeyya, netaṃ ṭhānaṃ vijjatī’’ti ^a^M1.0212^ea^ ādivacanato diṭṭhisīlānaṃ niyatasabhāvattā sotāpannāpi aññamaññaṃ diṭṭhisīlasāmaññena saṃhatā, pageva sakadāgāmiādayo. Ariyapuggalā hi yattha katthaci dūre ṭhitāpi attano guṇasāmaggiyā saṃhatāyeva. ‘‘Tathārūpāya diṭṭhiyā diṭṭhisāmaññagato viharati (dī. ni. 3.324, 356; ma. ni. 1.492; 3.54), tathārūpesu sīlesu sīlasāmaññagato viharatī’’ti (dī. ni. 3.324, 356; ma. ni. 1.492; 3.54) vacanato puthujjanānampi diṭṭhisīlasāmaññena saṃhatabhāvo labbhatiyeva, idha pana ariyasaṅghoyeva adhippeto ‘‘yo tattha pacchimako, so sotāpanno’’ti vacanato. ^b^Etenā^eb^ti ‘‘pañcamattehi bhikkhusatehī’’ti etena vacanena. ^b^Assā^eb^ti pañcamattassa bhikkhusatassa. ^b^Nirabbudo^eb^tiādīnaṃ vacanattho parato eva āvi bhavissati.</p>
              <p>[03]^b^Assosī^eb^ti ettha savanamupalabbhoti āha ^b^‘‘assosīti suṇi upalabhī’’^eb^ti, aññāsīti attho. So cāyamupalabbho savanavasenevāti imamatthaṃ dassento āha ^b^‘‘sotadvārasampattavacananigghosānusārena aññāsī’’^eb^ti. Avadhāraṇaphalattā saddappayogassa sabbampi vākyaṃ antogadhāvadhāraṇanti āha ^b^‘‘khoti padapūraṇamatte nipāto’’^eb^ti. ^b^Avadhāraṇatthe^eb^ti pana iminā antogadhāvadhāraṇepi sabbasmiṃ vākye iṭṭhatovadhāraṇatthaṃ khosaddaggahaṇanti dasseti. Tameva iṭṭhatovadhāraṇaṃ dassento āha ^b^‘‘tattha avadhāraṇatthenā’’^eb^tiādi. Atha padapūraṇatthena khosaddena kiṃpayojananti ^a^V1.0188^ea^ āha ^b^‘‘padapūraṇena pana byañjanasiliṭṭhatāmattamevā’’^eb^ti. ‘‘Assosī’’ti hi padaṃ khosadde gahite tena phullitamaṇḍitavibhūsitaṃ viya hontaṃ pūritaṃ nāma hoti, tena ca purimapacchimapadāni siliṭṭhāni honti, na tasmiṃ aggahite, tasmā padapūraṇena byañjanasiliṭṭhatāmattameva payojanaṃ. ^b^Matta^eb^-saddo cettha visesanivattiattho, tenassa anatthantaradīpanataṃ dasseti, ^b^eva^eb^-saddena pana byañjanasiliṭṭhatāya ekantikataṃ.</p>
              <p>[03]^b^Verañjo^eb^ti ettha saddalakkhaṇānusārena atthaṃ dassento āha ^b^‘‘verañjāyaṃ jāto’’^eb^tiādi. ^b^Brahmaṃ aṇatī^eb^ti ettha ^b^brahma^eb^nti vedo vuccati, so pana mantabrahmakappavasena tividho. Tattha mantā padhānamūlabhāvatoyeva aṭṭhakādīhi pavuttā, itare pana tannissayena jātā, tena ^a^M1.0213^ea^ padhānasseva gahaṇaṃ. ^b^Mante sajjhāyatī^eb^ti iruvedādike mantasatthe sajjhāyatīti attho. Iruvedādayo hi guttabhāsitabbatāya ‘‘mantā’’ti vuccanti. ^b^Idameva hī^eb^ti avadhāraṇena brahmato jātotiādikaṃ niruttiṃ paṭikkhipati. ^b^Jātibrāhmaṇāna^eb^nti iminā aññepi brāhmaṇā atthīti dasseti. Duvidhā hi brāhmaṇā jātibrāhmaṇā visuddhibrāhmaṇā cāti. Idāni tattha visuddhibrāhmaṇānaṃ niruttiṃ dassento āha ^b^‘‘ariyā panā’’^eb^tiādi.</p>
              <p>[03]^b^Samitapāpattā^eb^ti accantaṃ anavasesato savāsanaṃ samitapāpattā. Evañhi bāhirakāvītarāgasekkhāsekkhapāpasamaṇato bhagavato pāpasamaṇaṃ visesitaṃ hoti. Vuttamevatthaṃ udāharaṇena vibhāvento āha ^b^‘‘vuttañheta’’^eb^ntiādi. Ettha pana ^b^‘‘bāhitapāpoti brāhmaṇo, samitapāpattā samaṇoti vuccatī^eb^ti idaṃ bhinnagāthāsannissitapadadvayaṃ ekato gahetvā vutta’’nti vadanti. Vuttañhetaṃ tīsupi ^b^gaṇṭhipadesu^eb^ ‘‘samitattā hi pāpānaṃ, samaṇoti pavuccatīti idaṃ vacanaṃ gahetvā ‘samitattā samaṇoti vuccatī’ti vuttaṃ. Bāhitapāpoti brāhmaṇoti idaṃ pana aññasmiṃ gāthābandhe vuttavacana’’nti. Anekatthattā nipātānaṃ idha anussavanatthe adhippetoti āha ^b^‘‘khalūti anussavanatthe nipāto’’^eb^ti. ^b^Jātisamudāgata^eb^nti jātiyā āgataṃ, jātisiddhanti vuttaṃ hoti. ^b^Ālapanamatta^eb^nti piyālāpavacanamattaṃ. Piyasamudāhārā hete bhoti vā āvusoti vā devānampiyāti vā. ^b^Bhovādī nāma so hotī^eb^ti yo āmantanādīsu ‘‘bho bho’’ti vadanto vicarati, so bhovādī nāma hotīti attho. ^b^Sakiñcano^eb^ti rāgādīhi kiñcanehi sakiñcano. Rāgādayo hi satte kiñcenti maddanti palibundhantīti ‘‘kiñcanānī’’ti vuccanti. Manussā kira goṇehi khalaṃ maddāpentā ‘‘kiñcehi kapila, kiñcehi kāḷakā’’ti vadanti, tasmā maddanaṭṭho kiñcanaṭṭhoti veditabbo.</p>
              <p>[03]^b^Gottavasenā^eb^ti ^a^V1.0189^ea^ ettha gaṃ tāyatīti gottaṃ. Gosaddena cettha abhidhānaṃ buddhi ca vuccati, tasmā evamettha attho daṭṭhabbo. Gotamoti pavattamānaṃ abhidhānaṃ buddhiñca ekaṃsikavisayatāya tāyati rakkhatīti gottaṃ. Yathā hi buddhi ārammaṇabhūtena atthena vinā na vattati, evaṃ abhidhānaṃ ^a^M1.0214^ea^ abhidheyyabhūtena, tasmā so gottasaṅkhāto attho tāni buddhiabhidhānāni tāyati rakkhatīti vuccati. So pana aññakulaparamparāya asādhāraṇaṃ tassa kulassa ādipurisasamudāgataṃ taṃkulapariyāpannasādhāraṇaṃ sāmaññarūpanti daṭṭhabbaṃ. Ettha ca ^b^samaṇo^eb^ti iminā sarikkhakajanehi bhagavato bahumatabhāvo dassito samitapāpatākittanato, ^b^gotamo^eb^ti iminā lokiyajanehi uḷārakulasambhūtatādīpanato. Sakyassa suddhodanamahārājassa putto ^b^sakyaputto^eb^. Iminā ca uditoditavipulakhattiyakulavibhāvanato vuttaṃ ^b^‘‘idaṃ pana bhagavato uccākulapādīpana’’^eb^nti. Sabbakhattiyānañhi ādibhūtamahāsammatamahārājato paṭṭhāya asambhinnaṃ uḷāratamaṃ sakyarājakulaṃ. ^b^Kenaci pārijuññena anabhibhūto^eb^ti ñātipārijuññabhogapārijuññādinā kenaci pārijuññena parihāniyā anabhibhūto anajjhotthaṭo. Tathā hi lokanāthassa abhijātiyaṃ tassa kulassa na kiñci pārijuññaṃ, atha kho vaḍḍhiyeva. Abhinikkhamane ca tato samiddhatamabhāvo loke pākaṭo paññāto. Tena ^b^‘‘sakyakulā pabbajito’’^eb^ti idaṃ vacanaṃ bhagavato saddhāpabbajitabhāvaparidīpanatthaṃ vuttaṃ mahantaṃ ñātiparivaṭṭaṃ mahantañca bhogakkhandhaṃ pahāya pabbajitabhāvasiddhito. ^b^Tato para^eb^nti ‘‘verañjāyaṃ viharatī’’tiādi.</p>
              <p>[03]^b^Itthambhūtākhyānatthe upayogavacana^eb^nti itthaṃ imaṃ pakāraṃ bhūto āpannoti ittambhūto, tassa ākhyānaṃ itthambhūtākhyānaṃ, soyeva attho itthambhūtākhyānattho. Atha vā itthaṃ evaṃ pakāro bhūto jātoti evaṃ kathanattho itthambhūtākhyānattho, tasmiṃ upayogavacananti attho. Ettha ca ^b^abbhuggato^eb^ti ettha ^b^abhi^eb^-saddo itthambhūtākhyānatthajotako abhibhavitvā uggamanappakārassa dīpanato. Tena yogato ‘‘taṃ kho pana bhavantaṃ gotama’’nti idaṃ upayogavacanaṃ sāmiatthepi samānaṃ itthambhūtākhyānadīpanato ‘‘itthambhūtākhyānatthe’’ti vuttaṃ. Tenevāha ^b^‘‘tassa kho pana bhoto gotamassāti attho’’^eb^ti. Idaṃ vuttaṃ hoti – yathā ‘‘sādhu devadatto mātaramabhī’’ti ettha abhisaddayogato itthambhūtākhyāne upayogavacanaṃ kataṃ, evamidhāpi taṃ kho pana bhavantaṃ gotamaṃ abhi evaṃ kalyāṇo kittisaddo uggatoti abhisaddayogato ^a^M1.0215^ea^ itthambhūtākhyāne upayogavacananti. ‘‘Sādhu devadatto mātaramabhī’’ti ettha hi ‘‘devadatto mātaramabhi mātari visaye mātuyā vā sādhū’’ti evaṃ adhikaraṇatthe sāmiatthe vā bhummavacanassa vā sāmivacanassa vā pasaṅge itthambhūtākhyānatthajotakena abhisaddena yoge upayogavacanaṃ kataṃ. Yathā cettha ‘‘devadatto mātu visaye mātusambandhī vā sādhuttappakārappatto’’ti ayamattho viññāyati ^a^V1.0190^ea^, evamidhāpi ‘‘bhoto gotamassa sambandhī kittisaddo abbhuggato abhibhavitvā uggamanappakārappatto’’ti ayamattho viññāyati. Tattha hi devadattaggahaṇaṃ viya idha kittisaddaggahaṇaṃ, tathā tattha ‘‘mātara’’nti vacanaṃ viya idha ‘‘taṃ kho pana bhavantaṃ gotama’’nti vacanaṃ, tattha sādhusaddaggahaṇaṃ viya idha uggatasaddaggahaṇaṃ veditabbaṃ.</p>
              <p>[03]^b^Kalyāṇo^eb^ti bhaddako. Kalyāṇabhāvo cassa kalyāṇaguṇavisayatāyāti āha ^b^‘‘kalyāṇaguṇasamannāgato’’^eb^ti, kalyāṇehi guṇehi samannāgato taṃvisayatāya yuttoti attho. Taṃvisayatā hettha samannāgamo kalyāṇaguṇavisayatāya tannissitoti adhippāyo. ^b^Seṭṭho^eb^ti etthāpi eseva nayo. Seṭṭhaguṇavisayatāya eva hi kittisaddassa seṭṭhatā ‘‘bhagavāti vacanaṃ seṭṭha’’ntiādīsu viya. ‘‘Bhagavā araha’’ntiādinā guṇānaṃ saṃkittanato saddanīyato ca kittisaddo vaṇṇoti āha ^b^‘‘kittisaddoti kitti evā’’^eb^ti. Vaṇṇoyeva hi kittetabbato kittisaddanīyato saddoti ca vuccati. Kittipariyāyo hi saddasaddo yathā ‘‘uḷārasaddā isayo, guṇavanto tapassino’’ti. Abhitthavanavasena pavatto saddo thutighoso, abhitthavudāhāro.</p>
              <p>[03]‘‘Abbhuggato’’ti pana etassa attho aṭṭhakathāyaṃ na dassito, tasmā tassattho evaṃ veditabbo – ^b^abbhuggato^eb^ti abhibhavitvā uggato, anaññasādhāraṇaguṇe ārabbha pavattattā sadevakaṃ lokaṃ ajjhottharitvā pavattoti vuttaṃ hoti. Kinti saddo abbhuggatoti āha ^b^‘‘itipi so bhagavā’’^eb^tiādi. Ito paraṃ pana īdisesu ṭhānesu yattha yattha pāḷipāṭhassa attho vattabbo siyā, tattha tattha ‘‘pāḷiyaṃ panā’’ti vatvā atthaṃ dassayissāma, idāni tattha padayojanāpubbakaṃ atthaṃ dassento āha ^b^‘‘itipi so bhagavātiādīsu pana^eb^^a^M1.0216^ea^^b^ayaṃ tāva yojanā’’^eb^tiādi. ^b^So bhagavā^eb^ti yo so samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho devānaṃ atidevo sakkānaṃ atisakko brahmānaṃ atibrahmā lokanātho bhāgyavantatādīhi kāraṇehi bhagavāti laddhanāmo, so bhagavā. Bhagavāti hi idaṃ satthu nāmakittanaṃ. Tenāha āyasmā dhammasenāpati ‘‘bhagavāti netaṃ nāmaṃ mātarā kata’’ntiādi (mahāni. 84). Parato pana bhagavāti guṇakittanameva. Yathā kammaṭṭhānikena ‘‘araha’’ntiādīsu navasu ṭhānesu paccekaṃ itipisaddaṃ yojetvā buddhaguṇā anussarīyanti, evaṃ buddhaguṇasaṃkittakenapīti dassento ^b^‘‘itipi arahaṃ itipi sammāsambuddho…pe… itipi bhagavā’’^eb^ti āha. Evañhi sati ‘‘araha’’ntiādīhi navahi padehi ye sadevake loke ativiya pākaṭā paññātā buddhaguṇā, te nānappakārato vibhāvitā honti. ‘‘Itipetaṃ bhūtaṃ, itipetaṃ taccha’’ntiādīsu (dī. ni. 1.6) viya hi idha ^b^iti^eb^-saddo āsannapaccakkhakāraṇattho ^a^V1.0191^ea^, ^b^pi^eb^-saddo sampiṇḍanattho, tena ca tesaṃ guṇānaṃ bahubhāvo dīpito, tāni ca guṇasallakkhaṇakāraṇāni saddhāsampannānaṃ viññujātikānaṃ paccakkhāni hontīti tāni saṃkittentena viññunā cittassa sammukhībhūtāneva katvā saṃkittetabbānīti dassento ^b^‘‘iminā ca iminā ca kāraṇenāti vuttaṃ hotī’’^eb^ti āha.</p>
              <p>[03]‘‘Suttantikānaṃ vacanānamatthaṃ, suttānurūpaṃ paridīpayantī’’ti heṭṭhā vuttattā ^b^visuddhimagge^eb^ (visuddhi. 1.125-128) sabbākārato saṃvaṇṇitampi atthaṃ idhāpi vitthāretvā dassetukāmo tattha payojanamāha ^b^‘‘idāni vinayadharāna’’^eb^ntiādi. Tattha ^b^cittasampahaṃsanattha^eb^nti cittasantosanatthaṃ, cittappasādajananatthanti vuttaṃ hoti. ‘‘Ārakattā’’tiādīsu ^b^ārakattā^eb^ti suvidūrattā. ^b^Arīna^eb^nti kilesārīnaṃ. ^b^Arāna^eb^nti saṃsāracakkassa arānaṃ. ^b^Hatattā^eb^ti viddhaṃsitattā. ^b^Paccayādīna^eb^nti cīvarādipaccayānañceva pūjāvisesānañca.</p>
              <p>[03]Idāni yathāvuttamevatthaṃ vibhāvento āha ^b^‘‘ārakā hi so’’^eb^tiādi. Dūratā nāma āsannatā viya upādāyupādāya vuccatīti paramukkaṃsagataṃ dūrabhāvaṃ dassento ^b^‘‘suvidūravidūre ṭhito’’^eb^ti āha, suṭṭhu vidūrabhāveneva vidūre ṭhitoti attho. So panassa kilesehi dūre ^a^M1.0217^ea^ ṭhitabhāvo, na padesavasena, atha kho tesaṃ sabbaso pahīnattāti dassento āha ^b^‘‘maggena kilesānaṃ viddhaṃsitattā’’^eb^ti. Nanu aññesampi khīṇāsavānaṃ te pahīnā evāti anuyogaṃ manasi katvā vuttaṃ ^b^‘‘savāsanāna’’^eb^nti. Na hi ṭhapetvā bhagavantaṃ aññe saha vāsanāya kilese pahātuṃ sakkonti. Etena aññehi asādhāraṇaṃ bhagavato arahattanti dassitaṃ hoti. Kā panāyaṃ vāsanā nāma? Pahīnakilesassapi appahīnakilesassa payogasadisapayogahetubhūto kilesanissito sāmatthiyaviseso āyasmato pilindavacchassa vasalasamudācāranimittaṃ viya. Kathaṃ pana ‘‘ārakā’’ti vutte ‘‘kilesehī’’ti ayamattho labbhatīti sāmaññacodanāya visese avaṭṭhānato visesatthinā ca visesassa anupayujjitabbato ‘‘ārakāssa honti pāpakā akusalā dhammā’’tiādīni (ma. ni. 1.434) suttapadānettha udāharitabbāni. ^b^Ārakā^eb^ti cettha ^b^ā^eb^-kārassa rassattaṃ, ^b^ka^eb^-kārassa ca hakāraṃ sānusāraṃ katvā niruttinayena ‘‘araha’’nti padasiddhi veditabbā. Yathāvuttassevatthassa sukhaggahaṇatthaṃ idamettha vuccati –</p>
              <p>[21]‘‘So tato ārakā nāma, yassa yenāsamaṅgitā;</p>
              <p>[22]Asamaṅgī ca dosehi, nātho tenārahaṃ mato’’ti. (visuddhi. 1.125);</p>
              <p>[03]Anatthacaraṇena ^a^V1.0192^ea^ kilesā eva arayoti ^b^kilesārayo^eb^. Arīnaṃ hatattā arihāti vattabbe niruttinayena ^b^‘‘araha’’^eb^nti vuttaṃ. Etthāpi yathāvuttassatthassa sukhaggahaṇatthaṃ idaṃ veditabbaṃ –</p>
              <p>[21]‘‘Yasmā rāgādisaṅkhātā, sabbepi arayo hatā;</p>
              <p>[22]Paññāsatthena nāthena, tasmāpi arahaṃ mato’’ti. (visuddhi. 1.126);</p>
              <p>[03]Yañcetaṃ saṃsāracakkanti sambandho. Rathacakkassa nābhi viya mūlāvayavabhūtaṃ anto bahi ca samavaṭṭhitaṃ avijjābhavataṇhādvayanti vuttaṃ ^b^‘‘avijjābhavataṇhāmayanābhī’’^eb^ti. Nābhiyā nemiyā ca sambaddhārasadisā paccayaphalabhūtehi avijjātaṇhājarāmaraṇehi sambaddhā puññābhisaṅkhārāpuññābhisaṅkhārāaneñjābhisaṅkhārāti vuttaṃ ^b^‘‘puññādiabhisaṅkhārāra’’^eb^nti. Tattha tattha bhave pariyantabhāvena pākaṭaṃ jarāmaraṇanti taṃ nemiṭṭhāniyaṃ katvā āha ^a^M1.0218^ea^^b^‘‘jarāmaraṇanemī’’^eb^ti. Yathā rathacakkappavattiyā padhānakāraṇaṃ akkho, evaṃ saṃsāracakkappavattiyā āsavasamudayoti āha ^b^‘‘āsavasamudayamayena akkhena vijjhitvā’’^eb^ti. Āsavā eva avijjādīnaṃ kāraṇattā āsavasamudayo. Yathāha ‘‘āsavasamudayā avijjāsamudayo’’ti (ma. ni. 1.103). Vipākakaṭattārūpappabhedo kāmabhavādiko tibhavo eva ratho, tasmiṃ ^b^tibhavarathe^eb^. Attano paccayehi samaṃ, sabbaso vā ādito paṭṭhāya yojitanti ^b^samāyojitaṃ^eb^. Ādirahitaṃ kālaṃ pavattatīti katvā ^b^anādikālappavattaṃ^eb^.</p>
              <p>[21]‘‘Khandhānañca paṭipāṭi, dhātuāyatanāna ca;</p>
              <p>[22]Abbocchinnaṃ vattamānā, saṃsāroti pavuccatī’’ti. (visuddhi. 2.619; dī. ni. aṭṭha. 2.95 apasādanāvaṇṇanā; saṃ. ni. aṭṭha. 2.2.60; a. ni. aṭṭha. 2.4.199) –</p>
              <p>[07]Evaṃ vuttasaṃsārova ^b^saṃsāracakkaṃ. Anenā^eb^ti bhagavatā. ^b^Bodhimaṇḍe^eb^ti bodhisaṅkhātassa ñāṇassa maṇḍabhāvappatte ṭhāne kāle vā. Bodhīti paññā, sā ettha maṇḍā pasannā jātāti ^b^bodhimaṇḍo. Vīriyapādehī^eb^ti saṃkilesavodānapakkhiyesu sannirumbhanasannikkhipanakiccatāya dvidhā pavatteti attano vīriyasaṅkhātehi pādehi. ^b^Sīlapathaviya^eb^nti patiṭṭhānaṭṭhena sīlameva pathavī, tassaṃ. ^b^Patiṭṭhāyā^eb^ti sampādanavasena patiṭṭhahitvā. ^b^Saddhāhatthenā^eb^ti anavajjadhammādānasādhanato saddhāva hattho, tena. ^b^Kammakkhayakara^eb^nti kāyakammādibhedassa sabbassapi kammassa khayakaraṇato kammakkhayakaraṃ. ^b^Ñāṇapharasu^eb^nti samādhisilāyaṃ sunisitaṃ maggañāṇapharasuṃ gahetvā.</p>
              <p>[03]Evaṃ ^a^V1.0193^ea^ ‘‘arānaṃ hatattā’’ti ettha vuttaṃ arasaṅkhātaṃ saṃsāraṃ cakkaṃ viya cakkanti gahetvā atthayojanaṃ katvā idāni paṭiccasamuppādadesanākkamenapi taṃ dassetuṃ ^b^‘‘atha vā’’^eb^tiādi vuttaṃ. Tattha ^b^anamataggasaṃsāravaṭṭa^eb^nti anu anu amataggaṃ aviññātapubbakoṭikaṃ saṃsāramaṇḍalaṃ. ^b^Sesā dasa dhammā^eb^ti saṅkhārādayo jātipariyosānā dasa dhammā. Kathaṃ tesaṃ saṅkhārādīnaṃ arabhāvoti āha ^b^‘‘avijjāmūlakattā jarāmaraṇapariyantattā cā’’^eb^ti. Tattha avijjā mūlaṃ padhānakāraṇaṃ yesaṃ saṅkhārādīnaṃ te avijjāmūlakā, tesaṃ bhāvo ^b^avijjāmūlakattaṃ^eb^. Jarāmaraṇaṃ pariyantaṃ ^a^M1.0219^ea^ pariyosānabhūtaṃ etesanti jarāmaraṇapariyantā, saṅkhārādayo dasa dhammā. Tesaṃ bhāvo ^b^jarāmaraṇapariyantattaṃ^eb^. Saṅkhārādijātipariyosānānaṃ dasadhammānaṃ avijjāmūlakattā jarāmaraṇapariyosānattā cāti attho, nābhibhūtāya avijjāya mūlato nemibhūtena jarāmaraṇena antato saṅkhārādīnaṃ sambandhattāti adhippāyo.</p>
              <p>[03]^b^Dukkhādīsū^eb^ti dukkhasamudayanirodhamaggesu. ^b^Aññāṇa^eb^nti ñāṇappaṭipakkhattā moho aññāṇaṃ, na pana ñāṇato aññaṃ, napi ñāṇassa abhāvamattaṃ. Tattha dukkhādīsu aññāṇaṃ yathāsabhāvappaṭivedhāppadānato tappaṭicchādanavaseneva. Ettha hi kiñcāpi ṭhapetvā lokuttarasaccadvayaṃ sesaṭṭhānesu ārammaṇavasenapi avijjā uppajjati, evaṃ santepi paṭicchādanavaseneva idha adhippetā. Sā hi uppannā dukkhasaccaṃ paṭicchādetvā tiṭṭhati, yāthāvasarasalakkhaṇaṃ paṭivijjhituṃ na deti, tathā samudayaṃ nirodhaṃ magganti.</p>
              <p>[03]^b^Dukkha^eb^nti cettha dukkhaṃ ariyasaccaṃ adhippetanti taṃ kāmabhavādivasena tidhā bhinditvā tathā tappaṭicchādikañca avijjaṃ tidhā katvā avijjādipaccaye tīsu bhavesu saṅkhārādike paṭipāṭiyā dassento ^b^‘‘kāmabhave ca avijjā’’^eb^tiādimāha. Tattha ^b^kāmabhave ca avijjā^eb^ti kāmabhave ādīnavapaṭicchādikā avijjā. ^b^Rūpabhave avijjā arūpabhave avijjā^eb^ti etthāpi eseva nayo. ^b^Kāmabhave saṅkhārāna^eb^nti kāmabhūmipariyāpannānaṃ puññāpuññasaṅkhārānaṃ, kāmabhave vā nipphādetabbā ye puññāpuññasaṅkhārā, tesaṃ kāmabhavūpapattinibbattakasaṅkhārānanti attho. ^b^Saṅkhārā^eb^ti cettha lokiyakusalākusalacetanā veditabbā. ^b^Paccayo hotī^eb^ti puññābhisaṅkhārānaṃ tāva ārammaṇapaccayena ceva upanissayapaccayena cāti dvidhā paccayo hoti, apuññābhisaṅkhāresu sahajātassa sahajātādivasena, asahajātassa anantarasamanantarādivasena, anānantarassa pana ārammaṇavasena ceva upanissayavasena ca paccayo hoti. ^b^Arūpabhave saṅkhārāna^eb^nti āneñjābhisaṅkhārānaṃ. ^b^Paccayo hotī^eb^ti upanissayapaccayavaseneva. Imasmiñca panatthe ettha vitthāriyamāne ^a^V1.0194^ea^ atippapañco hoti, tasmā taṃ nayidha vitthārayissāma. ^b^Itaresū^eb^ti rūpārūpabhavesu.</p>
              <p>[03]^b^Tiṇṇaṃ^eb^^a^M1.0220^ea^^b^āyatanāna^eb^nti cakkhusotamanāyatanānaṃ ghānādittayassa tattha asambhavato. ^b^Ekassā^eb^ti manāyatanassa itaresaṃ tattha asambhavato. Iminā nayena ^b^tiṇṇaṃ phassāna^eb^ntiādīsupi attho veditabbo. ^b^Chabbidhassa phassassā^eb^ti cakkhusamphassasotasamphassaghānasamphassajivhāsamphassakāyasamphassamanosamphassānaṃ vasena chabbidhassa phassassa. ^b^Channaṃ vedanāna^eb^nti cakkhusamphassajā vedanā, tathā sotasamphassajā ghānasamphassajā jivhāsamphassajā kāyasamphassajā manosamphassajā vedanāti imāsaṃ channaṃ vedanānaṃ. ^b^Channaṃ taṇhākāyāna^eb^nti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhāti imesaṃ channaṃ taṇhākāyānaṃ. ^b^Tattha tattha sā sā taṇhā^eb^ti rūpataṇhādibhedā tattha tattha kāmabhavādīsu uppajjanakataṇhā.</p>
              <p>[03]Sā taṇhādimūlikā kathā atisaṃkhittāti taṃ upādānabhave ca vibhajitvā vitthāretvā dassetuṃ ^b^‘‘katha’’^eb^ntiādi vuttaṃ. Tattha ^b^kāme paribhuñjissāmī^eb^ti iminā kāmataṇhāpavattimāha, tathā ^b^saggasampattiṃ anubhavissāmī^eb^tiādīhi. Sā pana taṇhā yasmā bhusamādānavasena pavattamānā kāmupādānaṃ nāma hoti, tasmā vuttaṃ ^b^‘‘kāmupādānapaccayā’’^eb^ti. ^b^Tathevā^eb^ti kāmupādānapaccayā eva. ^b^Brahmalokasampatti^eb^nti rūpībrahmaloke sampattiṃ. ‘‘Sabbepi tebhūmakā dhammā kāmanīyaṭṭhena kāmā’’ti vacanato bhavarāgopi kāmupādānamevāti katvā ^b^‘‘kāmupādānapaccayā eva mettaṃ bhāvetī’’^eb^tiādi vuttaṃ. Tattha ^b^mettaṃ bhāvetī^eb^ti mijjati siniyhatīti mettā, taṃ bhāveti vaḍḍhetīti attho. Atha vā mettā etassa atthīti mettaṃ, cittaṃ, taṃsampayuttaṃ jhānaṃ vā, taṃ bhāveti vaḍḍheti uppādeti vāti attho. ^b^Karuṇaṃ bhāvetī^eb^tiādīsupi imināva nayena attho veditabbo.</p>
              <p>[03]^b^Sesupādānamūlikāsupī^eb^ti diṭṭhupādānasīlabbatupādānāttavādupādānamūlikāsupi yojanāsu eseva nayoti attho. Tatthāyaṃ yojanā – idhekacco ‘‘natthi paraloko’’ti natthikadiṭṭhiṃ gaṇhāti, so diṭṭhupādānapaccayā kāyena duccaritaṃ caratītiādi vuttanayena yojetabbaṃ. Aparo ‘‘asukasmiṃ sampattibhave attā ucchijjatī’’ti ucchedadiṭṭhiṃ gaṇhāti, so tatrūpapattiyā kāyena sucaritaṃ caratītiādi vuttanayeneva yojetabbaṃ. Aparo ‘‘rūpī manomayo hutvā attā ^a^M1.0221^ea^ ucchijjatī’’ti rūpūpapattiyā maggaṃ bhāveti bhāvanāpāripūriyāti sabbaṃ vuttanayeneva veditabbaṃ. Aparopi ‘‘arūpabhave uppajjitvā attā ucchijjatī’’ti arūpūpapattiyā ^a^V1.0195^ea^ maggaṃ bhāveti bhāvanāpāripūriyāti sabbaṃ vuttanayeneva veditabbaṃ. Etāhiyeva attavādupādānamūlikāpi yojanā saṃvaṇṇitāti daṭṭhabbaṃ. Evaṃ diṭṭhadhammanibbānavādavasenapi yojanā veditabbā. Aparo ‘‘sīlena suddhi, vatena suddhī’’ti asuddhimaggaṃ ‘‘suddhimaggo’’ti parāmasanto sīlabbatupādānapaccayā kāyena duccaritaṃ caratītiādi sabbaṃ vuttanayeneva yojetabbaṃ.</p>
              <p>[03]Idāni yvāyaṃ saṃsāracakkaṃ dassentena ‘‘kāmabhave avijjā kāmabhave saṅkhārānaṃ paccayo hotī’’tiādinā avijjādīnaṃ paccayabhāvo saṅkhārādīnaṃ paccayuppannabhāvo ca dassito, tameva ^b^paṭisambhidāmaggapāḷiṃ^eb^ ānetvā nigamanavasena dassento ^b^‘‘evamaya’’^eb^ntiādimāha. Tattha yathā saṅkhārā hetunibbattā, evaṃ avijjāpi kāmāsavādinā sahetukā evāti āha ^b^‘‘ubhopete hetusamuppannā’’^eb^ti. ^b^Paccayapariggahe^eb^ti nāmarūpassa paccayānaṃ avijjādīnaṃ paricchijja gahaṇe. Nipphādetabbe bhummaṃ. ^b^Paññā^eb^ti kaṅkhāvitaraṇavisuddhisaṅkhātā pakārato jānanā. ^b^Dhammaṭṭhitiñāṇa^eb^nti tiṭṭhanti ettha phaladhammā tadāyattavuttitāyāti ṭhiti, kāraṇaṃ, dhammānaṃ ṭhiti dhammaṭṭhiti, dhammaṭṭhitiyā ñāṇaṃ dhammaṭṭhitiñāṇaṃ, paccayañāṇanti attho, paṭiccasamuppādāvabodhoti vuttaṃ hoti. Kāmañcettha paccayapariggahe paññāyeva dhammaṭṭhitiñāṇaṃ, saṅkhāresu pana adiṭṭhesu avijjāya saṅkhārānaṃ paccayabhāvo na sakkā daṭṭhunti ^b^‘‘saṅkhārā hetusamuppannā’’^eb^ti paccayuppannadhammānampi gahaṇaṃ katanti veditabbaṃ. ^b^Ubhopete hetusamuppannā^eb^ti idaṃ pana ubhinnampi paccayuppannabhāvaṃ dassetukāmatāya vuttaṃ. Idañca dhammaṭṭhitiñāṇaṃ yasmā addhattaye kaṅkhāmalavitaraṇavasena pavattati, tasmā ^b^‘‘atītampi addhāna’’^eb^ntiādi vuttaṃ. ^b^Etena nayena sabbapadāni vitthāretabbānī^eb^ti etena nayena ‘‘avijjā hetū’’tiādinā avijjāyaṃ vuttanayena ‘‘saṅkhārā hetu, viññāṇaṃ hetusamuppanna’’ntiādinā sabbapadāni vitthāretabbāni.</p>
              <p>[03]Saṃkhippanti ettha avijjādayo viññāṇādayo cāti ^b^saṅkhepo,^eb^ hetu vipāko ca. Atha vā hetuvipākoti saṃkhippatīti saṅkhepo, avijjādayo viññāṇādayo ca. Saṅkhepabhāvasāmaññena pana ekavacanaṃ katanti daṭṭhabbaṃ ^a^M1.0222^ea^. Te pana saṅkhepā atīte hetu, etarahi vipāko, etarahi hetu, āyatiṃ vipākoti evaṃ kālavibhāgena cattāro jātā, tenāha ^b^‘‘purimasaṅkhepo cettha atīto addhā’’^eb^tiādi. Paccuppanno addhāti sambandho. ^b^Taṇhupādānabhavā gahitāva hontī^eb^ti ettha avijjāgahaṇena kilesabhāvasāmaññato taṇhupādānā gahitā, saṅkhāraggahaṇena kammabhāvasāmaññato bhavo gahito, avijjāsaṅkhārānaṃ tehi vinā sakiccākaraṇato ca taṇhupādānabhavā gahitāva honti. Atha vā avidvā paritassati, paritasito ^a^V1.0196^ea^ upādiyati, tassupādānapaccayā bhavo, tasmā taṇhupādānabhavāpi gahitā honti. Tathā ca vuttaṃ –</p>
              <p>[08]‘‘Purimakammabhavasmiṃ moho avijjā, āyūhanā saṅkhārā. Nikanti taṇhā, upagamanaṃ upādānaṃ, cetanā bhavo, iti ime pañca dhammā purimakammabhavasmiṃ idha paṭisandhiyā paccayā’’ti (paṭi. ma. 1.47).</p>
              <p>[03]Tattha (vibha. aṭṭha. 242; paṭi. ma. aṭṭha. 1.1.47) ^b^purimakammabhavasmi^eb^nti purime kammabhave, atītajātiyaṃ kammabhave kariyamāneti attho. ^b^Moho avijjā^eb^ti yo tadā dukkhādīsu moho yena mūḷho kammaṃ karoti, sā avijjā. ^b^Āyūhanā saṅkhārā^eb^ti taṃ kammaṃ karoto yā purimacetanāyo, yathā ‘‘dānaṃ dassāmī’’ti cittaṃ uppādetvā māsampi saṃvaccharampi dānūpakaraṇāni sajjentassa uppannā purimacetanāyo, paṭiggāhakānaṃ pana hatthe dakkhiṇaṃ patiṭṭhāpayato cetanā bhavoti vuccati. Ekāvajjanesu vā chasu javanesu cetanā āyūhanasaṅkhārā nāma, sattamā bhavo. Yā kāci vā pana cetanā bhavo, sampayuttā āyūhanasaṅkhārā nāma. ^b^Nikanti taṇhā^eb^ti yā kammaṃ karontassa tassa phale upapattibhave nikāmanā patthanā, sā taṇhā nāma. ^b^Upagamanaṃ upādāna^eb^nti yaṃ kammabhavassa paccayabhūtaṃ ‘‘idaṃ katvā asukasmiṃ nāma ṭhāne kāme sevissāmi ucchijjissāmī’’tiādinā nayena pavattaṃ upagamanaṃ gahaṇaṃ parāmasanaṃ, idaṃ upādānaṃ nāma. ^b^Cetanā bhavo^eb^ti ‘‘taṃ kammaṃ karoto yā purimā cetanāyo’’tiādinā heṭṭhā vuttesu tīsu atthavikappesu yā cetanā bhavoti vuttā, sā cetanā bhavoti evamattho veditabbo.</p>
              <p>[03]Idāni ^a^M1.0223^ea^ sabbepete avijjādayo dhamme dvīhi vaṭṭehi saṅgahetvā dassetukāmo āha ^b^‘‘ime pañca dhammā atīte kammavaṭṭa’’^eb^nti. Ettha ca nippariyāyato saṅkhārā bhavo ca kammaṃ, avijjādayo pana kammasahāyatāya kammasarikkhakā tadupakārakā cāti kammanti vuttā. Avijjādayo hi vipākadhammadhammatāya kammasarikkhakā sahajātakoṭiyā upanissayakoṭiyā ca kammassa ca upakārakā. Kammameva ca aññamaññasambandhaṃ hutvā punappunaṃ parivattanaṭṭhena kammavaṭṭaṃ. ^b^Viññāṇādayo pañcā^eb^ti viññāṇādayo vedanāpariyantā pañca etarahi idāni imasmiṃ attabhāveti vuttaṃ hoti. ^b^Avijjāsaṅkhārā gahitāva hontī^eb^ti etthāpi pubbe viya kilesakammabhāvasāmaññato taṇhupādānaggahaṇena avijjā gahitā, bhavaggahaṇena saṅkhārā gahitāti daṭṭhabbaṃ. Atha vā bhave gahite tassa pubbabhāgā taṃsampayuttā vā saṅkhārā gahitāva honti ^a^V1.0197^ea^, taṇhupādānaggahaṇena ca taṃsampayuttā yāya vā mūḷho kammaṃ karoti, sā avijjāva hotīti taṇhupādānabhavaggahaṇena avijjāsaṅkhārā gahitāva honti. Teneva vuttaṃ –</p>
              <p>[08]‘‘Idha paripakkattā āyatanānaṃ moho avijjā, āyūhanā saṅkhārā, nikanti taṇhā, upagamanaṃ upādānaṃ, cetanā bhavo, iti ime pañca dhammā idha kammabhavasmiṃ āyatiṃ paṭisandhiyā paccayā’’ti (paṭi. ma. 1.47).</p>
              <p>[03]Tattha ^b^idha paripakkattā āyatanāna^eb^nti paripakkāyatanassa kammakaraṇakāle sammoho dassito. Sesaṃ heṭṭhā vuttanayameva.</p>
              <p>[03]Viññāṇanāmarūpasaḷāyatanaphassavedanānaṃ jātijarābhaṅgāvatthā jātijarāmaraṇanti vuttāti avatthānaṃ gahaṇena avatthāvantā gahitāva honti tadavinābhāvatoti āha ^b^‘‘jātijarāmaraṇāpadesena viññāṇādīnaṃ niddiṭṭhattā’’^eb^ti. ^b^Apadesenā^eb^ti jātijarāmaraṇānaṃ kathanena. ^b^Ime^eb^ti viññāṇādayo. ^b^Āyatiṃ vipākavaṭṭa^eb^nti paccuppannahetuto bhāvīnaṃ anāgatānaṃ gahitattā. ^b^Te^eb^ti avijjādayo. ^b^Ākārato^eb^ti sarūpato avuttāpi tasmiṃ tasmiṃ saṅgahe ākirīyanti avijjāsaṅkhārādiggahaṇehi pakāsīyantīti ākārā, atītahetuādīnaṃ vā pakārā ākārā ^a^M1.0224^ea^. Tato ākārato. ^b^Vīsatividhā hontī^eb^ti atīte hetupañcakādibhedato vīsatividhā honti.</p>
              <p>[03]^b^Saṅkhāraviññāṇānañcettha antarā eko sandhī^eb^ti hetuto phalassa avicchedappavattibhāvato hetuphalassa sambandhabhūto eko sandhi, tathā bhavajātīnamantarā. Vedanātaṇhānamantarā pana phalato hetuno avicchedappavattibhāvato phalahetusambandhabhūto eko sandhi. Phalabhūtopi hi dhammo aññassa hetusabhāvassa dhammassa paccayo hotīti.</p>
              <p>[03]^b^Itī^eb^ti vuttappakāraparāmasanaṃ. Tenāha ^b^‘‘catusaṅkhepa’’^eb^ntiādi. ^b^Sabbākārato^eb^ti idha vuttehi ca avuttehi ca paṭiccasamuppādavibhaṅge anantanayasamantapaṭṭhānādīsu ca āgatehi sabbehi ākārehi. ^b^Jānātī^eb^ti avabujjhati. ^b^Passatī^eb^ti dassanabhūtena ñāṇacakkhunā paccakkhato passati. ^b^Aññāti paṭivijjhatī^eb^ti tesaṃyeva vevacanaṃ. ^b^Ta^eb^nti taṃ jānanaṃ. ^b^Ñātaṭṭhenā^eb^ti yathāsabhāvato jānanaṭṭhena. ^b^Pajānanaṭṭhenā^eb^ti aniccādīhi pakārehi paṭivijjhanaṭṭhena.</p>
              <p>[03]Idāni ^a^V1.0198^ea^ yadatthamidaṃ bhavacakkaṃ idhānītaṃ, taṃ dassetuṃ ^b^‘‘iminā’’^eb^tiādi vuttaṃ. Tattha ^b^te dhamme^eb^ti te avijjādike dhamme. ^b^Yathābhūtaṃ ñatvā^eb^ti mahāvajirañāṇena yāthāvato jānitvā. ^b^Nibbindanto^eb^ti balavavipassanāya nibbindanto. ^b^Virajjanto vimuccanto^eb^ti ariyamaggehi virajjanto vimuccanto. Are hanīti sambandho. Tattha yadā bhagavā virajjati vimuccati, tadā are hanati nāma. Tato paraṃ pana abhisambuddhakkhaṇaṃ gahetvā vuttaṃ ‘‘hani vihani viddhaṃsesī’’ti. ^b^Evampi arānaṃ hatattā araha^eb^nti evaṃ imināpi pakārena yathāvuttasaṃsāracakkassa saṅkhārādiarānaṃ hatattā arahaṃ. Etthedaṃ vuccati –</p>
              <p>[21]‘‘Arā saṃsāracakkassa, hatā ñāṇāsinā yato;</p>
              <p>[22]Lokanāthena tenesa, ^b^araha^eb^nti pavuccatī’’ti. (visuddhi. 1.128);</p>
              <p>[03]^b^Aggadakkhiṇeyyattā^eb^ti uttamadakkhiṇeyyabhāvato. Cakkavattino acetane cakkaratane uppanne tattheva loko pūjaṃ karoti, aññattha pūjāvisesā pacchijjanti, kimaṅgaṃ pana sammāsambuddhe uppanneti dassento ^b^‘‘uppanne^eb^^a^M1.0225^ea^^b^tathāgate’’^eb^tiādimāha. ‘‘Ekekaṃ dhammakkhandhaṃ ekekavihārena pūjessāmī’’ti vuttepi satthāraṃyeva uddissa katattā ^b^‘‘bhagavantaṃ uddissā’’^eb^tiādi vuttaṃ. ^b^Ko pana vādo aññesaṃ pūjāvisesāna^eb^nti yathāvuttato aññesaṃ amahesakkhehi devamanussehi kariyamānānaṃ nātiuḷārānaṃ pūjāvisesānaṃ arahabhāve kā nāma kathā. ^b^Paccayādīnaṃ arahattāpi araha^eb^nti yathāvuttacīvarādipaccayānaṃ pūjāvisesassa ca aggadakkhiṇeyyabhāvena anucchavikattāpi arahaṃ. Imassapi atthassa sukhaggahaṇatthaṃ idaṃ vuccati –</p>
              <p>[21]‘‘Pūjāvisesaṃ saha paccayehi,</p>
              <p>[27]Yasmā ayaṃ arahati lokanātho;</p>
              <p>[26]Atthānurūpaṃ ^b^araha^eb^nti loke,</p>
              <p>[22]Tasmā jino arahati nāmameta’’nti. (visuddhi. 1.129);</p>
              <p>[03]^b^Asilokabhayenā^eb^ti akittibhayena, ayasabhayena garahābhayenāti vuttaṃ hoti. ^b^Raho pāpaṃ karontī^eb^ti ‘‘mā naṃ koci jaññā’’ti rahasi pāpaṃ karonti. ^b^Evamesa na kadāci karotī^eb^ti esa bhagavā pāpahetūnaṃ bodhimaṇḍeyeva suppahīnattā kadācipi evaṃ na karoti. Hoti cettha –</p>
              <p>[21]‘‘Yasmā ^a^V1.0199^ea^ natthi raho nāma, pāpakammesu tādino;</p>
              <p>[22]Rahābhāvena tenesa, ^b^arahaṃ^eb^ iti vissuto’’ti. (visuddhi. 1.130);</p>
              <p>[03]Idāni sukhaggahaṇatthaṃ yathāvuttamatthaṃ sabbampi saṅgahetvā dassento āha ^b^‘‘hoti cetthā’’^eb^tiādi. ^b^Kilesārīna so munī^eb^ti ettha gāthābandhasukhatthaṃ niggahītalopo daṭṭhabbo, kilesārīnaṃ hatattāti attho. ^b^Paccayādīna cāraho^eb^ti etthāpi niggahītalopo vuttanayeneva daṭṭhabbo.</p>
              <p>[03]^b^Araha^eb^nti ettha ayamaparopi nayo daṭṭhabbo – ārakāti ^b^arahaṃ,^eb^ suvidūrabhāvato icceva attho. Kuto pana suvidūrabhāvatoti? Ye abhāvitakāyā abhāvitasīlā abhāvitacittā abhāvitapaññā, tato eva appahīnarāgadosamohā ariyadhammassa akovidā ariyadhamme avinītā ariyadhammassa adassāvino appaṭipannā micchāpaṭipannā ca, tato suvidūrabhāvato. Vuttañhetaṃ bhagavatā –</p>
              <p>[08]‘‘Saṅghāṭikaṇṇe ^a^M1.0226^ea^ cepi me, bhikkhave, bhikkhu gahetvā piṭṭhito piṭṭhito anubandho assa pāde pādaṃ nikkhipanto, so ca hoti abhijjhālu kāmesu tibbasārāgo byāpannacitto paduṭṭhamanasaṅkappo muṭṭhassati asampajāno asamāhito vibbhantacitto pākatindriyo, atha kho so ārakāva mayhaṃ, ahañca tassa. Taṃ kissa hetu? Dhammañhi so, bhikkhave, bhikkhu na passati, dhammaṃ apassanto na maṃ passatī’’ti (itivu. 92).</p>
              <p>[03]Yathāvuttapuggalā hi sacepi sāyaṃpātaṃ satthu santikāvacarāva siyuṃ, na te tāvatā ‘‘satthu santikā’’ti vattabbā, tathā satthāpi nesaṃ. Iti asappurisānaṃ ārakā dūreti arahaṃ. Tenedaṃ vuccati –</p>
              <p>[21]‘‘Sammā na paṭipajjanti, ye nihīnāsayā narā;</p>
              <p>[22]Ārakā tehi bhagavā, dūre tenārahaṃ mato’’ti.</p>
              <p>[03]Tathā ārakāti ^b^arahaṃ,^eb^ āsannabhāvatoti attho. Kuto pana āsannabhāvatoti? Ye bhāvitakāyā bhāvitasīlā bhāvitacittā bhāvitapaññā, tato eva pahīnarāgadosamohā ariyadhammassa kovidā ^a^V1.0200^ea^ ariyadhamme suvinītā ariyadhammassa dassāvino sammāpaṭipannā, tato āsannabhāvato. Vuttampi cetaṃ bhagavatā –</p>
              <p>[08]‘‘Yojanasate cepi me, bhikkhave, bhikkhu vihareyya, so ca hoti anabhijjhālu kāmesu na tibbasārāgo abyāpannacitto apaduṭṭhamanasaṅkappo upaṭṭhitassati sampajāno samāhito ekaggacitto saṃvutindriyo, atha kho so santikeva mayhaṃ, ahañca tassa. Taṃ kissa hetu? Dhammañhi so, bhikkhave, bhikkhu passati, dhammaṃ passanto maṃ passatī’’ti (itivu. 92).</p>
              <p>[03]Tathārūpā hi puggalā satthu yojanasatantarikāpi honti, na tāvatā te ‘‘satthu dūracārino’’ti vattabbā, tathā satthāpi nesaṃ. Iti sappurisānaṃ ārakā āsanneti arahaṃ. Tenedaṃ vuccati –</p>
              <p>[21]‘‘Ye sammā paṭipajjanti, suppaṇītādhimuttikā;</p>
              <p>[22]Ārakā tehi āsanne, tenāpi ^b^arahaṃ^eb^ jino’’ti.</p>
              <p>[03]Ye ^a^M1.0227^ea^ ime rāgādayo pāpadhammā yasmiṃ santāne uppajjanti, tassa diṭṭhadhammikampi samparāyikampi anatthaṃ āvahanti, nibbānagāminiyā paṭipadāya ekaṃseneva ujuvipaccanīkabhūtā ca, te attahitaṃ parahitañca paripūretuṃ sammā paṭipajjantehi sādhūhi dūrato rahitabbā pariccajitabbā pahātabbāti rahā nāma, te ca yasmā bhagavato bodhimūleyeva ariyamaggena sabbaso pahīnā susamucchinnā. Yathāha –</p>
              <p>[08]‘‘Tathāgatassa kho, brāhmaṇa, rāgo pahīno doso moho, sabbepi pāpakā akusalā dhammā pahīnā ucchinnamūlā tālāvatthukatā anabhāvaṃkatā āyatiṃ anuppādadhammā’’ti (pārā. 9).</p>
              <p>[07]Tasmā sabbaso na santi etassa rahāti arahoti vattabbe okārassa sānusāraṃ akārādesaṃ katvā ^b^‘‘araha’’^eb^nti vuttaṃ. Tenedaṃ vuccati –</p>
              <p>[21]‘‘Pāpadhammā ^a^V1.0201^ea^ rahā nāma, sādhūhi rahitabbato;</p>
              <p>[22]Tesaṃ suṭṭhu pahīnattā, bhagavā ^b^arahaṃ^eb^ mato’’ti.</p>
              <p>[03]Ye te sabbaso pariññātakkhandhā pahīnakilesā bhāvitamaggā sacchikatanirodhā arahanto khīṇāsavā, ye ca sekhā appattamānasā anuttaraṃ yogakkhemaṃ patthayamānā viharanti, ye ca parisuddhappayogā kalyāṇajjhāsayā saddhāsīlasutādiguṇasampannā puggalā, tehi na rahitabbo na pariccajitabbo, te ca bhagavatāti ^b^arahaṃ^eb^. Tathā hi ariyapuggalā satthārā diṭṭhadhammassa paccakkhakaraṇato satthu dhammasarīrena avirahitāva honti. Yathāha āyasmā piṅgiyo –</p>
              <p>[21]‘‘Passāmi naṃ manasā cakkhunāva,</p>
              <p>[27]Rattindivaṃ brāhmaṇa appamatto;</p>
              <p>[26]Namassamāno vivasemi rattiṃ,</p>
              <p>[22]Teneva maññāmi avippavāsaṃ.</p>
              <p>[21]‘‘Saddhā ^a^M1.0228^ea^ ca pīti ca mano sati ca,</p>
              <p>[27]Nāpentime gotamasāsanamhā;</p>
              <p>[26]Yaṃ yaṃ disaṃ vajati bhūripañño,</p>
              <p>[22]Sa tena teneva natohamasmī’’ti. (su. ni. 1148-1149);</p>
              <p>[03]Teneva ca te aññaṃ satthāraṃ na uddisanti. Yathāha –</p>
              <p>[08]‘‘Aṭṭhānametaṃ, bhikkhave, anavakāso, yaṃ diṭṭhisampanno puggalo aññaṃ satthāraṃ uddiseyya, netaṃ ṭhānaṃ vijjatī’’ti (ma. ni. 3.128; a. ni. 1.276).</p>
              <p>[03]Kalyāṇaputhujjanāpi yebhuyyena satthari niccalasaddhā eva honti. Iti suppaṭipannehi purisavisesehi avirahitabbato tesañca avirahanato na santi etassa rahā pariccajanakā, natthi vā etassa rahā sādhūhi pariccajitabbatāti ^b^arahaṃ^eb^. Tenedaṃ vuccati –</p>
              <p>[21]‘‘Ye sacchikatasaddhammā, ariyā suddhagocarā;</p>
              <p>[22]Na tehi rahito hoti, nātho tenā^b^rahaṃ^eb^ mato’’ti.</p>
              <p>[03]^b^Raho^eb^ti ^a^V1.0202^ea^ ca gamanaṃ vuccati, bhagavato ca nānāgatīsu paribbhamanasaṅkhātaṃ saṃsāre gamanaṃ natthi kammakkhayakarena ariyamaggena bodhimūleyeva sabbaso sasambhārassa kammavaṭṭassa viddhaṃsitattā. Yathāha –</p>
              <p>[21]‘‘Yena devūpapatyassa, gandhabbo vā vihaṅgamo;</p>
              <p>[26]Yakkhattaṃ yena gaccheyyaṃ, manussattañca abbaje;</p>
              <p>[22]Te mayhaṃ āsavā khīṇā, viddhastā vinaḷīkatā’’ti. (a. ni. 4.36);</p>
              <p>[07]Evaṃ natthi etassa raho gamanaṃ gatīsu paccājātītipi ^b^arahaṃ^eb^. Tenedaṃ vuccati –</p>
              <p>[21]‘‘Raho vā gamanaṃ yassa, saṃsāre natthi sabbaso;</p>
              <p>[22]Pahīnajātimaraṇo, ^b^arahaṃ^eb^ sugato mato’’ti.</p>
              <p>[03]Pāsaṃsattā vā bhagavā ^b^arahaṃ^eb^. Akkharacintakā hi pasaṃsāyaṃ arahasaddaṃ vaṇṇenti. Pāsaṃsabhāvo ca bhagavato anaññasādhāraṇato yathābhuccaguṇādhigato sadevake loke suppatiṭṭhito. Tathā hesa anuttarena sīlena anuttarena samādhinā anuttarāya paññāya anuttarāya ^a^M1.0229^ea^ vimuttiyā asamo asamasamo appaṭimo appaṭibhāgo appaṭipuggaloti evaṃ tasmiṃ tasmiṃ guṇe vibhajitvā vuccamāne paṇḍitapurisehi devehi brahmehi bhagavatā vā pana pariyosāpetuṃ asakkuṇeyyarūpo. Iti pāsaṃsattāpi bhagavā arahaṃ. Tenedaṃ vuccati –</p>
              <p>[21]‘‘Guṇehi sadiso natthi, yasmā loke sadevake;</p>
              <p>[22]Tasmā pāsaṃsiyattāpi, ^b^arahaṃ^eb^ dvipaduttamo’’ti.</p>
              <p>[03]Sabbasaṅgahavasena pana –</p>
              <p>[21]Ārakā mandabuddhīnaṃ, ārakā ca vijānataṃ;</p>
              <p>[26]Rahānaṃ suppahīnattā, vidūnamaraheyyato;</p>
              <p>[22]Bhavesu ca rahābhāvā, pāsaṃsā arahaṃ jinoti.</p>
              <p>[07]Ettāvatā ^a^V1.0203^ea^ ca ‘‘araha’’nti padassa sabbaso attho vibhatto hoti.</p>
              <p>[03]Idāni ^b^sammāsambuddho^eb^ti imassa atthaṃ vibhajitvā dassento āha ^b^‘‘sammā sāmañcā’’^eb^tiādi. Tattha ^b^sammā^eb^ti aviparītaṃ. ^b^Sāma^eb^nti sayameva, aparaneyyo hutvāti attho. ^b^Sambuddho^eb^ti hi ettha ^b^saṃ^eb^-saddo sayanti etassa atthassa bodhakoti daṭṭhabbo. ^b^Sabbadhammāna^eb^nti anavasesānaṃ neyyadhammānaṃ. Kathaṃ panettha sabbadhammānanti ayaṃ viseso labbhatīti? Ekadesassa aggahaṇato. Padesaggahaṇe hi asati gahetabbassa nippadesatāva viññāyati yathā ‘‘dikkhito na dadātī’’ti. Evañca katvā atthavisesanapekkhā kattari eva buddhasaddasiddhi veditabbā kammavacanicchāya abhāvato. ‘‘Sammā sāmañca buddhattā sammāsambuddho’’ti ettakameva hi idha saddato labbhati, ‘‘sabbadhammāna’’nti idaṃ pana atthato labbhamānaṃ gahetvā vuttaṃ. Na hi bujjhanakiriyā avisayā yujjati.</p>
              <p>[03]Idāni tassā visayaṃ ‘‘sabbadhamme’’ti sāmaññato vuttaṃ vibhajitvā dassetuṃ ^b^‘‘abhiññeyye dhamme’’^eb^tiādi vuttaṃ. Tattha ^b^abhiññeyye^eb^ti aniccādito lakkhaṇarasādito ca abhivisiṭṭhena ñāṇena jānitabbe catusaccadhamme. ^b^Abhiññeyyato buddho^eb^ti abhiññeyyabhāvato bujjhi, pubbabhāge vipassanāpaññādīhi adhigamakkhaṇe maggapaññāya aparabhāge sabbaññutaññāṇādīhi aññāsīti attho. Ito paresupi eseva nayo ^a^M1.0230^ea^. ^b^Pariññeyye dhamme^eb^ti aniccādivasena parijānitabbaṃ dukkhaṃ ariyasaccamāha. ^b^Pahātabbe^eb^ti samudayapakkhiye. ^b^Sacchikātabbe^eb^ti nibbānaṃ sandhāyāha. Bahuvacananiddeso panettha sopādisesādikaṃ pariyāyasiddhaṃ bhedamapekkhitvā kato, uddeso vā ayaṃ catusaccadhammānampi. Tathā hi vakkhati ‘‘cakkhu dukkhasacca’’ntiādi. Uddeso ca avinicchitatthaparicchedassa dhammassa vasena karīyati. Uddesena hi uddisiyamānānaṃ atthitāmattaṃ vuccati, na paricchedoti aparicchedena bahuvacanena vuttaṃ yathā ‘‘appaccayā dhammā, asaṅkhatā dhammā’’ti. ^b^Sacchikātabbe^eb^ti vā phalavimuttīnampi gahaṇaṃ, na nibbānassevāti bahuvacananiddeso kato. Evañca ^b^bhāvetabbe^eb^ti ettha jhānānampi gahaṇaṃ daṭṭhabbaṃ. ^b^Teneva cāhā^eb^ti selabrāhmaṇassa attano buddhabhāvaṃ sādhento evamāha.</p>
              <p>[03]Kiṃ pana bhagavā sayameva attano sammāsambuddhabhāvaṃ sādhetīti? Sādheti mahākaruṇāya aññesaṃ avisayato. Tattha ‘‘ekomhi sammāsambuddho, sabbābhibhū sabbavidūhamasmī’’tiādīni (ma. ni. 2.341; mahāva. 11) suttapadāni, idameva ca ‘‘abhiññeyya’’ntiādi suttapadaṃ etassa atthassa sādhakaṃ. Tattha ^b^abhiññeyya^eb^nti iminā dukkhasaccamāha, ^b^bhāvetabba^eb^nti maggasaccaṃ. ^a^V1.0204^ea^^b^Ca^eb^-saddo panettha avuttasamuccayattho, tena sacchikātabbassa gahaṇaṃ veditabbaṃ. Atha vā ^b^abhiññeyya^eb^nti imināva pārisesañāyena pariññeyyadhamme sacchikātabbadhamme ca dasseti. ^b^Tasmā buddhosmī^eb^ti yasmā cattāri saccāni mayā buddhāni, saccavinimuttañca kiñci ñeyyaṃ natthi, tasmā sabbampi ñeyyaṃ buddhosmi, abbhaññāsinti attho. ^b^Selasuttaṭṭhakathāyaṃ^eb^ pana idaṃ vuttaṃ –</p>
              <p>[08]‘‘Abhiññeyyanti vijjā ca vimutti ca. Bhāvetabbaṃ maggasaccaṃ. Pahātabbaṃ samudayasaccaṃ. Hetuvacanena pana phalasiddhito tesaṃ phalāni nirodhasaccadukkhasaccānipi vuttāneva honti. Evaṃ sacchikātabbaṃ sacchikataṃ, pariññātabbaṃ pariññātanti idampettha saṅgahitamevāti catusaccabhāvanaṃ catusaccabhāvanāphalañca vimuttiṃ dassento ‘bujjhitabbaṃ bujjhitvā buddho jātosmī’ti yuttahetunā buddhabhāvaṃ sādhetī’’ti (ma. ni. aṭṭha. 2.399).</p>
              <p>[03]Tattha ^a^M1.0231^ea^^b^vijjā^eb^ti maggavijjā vuttā ukkaṭṭhaniddesena. ^b^Vimuttī^eb^ti phalavimutti. Kāmañcettha maggavijjāpi bhāvetabbabhāvena gahitā, sabbepi pana sabhāvadhammā abhiññeyyāti vijjāya abhiññeyyabhāvo vutto. Imināva nayena sabbesampi abhiññeyyabhāvo vutto evāti daṭṭhabbaṃ. Phalena vinā hetubhāvasseva abhāvato hetuvacanena phalasiddhi vuttāti veditabbaṃ. Nirodhassa hi sampāpanena maggassa hetubhāvo, dukkhassa nibbattanena taṇhāya samudayabhāvoti.</p>
              <p>[03]Evaṃ saccavasena sāmaññato vuttamatthaṃ dvārārammaṇehi saddhiṃ dvārappavattadhammehi ceva khandhādīhi ca saccavaseneva vibhajitvā dassetuṃ ^b^‘‘apicā’’^eb^tiādi āraddhaṃ. ^b^Mūlakāraṇabhāvenā^eb^ti santesupi avijjādīsu aññesu kāraṇesu tesampi mūlabhūtakāraṇabhāvena. Taṇhā hi kammassa vicittabhāvahetuto sahāyabhāvūpagamanato ca dukkhavicittatāya padhānakāraṇaṃ. ^b^Samuṭṭhāpikā^eb^ti uppādikā. ^b^Purimataṇhā^eb^ti purimabhavasiddhā taṇhā. ^b^Ubhinna^eb^nti cakkhussa taṃsamudayassa ca. ^b^Appavattī^eb^ti appavattinimittaṃ. ^b^Nirodhappajānanā^eb^ti sacchikiriyābhisamayavasena nirodhassa paṭivijjhanā. ^b^Ekekapaduddhārenā^eb^ti ‘‘cakkhuṃ cakkhusamudayo cakkhunirodho’’tiādinā ekekakoṭṭhāsaniddhāraṇena. Taṇhāyapi pariññeyyabhāvasabbhāvato upādānakkhandhogadhattā saṅkhāradukkhabhāvato ca dukkhasaccasaṅgahaṃ dassetuṃ ^b^‘‘rūpataṇhādayo cha taṇhākāyā’’^eb^ti vuttaṃ, tasmā vattamānabhave taṇhā khandhapariyāpannattā saṅkhāradukkhabhāvato ca dukkhasaccaṃ. Yasmiṃ pana attabhāve ^a^V1.0205^ea^ sā uppajjati, tassa attabhāvassa mūlakāraṇabhāvena samuṭṭhāpikā purimabhavasiddhā taṇhā samudayasaccanti gahetabbā.</p>
              <p>[03]^b^Kasiṇānī^eb^ti kasiṇārammaṇikajjhānāni. ^b^Dvattiṃsākārā^eb^ti dvattiṃsa koṭṭhāsā tadārammaṇajjhānāni ca. ^b^Nava bhavā^eb^ti kāmabhavo rūpabhavo arūpabhavo saññībhavo asaññībhavo nevasaññīnāsaññībhavo ekavokārabhavo catuvokārabhavo pañcavokārabhavoti nava bhavā. Tattha bhavatīti bhavo, kāmarāgasaṅkhātena kāmena yutto bhavo, kāmasaṅkhāto vā bhavo ^b^kāmabhavo,^eb^ ekādasa kāmāvacarabhūmiyo. Kāme pahāya rūparāgasaṅkhātena rūpena yutto bhavo, rūpasaṅkhāto vā bhavo ^b^rūpabhavo,^eb^ soḷasa ^a^M1.0232^ea^ rūpāvacarabhūmiyo. Kāmañca rūpañca pahāya arūparāgasaṅkhātena arūpena yutto bhavo, arūpasaṅkhāto vā bhavo ^b^arūpabhavo,^eb^ catasso āruppabhūmiyo. Saññāvataṃ bhavo ^b^saññībhavo,^eb^ saññā vā ettha bhave atthīti saññībhavo, so kāmabhavo ca asaññībhavamutto rūpabhavo ca nevasaññīnāsaññībhavamutto arūpabhavo ca hoti. Na saññībhavo ^b^asaññībhavo,^eb^ so rūpabhavekadeso. Oḷārikattābhāvato nevasaññā, sukhumattassa sabbhāvato nāsaññāti nevasaññānāsaññā, tāya yutto bhavo ^b^nevasaññānāsaññābhavo^eb^. Atha vā oḷārikāya saññāya abhāvā sukhumāya ca bhāvā nevasaññā nāsaññā asmiṃ bhaveti nevasaññānāsaññābhavo, so arūpabhavekadeso. Ekena rūpakkhandhena vokiṇṇo bhavo, ekena vā vokāro assa bhavassāti ^b^ekavokārabhavo,^eb^ so asaññībhavo. Catūhi arūpakkhandhehi vokiṇṇo bhavo, catūhi vā vokāro assa bhavassāti ^b^catuvokārabhavo,^eb^ so arūpabhavo eva. Pañcahi khandhehi vokiṇṇo bhavo, pañcahi vā vokāro assa bhavassāti ^b^pañcavokārabhavo,^eb^ so kāmabhavo ca rūpabhavekadeso ca hoti. ^b^Vokāro^eb^ti vā khandhānametamadhivacanaṃ, tasmā eko vokāro assa bhavassāti ekavokārabhavoti evamādināpettha attho veditabbo. ^b^Cattāri jhānānī^eb^ti aggahitārammaṇavisesāni cattāri rūpāvacarajjhānāni. Vipākajjhānānaṃ vā etaṃ gahaṇaṃ. Ettha ca kusaladhammānaṃ upanissayabhūtā taṇhāsamuṭṭhāpikā purimataṇhāti veditabbā. Kiriyadhammānaṃ pana yattha te kiriyadhammā uppajjanti, tassa attabhāvassa kāraṇabhūtā taṇhā. ^b^Anulomato^eb^ti ettha ‘‘saṅkhārā dukkhasaccaṃ, avijjā samudayasacca’’nti iminā anukkamena yojetabbaṃ.</p>
              <p>[03]^b^Anubuddho^eb^ti bujjhitabbadhammassa anurūpato buddho. ^b^Tenā^eb^ti yasmā sāmaññato visesato ca ekekapaduddhārena sabbadhamme buddho, tasmā vuttaṃ. Kiṃ vuttanti āha ^b^‘‘sammā sāmañca sabbadhammānaṃ buddhattā’’^eb^ti, sabbassapi ñeyyassa sabbākārato aviparītaṃ sayameva abhisambuddhattāti ^a^V1.0206^ea^ attho. Imināssa paropadesarahitassa sabbākārena sabbadhammāvabodhanasamatthassa ^a^M1.0233^ea^ ākaṅkhappaṭibaddhavuttino anāvaraṇañāṇasaṅkhātassa sabbaññutaññāṇassa adhigamo dassito.</p>
              <p>[03]Nanu ca sabbaññutaññāṇato aññaṃ anāvaraṇañāṇaṃ, aññathā ‘‘cha asādhāraṇañāṇāni buddhañāṇānī’’ti vacanaṃ virujjheyyāti? Na virujjhati visayappavattibhedavasena aññehi asādhāraṇabhāvadassanatthaṃ ekasseva ñāṇassa dvidhā vuttattā. Ekameva hi taṃ ñāṇaṃ anavasesasaṅkhatāsaṅkhatasammutidhammavisayatāya sabbaññutaññāṇaṃ, tattha ca āvaraṇābhāvato nissaṅgacāramupādāya anāvaraṇañāṇanti vuttaṃ. Yathāha ^b^paṭisambhidāyaṃ^eb^ (paṭi. ma. 1.119) ‘‘sabbaṃ saṅkhatamasaṅkhataṃ anavasesaṃ jānātīti sabbaññutaññāṇaṃ, tattha āvaraṇaṃ natthīti anāvaraṇañāṇa’’ntiādi. Tasmā natthi nesaṃ atthato bhedo, ekantena cetaṃ evamicchitabbaṃ. Aññathā sabbaññutānāvaraṇañāṇānaṃ sādhāraṇatā asabbadhammārammaṇatā ca āpajjeyya. Na hi bhagavato ñāṇassa aṇumattampi āvaraṇaṃ atthi, anāvaraṇañāṇassa asabbadhammārammaṇabhāve yattha taṃ na pavattati, tatthāvaraṇasabbhāvato anāvaraṇabhāvoyeva na siyā. Atha vā pana hotu aññameva anāvaraṇañāṇaṃ sabbaññutaññāṇato, idha pana sabbattha appaṭihatavuttitāya anāvaraṇañāṇanti sabbaññutaññāṇameva adhippetaṃ, tassa cādhigamanena bhagavā sabbaññū sabbavidū sammāsambuddhoti ca vuccati na sakiṃyeva sabbadhammāvabodhanato. Tathā ca vuttaṃ ^b^paṭisambhidāyaṃ^eb^ (paṭi. ma. 1.162) ‘‘vimokkhantikametaṃ buddhānaṃ bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti yadidaṃ buddho’’ti. Sabbadhammāvabodhanasamatthañāṇasamadhigamena hi bhagavato santāne anavasesadhamme paṭivijjhituṃ samatthatā ahosīti.</p>
              <p>[03]Etthāha – kiṃ panidaṃ ñāṇaṃ pavattamānaṃ sakiṃyeva sabbasmiṃ visaye pavattati, udāhu kamenāti. Kiñcettha – yadi tāva sakiṃyeva sabbasmiṃ visaye pavattati, atītānāgatapaccuppannājjhattabahiddhādibhedabhinnānaṃ saṅkhatadhammānaṃ asaṅkhatasammutidhammānañca ekajjhaṃ upaṭṭhāne dūrato cittapaṭaṃ pekkhantassa viya paṭivibhāgenāvabodho na siyā, tathā sati ‘‘sabbe dhammā ^a^M1.0234^ea^ anattā’’ti vipassantānaṃ anattākārena viya sabbadhammā anirūpitarūpena bhagavato ñāṇassa visayā hontīti āpajjati. Yepi ‘‘sabbañeyyadhammānaṃ ṭhitalakkhaṇavisayaṃ vikapparahitaṃ sabbakālaṃ buddhānaṃ ñāṇaṃ pavattati, tena te sabbavidūti vuccanti, evañca katvā ‘caraṃ samāhito nāgo, tiṭṭhantopi samāhito’ti idampi vacanaṃ suvuttaṃ hotī’’ti vadanti, tesampi vuttadosā nātivatti, ṭhitalakkhaṇārammaṇatāya ca atītānāgatasammutidhammānaṃ tadabhāvato ekadesavisayameva bhagavato ñāṇaṃ siyā, tasmā sakiṃyeva ñāṇaṃ pavattatīti na yujjati.</p>
              <p>[03]Atha ^a^V1.0207^ea^ kamena sabbasmiṃ visaye ñāṇaṃ pavattatīti. Evampi na yujjati. Na hi jātibhūmisabhāvādivasena disādesakālādivasena ca anekabhedabhinne ñeyye kamena gayhamāne tassa anavasesappaṭivedho sambhavati apariyantabhāvato ñeyyassa. Ye pana ‘‘atthassa avisaṃvādanato ñeyyassa ekadesaṃ paccakkhaṃ katvā sesepi evanti adhimuccitvā vavatthāpanena sabbaññū bhagavā, tañca ñāṇaṃ na anumānañāṇaṃ saṃsayābhāvato. Saṃsayānubaddhañhi loke anumānañāṇa’’nti vadanti, tesampi taṃ na yuttaṃ. Sabbassa hi appaccakkhabhāve atthāvisaṃvādanena ñeyyassa ekadesaṃ paccakkhaṃ katvā sesepi evanti adhimuccitvā vavatthāpanassa asambhavato. Yañhi taṃ sesaṃ, taṃ appaccakkhanti.</p>
              <p>[03]Atha tampi paccakkhaṃ tassa sesabhāvo eva na siyāti? Sabbametaṃ akāraṇaṃ. Kasmā? Avisayavicāraṇabhāvato. Vuttañhetaṃ bhagavatā – ‘‘buddhavisayo, bhikkhave, acinteyyo na cintetabbo, yo cinteyya, ummādassa vighātassa bhāgī assā’’ti (a. ni. 4.77). Idaṃ panettha sanniṭṭhānaṃ – yaṃ kiñci bhagavatā ñātuṃ icchitaṃ sakalaṃ ekadeso vā, tattha tattha appaṭihatavuttitāya paccakkhato ñāṇaṃ pavattati niccasamādhānañca vikkhepābhāvato. Ñātuṃ icchitassa ca sakalassa avisayabhāve tassa ākaṅkhappaṭibaddhavuttitā na siyā, ekantenevassā icchitabbā ‘‘sabbe dhammā buddhassa bhagavato āvajjanappaṭibaddhā ākaṅkhappaṭibaddhā manasikārappaṭibaddhā cittuppādappaṭibaddhā’’ti (mahāni. 69; paṭi. ma. 3.5) vacanato. Atītānāgatavisayampi bhagavato ñāṇaṃ anumānāgamatakkagahaṇavirahitattā paccakkhameva.</p>
              <p>[03]Nanu ^a^M1.0235^ea^ ca etasmimpi pakkhe yadā sakalaṃ ñātuṃ icchitaṃ, tadā sakiṃyeva sakalavisayatāya anirūpitarūpena bhagavato ñāṇaṃ pavatteyyāti vuttadosā nātivattiyevāti? Na, tassa visodhitattā. Visodhito hi so buddhavisayo acinteyyoti. Aññathā pacurajanañāṇasamānavuttitāya buddhānaṃ bhagavantānaṃ ñāṇassa acinteyyatā na siyā, tasmā sakaladhammārammaṇampi taṃ ekadhammārammaṇaṃ viya suvavatthāpiteyeva te dhamme katvā pavattatīti idamettha acinteyyaṃ, ‘‘yāvatakaṃ ñeyyaṃ, tāvatakaṃ ñāṇaṃ. Yāvatakaṃ ñāṇaṃ, tāvatakaṃ ñeyyaṃ. Ñeyyapariyantikaṃ ñāṇaṃ, ñāṇapariyantikaṃ ñeyya’’nti (paṭi. ma. 3.5) evamekajjhaṃ visuṃ sakiṃ kamena vā icchānurūpaṃ sammā sāmaṃ sabbadhammānaṃ buddhattā sammāsambuddho.</p>
              <p>[03]^b^Vijjāhī^eb^ti ettha vindiyaṃ vindatīti vijjā, yāthāvato upalabbhatīti attho. Attano vā ^a^V1.0208^ea^ paṭipakkhassa vijjhanaṭṭhena vijjā, tamokkhandhādikassa padālanaṭṭhenāti attho. Tato eva attano visayassa viditakaraṇaṭṭhenapi vijjā. ^b^Sampannattā^eb^ti samannāgatattā paripuṇṇattā vā, avikalattāti attho. ^b^Tatrā^eb^ti ambaṭṭhasutte. ^b^Manomayiddhiyā^eb^ti ettha ‘‘idha bhikkhu imamhā kāyā aññaṃ kāyaṃ abhinimmināti rūpiṃ manomayaṃ sabbaṅgapaccaṅgaṃ ahīnindriya’’nti (dī. ni. 1.236) iminā nayena āgatā iddhi sarīrabbhantare aññasseva jhānamanena nibbattattā manomayassa sarīrassa nibbattivasena pavattā manomayiddhi nāma. ^b^Cha abhiññā^eb^ti āsavakkhayañāṇena saddhiṃ iddhividhādikā pañcābhiññāyo. Tissannaṃ aṭṭhannañca vijjānaṃ tattha tattha sutte gahaṇaṃ veneyyajjhāsayavasenāti daṭṭhabbaṃ. ^b^Satta saddhammā^eb^ nāma saddhā hirī ottappaṃ bāhusaccaṃ vīriyaṃ sati paññā ca. Ye sandhāya vuttaṃ ‘‘idha bhikkhu saddho hoti, hirimā, ottappī, bahussuto, āraddhavīriyo, upaṭṭhitassati, paññavā hotī’’ti (dī. ni. 3.330). ^b^Cattāri jhānānī^eb^ti yāni kānici cattāri rūpāvacarajjhānāni.</p>
              <p>[03]Kasmā panettha sīlādayoyeva pannarasa ‘‘caraṇa’’nti vuttāti codanaṃ sandhāyāha ^b^‘‘imeyeva hī’’^eb^tiādi. Tena tesaṃ sikkhattayasaṅgahato nibbānupagamane ekaṃsato sādhanabhāvamāha. Idāni tadatthasādhanāya āgamaṃ dassento ^b^‘‘yathāhā’’^eb^tiādimāha. ^b^Bhagavā^eb^tiādi ^a^M1.0236^ea^ vuttassevatthassa nigamanavasena vuttaṃ. Nanu cāyaṃ vijjācaraṇasampadā sāvakesupi labbhatīti? Kiñcāpi labbhati, na pana tathā, yathā bhagavatoti dassetuṃ ^b^‘‘tattha vijjāsampadā’’^eb^tiādi vuttaṃ. Āsavakkhayavijjāya sabbaññubhāvasiddhito āha ^b^‘‘vijjāsampadā bhagavato sabbaññutaṃ pūretvā ṭhitā’’^eb^ti. Catūsu jhānesu antogadhabhāvena caraṇadhammapariyāpannattā karuṇābrahmavihārassa yathārahaṃ tassa ca mahākaruṇāsamāpattivasena asādhāraṇasabhāvassa bhagavati upalabbhanato āha ^b^‘‘caraṇasampadā mahākāruṇikataṃ pūretvā ṭhitā’’^eb^ti. Yathā sattānaṃ anatthaṃ parivajjetvā atthe niyojanaṃ paññāya vinā na hoti, evaṃ nesaṃ atthānatthajānanaṃ satthu karuṇāya vinā na hotīti ubhayampi ubhayattha sakiccakameva siyā. Yattha pana yassā padhānabhāvo, taṃ dassetuṃ ^b^‘‘so sabbaññutāyā’’^eb^tiādi vuttaṃ. ^b^Yathā taṃ vijjācaraṇasampanno^eb^ti ettha ^b^ta^eb^nti nipātamattaṃ, yathā aññopi vijjācaraṇasampanno niyojeti, tathā ayanti attho. Tena vijjācaraṇasampannassevāyaṃ āveṇikā paṭipattīti dasseti. Sā panāyaṃ satthu vijjācaraṇasampadā sāsanassa niyyānikatāya sāvakānaṃ sammāpaṭipattiyā ekantakāraṇanti dassetuṃ ^b^‘‘tenassā’’^eb^tiādi vuttaṃ. Tattha ^b^attantapādayo^eb^ti ^b^ādi^eb^-saddena parantapaubhayantapā gahitā. Sesaṃ suviññeyyameva.</p>
              <p>[03]Ettha ^a^V1.0209^ea^ ca vijjāsampadāya satthu paññāmahattaṃ pakāsitaṃ hoti, caraṇasampadāya karuṇāmahattaṃ. Tesu paññāya bhagavato dhammarajjappatti, karuṇāya dhammasaṃvibhāgo. Paññāya saṃsāradukkhanibbidā, karuṇāya saṃsāradukkhasahanaṃ. Paññāya paradukkhaparijānanaṃ, karuṇāya paradukkhapatikārārambho. Paññāya parinibbānābhimukhabhāvo, karuṇāya tadadhigamo. Paññāya sayaṃ taraṇaṃ, karuṇāya paresaṃ tāraṇaṃ. Paññāya buddhabhāvasiddhi, karuṇāya buddhakiccasiddhi. Karuṇāya vā bodhisattabhūmiyaṃ saṃsārābhimukhabhāvo, paññāya tattha anabhirati, tathā karuṇāya paresaṃ abhiṃsāpanaṃ, paññāya sayaṃ parehi abhāyanaṃ. Karuṇāya paraṃ rakkhanto attānaṃ rakkhati, paññāya attānaṃ rakkhanto paraṃ rakkhati. Tathā karuṇāya aparantapo, paññāya anattantapo, tena attahitāya paṭipannādīsu catūsu ^a^M1.0237^ea^ puggalesu catutthapuggalabhāvo siddho hoti. Tathā karuṇāya lokanāthatā, paññāya attanāthatā. Karuṇāya cassa ninnatābhāvo, paññāya unnamābhāvo. Tathā karuṇāya sabbasattesu janitānuggaho, paññānugatattā na ca na sabbattha virattacitto, paññāya sabbadhammesu virattacitto, karuṇānugatattā na ca na sabbasattānuggahāya pavatto. Yathā hi karuṇā bhagavato sinehasokavirahitā, evaṃ paññā ahaṃkāramamaṃkāravinimuttāti aññamaññavisodhitā paramavisuddhā guṇavisesā vijjācaraṇasampadāhi pakāsitāti daṭṭhabbaṃ.</p>
              <p>[03]Idāni ^b^sugato^eb^ti imassa atthaṃ dassento āha ^b^‘‘sobhanagamanattā’’^eb^tiādi. ‘‘Gate ṭhite’’tiādīsu gamanampi gatanti vuccatīti āha ^b^‘‘gamanampi hi gatanti vuccatī’’^eb^ti. ^b^Sobhana^eb^nti subhaṃ, subhabhāvo visuddhatāya, visuddhatā dosavigamenāti āha ^b^‘‘parisuddhamanavajja’’^eb^nti. Gamanañca nāma bahuvidhanti idhādhippetaṃ gamanaṃ dassento ^b^‘‘ariyamaggo’’^eb^ti āha. So hi nibbānassa gati adhigamoti ca katvā gataṃ gamananti ca vuccati. Idāni tasseva gamane kāraṇaṃ dassetuṃ ^b^‘‘tena hesā’’^eb^tiādi vuttaṃ. ^b^Khemaṃ disa^eb^nti nibbānaṃ. ^b^Asajjamāno^eb^ti paripanthābhāvena sugatigamanepi asajjanto saṅgaṃ akaronto, pageva itarattha. Atha vā ekāsane nisīditvā khippābhiññāvaseneva catunnampi maggānaṃ paṭiladdhabhāvato asajjamāno abajjhanto gato. Yaṃ gamanaṃ gacchanto sabbagamanatthaṃ āvahati, sabbañca anuttaraṃ sampattiṃ āvahati, tadeva sobhanaṃ nāma, tena ca bhagavā gatoti āha ^b^‘‘iti sobhanagamanattā sugato’’^eb^ti sobhanattho susaddoti katvā.</p>
              <p>[03]Asundarānaṃ dukkhānaṃ saṅkhārappavattīnaṃ abhāvato accantasukhattā ekantato sundaraṃ nāma asaṅkhatā dhātūti āha ^b^‘‘sundarañcesa ṭhānaṃ gato amataṃ nibbāna’’^eb^nti. Tenāha bhagavā ‘‘nibbānaṃ ^a^V1.0210^ea^ paramaṃ sukha’’nti (ma. ni. 2.215; dha. pa. 203-204). ^b^Sammā^eb^ti suṭṭhu. Suṭṭhu gamanañca nāma paṭipakkhena anabhibhūtassa gamananti āha ^b^‘‘pahīne kilese puna apaccāgacchanto’’^eb^ti, pahīnānaṃ puna asamudācāravasena apaccāgacchanto. Vuttamevatthaṃ āgamaṃ dassetvā vibhāvento āha ^b^‘‘vuttañceta’’^eb^ntiādi. ^b^Eta^eb^nti tena tena maggena pahīnakilesānaṃ puna apaccāgamanaṃ, idañca sikhāppattaṃ sammāgamanaṃ, yāya āgamanīyapaṭipadāya ^a^M1.0238^ea^ siddhaṃ, sāpi sammāgamanamevāti evampi bhagavā sugatoti dassetuṃ ^b^‘‘sammā vā āgato’’^eb^tiādi vuttaṃ. ^b^Sammāpaṭipattiyā^eb^ti sammāsambodhiyā sampāpane aviparītapaṭipattiyā. ^b^Sabbalokassa hitasukhameva karontā^eb^ti etena mahābodhiyā paṭipadā avibhāgena sabbasattānaṃ sabbadā hitasukhāvahabhāveneva pavattatīti dasseti. ^b^Sassataṃ ucchedanti ime ante anupagacchanto gato^eb^ti etena paṭiccasamuppādagatiṃ dasseti. ^b^Kāmasukhaṃ attakilamathanti ime anupagacchanto gato^eb^ti etena ariyamaggagatiṃ dasseti.</p>
              <p>[03]^b^Tatrā^eb^ti yuttaṭṭhāne yuttasseva bhāsane. Nipphādetabbe sādhetabbe cetaṃ bhummaṃ. ^b^Abhūta^eb^nti abhūtatthaṃ. Atthamukhena hi vācāya abhūtatā bhūtatā vā. ^b^Ataccha^eb^nti tasseva vevacanaṃ. ^b^Anatthasaṃhita^eb^nti diṭṭhadhammikena samparāyikena vā anatthena saṃhitaṃ ^b^anatthasaṃhitaṃ,^eb^ anatthāvahaṃ. Na atthoti anattho, atthassa paṭipakkho abhāvo ca, tena saṃhitaṃ, pisuṇavācaṃ samphappalāpañcāti attho. Evamettha catubbidhassapi vacīduccaritassa saṅgaho daṭṭhabbo. Ettha ca paṭhamā vācā sīlavantaṃ ‘‘dussīlo’’ti, acaṇḍālādiṃ ‘‘caṇḍālo’’tiādinā bhāsamānassa daṭṭhabbā. Dutiyā dussīlaṃ ‘‘dussīlo’’ti, caṇḍālādimeva ‘‘caṇḍālo’’tiādinā avinayena bhāsamānassa. Tatiyā nerayikādikassa nerayikādibhāvavibhāvanīkathā yathā ‘‘āpāyiko devadatto nerayiko’’tiādikā. Catutthī ‘‘vedavihitena yaññavidhinā pāṇātipātādikataṃ sugatiṃ āvahatī’’ti lokassa byāmohanakathā. Pañcamī bhūtena pesuññupasaṃhārā kathā. Chaṭṭhā yuttapattaṭṭhāne pavattitā dānasīlādikathā veditabbā. ^b^Evaṃ sammā gadattā^eb^ti yathāvuttaṃ abhūtādiṃ vajjetvā bhūtaṃ tacchaṃ atthasaṃhitaṃ piyaṃ manāpaṃ tato eva sammā suṭṭhu gadanato sugato. Āpāthagamanamattena kassaci appiyampi hi bhagavato vacanaṃ piyaṃ manāpameva atthasiddhiyā lokassa hitasukhāvahattā. Ettha pana da-kārassa ta-kāraṃ katvā ‘‘sugato’’ti vuttanti daṭṭhabbaṃ.</p>
              <p>[03]Aparo nayo – sobhanaṃ gataṃ gamanaṃ etassāti ^b^sugato^eb^. Bhagavato hi veneyyajanupasaṅkamanaṃ ekantena tesaṃ hitasukhanipphādanato sobhanaṃ bhaddakaṃ. Tathā lakkhaṇānubyañjanappaṭimaṇḍitarūpakāyatāya dutavilambitakhalitānukaḍḍhananippīḷanukkuṭikakuṭilākulatādidosavirahitaṃ ^a^V1.0211^ea^ vilāsitarājahaṃsavasabhavāraṇamigarājagamanaṃ ^a^M1.0239^ea^ kāyagamanaṃ ñāṇagamanañca vipulanimmalakaruṇāsativīriyādiguṇavisesahitamabhinīhārato yāva mahābodhi anavajjatāya sattānaṃ hitasukhāvahatāya ca sobhanameva. Atha vā sayambhūñāṇena sakalampi lokaṃ pariññābhisamayavasena parijānanto sammā gato avagatoti ^b^sugato^eb^. Tathā lokasamudayaṃ pahānābhisamayavasena pajahanto anuppattidhammataṃ āpādento sammā gato atītoti sugato. Lokanirodhaṃ nibbānaṃ sacchikiriyābhisamayavasena sammā gato adhigatoti sugato. Lokanirodhagāminiṃ paṭipadaṃ bhāvanābhisamayavasena sammā gato paṭipannoti sugato. Tathā yaṃ imassa sadevakassa lokassa diṭṭhaṃ sutaṃ mutaṃ viññātaṃ pattaṃ pariyesitaṃ ñātaṃ anuvicaritaṃ manasā, sabbaṃ taṃ hatthatale āmalakaṃ viya sammā paccakkhato gato abbhaññāsīti sugato.</p>
              <p>[03]Idāni ^b^lokavidū^eb^ti imassa atthaṃ pakāsento āha ^b^‘‘sabbathā viditalokattā’’^eb^tiādi. Tattha ^b^sabbathā^eb^ti sabbappakārena, yo yo loko yena yena pakārena veditabbo, tena tena pakārenāti attho. Te pana pakāre dassetuṃ ^b^‘‘sabhāvato’’^eb^tiādi vuttaṃ. Tattha ^b^sabhāvato^eb^ti dukkhasabhāvato. Sabbo hi loko dukkhasabhāvo. Yathāha ‘‘saṃkhittena pañcupādānakkhandhā dukkhā’’ti. ^b^Samudayato^eb^ti yato samudeti, tato taṇhādito. ^b^Nirodhato^eb^ti yattha so nirujjhati, tato visaṅkhārato. ^b^Nirodhūpāyato^eb^ti yena vidhinā so nirodho pattabbo, tato ariyamaggato ito aññassa pakārassa abhāvā. Iti ‘‘sabbathā lokaṃ avedī’’ti vatvā tadatthasādhakaṃ suttaṃ dassento ^b^‘‘yattha kho, āvuso’’^eb^tiādimāha. Idañca suttaṃ ‘‘yattha kho, bhante, na jāyati…pe… na upapajjati, sakkā nu kho so, bhante, gamanena lokassa anto ñātuṃ vā daṭṭhuṃ vā pāpuṇituṃ vā’’ti (saṃ. ni. 1.107; a. ni. 4.45) okāsalokassa gatiṃ sandhāya rohitadevaputtena puṭṭho bhagavā abhāsi. Tattha ^b^na jāyatī^eb^tiādinā ujukaṃ jātiādīni paṭikkhipitvā ^b^na cavati na upapajjatī^eb^ti padadvayena aparāparaṃ cavanupapatanāni paṭikkhipati. Keci pana ‘‘na ^a^M1.0240^ea^ jāyatītiādi gabbhaseyyakādivasena vuttaṃ, itaraṃ opapātikavasenā’’ti vadanti. ^b^Ta^eb^nti jātiādirahitaṃ. ^b^Gamanenā^eb^ti padasā gamanena. ^b^Lokassanta^eb^nti saṅkhāralokassa antabhūtaṃ nibbānaṃ. ^b^Ñāteyya^eb^nti jānitabbaṃ. ^b^Daṭṭheyya^eb^nti daṭṭhabbaṃ. ^b^Patteyya^eb^nti pattabbaṃ. ‘‘Ñātāyaṃ diṭṭhāyaṃ pattāya’’nti vā pāṭho, tattha gamanena lokassantaṃ ñātā ayaṃ diṭṭhā ayaṃ pattā ayanti na vadāmīti attho. ^b^Aya^eb^nti nibbānatthiko.</p>
              <p>[03]Kāmaṃ padasā gamanena gantvā lokassantaṃ ñātuṃ daṭṭhuṃ pattuṃ vā na sakkā, api ca parimitaparicchinnaṭṭhāne ^a^V1.0212^ea^ taṃ paññāpetvā dassemīti dassento ^b^‘‘api cā’’^eb^tiādimāha. Tattha ^b^byāmamatte kaḷevare^eb^ti byāmappamāṇe attabhāve. Iminā rūpakkhandhaṃ dasseti. ^b^Sasaññimhī^eb^ti saññāya sahite. Iminā saññāsīsena vedanādayo tayo khandhe dasseti saññāsahitattā eva. ^b^Samanake^eb^ti saviññāṇaketi attho. Iminā viññāṇakkhandhaṃ dasseti, aviññāṇake pana utusamuṭṭhānarūpasamudāyamatte paññāpetuṃ na sakkāti adhippāyo. ^b^Loka^eb^nti khandhādilokaṃ. ^b^Lokanirodha^eb^nti tassa lokassa nirujjhanaṃ nibbānameva vā. Nibbānampi hi khandhe paṭicca paññāpanato sarīrasmiṃyeva paññāpeti. Adesampi hi taṃ yesaṃ nirodho, tesaṃ vasena desatopi upacāravasena niddisīyati yathā ‘‘cakkhuṃ loke piyarūpaṃ sātarūpaṃ, etthesā taṇhā pahīyamānā pahīyati, ettha nirujjhamānā nirujjhatī’’ti (dī. ni. 2.401; ma. ni. 1.134; vibha. 204).</p>
              <p>[03]^b^Gamanenā^eb^ti pākatikagamanena. ^b^Lokassanto^eb^ti saṅkhāralokassa anto antakiriyāya hetubhūtaṃ nibbānaṃ. ^b^Kudācana^eb^nti kadācipi. ^b^Appatvā^eb^ti aggamaggena anadhigantvā. ^b^Pamocana^eb^nti pamutti nissaraṇaṃ. ^b^Tasmā^eb^ti yasmā lokantaṃ appatvā vaṭṭadukkhato mutti natthi, tasmā. ^b^Have^eb^ti nipātamattaṃ. ^b^Lokavidū^eb^ti sabhāvādito sabbaṃ lokaṃ vijānanto. ^b^Sumedho^eb^ti sundarapañño. ^b^Lokantagū^eb^ti pariññābhisamayena lokaṃ viditvā pahānābhisamayena lokantagū. Maggabrahmacariyassa pariniṭṭhitattā ^b^vusitabrahmacariyo^eb^. Sabbesaṃ kilesānaṃ samitattā catusaccadhammānaṃ vā abhisamitattā ^b^samitāvī^eb^. ^b^Nāsīsatī^eb^ti na pattheti, yathā imaṃ lokaṃ, evaṃ parañca lokaṃ nāsīsati appaṭisandhikattā.</p>
              <p>[03]Evaṃ ^a^M1.0241^ea^ yadipi lokavidutā anavasesato dassitā sabhāvādito dassitattā, loko pana ekadeseneva vuttoti taṃ anavasesato dassetuṃ ^b^‘‘api ca tayo lokā’’^eb^tiādi vuttaṃ. Tattha indriyabaddhānaṃ khandhānaṃ samūho santāno ca ^b^sattaloko^eb^. Rūpādīsu sattavisattatāya satto, lokīyati ettha kusalākusalaṃ tabbipāko cāti loko. Anindriyabaddhānaṃ rūpādīnaṃ samūho santāno ca ^b^okāsaloko^eb^ lokīyanti ettha jaṅgamā thāvarā ca tesañca okāsabhūtoti katvā. Tadādhāratāya hesa ‘‘bhājanaloko’’tipi vuccati. Ubhayepi khandhā ^b^saṅkhāraloko^eb^ paccayehi saṅkharīyanti lujjanti palujjanti cāti. ^b^Āhāraṭṭhitikā^eb^ti paccayaṭṭhitikā, paccayāyattavuttikāti attho. Paccayattho hettha āhārasaddo ‘‘ayamāhāro anuppannassa vā kāmacchandassa uppādāyā’’tiādīsu (saṃ. ni. 5.232) viya. Evañhi ‘‘sabbe sattā’’ti iminā asaññasattāpi pariggahitā honti. Sā panāyaṃ āhāraṭṭhitikatā nippariyāyato ^a^V1.0213^ea^ saṅkhāradhammo, na sattadhammoti āha ^b^‘‘āhāraṭṭhitikāti āgataṭṭhāne saṅkhāraloko veditabbo’’^eb^ti.</p>
              <p>[03]Yadi evaṃ ‘‘sabbe sattā’’ti idaṃ kathanti? Puggalādhiṭṭhānadesanāti nāyaṃ doso. Kasmā pana bhagavā katthaci puggalādhiṭṭhānaṃ katvā dhammaṃ deseti, katthaci dhammādhiṭṭhānaṃ katvā dhammaṃ desetīti? Desanāvilāsato veneyyajjhāsayato ca. Desanāvilāsappattā hi buddhā bhagavanto, te yathāruci katthaci puggalādhiṭṭhānaṃ katvā katthaci dhammādhiṭṭhānaṃ katvā dhammaṃ desenti. Ye vā pana veneyyā sāsanakkamaṃ anotiṇṇā, tesaṃ puggalādhiṭṭhānaṃ desanaṃ desenti. Ye ca otiṇṇā, tesaṃ dhammādhiṭṭhānaṃ. Sammutisaccavisayā puggalādhiṭṭhānā desanā, itarā paramatthasaccavisayā. Purimā karuṇānukūlā, itarā paññānukūlā. Saddhānusārīgottānaṃ vā purimā. Te hi puggalappamāṇikā, pacchimā dhammānusārīgottānaṃ. Saddhācaritatāya vā lokādhipatīnaṃ vasena puggalādhiṭṭhānā, paññācaritatāya dhammādhipatīnaṃ vasena dhammādhiṭṭhānā. Purimā ca neyyatthā, pacchimā nītatthā. Iti bhagavā taṃ taṃ visesaṃ apekkhitvā tattha tattha duvidhaṃ desanaṃ desetīti veditabbaṃ.</p>
              <p>[03]Diṭṭhigatikānaṃ ^a^M1.0242^ea^ sassatādivasena ‘‘attā loko’’ti parikappanā yebhuyyena sattavisayā, na saṅkhāravisayāti āha ^b^‘‘sassato lokoti vā asassato lokoti vāti āgataṭṭhāne sattaloko veditabbo’’^eb^ti. ^b^Yāvatā candimasūriyā pariharantī^eb^ti yattake ṭhāne candimasūriyā parivattanti paribbhamanti. ^b^Disā bhanti virocamānā^eb^ti tesaṃ paribbhamaneneva tā tā disā pabhassarā hutvā virocanti. Atha vā ^b^disā^eb^ti upayogabahuvacanaṃ, tasmā sayaṃ virocamānā candimasūriyā yattakā disā bhanti sobhenti obhāsayantīti attho. ^b^Tāva sahassadhā loko^eb^ti tattakena pamāṇena sahassappakāro okāsaloko, sahassalokadhātuyoti attho. ‘‘Tāvasahassavā’’ti vā pāṭho, tāva tattakaṃ sahassaṃ assa atthīti tāvasahassavā. ^b^Etthā^eb^ti sahassalokadhātusaṅkhāte loke.</p>
              <p>[03]^b^Tampī^eb^ti tividhampi lokaṃ. ^b^Sabbathā avedī^eb^ti sabbappakārato paṭivijjhi. Kathaṃ paṭivijjhīti āha ^b^‘‘tathā hī’’^eb^tiādi. ^b^Tathā hissā^eb^ti imassa ‘‘sabbathā vidito’’ti etena sambandho. ^b^Assā^eb^ti anena bhagavatā. ^b^Eko loko sabbe sattā āhāraṭṭhitikā^eb^ti yāya puggalādhiṭṭhānāya kathāya sabbesaṃ saṅkhārānaṃ paccayāyattavuttitā vuttā, tāya sabbo saṅkhāraloko ekavidho pakārantarassa abhāvato. ^b^Dve lokā^eb^tiādīsupi imināva nayena attho veditabbo. Nāmaggahaṇena ^a^V1.0214^ea^ cettha nibbānassa aggahaṇaṃ tassa alokasabhāvattā. Nanu ca ‘‘āhāraṭṭhitikā’’ti ettha paccayāyattavuttitāya maggaphaladhammānampi lokatā āpajjatīti? Nāpajjati pariññeyyānaṃ dukkhasaccadhammānaṃ idha lokoti adhippetattā. Atha vā na lujjati na palujjatīti yo gahito tathā na hoti, so lokoti taṃgahaṇarahitānaṃ lokuttarānaṃ natthi lokatā.</p>
              <p>[03]^b^Tisso vedanā^eb^ti sukhadukkhaupekkhāvasena. ^b^Cattāro āhārā^eb^ti kabaḷīkārāhāro phassāhāro manosañcetanāhāro viññāṇāhāroti cattāro āhārā. Tattha kabaḷīkārāhāro ojaṭṭhamakaṃ rūpaṃ āharatīti āhāro. Phasso tisso vedanā āharatīti āhāro. Manosañcetanā tīsu bhavesu paṭisandhiṃ āharatīti āhāro. Viññāṇaṃ paṭisandhikkhaṇe nāmarūpaṃ āharatīti āhāro. Upādānānaṃ ^a^M1.0243^ea^ ārammaṇabhūtā khandhā ^b^upādānakkhandhā. Cha ajjhattikāni āyatanānī^eb^ti cakkhāyatanādimanāyatanapariyantāni. ^b^Satta viññāṇaṭṭhitiyo^eb^ti nānattakāyā nānattasaññino, nānattakāyā ekattasaññino, ekattakāyā nānattasaññino, ekattakāyā ekattasaññino, heṭṭhimā ca tayo āruppāti imā satta ‘‘viññāṇaṃ tiṭṭhati etthāti viññāṇaṭṭhitiyo’’ti vuccanti. Tattha nānattaṃ kāyo etesaṃ, nānatto vā kāyo etesanti nānattakāyā, nānattasaññā etesaṃ atthīti nānattasaññino. Iminā nayena sesapadesupi attho veditabbo.</p>
              <p>[03]Sabbe manussā (dī. ni. aṭṭha. 2.127; a. ni. aṭṭha. 3.7.44-45) chakāmāvacarā ca devā ekacce ca vinipātikā ^b^‘‘nānattakāyā nānattasaññino’’^eb^ti vuccanti. Aparimāṇesu hi cakkavāḷesu aparimāṇānaṃ manussānaṃ vaṇṇasaṇṭhānādivasena dvepi ekasadisā natthi. Yepi katthaci yamakabhātaro vaṇṇena vā saṇṭhānena vā ekasadisā honti, tesampi ālokitavilokitakathitahasitagamanaṭhānādīhi viseso hotiyeva, paṭisandhisaññā ca nesaṃ tihetukāpi duhetukāpi ahetukāpi hoti, tasmā sabbepi manussā nānattakāyā nānattasaññino. Chakāmāvacaradevesu ca kesañci kāyo nīlo hoti, kesañci pītādivaṇṇo, paṭisandhisaññā ca nesaṃ duhetukāpi tihetukāpi hoti, tasmā tepi nānattakāyā nānattasaññino. Ekacce vinipātikā pana catuapāyavinimuttakā uttaramātā yakkhinī, piyaṅkaramātā, dhammaguttāti evamādayo daṭṭhabbā. Etesañhi odātakāaḷamaṅguracchavisāmavaṇṇādivasena ceva kisathūlarassadīghādivasena ca kāyo nānā hoti, manussānaṃ viya tihetukaduhetukāhetukavasena paṭisandhisaññāpi, te pana devā viya na mahesakkhā ^a^V1.0215^ea^, kapaṇamanussā viya appesakkhā dullabhaghāsacchādanā dukkhapīḷitā viharanti, ekacce kāḷapakkhe dukkhitā juṇhapakkhe sukhitā honti, tasmā sukhasamussayato vinipatitattā sukhasamussayato vinipāto etesaṃ atthīti vinipātikāti vuttā satipi devabhāve dibbasampattiyā abhāvato. Ye panettha tihetukā, tesaṃ dhammābhisamayopi hoti. Piyaṅkaramātā hi yakkhinī paccūsasamaye anuruddhattherassa dhammaṃ sajjhāyato sutvā –</p>
              <p>[21]‘‘Mā ^a^M1.0244^ea^ saddaṃ kari piyaṅkara, bhikkhu dhammapadāni bhāsati;</p>
              <p>[22]Apica dhammapadaṃ vijāniya, paṭipajjema hitāya no siyā.</p>
              <p>[21]‘‘Pāṇesu ca saṃyamāmase, sampajānamusā na bhaṇāmase;</p>
              <p>[22]Sikkhema susīlyamattano, api muccema pisācayoniyā’’ti. (saṃ. ni. 1.240) –</p>
              <p>[07]Evaṃ puttakaṃ saññāpetvā taṃ divasaṃ sotāpattiphalaṃ pattā. Uttaramātā pana bhagavato dhammaṃ sutvāva sotāpannā jātā. Evamimepi kāyassa ceva paṭisandhisaññāya ca nānattā ‘‘nānattakāyā nānattasaññino’’tveva saṅkhyaṃ gacchanti.</p>
              <p>[03]Brahmapārisajjabrahmapurohitamahābrahmasaṅkhātā pana hīnamajjhimapaṇītabhedabhinnena paṭhamajjhānena nibbattā brahmakāyikā ceva catūsu apāyesu sattā ca ^b^‘‘nānattakāyā ekattasaññino’’^eb^ti vuccanti. Etesu hi brahmakāyikesu brahmapurohitānaṃ kāyo brahmapārisajjehi pamāṇato vipulataro hoti, mahābrahmānaṃ kāyo pana brahmapurohitehipi pamāṇato vipulataro hoti. Kāmañca nesaṃ pabhāvasenapi kāyo heṭṭhimaheṭṭhimehi uḷārataro hoti, taṃ pana idha appamāṇaṃ. Tathā hi parittābhādīnaṃ parittasubhādīnañca kāye satipi pabhāvematte ekattavaseneva vavatthapīyatīti ‘‘ekattakāyā’’tveva te vuccanti. Evamime brahmakāyikā kāyassa nānattā paṭhamajjhānavipākavasena pana paṭisandhisaññāya ca ekattā nānattakāyā ekattasaññino. Yathā ca te, evaṃ catūsu apāyesu sattā. Nirayesu hi kesañci gāvutaṃ, kesañci aḍḍhayojanaṃ, kesañci yojanaṃ attabhāvo hoti, devadattassa pana yojanasatiko jāto. Tiracchānesupi keci khuddakā, keci mahantā, pettivisayepi keci saṭṭhihatthā, keci asītihatthā honti, keci suvaṇṇā, keci dubbaṇṇā, tathā kālakañcikā asurā. Api cettha dīghapiṭṭhikapetā nāma ^a^V1.0216^ea^ saṭṭhiyojanikāpi honti, paṭisandhisaññā pana sabbesampi akusalavipākāhetukāva hoti. Iti āpāyikāpi ‘‘nānattakāyā ekattasaññino’’tveva saṅkhyaṃ gacchanti.</p>
              <p>[03]Dutiyajjhānabhūmikā ^a^M1.0245^ea^ pana parittābhā appamāṇābhā ābhassarā ^b^‘‘ekattakāyā nānattasaññino’’^eb^ti vuccanti. Nesañhi sabbesaṃ kāyo ekappamāṇova hoti, paṭisandhisaññā pana dutiyatatiyajjhānavipākavasena nānā hoti.</p>
              <p>[03]Parittasubhā appamāṇasubhā subhakiṇhā pana tatiyajjhānabhūmikā ^b^ekattakāyā ekattasaññino^eb^. Tesaṃ vuttanayena kāyassa ceva catutthajjhānavipākavasena paṭisandhisaññāya ca ekattā. ‘‘Vehapphalāpi imaṃyeva catutthaviññāṇaṭṭhitiṃ bhajanti kāyassa ceva pañcamajjhānavipākavasena paṭisandhisaññāya ca ekarūpattā. Suddhāvāsā pana apunarāvattanato vivaṭṭapakkhe ṭhitā, na sabbakālikā. Kappasatasahassampi asaṅkhyeyyampi buddhasuññe loke nuppajjanti, soḷasakappasahassabbhantare buddhesu uppajjantesuyeva uppajjanti, dhammacakkappavattissa bhagavato khandhāvāraṭṭhānasadisā honti, tasmā neva viññāṇaṭṭhitiṃ, na sattāvāsaṃ bhajantī’’ti vadanti. Mahāsīvatthero pana ‘‘na kho pana so sāriputta āvāso sulabharūpo, yo mayā anāvuṭṭhapubbo iminā dīghena addhunā aññatra suddhāvāsehi devehī’’ti (ma. ni. 1.160) iminā suttena ‘‘suddhāvāsāpi catutthaviññāṇaṭṭhitiṃ catutthasattāvāsaṃ bhajantī’’ti vadati, taṃ appaṭibāhiyattā suttassa anuññātaṃ. Tasmā asaññasattaṃ apanetvā parittasubhādīsu akaniṭṭhapariyosānāsu navasu bhūmīsu sattā ‘‘ekattakāyā ekattasaññino’’ti gahetabbā.</p>
              <p>[03]Asaññasattā pana viññāṇābhāvā ettha saṅgahaṃ na gacchanti. Tathā hi anuppanne buddhe titthāyatane pabbajitā vāyokasiṇe parikammaṃ katvā catutthajjhānaṃ nibbattetvā tato vuṭṭhāya ‘‘dhī cittaṃ, dhī cittaṃ, cittassa nāma abhāvoyeva sādhu. Cittañhi nissāya vadhabandhādipaccayaṃ dukkhaṃ uppajjati, citte asati nattheta’’nti khantiṃ ruciṃ uppādetvā aparihīnajjhānā kālaṃ katvā rūpapaṭisandhivasena asaññabhave nibbattanti. Yo yassa iriyāpatho manussaloke paṇihito ahosi, so tena iriyāpathena nibbattitvā pañca kappasatāni ṭhito vā nisinno vā nipanno vā hoti. Evaṃ cittavirāgabhāvanāvasena tesaṃ tattha viññāṇuppatti na hotīti viññāṇābhāvato viññāṇaṭṭhitiṃ te na bhajanti. Nevasaññānāsaññāyatanaṃ ^a^M1.0246^ea^ pana yatheva saññāya, evaṃ viññāṇassapi sukhumattā viññāṇaṭṭhitīsu saṅgahaṃ na gacchati. Tañhi saññāya viya viññāṇassapi saṅkhārāvasesasukhumabhāvappattattā paribyattaviññāṇakiccābhāvato neva viññāṇaṃ ^a^V1.0217^ea^, na ca sabbaso aviññāṇaṃ hotīti nevaviññāṇā nāviññāṇaṃ, tasmā paripphuṭaviññāṇakiccavantīsu viññāṇaṭṭhitīsu saṅgahaṃ na gacchati. Tasmā vinipātikehi saddhiṃ chakāmāvacaradevā manussā ca nānattakāyā nānattasaññino, paṭhamajjhānabhūmikā apāyasattā ca nānattakāyā ekattasaññino, dutiyajjhānabhūmikā ekattakāyā nānattasaññino, tatiyajjhānabhūmikā asaññasattaṃ vajjetvā sesā catutthajjhānabhūmikā ca ekattakāyā ekattasaññinoti imā catasso viññāṇaṭṭhitiyo nevasaññānāsaññāyatanaṃ vajjetvā ākāsānañcāyatanādiheṭṭhimāruppattayena saddhiṃ ‘‘satta viññāṇaṭṭhitiyo’’ti veditabbā.</p>
              <p>[03]^b^Aṭṭha lokadhammā^eb^ti lābho alābho yaso ayaso nindā pasaṃsā sukhaṃ dukkhanti ime aṭṭha lokassa dhammattā lokadhammā. Ime hi sattalokassa avassaṃbhāvino dhammā, tasmā etehi vinimutto nāma koci satto natthi. Te hi aparāparaṃ kadāci lokaṃ anupatanti, kadāci te loko ca anupatati. Vuttampi cetaṃ ‘‘aṭṭhime, bhikkhave, lokadhammā lokaṃ anuparivattanti, loko ca aṭṭha lokadhamme anuparivattatī’’ti (a. ni. 8.6). Ghāsacchādanādīnaṃ laddhi, tāni eva vā laddhabbato ^b^lābho^eb^. Tadabhāvo ^b^alābho^eb^. Lābhaggahaṇena cettha tabbisayo anurodho gahito, alābhaggahaṇena virodho. Evaṃ ^b^yasā^eb^dīsupi tabbisayānurodhavirodhānaṃ gahaṇaṃ veditabbaṃ. Lābhe pana āgate alābho āgatoyeva hotīti lābho ca alābho ca vutto. ^b^Yasā^eb^dīsupi eseva nayo. Tathā ca lohite sati tadupaghātavasena pubbo viya lābhādīsu anurodhe sati alābhādīsu virodho laddhāvasaro eva hoti.</p>
              <p>[03]^b^Nava sattāvāsā^eb^ti heṭṭhā vuttasattaviññāṇaṭṭhitiyo eva asaññasattacatutthāruppehi saddhiṃ ‘‘nava sattāvāsā’’ti vuccanti. Sattā āvasanti etesūti sattāvāsā, nānattakāyanānattasaññīādibhedā sattanikāyā. Te hi sattanikāyā tappariyāpannānaṃ sattānaṃ tāya eva tappariyāpannatāya ^a^M1.0247^ea^ ādhāro viya vattabbataṃ arahanti samudāyādhāratāya avayavassa yathā ‘‘rukkhe sākhā’’ti. Suddhāvāsānampi sattāvāsaggahaṇe kāraṇaṃ heṭṭhā vuttameva.</p>
              <p>[03]^b^Dasāyatanānī^eb^ti arūpasabhāvaṃ manāyatanaṃ rūpārūpādimissakaṃ dhammāyatanañca ṭhapetvā kevalaṃ rūpadhammānaṃyeva vasena cakkhāyatanādayo pañca, rūpāyatanādayo pañcāti dasāyatanāni vuttāni, manāyatanadhammāyatanehi pana saddhiṃ tāniyeva ^b^‘‘dvādasāyatanānī’’^eb^ti vuttāni.</p>
              <p>[03]Kasmā ^a^V1.0218^ea^ panettha cakkhādayo ‘‘āyatanānī’’ti vuccanti? Āyatanato (vibha. aṭṭha. 154) āyānaṃ vā tananato āyatassa ca nayanato āyatanāni. Cakkhurūpādīsu hi taṃtaṃdvārārammaṇā cittacetasikā dhammā sena sena anubhavanādinā kiccena āyatanti uṭṭhahanti ghaṭanti vāyamanti, te ca pana āyabhūte dhamme etāni tanonti vitthārenti, idañca anamatagge saṃsāre pavattaṃ ativiya āyataṃ saṃsāradukkhaṃ yāva na nivattati, tāva nayanti pavattayanti, tasmā ‘‘āyatanānī’’ti vuccanti. Api ca nivāsaṭṭhānaṭṭhena ākaraṭṭhena samosaraṇaṭṭhena sañjātidesaṭṭhena kāraṇaṭṭhena ca āyatanāni. Tathā hi loke ‘‘issarāyatanaṃ vāsudevāyatana’’ntiādīsu nivāsaṭṭhānaṃ āyatananti vuccati. ‘‘Suvaṇṇāyatanaṃ rajatāyatana’’ntiādīsu ākaro. Sāsane pana ‘‘manorame āyatane, sevanti naṃ vihaṅgamā’’tiādīsu (a. ni. 5.38) samosaraṇaṭṭhānaṃ. ‘‘Dakkhiṇāpatho gunnaṃ āyatana’’ntiādīsu sañjātideso. ‘‘Tatra tatreva sakkhibhabbataṃ pāpuṇāti sati satiāyatane’’tiādīsu (ma. ni. 3.158; a. ni. 3.102; 5.23) kāraṇaṃ āyatananti vuccati. Cakkhuādīsu ca te te cittacetasikā dhammā nivasanti tadāyattavuttitāyāti cakkhādayo tesaṃ nivāsaṭṭhānaṃ. Cakkhādīsu ca te ākiṇṇā tannissitattā tadārammaṇattā cāti cakkhādayova nesaṃ ākaro. Tattha tattha vatthudvārārammaṇavasena samosaraṇato cakkhādayova nesaṃ samosaraṇaṭṭhānaṃ. Tannissayārammaṇabhāvena tattheva uppattito cakkhādayova nesaṃ sañjātideso. Cakkhādīnaṃ abhāve abhāvato cakkhādayova nesaṃ kāraṇanti yathāvuttenatthena cakkhu ca taṃ āyatanañcāti cakkhāyatanaṃ. Evaṃ sesānipi.</p>
              <p>[03]Imāneva ^a^M1.0248^ea^ pana dvādasāyatanāni cakkhuviññāṇādichaviññāṇehi saddhiṃ ^b^aṭṭhārasa^eb^ vidahanādito ^b^‘‘dhātuyo’’^eb^ti vuccanti. Tathā hi cakkhādīsu ekeko dhammo yathāsambhavaṃ vidahati, dhīyate, vidhānaṃ, vidhīyate etāya, ettha vā dhīyatīti dhātūti vuccati. Lokiyā hi dhātuyo kāraṇabhāvena vavatthitāva hutvā suvaṇṇarajatādidhātuyo viya suvaṇṇarajatādiṃ, anekappakāraṃ saṃsāradukkhaṃ vidahanti, bhārahārehi ca bhāro viya sattehi dhīyanti dhārīyanti, dukkhavidhānamattameva cetā avasavattanato. Etāhi ca kāraṇabhūtāhi saṃsāradukkhaṃ sattehi anuvidhīyati, tathāvihitañca taṃ etāsveva dhīyati ṭhapīyati, tasmā ‘‘dhātuyo’’ti vuccanti. Api ca yathā titthiyānaṃ attā nāma sabhāvato natthi, na evametā, etā pana attano sabhāvaṃ dhārentīti dhātuyo. Yathā ca loke vicittā haritālamanosilādayo selāvayavā ‘‘dhātuyo’’ti vuccanti, evametāpi dhātuyo viya dhātuyo. Vicittā hetā ñāṇañeyyāvayavāti. Yathā vā sarīrasaṅkhātassa samudāyassa avayavabhūtesu rasasoṇitādīsu aññamaññavisabhāgalakkhaṇaparicchinnesu ^a^V1.0219^ea^ dhātusamaññā, evametesupi pañcakkhandhasaṅkhātassa attabhāvassa avayavesu dhātusamaññā veditabbā. Aññamaññavisabhāgalakkhaṇaparicchinnā hete cakkhādayoti. Api ca ^b^dhātū^eb^ti nijjīvamattassetaṃ adhivacanaṃ. Tathā hi bhagavā ‘‘chadhāturo ayaṃ bhikkhu puriso’’tiādīsu (ma. ni. 3.343) jīvasaññāsamūhananatthaṃ dhātudesanamakāsi. Tasmā nijjīvaṭṭhenapi dhātuyoti vuccanti.</p>
              <p>[03]Ettha ca ‘‘āhāraṭṭhitikā’’ti paccayāyattavuttitāvacanena saṅkhārānaṃ aniccatā, tāya ca ‘‘yadaniccaṃ taṃ dukkhaṃ, yaṃ dukkhaṃ tadanattā’’ti (saṃ. ni. 3.15) vacanato dukkhānattatā ca pakāsitā hontīti tīṇipi sāmaññalakkhaṇāni gahitāni. ^b^Nāma^eb^nti cattāro arūpino khandhā, te ca atthato phassādayo. ^b^Rūpa^eb^nti bhūtupādāyarūpāni, tāni ca atthato pathavīādayoti aviseseneva salakkhaṇato saṅkhārā gahitā. Taggahaṇeneva ye te savisesā kusalādayo hetuādayo ca, tepi gahitā eva hontīti āha ^b^‘‘iti ayaṃ saṅkhāralokopi sabbathā vidito’’^eb^ti.</p>
              <p>[03]Evaṃ ^a^M1.0249^ea^ saṅkhāralokassa sabbathā viditabhāvaṃ dassetvā idāni sattalokassapi sabbathā viditabhāvaṃ dassento ^b^‘‘yasmā panesā’’^eb^tiādimāha. Tattha ^b^āsayaṃ jānātī^eb^ti āgamma cittaṃ seti etthāti āsayo migāsayo viya. Yathā migo gocarāya gantvā paccāgantvā tattheva vanagahane sayatīti so tassa āsayo, evaṃ aññathā pavattitvāpi cittaṃ āgamma yattha seti, so tassa āsayoti vuccati. So pana sassatadiṭṭhiādivasena catubbidho. Vuttañca –</p>
              <p>[21]‘‘Sassatucchedadiṭṭhī ca, khanti cevānulomikā;</p>
              <p>[22]Yathābhūtañca yaṃ ñāṇaṃ, etaṃ āsayasaddita’’nti.</p>
              <p>[03]Tattha sabbadiṭṭhīnaṃ sassatucchedadiṭṭhīhi saṅgahitattā sabbepi diṭṭhigatikā sattā imā eva dve diṭṭhiyo sannissitā. Yathāha ‘‘dvayanissito khvāyaṃ kaccāna loko yebhuyyena atthitañceva natthitañcā’’ti (saṃ. ni. 2.15). ^b^Atthitā^eb^ti hi sassataggāho adhippeto, ^b^natthitā^eb^ti ucchedaggāho. Ayaṃ tāva vaṭṭanissitānaṃ puthujjanānaṃ āsayo, vivaṭṭanissitānaṃ pana suddhasattānaṃ anulomikā khanti yathābhūtañāṇanti duvidho āsayo. Tattha ‘‘anulomikā khanti vipassanāñāṇaṃ, yathābhūtañāṇaṃ pana maggañāṇa’’nti ^b^sammohavinodaniyā^eb^ vibhaṅgaṭṭhakathāyaṃ (vibha. aṭṭha. 815) vuttaṃ ^a^V1.0220^ea^. Taṃ catubbidhampi sattānaṃ āsayaṃ jānāti, jānanto ca tesaṃ diṭṭhigatānaṃ tesañca ñāṇānaṃ appavattikkhaṇepi jānāti. Vuttañhetaṃ –</p>
              <p>[08]‘‘Kāmaṃ sevantaññeva jānāti ‘ayaṃ puggalo kāmagaruko kāmāsayo kāmādhimutto’ti, kāmaṃ sevantaññeva jānāti ‘ayaṃ puggalo nekkhammagaruko nekkhammāsayo nekkhammādhimutto’’’tiādi (paṭi. ma. 1.113).</p>
              <p>[03]^b^Anusayaṃ jānātī^eb^ti anu anu sayantīti anusayā, anurūpaṃ kāraṇaṃ labhitvā uppajjantīti attho. Etena nesaṃ kāraṇalābhe uppajjanārahataṃ dasseti. Appahīnā hi kilesā kāraṇalābhe sati uppajjanti. Ke pana te? Kāmarāgādayo satta anāgatā kilesā, atītā paccuppannā ca taṃsabhāvattā tathā vuccanti. Na hi dhammānaṃ kālabhedena sabhāvabhedo ^a^M1.0250^ea^ atthi, taṃ sattavidhaṃ anusayaṃ tassa tassa sattassa santāne paroparabhāvena pavattamānaṃ jānāti.</p>
              <p>[03]^b^Caritaṃ jānātī^eb^ti ettha ^b^carita^eb^nti sucaritaduccaritaṃ. Tañhi ^b^vibhaṅge^eb^ (vibha. 814 ādayo) caritaniddese niddiṭṭhaṃ. Atha vā ^b^carita^eb^nti cariyā veditabbā. Tā pana rāgadosamohasaddhābuddhivitakkavasena cha mūlacariyā, tāsaṃ apariyanto antarabhedo, saṃsaggabhedo pana tesaṭṭhividho. Taṃ caritaṃ sabhāvato saṃkilesato vodānato samuṭṭhānato phalato nissandatoti evamādinā pakārena jānāti.</p>
              <p>[03]^b^Adhimuttiṃ jānātī^eb^ti ettha ^b^adhimuttī^eb^ti ajjhāsayadhātu. Sā duvidhā hīnādhimutti paṇītādhimuttīti. Yāya hīnādhimuttikā sattā hīnādhimuttikeyeva sevanti, paṇītādhimuttikā ca paṇītādhimuttike eva. Sace hi ācariyupajjhāyā na sīlavanto honti, saddhivihārikā sīlavanto honti, te attano ācariyupajjhāyepi na upasaṅkamanti, attanā sadise sāruppabhikkhūyeva upasaṅkamanti. Sace ācariyupajjhāyā sāruppabhikkhū, itare asāruppā, tepi na ācariyupajjhāye upasaṅkamanti, attanā sadise hīnādhimuttike eva upasaṅkamanti. Tipiṭakacūḷābhayatthero kira nāgadīpe cetiyavandanāya pañcahi bhikkhusatehi saddhiṃ gacchanto ekasmiṃ gāme manussehi nimantito therena ca saddhiṃ eko asāruppabhikkhu atthi, dhuravihārepi eko asāruppabhikkhu atthi, bhikkhusaṅghesu gāmaṃ osarantesu te ubho janā kiñcāpi āgantukena nevāsiko, nevāsikena vā āgantuko na diṭṭhapubbo, evaṃ santepi ekato ^a^V1.0221^ea^ hutvā hasitvā hasitvā kathayamānā aṭṭhaṃsu. Thero disvā ‘‘sammāsambuddhena jānitvā ^b^dhātusaṃyuttaṃ^eb^ (saṃ. ni. 2.85 ādayo) kathita’’nti āha. Evamayaṃ hīnādhimuttikādīnaṃ aññamaññopasevanādiniyāmikā ajjhāsayadhātu ajjhāsayabhāvo adhimuttīti vuccati, taṃ adhimuttiṃ jānāti. ‘‘Imassa adhimutti hīnā, imassa paṇītā. Tatthāpi imassa mudu, imassa mudutarā, imassa mudutamā’’tiādinā paṭivijjhati. Adhimuttiyā pana tikkhamudubhāvādiko indriyānaṃ tikkhamudubhāvādinā veditabbo.</p>
              <p>[03]^b^Apparajakkhe^eb^ti ^a^M1.0251^ea^ paññāmaye akkhimhi appaṃ parittaṃ rāgadosamoharajaṃ etesanti apparajakkhā, appaṃ vā rāgādirajaṃ etesanti apparajakkhā, anussadarāgādirajā sattā. Te apparajakkhe. ^b^Mahārajakkhe^eb^ti etthāpi eseva nayo, ussadarāgādirajā mahārajakkhā. ^b^Jānātī^eb^ti ‘‘imassa rāgarajo appo, imassa dosarajo appo’’tiādinā apparajakkhādike jānāti.</p>
              <p>[03]^b^Tikkhindriye^eb^ti tikhiṇehi saddhādīhi indriyehi samannāgate. ^b^Mudindriye^eb^ti mudukehi saddhādīhi indriyehi samannāgate. Ubhayatthāpi upanissayabhūtindriyāni adhippetāni. ^b^Svākāre^eb^ti sundarākāre, kalyāṇapakatike vivaṭṭajjhāsayeti attho. Yesaṃ vā āsayādayo ākārā koṭṭhāsā sundarā, te ^b^svākārā^eb^. Viparītā ^b^dvākārā. Suviññāpaye^eb^ti sammattaniyāmaṃ viññāpetuṃ sukare saddhe paññavante ca, ye vā kathitaṃ kāraṇaṃ sallakkhenti, sukhena sakkā honti viññāpetuṃ, te ^b^suviññāpayā^eb^. Viparītā ^b^duviññāpayā. Bhabbe abhabbe^eb^ti ettha ye ariyamaggappaṭivedhassa anucchavikā upanissayasampannā kammāvaraṇakilesāvaraṇavipākāvaraṇarahitā, te ^b^bhabbā^eb^. Viparītā ^b^abhabbā. Tasmā^eb^ti yasmā bhagavā aparimāṇe satte āsayādito anavasesetvā jānāti, tasmā assa bhagavato sattalokopi sabbathā vidito.</p>
              <p>[03]Nanu ca sattesu pamāṇādipi jānitabbo atthīti? Atthi, tassa pana jānanaṃ na nibbidāya virāgāya nirodhāyāti idha na gahitaṃ, bhagavato pana tampi suviditaṃ suvavatthāpitameva, payojanābhāvā desanaṃ nāruḷhaṃ. Tena vuttaṃ –</p>
              <p>[08]‘‘Atha kho bhagavā parittaṃ nakhasikhāyaṃ paṃsuṃ āropetvā bhikkhū āmantesi – ‘taṃ kiṃ maññatha, bhikkhave, katamaṃ nu kho bahutaraṃ yo vāyaṃ mayā paritto nakhasikhāyaṃ paṃsu āropito, ayaṃ vā mahāpathavī’’’tiādi (saṃ. ni. 5.1121).</p>
              <p>[03]Evaṃ ^a^V1.0222^ea^ sattalokassapi sabbathā viditabhāvaṃ dassetvā idāni okāsalokassapi tatheva viditabhāvaṃ dassento āha ^b^‘‘yathā ca^eb^^b^sattaloko’’^eb^tiādi ^a^M1.0252^ea^. Okāsalokopi sabbathā viditoti sambandho. ^b^Cakkavāḷa^eb^nti lokadhātu. Sā hi nemimaṇḍalasadisena cakkavāḷapabbatena samantato parikkhittattā ‘‘cakkavāḷa’’nti vuccati. ^b^Aḍḍhuḍḍhānī^eb^ti upaḍḍhacatutthāni, tīṇi satāni paññāsañcāti attho. ^b^Nahutānī^eb^ti dasasahassāni. ^b^Saṅkhātā^eb^ti kathitā. Yasmā pathavī nāmāyaṃ tiriyaṃ aparicchinnā, tasmā ^b^‘‘ettakaṃ bahalattena, saṅkhātāyaṃ vasundharā’’^eb^ti bahalatoyeva paricchedo vutto. Nanu cakkavāḷapabbatehi taṃtaṃcakkavāḷapathavī paricchinnāti? Na tadaññacakkavāḷapathaviyā ekābaddhabhāvato. Tiṇṇaṃ tiṇṇañhi pattānaṃ antarāḷasadise tiṇṇaṃ tiṇṇaṃ lokadhātūnaṃ antareyeva pathavī natthi lokantaranirayabhāvato, cakkavāḷapabbatānaṃ pana cakkavāḷapabbatantarehi sambaddhaṭṭhāne pathavī ekābaddhāva, vivaṭṭakāle saṇṭhahamānāpi pathavī yathāsaṇṭhitapathaviyā ekābaddhāva saṇṭhahati.</p>
              <p>[03]^b^Saṇṭhitī^eb^ti heṭṭhā uparito cāti sabbaso ṭhiti. ^b^Evaṃ saṇṭhite^eb^ti evaṃ avaṭṭhite. ^b^Etthā^eb^ti cakkavāḷe. ^b^Ajjhogāḷho^eb^ti ogāhitvā anupavisitvā ṭhito. ^b^Accuggato tāvadevā^eb^ti tattakameva caturāsīti yojanasatasahassāniyeva uggato. Na kevalañcettha ubbedhova, atha kho āyāmavitthārāpissa tattakāyeva. Vuttañhetaṃ –</p>
              <p>[08]‘‘Sineru, bhikkhave, pabbatarājā caturāsīti yojanasahassāni āyāmena, caturāsīti yojanasahassāni vitthārenā’’ti (a. ni. 7.66).</p>
              <p>[03]^b^Sinerupabbatuttamo^eb^ti pabbatesu uttamo, pabbatoyeva vā uttamo pabbatuttamo, sinerusaṅkhāto pabbatuttamo sinerupabbatuttamo, sinerupabbatarājāti vuttaṃ hoti. Tassa ca pācīnapassaṃ rajatamayaṃ, tasmā tassa pabhāya ajjhottharantiyā pācīnadisāya samuddodakaṃ khīraṃ viya paññāyati. Dakkhiṇapassaṃ pana indanīlamaṇimayaṃ, tasmā dakkhiṇadisāya samuddodakaṃ yebhuyyena nīlavaṇṇaṃ hutvā paññāyati, tathā ākāsaṃ. Pacchimapassaṃ phalikamayaṃ. Uttarapassaṃ suvaṇṇamayaṃ. Cattāro samuddāpi sinerurasmīhi eva paricchinnā. Tathā hi pubbadakkhiṇapassehi nikkhantā rajatamaṇirasmiyo ekato hutvā mahāsamuddapiṭṭhena gantvā cakkavāḷapabbataṃ āhacca tiṭṭhanti, dakkhiṇapacchimapassehi nikkhantā maṇiphalikarasmiyo, pacchimuttarapassehi ^a^M1.0253^ea^ nikkhantā phalikasuvaṇṇarasmiyo, uttarapācīnapassehi nikkhantā suvaṇṇarajatarasmiyo ekato hutvā ^a^V1.0223^ea^ mahāsamuddapiṭṭhena gantvā cakkavāḷapabbataṃ āhacca tiṭṭhanti, tāsaṃ rasmīnaṃ antaresu cattāro mahāsamuddā honti.</p>
              <p>[03]^b^Tato^eb^ti sinerussa heṭṭhā upari ca vuttappamāṇato. ^b^Upaḍḍhupaḍḍhenā^eb^ti upaḍḍhena upaḍḍhena. Idaṃ vuttaṃ hoti – dvācattālīsa yojanasahassāni samudde ajjhogāḷho tattakameva upari uggato ^b^yugandharapabbato,^eb^ ekavīsati yojanasahassāni mahāsamudde ajjhogāḷho tattakameva ca upari uggato ^b^īsadharo^eb^ pabbatoti iminā nayena sesesupi upaḍḍhupaḍḍhappamāṇatā veditabbā. Yathā mahāsamuddo yāva cakkavāḷapādamūlā anupubbaninno, evaṃ yāva sinerupādamūlāti heṭṭhā sineruppamāṇato upaḍḍhappamāṇopi yugandharapabbato pathaviyaṃ suppatiṭṭhito, evaṃ īsadharādayopīti daṭṭhabbaṃ. Vuttañhetaṃ ‘‘mahāsamuddo, bhikkhave, anupubbaninno anupubbapoṇo anupubbapabbhāro’’ti (cūḷava. 184; udā. 45). Sineruyugandharādīnaṃ antare ^b^sīdantarasamuddā^eb^ nāma honti. Tattha kira udakaṃ sukhumaṃ morapattamattampi pakkhittaṃ patiṭṭhātuṃ na sakkoti sīdateva, tasmā te sīdasamuddā nāma vuccanti. Te pana vitthārato yathākkamaṃ sineruādīnaṃ accuggamasamānapāmāṇāti vadanti. ^b^Ajjhogāḷhuggatā^eb^ti ajjhogāḷhā ca uggatā ca. ^b^Brahā^eb^ti mahantā.</p>
              <p>[03]^b^Sinerussa samantato^eb^ti parikkhipanavasena sinerussa samantato ṭhitā. Sineruṃ tāva parikkhipitvā ṭhito yugandharo, taṃ parikkhipitvā īsadharo. Evaṃ taṃ taṃ parikkhipitvā ṭhitā ‘‘sinerussa samantato’’ti vuttā. Katthaci pana ‘‘sineruṃ parikkhipitvā assakaṇṇo nāma pabbato patiṭṭhito, taṃ parikkhipitvā vinatako nāma pabbato’’ti evaṃ aññoyeva anukkamo āgato. Tathā hi ^b^nimijātake^eb^ –</p>
              <p>[21]‘‘Sahassayuttaṃ hayavāhiṃ, dibbayānamadhiṭṭhito;</p>
              <p>[26]Yāyamāno mahārājā, addā sīdantare nage;</p>
              <p>[22]Disvānāmantayī sūtaṃ, ime ke nāma pabbatā’’ti. (jā. 2.22.566)</p>
              <p>[07]Evaṃ ^a^M1.0254^ea^ nimimahārājena puṭṭhena mātalidevaputtena –</p>
              <p>[21]‘‘Sudassano karavīko, īsadharo yugandharo;</p>
              <p>[22]Nemindharo vinatako, assakaṇṇo girī brahā.</p>
              <p>[21]‘‘Ete ^a^V1.0224^ea^ sīdantare nagā, anupubbasamuggatā;</p>
              <p>[22]Mahārājānamāvāsā, yāni tvaṃ rāja passasī’’ti. (jā. 2.22.568-569)</p>
              <p>[07]Vuttaṃ.</p>
              <p>[03]Tattha aṭṭhakathāyaṃ idaṃ vuttaṃ –</p>
              <p>[08]‘‘Ayaṃ, mahārāja, etesaṃ sabbabāhiro sudassano pabbato nāma, tadanantare karavīko nāma, so sudassanato uccataro. Ubhinnampi pana tesaṃ antare ekopi sīdantaramahāsamuddo. Karavīkassa anantare īsadharo nāma, so karavīkato uccataro. Tesampi antare eko sīdantaramahāsamuddo. Īsadharassa anantare yugandharo nāma, so īsadharato uccataro. Tesampi antare eko sīdantaramahāsamuddo. Yugandharassa anantare nemindharo nāma, so yugandharato uccataro. Tesampi antare eko sīdantaramahāsamuddo. Nemindharassa anantare vinatako nāma, so nemindharato uccataro. Tesampi antare eko sīdantaramahāsamuddo. Vinatakassa anantare assakaṇṇo nāma, so vinatakato uccataro. Tesampi antare eko sīdantaramahāsamuddo. Ete sīdantaramahāsamudde satta pabbatā anupaṭipāṭiyā samuggatā sopānasadisā hutvā ṭhitā’’ti (jā. aṭṭha. 6.22.569).</p>
              <p>[03]^b^Yojanānaṃ satānucco, himavā pañca pabbato^eb^ti himavā pabbato pañca yojanasatāni ucco, ubbedhoti attho. Tattha ^b^himavā^eb^ti himapātasamaye himayuttatāya himaṃ assa atthīti himavā, gimhakāle himaṃ vamatīti himavā. ^b^Pabbato^eb^ti selo. Selo hi sandhisaṅkhātehi pabbehi sahitattā ‘‘pabbato’’ti vuccati, pasavanādivasena jalassa sārabhūtānaṃ bhesajjādīnaṃ vatthūnañca giraṇato ‘‘girī’’ti ca vuccati. ^b^Yojanānaṃ sahassāni, tīṇi āyatavitthato^eb^ti yojanānaṃ tīṇi sahassāni āyāmato ^a^M1.0255^ea^ ca vitthārato cāti attho, āyāmato ca vitthārato ca tīṇi yojanasahassānīti vuttaṃ hoti.</p>
              <p>[03]^b^Caturāsītisahassehi, kūṭehi paṭimaṇḍito^eb^ti sudassanakūṭacitrakūṭādīhi caturāsītikūṭasahassehi paṭimaṇḍito, sobhitoti attho. Apicettha avuttopi ayaṃ viseso veditabbo (ma. ni. aṭṭha. 2.31; a. ni. aṭṭha. 3.8.19; su. ni. aṭṭha. selasuttavaṇṇanā) – ayaṃ ^a^V1.0225^ea^ himavā nāma pabbato samantato sandamānapañcasatanadīvicitto, yattha āyāmavitthārena ceva gambhīratāya ca paṇṇāsa paṇṇāsa yojanā diyaḍḍhayojanasataparimaṇḍalā anotattadaho kaṇṇamuṇḍadaho rathakāradaho chaddantadaho kuṇāladaho mandākinīdaho sīhappapātadahoti satta mahāsarā patiṭṭhitā. Tesu ^b^anotatto^eb^ sudassanakūṭaṃ citrakūṭaṃ kāḷakūṭaṃ gandhamādanakūṭaṃ kelāsakūṭanti imehi pañcahi pabbatehi parikkhitto. Tattha ^b^sudassanakūṭaṃ^eb^ sovaṇṇamayaṃ dviyojanasatubbedhaṃ antovaṅkaṃ kākamukhasaṇṭhānaṃ tameva saraṃ paṭicchādetvā ṭhitaṃ. ^b^Citrakūṭaṃ^eb^ sabbaratanamayaṃ. ^b^Kāḷakūṭaṃ^eb^ añjanamayaṃ. ^b^Gandhamādanakūṭaṃ^eb^ sānumayaṃ abbhantare muggavaṇṇaṃ kāḷānusāriyādimūlagandho candanādisāragandho saralādipheggugandho lavaṅgāditacagandho kapiṭṭhādipapaṭikagandho sajjādirasagandho tamālādipattagandho nāgakuṅkumādipupphagandho jātiphalādiphalagandho sabbathā gandhabhāvato gandhagandhoti imehi dasahi gandhehi ussannaṃ nānappakāraosadhasañchannaṃ kāḷapakkhauposathadivase ādittamiva aṅgāraṃ jalantaṃ tiṭṭhati.</p>
              <p>[03]Tattheva nandamūlakaṃ (su. ni. aṭṭha. 1.35) nāma pabbhāraṃ paccekabuddhānaṃ vasanokāso. Tisso guhāyo suvaṇṇaguhā maṇiguhā rajataguhāti. Tattha maṇiguhādvāre mañjūsako nāma rukkho yojanaṃ ubbedhena, yojanaṃ vitthārena, so yattakāni udake vā thale vā pupphāni, sabbāni pupphati visesena paccekabuddhāgamanadivase, tassūparito sabbaratanamāḷo hoti. Tattha sammajjanakavāto kacavaraṃ chaḍḍeti, samakaraṇavāto sabbaratanamayaṃ vālikaṃ samaṃ karoti, siñcanakavāto anotattadahato ānetvā udakaṃ siñcati, sugandhakaraṇavāto sabbesaṃ gandharukkhānaṃ gandhe āneti, ocinakavāto pupphāni ocinitvā pāteti, santharaṇakavāto sabbattha santharati, sadā paññattāneva cettha āsanāni honti. Yesu ^a^M1.0256^ea^ paccekabuddhuppādadivase uposathadivase ca sabbapaccekabuddhā sannipatitvā nisīdanti, ayaṃ tattha pakati. Abhisambuddhapaccekabuddho tattha gantvā paññattāsane nisīdati. Tato sace tasmiṃ kāle aññepi paccekabuddhā saṃvijjanti, tepi taṅkhaṇaṃ sannipatitvā paññattāsanesu nisīdanti, nisīditvā kiñcideva samāpattiṃ samāpajjitvā vuṭṭhahanti. Tato saṅghatthero adhunāgataṃ paccekabuddhaṃ sabbesaṃ anumodanatthāya ‘‘kathamadhigata’’nti kammaṭṭhānaṃ pucchati, tadā so attano udānabyākaraṇagāthaṃ bhāsati. Evamidaṃ gandhamādanakūṭaṃ paccekabuddhānaṃ āvāsaṭṭhānaṃ hotīti veditabbaṃ.</p>
              <p>[03]^b^Kelāsakūṭaṃ^eb^ pana rajatamayaṃ. Sabbāni cetāni citrakūṭādīni sudassanena samānubbedhasaṇṭhānāni ^a^V1.0226^ea^ tameva saraṃ paṭicchādetvā ṭhitāni. Sabbāni pana puthulato paññāsayojanāni, āyāmato pana ubbedhato viya dviyojanasatānevāti vadanti. Tāni sabbāni devānubhāvena nāgānubhāvena ca ṭhassanti, nadiyo ca tesu sandanti, taṃ sabbampi udakaṃ anotattameva pavisati, candimasūriyā dakkhiṇena vā uttarena vā gacchantā pabbatantarena tattha obhāsaṃ karonti, ujuṃ gacchantā na karonti, tenevassa ^b^‘‘anotatta’’^eb^nti saṅkhā udapādi. Tattha ratanamayamanuññasopānasilātalāni nimmacchakacchapāni phalikasadisanimmalūdakāni nhānatitthāni tadupabhogīsattānaṃ sādhāraṇakammunāva suppaṭiyattāni susaṇṭhitāni honti, yesu buddhapaccekabuddhakhīṇāsavā ca iddhimanto ca isayo nhāyanti, devayakkhādayo uyyānakīḷaṃ kīḷanti.</p>
              <p>[03]Tassa catūsu passesu sīhamukhaṃ hatthimukhaṃ assamukhaṃ usabhamukhanti cattāri mukhāni honti, yehi catasso nadiyo sandanti. Sīhamukhena nikkhantanadītīre sīhā bahutarā honti, hatthimukhādīhi hatthiassausabhā. Puratthimadisato nikkhantanadī anotattaṃ tikkhattuṃ padakkhiṇaṃ katvā itarā tisso nadiyo anupagamma pācīnahimavanteneva amanussapathaṃ gantvā mahāsamuddaṃ pavisati. Pacchimadisato ca uttaradisato ca nikkhantanadiyopi tatheva padakkhiṇaṃ katvā pacchimahimavanteneva uttarahimavanteneva ca amanussapathaṃ gantvā mahāsamuddaṃ pavisanti. Dakkhiṇadisato nikkhantanadī pana taṃ tikkhattuṃ padakkhiṇaṃ katvā dakkhiṇena ujukaṃ pāsāṇapiṭṭheneva saṭṭhi yojanāni gantvā pabbataṃ paharitvā vuṭṭhāya parikkhepena tigāvutappamāṇā udakadhārā hutvā ākāsena saṭṭhi yojanāni gantvā tiyaggaḷe nāma pāsāṇe ^a^M1.0257^ea^ patitā, pāsāṇo udakadhārāvegena bhinno. Tattha paññāsayojanappamāṇā tiyaggaḷā nāma mahāpokkharaṇī jātā, mahāpokkharaṇiyā kūlaṃ bhinditvā pāsāṇaṃ pavisitvā saṭṭhi yojanāni gatā, tato ghanapathaviṃ bhinditvā umaṅgena saṭṭhi yojanāni gantvā viñjhaṃ nāma tiracchānapabbataṃ paharitvā hatthatale pañcaṅgulisadisā pañcadhārā hutvā pavattati. Sā tikkhattuṃ anotattaṃ padakkhiṇaṃ katvā gataṭṭhāne ^b^‘‘āvaṭṭagaṅgā’’^eb^ti vuccati, ujukaṃ pāsāṇapiṭṭhena saṭṭhi yojanāni gataṭṭhāne ^b^‘‘kaṇhagaṅgā’’^eb^ti, ākāsena saṭṭhi yojanāni gataṭṭhāne ^b^‘‘ākāsagaṅgā’’^eb^ti, tiyaggaḷapāsāṇe paññāsayojanokāse ṭhitā ^b^‘‘tiyaggaḷapokkharaṇī’’^eb^ti, kūlaṃ bhinditvā pāsāṇaṃ pavisitvā saṭṭhi yojanāni gataṭṭhāne ^b^‘‘bahalagaṅgā’’^eb^ti, umaṅgena saṭṭhi yojanāni gataṭṭhāne ^b^‘‘umaṅgagaṅgā’’^eb^ti vuccati. Viñjhaṃ nāma tiracchānapabbataṃ paharitvā pañcadhārā hutvā pavattaṭṭhāne pana gaṅgā yamunā aciravatī sarabhū mahīti pañcadhā saṅkhyaṃ gatā. Evametā pañca mahānadiyo himavantato pabhavanti.</p>
              <p>[03]Chaddantadahassa ^a^V1.0227^ea^ pana (jā. aṭṭha. 5.16.chaddantajātakavaṇṇanā) majjhe dvādasayojanappamāṇe ṭhāne sevālo vā paṇakaṃ vā natthi, maṇikkhandhavaṇṇaṃ udakameva santiṭṭhati, tadanantaraṃ yojanavitthataṃ suddhakallahāravanaṃ taṃ udakaṃ parikkhipitvā ṭhitaṃ, tadanantaraṃ yojanavitthatameva suddhanīluppalavanaṃ taṃ parikkhipitvā ṭhitaṃ, yojanayojanavitthatāneva rattuppalasetuppalarattapadumasetapadumakumudavanāni purimaṃ purimaṃ parikkhipitvā ṭhitāni, imesaṃ pana sattannaṃ vanānaṃ anantaraṃ sabbesampi kallahārādīnaṃ vasena vomissakavanaṃ yojanavitthatameva tāni parikkhipitvā ṭhitaṃ, tadanantaraṃ nāgānaṃ kaṭippamāṇe udake yojanavitthatameva rattasālivanaṃ, tadanantaraṃ udakapariyante nīlapītalohitodātasurabhisukhumakusumasamākiṇṇaṃ khuddakagacchavananti imāni dasa vanāni yojanayojanavitthatāneva. Tato khuddakarājamāsamahārājamāsamuggavanaṃ, tadanantaraṃ tipusaeḷālukālābukumbhaṇḍavallivanāni, tato pūgarukkhappamāṇaṃ ucchuvanaṃ, tato hatthidantappamāṇaphalaṃ kadalivanaṃ, tato sālavanaṃ, tadanantaraṃ cāṭippamāṇaphalaṃ panasavanaṃ, tato madhuraphalaṃ ambavanaṃ, tato ciñcavanaṃ, tato kapiṭṭhavanaṃ, tato vomissako mahāvanasaṇḍo, tato veṇuvanaṃ, veṇuvanaṃ pana parikkhipitvā satta ^a^M1.0258^ea^ pabbatā ṭhitā, tesaṃ bāhirantato paṭṭhāya paṭhamo cūḷakāḷapabbato nāma, dutiyo mahākāḷapabbato nāma, tato udakapassapabbato nāma, tato candapassapabbato nāma, tato sūriyapassapabbato nāma, tato maṇipassapabbato nāma, sattamo suvaṇṇapassapabbato nāma. So ubbedhato sattayojaniko chaddantadahaṃ parikkhipitvā pattassa mukhavaṭṭi viya ṭhito. Tassa abbhantarimapassaṃ suvaṇṇavaṇṇaṃ, tato nikkhantena obhāsena chaddantadaho samuggatabālasūriyo viya hoti. Bāhirimapabbatesu pana eko ubbedhato cha yojanāni, eko pañca, eko cattāri, eko tīṇi, eko dve, eko yojanaṃ.</p>
              <p>[03]Evaṃ sattapabbataparikkhittassa pana tassa dahassa pubbuttarakaṇṇe udakavātappaharaṇokāse mahānigrodharukkho, tassa khandho parikkhepato pañcayojaniko, ubbedhato sattayojaniko. Catūsu disāsu catasso sākhāyo chachayojanikā, uddhaṃ uggatasākhāpi chayojanikāva. Iti so mūlato paṭṭhāya ubbedhena terasayojaniko sākhānaṃ orimantato yāva pārimantā dvādasayojaniko aṭṭhahi pārohasahassehi paṭimaṇḍito muṇḍamaṇipabbato viya vilāsamāno tiṭṭhati. Chaddantadahassa pana pacchimadisābhāge suvaṇṇapabbate dvādasayojanikā kañcanaguhā. Chaddanto nāgarājā vassāratte aṭṭhasahassanāgaparivuto kañcanaguhāyaṃ vasati, gimhakāle udakavātaṃ sampaṭicchamāno mahānigrodhamūle pārohantare tiṭṭhati.</p>
              <p>[03]Mandākiniyā ^a^V1.0228^ea^ pana majjhe pañcavīsatiyojanamatte ṭhāne sevālo vā paṇakaṃ vā natthi, phalikavaṇṇaṃ udakameva hoti, tato paraṃ pana nāgānaṃ kaṭippamāṇe udake aḍḍhayojanavitthataṃ setapadumavanaṃ taṃ udakaṃ parikkhipitvā ṭhitaṃ. Tattha muḷālaṃ naṅgalasīsamattaṃ hoti, bhisaṃ mahābheripokkharappamāṇaṃ hoti. Tassa ekekasmiṃ pabbantare āḷhakappamāṇaṃ khīraṃ hoti. Padumānaṃ pupphasamaye vāto reṇuvaṭṭiṃ uṭṭhāpetvā paduminīpattesu ṭhapeti, tattha udakaphusitāni patanti, tato ādiccapākena paccitvā pakkāyoghaṭikā viya pokkharamadhu tiṭṭhati, tadanantaraṃ tāvamahantameva rattapadumavanaṃ, tadanantaraṃ rattakumudavanaṃ, tadanantaraṃ setakumudavanaṃ ^a^M1.0259^ea^, tadanantaraṃ nīluppalavanaṃ, tadanantaraṃ rattuppalavanaṃ, tadanantaraṃ sugandhasālivanaṃ, tadanantaraṃ eḷālukālābukumbhaṇḍādīni madhurarasāni valliphalāni, tadanantaraṃ aḍḍhayojanavitthatameva ucchuvanaṃ, tattha pūgarukkhakkhandhappamāṇaṃ ucchu. Tadanantaraṃ kadalivanaṃ, yato duve pakkāni khādantā kilamanti. Tadanantaraṃ cāṭippamāṇaphalaṃ panasavanaṃ, tadanantaraṃ ambavanaṃ, jambuvanaṃ, kapiṭṭhavananti saṅkhepato tasmiṃ dahe khāditabbayuttakaṃ phalaṃ nāma natthīti na vattabbaṃ. Iti imasmiṃ himavati vijjamānakasattamahāsarappabhutīnaṃ pamāṇasaṇṭhānādibhedaṃ sabbameva visesaṃ bhagavā sabbathā avedi aññāsi paṭivijjhiyevāti daṭṭhabbaṃ.</p>
              <p>[03]^b^Tipañcayojanakkhandhaparikkhepā^eb^ti pannarasayojanappamāṇakkhandhaparikkhepā, khandhassa pariṇāho pannarasayojanappamāṇoti vuttaṃ hoti. ^b^Nagavhayā^eb^ti nagasaddena avhātabbā, rukkhābhidhānāti attho. Rukkho hi na gacchatīti nagoti vuccati. Nagavhayā jambūti yojetabbaṃ. ^b^Paññāsayojanakkhandhasākhāyāmā^eb^ti ubbedhato paññāsayojanappamāṇakkhandhāyāmā ubbedhato samantato ca paññāsayojanasākhāyāmā ca. Tato eva ^b^satayojanavitthiṇṇā, tāvadeva ca uggatā^eb^. Jamburukkhassa hi mūlato paṭṭhāya yāva sākhāviṭapā, tāva paṇṇāsa yojanāni, tato parampi ujukaṃ uggatasākhā paṇṇāsa yojanāni, samantato ca ekekā sākhā paṇṇāsa paṇṇāsa yojanāni vaḍḍhitāni. Tāsu pana mahantā mahantā nadiyo sandanti, tāsaṃ nadīnaṃ ubhayatīre jambupakkānaṃ patitaṭṭhāne suvaṇṇaṅkurā uṭṭhahanti, te nadījalena vuyhamānā anupubbena mahāsamuddaṃ pavisanti, tatoyeva jambunadiyaṃ nibbattattā ‘‘jambunada’’nti taṃ suvaṇṇaṃ vuccati.</p>
              <p>[03]^b^Yassānubhāvenā^eb^ti yassā mahantatā kappaṭṭhāyikādippakārena pabhāvena. Yañcetaṃ jambuyā pamāṇaṃ, etadeva asurānaṃ cittapāṭaliyā, garuḷānaṃ simbalirukkhassa, aparagoyāne kadambassa, uttarakurūsu kapparukkhassa, pubbavidehe sirīsassa, tāvatiṃsesu pāricchattakassāti. Tenāhu porāṇā –</p>
              <p>[21]‘‘Pāṭalī ^a^V1.0229^ea^ simbalī jambū, devānaṃ pārichattako;</p>
              <p>[22]Kadambo kapparukkho ca, sirīsena bhavati sattama’’nti. (visuddhi. 1.137; a. ni. aṭṭha. 1.1.322);</p>
              <p>[03]Ettha ^a^M1.0260^ea^^b^sirīsena bhavati sattama^eb^nti ettha ^b^sirīsenā^eb^ti paccatte karaṇavacanaṃ. ^b^Sattama^eb^nti liṅgavipallāsena vuttaṃ, sirīso bhavati sattamoti attho.</p>
              <p>[03]^b^Cakkavāḷasiluccayo^eb^ti cakkavāḷapabbato. ^b^Parikkhipitvā taṃ sabbaṃ, lokadhātumayaṃ ṭhito^eb^ti heṭṭhā vuttaṃ sabbampi taṃ parikkhipitvā cakkavāḷasiluccayo patiṭṭhito, ayaṃ ekā lokadhātu nāmāti attho. Ma-kāro padasandhivasena āgato. ‘‘Taṃ sabbaṃ lokadhātuṃ parikkhipitvā ayaṃ cakkavāḷasiluccayo ṭhito’’ti evampettha sambandhaṃ vadanti, evaṃ vuttepi cakkavāḷapabbatopi lokadhātuyevāti veditabbaṃ.</p>
              <p>[03]^b^Tatthā^eb^ti tissaṃ lokadhātuyaṃ. ^b^Candamaṇḍalaṃ ekūnapaññāsayojana^eb^nti ujukaṃ āyāmato vitthārato ubbedhato ca ekūnapaññāsayojanaṃ, parimaṇḍalato pana tīhi yojanehi ūnadiyaḍḍhasatayojanaṃ. ^b^Sūriyamaṇḍalaṃ paññāsayojana^eb^nti etthāpi candamaṇḍale vuttanayeneva ujukaṃ paññāsayojananti veditabbaṃ, parimaṇḍalato pana diyaḍḍhasatayojanaṃ.</p>
              <p>[03]Tesu pana candamaṇḍalaṃ (dī. ni. aṭṭha. 3.121) heṭṭhā, sūriyamaṇḍalaṃ upari, antarā nesaṃ yojanaṃ hoti. Candassa heṭṭhimantato sūriyassa uparimantaṃ yojanasataṃ hoti, candavimānaṃ anto maṇimayaṃ, bahi rajatena parikkhittaṃ, anto ca bahi ca sītalameva hoti. Sūriyavimānaṃ anto kanakamayaṃ, bāhiraṃ phalikaparikkhittaṃ hoti, anto ca bahi ca uṇhameva. Cando ujukaṃ saṇikaṃ gacchati. So hi amāvāsiyaṃ sūriyena saddhiṃ gacchanto divase divase thokaṃ thokaṃ ohīyanto puṇṇamāsiyaṃ upaḍḍhamaggato ohīyati, tiriyaṃ pana sīghaṃ gacchati. Tathā hesa ekasmiṃ māse kadāci dakkhiṇato, kadāci uttarato dissati, candassa ubhosu passesu nakkhattatārakā gacchanti, cando dhenu viya vacchaṃ taṃ taṃ nakkhattaṃ upasaṅkamati, nakkhattāni pana attano gamanaṭṭhānaṃ na vijahanti, attano vīthiyāva gacchanti. Sūriyassa pana ujukaṃ gamanaṃ sīghaṃ, tiriyaṃ gamanaṃ dandhaṃ. Tiriyaṃ gamanaṃ nāma dakkhiṇadisato uttaradisāya, uttaradisato dakkhiṇadisāya gamanaṃ, taṃ dandhaṃ chahi chahi māsehi ijjhanato.</p>
              <p>[03]Sūriyo ^a^V1.0230^ea^ kāḷapakkhauposathe candena saheva gantvā tato paraṃ pāṭipadadivase yojanānaṃ satasahassaṃ candamaṇḍalaṃ ohāya gacchati attano ^a^M1.0261^ea^ sīghagāmitāya tassa ca dandhagāmitāya, atha cando lekhā viya paññāyati. Tato parampi pakkhassa dutiyāya yojanānaṃ satasahassaṃ candamaṇḍalaṃ ohāya gacchati. Evaṃ divase divase yāva sukkapakkhauposathadivasā satasahassaṃ satasahassaṃ ohāya gacchati, atha cando anukkamena vaḍḍhitvā uposathadivase paripuṇṇo hoti. Anukkamena vaḍḍhanañcettha uparibhāgato patitasūriyālokatāya heṭṭhato pavattāya sūriyassa dūrabhāvena divase divase anukkamena parihāyamānāya attano chāyāya vasena anukkamena caṇḍamaṇḍalappadesassa vaḍḍhamānassa viya dissamānatāyāti veditabbaṃ, tasmā anukkamena vaḍḍhitvā viya uposathadivase puṇṇamāyaṃ paripuṇṇamaṇḍalo hutvā dissati. Atha sūriyo pāṭipadadivase yojanānaṃ satasahassaṃ dhāvitvā puna candamaṇḍalaṃ gaṇhāti candassa dandhagatitāya attano ca sīghagatitāya, tathā dutiyāya satasahassanti evaṃ yāva uposathadivasā satasahassaṃ satasahassaṃ dhāvitvā gaṇhāti. Atha cando anukkamena hāyitvā kāḷapakkhauposathadivase sabbaso na paññāyati, anukkamena hāyamānatā cettha anukkamena vaḍḍhamānatāya vuttanayena veditabbā. Tattha pana chāyāya hāyamānatāya maṇḍalaṃ vaḍḍhamānaṃ viya dissati, idha ca chāyāya vaḍḍhamānatāya maṇḍalaṃ hāyamānaṃ viya dissati, tasmā anukkamena hāyitvā viya uposathadivase sabbaso na paññāyati. Candaṃ heṭṭhā katvā sūriyo upari hoti, mahatiyā pātiyā khuddakabhājanaṃ viya candamaṇḍalaṃ pidhīyati, majjhanhike gehacchāyā viya candassa chāyā na paññāyati. So chāyāya apaññāyamānāya dūre ṭhitānaṃ divā padīpo viya sayampi na paññāyati.</p>
              <p>[03]Imesaṃ pana ajavīthi nāgavīthi govīthīti tisso gamanavīthiyo honti. Tattha ajānaṃ udakaṃ paṭikūlaṃ hoti, hatthināgānaṃ manāpaṃ, gunnaṃ sītuṇhasamatāya phāsu hoti. Tathā ca yāya vīthiyā sūriye gacchante vassavalāhakadevaputtā sūriyābhitāpasantattā attano vimānato na nikkhamanti, kīḷāpasutā hutvā na vicaranti, tadā kira sūriyavimānaṃ pakatimaggato adho otaritvā vicarati, tassa oruyha caraṇeneva candavimānampi adho oruyha carati taggatikattā, tasmā ^a^M1.0262^ea^ sā vīthi udakābhāvena ajānurūpatāya ^b^‘‘ajavīthī’’^eb^ti samaññā gatā. Yāya pana vīthiyā sūriye gacchante vassavalāhakadevaputtā sūriyābhitāpābhāvato abhiṇhaṃ attano vimānato bahi nikkhamitvā kīḷāpasutā hutvā ito cito ca vicaranti, tadā kira sūriyavimānaṃ pakatimaggato uddhaṃ āruhitvā vicarati, tassa uddhaṃ āruyha caraṇeneva candavimānampi uddhaṃ āruyha carati taggatikattā, taggatikatā ca samānagati nāma ^a^V1.0231^ea^ vātamaṇḍalena vimānassa phellitabbattā, tasmā sā vīthi udakabahubhāvena nāgānurūpatāya ^b^‘‘nāgavīthī’’^eb^ti samaññā gatā. Yadā sūriyo uddhaṃ anārohanto adho ca anotaranto pakatimaggeneva gacchati, tadā vassavalāhakā yathākālaṃ yathāruciñca vimānato nikkhamitvā sukhena vicaranti, tena kālena kālaṃ vassanato loke utusamatā hoti, tāya utusamatāya hetubhūtāya sā candimasūriyānaṃ gati gavānurūpatāya ^b^‘‘govīthī’’^eb^ti samaññā gatā. Tasmā yaṃ kālaṃ candimasūriyā ajavīthiṃ āruhanti, tadā devo ekabindumpi na vassati. Yadā nāgavīthiṃ ārohanti, tadā bhinnaṃ viya nabhaṃ paggharati. Yadā govīthiṃ ārohanti, tadā utusamatā sampajjati.</p>
              <p>[03]Yadā pana rājāno adhammikā honti, tesaṃ adhammikatāya uparājasenāpatippabhutayo sabbe devā brahmāno ca adhammikā honti, tadā tesaṃ adhammikatāya visamaṃ candimasūriyā parivattanti. Tadā hi bahvābādhatādianiṭṭhaphalūpanissayabhūtassa yathāvuttassa adhammikatāsaññitassa sādhāraṇassa pāpakammassa balena visamaṃ vāyantena vāyunā phelliyamānā candimasūriyā sineruṃ parikkhipantā visamaṃ parivattanti, yathāmaggena na pavattanti. Vāto yathāmaggena na vāyati, ayathāmaggena vāyati, ayathāmaggena vāyanto ākāsaṭṭhavimānāni khobheti, vimānesu khobhitesu devatānaṃ kīḷanatthāya cittāni na namanti, cittesu anamantesu sītuṇhabhedo utu yathākālena na sampajjati, tasmiṃ asampajjante na sammā devo vassati, kadāci vassati, kadāci na vassati, katthaci vassati, katthaci na vassati. Vassantopi vappakāle aṅkurakāle nāḷakāle pupphakāle khīraggahaṇādikālesu yathā yathā ^a^M1.0263^ea^ sassānaṃ upakāro na hoti, tathā tathā vassati ca vigacchati ca. Tena sassāni visamapākāni honti vigatagandharasādisampadāni, ekabhājane pakkhittataṇḍulesupi ekasmiṃ padese bhattaṃ uttaṇḍulaṃ hoti, ekasmiṃ atikilinnaṃ, ekasmiṃ samapākaṃ. Taṃ paribhuttaṃ kucchiyampi sabbaso apariṇataṃ, ekadesena pariṇataṃ, supariṇatanti evaṃ tīhiyeva pakārehi paccati, pakkāsayaṃ na sammā upagacchati. Tena sattā bahvābādhā ceva honti appāyukā ca.</p>
              <p>[03]Dhammikānaṃ pana rājūnaṃ kāle vuttavipariyāyena candimasūriyā samaṃ parivattanti, yathāmaggena pavattanti, utusamatā ca sampajjati, candimasūriyā cha māse sineruto bahi nikkhamanti, cha māse anto vicaranti. Tathā hi sinerusamīpena taṃ padakkhiṇaṃ katvā gacchantā cha māse tato gamanavīthito bahi attano tiriyaṃ gamanena cakkavāḷābhimukhā nikkhamanti ^a^V1.0232^ea^. Evaṃ cha māse khaṇe khaṇe sineruto apasakkanavasena tato nikkhamitvā cakkavāḷasamīpaṃ pattā. Tatopi cha māse khaṇe khaṇe apasakkanavasena nikkhamitvā sinerusamīpaṃ pāpuṇantā anto vicaranti. Te hi āsāḷhīmāse sinerusamīpena caranti, tato dve māse nikkhamitvā bahi caranti. Paṭhamakattikamāse majjhena gacchanti, tato cakkavāḷābhimukhā gantvā tayo māse cakkavāḷasamīpena vicaritvā puna nikkhamitvā citramāse majjhena gantvā tato pare dve māse sineruabhimukhā pakkhanditvā puna āsāḷhe sinerusamīpena caranti. Ettha ca sinerussa cakkavāḷassa ca yaṃ ṭhānaṃ vemajjhaṃ, tassa sinerussa ca yaṃ ṭhānaṃ vemajjhaṃ, tena gacchantā sinerusamīpena carantīti veditabbā, na sinerussa aggālindaṃ allīnā, cakkavāḷasamīpena caraṇampi imināva nayena veditabbaṃ. Yadā pana sinerussa cakkavāḷassa ujukaṃ vemajjhena gacchanti, tadā vemajjhena vicarantīti veditabbaṃ.</p>
              <p>[03]Evaṃ vicarantā ca ekappahārena tīsupi dīpesu ālokaṃ karonti. Ekekāya disāya nava nava yojanasatasahassāni andhakāraṃ vidhamitvā ālokaṃ dassenti. Kathaṃ? Imasmiñhi dīpe sūriyuggamanakālo pubbavidehe majjhanhiko hoti, uttarakurūsu atthaṅgamanakālo, aparagoyāne majjhimayāmo, pubbavidehamhi uggamanakālo uttarakurūsu majjhanhiko, aparagoyāne atthaṅgamanakālo, idha majjhimayāmo, uttarakurūsu ^a^M1.0264^ea^ uggamanakālo aparagoyāne majjhanhiko, idha atthaṅgamanakālo, pubbavidehe majjhimayāmo, aparagoyānadīpe uggamanakālo idha majjhanhiko, pubbavidehadīpe atthaṅgamanakālo, uttarakurūsu majjhimayāmo. Imasmiñhi dīpe ṭhitamajjhanhikavelāyaṃ pubbavidehavāsīnaṃ atthaṅgamanavasena upaḍḍhaṃ sūriyamaṇḍalaṃ paññāyati, aparagoyānavāsīnaṃ uggamanavasena upaḍḍhaṃ paññāyati. Evaṃ sesadīpesupi. Iti imināva pakārena tīsu dīpesu ekappahāreneva candimasūriyā ālokaṃ dassentīti veditabbaṃ.</p>
              <p>[03]Ito aññathā pana dvīsu eva dīpesu ekappahāreneva ālokaṃ dassenti. Yasmiñhi dīpe atthaṅgamanavasena upaḍḍhaṃ sūriyamaṇḍalaṃ paññāyati, atthaṅgamite tattha na paññāyati, ālokaṃ na dasseti, dvīsu eva dīpesu ekappahārena ubhayaṃ. Ekekāya disāya nava nava yojanasatasahassāni andhakāravidhamanampi imināva nayena daṭṭhabbaṃ. Imasmiñhi dīpe ṭhitamajjhanhikavelāyaṃ pubbavidehavāsīnaṃ atthaṅgamanavasena upaḍḍhaṃ sūriyamaṇḍalaṃ paññāyatīti pubbavidehe navayojanasatasahassappamāṇe ṭhāne andhakāraṃ vidhamitvā ālokaṃ dasseti, tathā aparagoyāne uggamanavasena tatthāpi upaḍḍhasseva paññāyamānattā. Pubbavidehānaṃ pana atthaṅgamite na ^a^V1.0233^ea^ paññāyatīti dvīsu dīpesu sabbattha andhakāraṃ vidhamitvā ālokaṃ dasseti aparagoyānepi uggate sūriye sabbattha andhakāravidhamanato.</p>
              <p>[03]Pātubhavantā ca candimasūriyā ekatova loke pātubhavanti, tesu sūriyo paṭhamataraṃ paññāyati. Paṭhamakappikānañhi sattānaṃ sayaṃpabhāya antarahitāya andhakāro ahosi. Te bhītatasitā ‘‘bhaddakaṃ vatassa, sace añño āloko bhaveyyā’’ti cintayiṃsu. Tato mahājanassa sūrabhāvaṃ janayamānaṃ sūriyamaṇḍalaṃ uṭṭhahi, tenevassa ^b^‘‘sūriyo’’^eb^ti nāmaṃ ahosi. Tasmiṃ divasaṃ ālokaṃ katvā atthaṅgamite puna andhakāro ahosi. Te bhītatasitā ‘‘bhaddakaṃ vatassa, sace añño āloko uppajjeyyā’’ti cintayiṃsu. Atha nesaṃ chandaṃ ñatvā viya candamaṇḍalaṃ uṭṭhahi, tenevassa ^b^‘‘cando’’^eb^ti nāmaṃ ahosi. Evaṃ candimasūriyesu pātubhūtesu nakkhattāni tārakarūpāni pātubhavanti ^a^M1.0265^ea^, tato pabhuti rattindivā paññāyanti. Anukkamena ca māsaḍḍhamāsautusaṃvaccharā jāyanti. Candimasūriyānaṃ pana pātubhūtadivaseyeva sinerucakkavāḷahimavantapabbatā cattāro ca dīpā pātubhavanti, te ca kho apubbaṃ acarimaṃ phagguṇapuṇṇamadivaseyeva pātubhavantīti veditabbaṃ.</p>
              <p>[03]Yasmā cettha ‘‘ekaṃ cakkavāḷaṃ āyāmato ca vitthārato ca yojanānaṃ dvādasa satasahassāni tīṇi sahassāni cattāri satāni paññāsañca yojanānī’’ti ^b^aṭṭhakathāyaṃ^eb^ (pārā. aṭṭha. 1.1 verañjakaṇḍavaṇṇanā) vuttaṃ, tasmā vuttappamāṇato imassa cakkavāḷassa sinerupatiṭṭhitokāse caturāsīti yojanasahassāni parato yāva cakkavāḷapabbatā uttaradisābhāgappamāṇañca pahāya imissā dakkhiṇadisāya –</p>
              <p>[21]Sinerucakkavāḷānaṃ, antaraṃ parimāṇato;</p>
              <p>[22]Pañca satasahassāni, sahassānūnasaṭṭhi ca.</p>
              <p>[21]Satāni satta ñeyyāni, pañcavīsuttarāni ca;</p>
              <p>[22]Majjhavīthigato nāma, tattha vemajjhago ravi.</p>
              <p>[21]Majjhato yāva merumhā, cakkavāḷānamantare;</p>
              <p>[22]Vemajjhago yadā hoti, ubhayantagato tadā.</p>
              <p>[21]Majjhato ^a^V1.0234^ea^ yāva merumhā, cakkavāḷā ca pabbatā;</p>
              <p>[22]Duve satasahassāni, sahassānūnasīti ca.</p>
              <p>[21]Aṭṭhasataṃ duve saṭṭhi, yojanāni dvigāvutaṃ;</p>
              <p>[22]Ubhato antato meru-cakkavāḷānamantare.</p>
              <p>[21]Ekaṃ satasahassañca, sahassānūnatālīsaṃ;</p>
              <p>[22]Navasatānekatiṃsa, yojanāni ca gāvutaṃ.</p>
              <p>[21]Pamāṇato samantā ca, maṇḍalaṃ majjhavīthiyā;</p>
              <p>[22]Satasahassānūnavīsa, sahassānekatiṃsa ca.</p>
              <p>[21]Satamekañca viññeyyaṃ, pañcasattati uttaraṃ;</p>
              <p>[22]Dakkhiṇaṃ uttarañcāpi, gacchanto pana bhāṇumā.</p>
              <p>[21]Majjhavīthippamāṇena ^a^M1.0266^ea^, maṇḍaleneva gacchati;</p>
              <p>[03]Gacchanto ca panevaṃ so, oruyhoruyha heṭṭhato.</p>
              <p>[21]Āruyhāruyha uddhañca, yato gacchati sabbadā;</p>
              <p>[22]Tato gativasenassa, dūramaddhānamāsi taṃ.</p>
              <p>[21]Tiṃsa satasahassāni, yojanāni pamāṇato;</p>
              <p>[22]Tasmā so parito yāti, tattakaṃva dine dine.</p>
              <p>[21]Sahassamekaṃ pañcasataṃ, catupaññāsayojanaṃ;</p>
              <p>[22]Tigāvutaṃ terasūsabhaṃ, tettiṃsa ratanāni ca.</p>
              <p>[21]Aṭṭhaṅgulāni ca tiriyaṃ, gacchatekadine ravi;</p>
              <p>[22]Chatālīsasahassāni, cha satāni tigāvutaṃ.</p>
              <p>[21]Yojanānaṃ ^a^V1.0235^ea^ titālīsaṃ, māsenekena gacchati;</p>
              <p>[22]Tenavutisahassāni, dvisataṃ sattasīti ca.</p>
              <p>[21]Gāvutāni duve cāpi, dvīhi māsehi gacchati;</p>
              <p>[22]Imāya gatiyā anta-vīthito vīthiantimaṃ.</p>
              <p>[21]Gacchati chahi māsehi, timāsehi ca majjhimaṃ;</p>
              <p>[21]Sinerusantike anta-vīthito pana bhāṇumā;</p>
              <p>[22]Āgacchanto dvimāsehi, assa dīpassa majjhago.</p>
              <p>[21]Tasmā sīhaḷadīpassa, majjhato meruantaraṃ;</p>
              <p>[22]Duve satasahassāni, dvisatenādhikāni tu.</p>
              <p>[21]Tettiṃsañca sahassāni, aṭṭhārasa tigāvutaṃ;</p>
              <p>[22]Cakkavāḷantarañcassa, dīpasseva ca majjhato.</p>
              <p>[21]Tīṇi satasahassāni, sahassāni chavīsati;</p>
              <p>[22]Cha uttarāni pañceva, satānekañca gāvutanti.</p>
              <p>[07]Evamettha ayampi viseso veditabbo.</p>
              <p>[03]^b^Tāvatiṃsabhavanaṃ dasasahassayojana^eb^nti ettha tettiṃsa sahapuññakārino ettha nibbattāti taṃsahacaritaṭṭhānaṃ tettiṃsaṃ, tadeva tāvatiṃsaṃ ^a^M1.0267^ea^, taṃ nivāso etesanti tāvatiṃsā, devā, tesaṃ bhavanaṃ tāvatiṃsabhavanaṃ. Tathā hi maghena māṇavena saddhiṃ macalagāmake kālaṃ katvā tattha uppanne tettiṃsa devaputte upādāya assa devalokassa ayaṃ paṇṇatti jātāti vadanti. Atha vā yasmā sesacakkavāḷesupi cha kāmāvacaradevalokā atthi. Vuttampi cetaṃ ‘‘sahassaṃ cātumahārājikānaṃ sahassaṃ tāvatiṃsāna’’nti. Tasmā nāmapaṇṇattiyevesā tassa devalokassāti veditabbā. ^b^Dasasahassayojana^eb^nti idaṃ pana sakkapuraṃ sandhāya vuttanti veditabbaṃ. Tathā hi tāvatiṃsakāyikā devā atthi pabbataṭṭhakā, atthi ākāsaṭṭhakā, tesaṃ paramparā cakkavāḷapabbataṃ pattā, tathā cātumahārājikānaṃ yāmādīnañca. Ekadevalokepi hi devānaṃ paramparā ^a^V1.0236^ea^ cakkavāḷapabbataṃ appattā nāma natthi. Idaṃ pana tāvatiṃsabhavanaṃ sinerussa uparimatale dasasahassayojanike ṭhāne patiṭṭhitanti veditabbaṃ. Tassa pācīnapacchimadvārānaṃ antarā dasayojanasahassaṃ hoti, tathā dakkhiṇuttaradvārānaṃ. Taṃ kho pana nagaraṃ dvārasahassayuttaṃ ahosi ārāmapokkharaṇīpaṭimaṇḍitaṃ.</p>
              <p>[03]Tassa majjhe (dha. pa. aṭṭha. 1.29 maghavatthu) tiyojanasatubbedhehi, dhajehi paṭimaṇḍito sattaratanamayo sattayojanasatubbedho sakkassa ^b^vejayanto^eb^ nāma pāsādo. Tattha suvaṇṇayaṭṭhīsu maṇidhajā ahesuṃ, maṇiyaṭṭhīsu suvaṇṇadhajā, pavāḷayaṭṭhīsu muttadhajā, muttayaṭṭhīsu pavāḷadhajā, sattaratanamayāsu yaṭṭhīsu sattaratanamayā dhajā.</p>
              <p>[03]Diyaḍḍhayojanasatāyāmo ^b^vejayantaratho^eb^ (saṃ. ni. aṭṭha. 1.1.249 ādayo). Tassa hi pacchimanto paṇṇāsayojano, majjhe rathapañjaro paṇṇāsayojano, rathasandhito yāva rathasīsā paṇṇāseva yojanāni. Tadeva pamāṇaṃ diguṇaṃ katvā ‘‘tiyojanasatāyāmo’’tipi vadantiyeva. Tasmiṃ yojanikapallaṅko atthato tiṭṭhati. Tattha tiyojanikaṃ setacchattaṃ, ekasmiṃyeva yuge sahassāajaññayuttaṃ. Sesālaṅkārassa pamāṇaṃ natthi. Dhajo panassa aḍḍhatiyāni yojanasatāni uggato, yassa vātāhatassa pañcaṅgikatūriyasseva saddo niccharati.</p>
              <p>[03]Sakkassa pana ^b^erāvaṇo^eb^ nāma hatthī diyaḍḍhayojanasatiko, sopi devaputtoyeva. Na hi devalokasmiṃ tiracchānagatā honti, tasmā so ^a^M1.0268^ea^ uyyānakīḷāya nikkhamanakāle attabhāvaṃ vijahitvā diyaḍḍhayojanasatiko erāvaṇo nāma hatthī hoti. So tettiṃsakumbhe māpeti āvaṭṭena gāvutāḍḍhayojanappamāṇe, sabbesaṃ majjhe sakkassa atthāya sudassanaṃ nāma tiṃsayojanikaṃ kumbhaṃ māpeti. Tassa upari dvādasayojaniko ratanamaṇḍapo hoti. Tattha antarantarā sattaratanamayā yojanubbedhā dhajā uṭṭhahanti. Pariyante kiṅkiṇikajālā olambanti, yassa mandavāteritassa pañcaṅgikatūriyasaddasadiso dibbagītasaddo viya ravo niccharati. Maṇḍapamajjhe sakkassa yojaniko maṇipallaṅko paññatto hoti, tattha sakko nisīdati. Tettiṃsāya kumbhānaṃ ekekasmiṃ kumbhe satta satta dante māpeti, tesu ekeko paṇṇāsayojanāyāmo. Ekekasmiñcettha dante satta satta pokkharaṇiyo honti, ekekāya pokkharaṇiyā satta satta paduminīgacchā, ekekasmiṃ gacche satta satta pupphāni honti, ekekassa pupphassa satta satta pattāni, ekekasmiṃ patte satta satta devadhītaro naccanti. Evaṃ samantā paṇṇāsayojanaṭṭhāne hatthidantesuyeva naccanaṭasamajjo hoti.</p>
              <p>[03]^b^Nandā^eb^^a^V1.0237^ea^ nāma pana pokkharaṇī paññāsayojanā. ‘‘Pañcasatayojanikā’’tipi vadanti.</p>
              <p>[03]^b^Cittalatāvanaṃ^eb^ pana saṭṭhiyojanikaṃ. ‘‘Pañcayojanasatika’’ntipi vadanti. Taṃ pana dibbarukkhasahassapaṭimaṇḍitaṃ, tathā ^b^nandanavanaṃ phārusakavanañca^eb^. Sakko panettha accharāsaṅghaparivuto saṭṭhiyojanikaṃ suvaṇṇamahāvīthiṃ otaritvā nakkhattaṃ kīḷanto nandanavanādīsu vicarati.</p>
              <p>[03]^b^Pāricchattako^eb^ pana koviḷāro samantā tiyojanasataparimaṇḍalo pañcadasayojanapariṇāhakkhandho yojanasatubbedho. Tassa mūle saṭṭhiyojanāyāmā paññāsayojanavitthārā pañcadasayojanubbedhā jayasumanapupphakavaṇṇā ^b^paṇḍukambalasilā,^eb^ yassā mudutāya sakkassa nisīdato upaḍḍhakāyo anupavisati, uṭṭhitakāle ūnaṃ paripūrati.</p>
              <p>[03]^b^Sudhammā^eb^^a^M1.0269^ea^ nāma devasabhā āyāmato ca vitthārato ca tiyojanasatikā, parikkhepato navayojanasatikā, ubbedhato pañcayojanasatikā, tassā phalikamayā bhūmi, thambhatulāsaṅghāṭādīsu vāḷarūpādisaṅghaṭṭanakāaṇiyo maṇimayā, suvaṇṇamayā thambhā, rajatamayā thambhaghaṭakā ca saṅghāṭañca, pavāḷamayāni vāḷarūpāni, sattaratanamayā gopānasiyo ca pakkhapāsā ca mukhavaṭṭi ca, indanīlaiṭṭhakāhi chadanaṃ, sovaṇṇamayaṃ chadanavidhaṃ, rajatamayā thupikā.</p>
              <p>[03]^b^Āsāvatī^eb^ nāma ekā latā atthi, ‘‘sā pupphissatī’’ti devā vassasahassaṃ upaṭṭhānaṃ gacchanti, pāricchattake pupphamāne ekaṃ vassaṃ upaṭṭhānaṃ gacchanti. Te tassa paṇḍupalāsādibhāvato paṭṭhāya attamanā honti. Yathāha –</p>
              <p>[08]‘‘Yasmiṃ, bhikkhave, samaye devānaṃ tāvatiṃsānaṃ pāricchattako koviḷāro paṇḍupalāso hoti, attamanā, bhikkhave, devā tāvatiṃsā tasmiṃ samaye honti ‘paṇḍupalāso dāni pāricchattako koviḷāro, na cirasseva dāni pannapalāso bhavissatī’’’tiādi (a. ni. 7.69).</p>
              <p>[03]Sabbapāliphullassa pana pāricchattakassa koviḷārassa samantā pañca yojanasatāni ābhā pharati, anuvātaṃ yojanasataṃ gandho gacchati. Pupphite pāricchattake ārohaṇakiccaṃ vā aṅkusaṃ gahetvā nāmanakiccaṃ vā pupphāharaṇatthaṃ caṅkoṭakakiccaṃ vā natthi. Kantanakavāto uṭṭhahitvā ^a^V1.0238^ea^ pupphāni vaṇṭato kantati, sampaṭicchanakavāto sampaṭicchati, pavesanakavāto sudhammadevasabhaṃ paveseti, sammajjanakavāto purāṇapupphāni nīharati, santharaṇakavāto pattakaṇṇikakesarāni racento santharati, majjhaṭṭhāne dhammāsanaṃ hoti yojanappamāṇo ratanapallaṅko, tassa upari dhāriyamānaṃ tiyojanikaṃ setacchattaṃ, tadanantaraṃ sakkassa devarañño āsanaṃ attharīyati, tato bāttiṃsāya devaputtānaṃ, tato aññesaṃ mahesakkhadevatānaṃ. Aññesaṃ devatānaṃ pana pupphakaṇṇikāva āsanaṃ hoti. Devā devasabhaṃ pavisitvā nisīdanti. Tato pupphehi reṇuvaṭṭi uggantvā upari kaṇṇikaṃ āhacca nipatamānā devatānaṃ tigāvutappamāṇaṃ ^a^M1.0270^ea^ attabhāvaṃ lākhāparikammasajjitaṃ viya karoti, tesaṃ sā kīḷā catūhi māsehi pariyosānaṃ gacchati. Iti imāhi sampattīhi samannāgataṃ tāvatiṃsabhavanaṃ bhagavā sabbathā avedīti veditabbaṃ.</p>
              <p>[03]^b^Tathā asurabhavana^eb^nti ettha devā viya na suranti na īsaranti na virocantīti asurā. Surā nāma devā, tesaṃ paṭipakkhāti vā asurā. Sakko kira macalagāmake magho nāma māṇavo hutvā tettiṃsa purise gahetvā kalyāṇakammaṃ karonto satta vattapadāni pūretvā tattha kālakato devaloke nibbatti saddhiṃ parisāya. Tato pubbadevā ‘‘āgantukadevaputtā āgatā, sakkāraṃ nesaṃ karomā’’ti vatvā dibbapadumāni upanāmesuṃ, upaḍḍharajjena ca nimantesuṃ. Sakko upaḍḍharajjena asantuṭṭho ahosi, atha nevāsikā ‘‘āgantukadevaputtānaṃ sakkāraṃ karomā’’ti gandhapānaṃ sajjayiṃsu. Sakko sakaparisāya saññaṃ adāsi ‘‘mārisā mā gandhapānaṃ pivittha, pivamānākāramattameva dassethā’’ti. Te tathā akaṃsu. Nevāsikadevatā suvaṇṇasarakehi upanītaṃ gandhapānaṃ yāvadatthaṃ pivitvā mattā tattha tattha suvaṇṇapathaviyaṃ patitvā sayiṃsu. Sakko ‘‘gaṇhatha dhutte, haratha dhutte’’ti te pādesu gāhāpetvā sinerupāde khipāpesi. Sakkassa puññatejena tadanuvattakāpi sabbe tattheva patiṃsu. Atha nesaṃ kammapaccayautusamuṭṭhānaṃ sinerussa heṭṭhimatale dasayojanasahassaṃ asurabhavanaṃ nibbatti pāricchattakapaṭicchannabhūtāya citrapāṭaliyā upasobhitaṃ. Sakko tesaṃ nivattitvā anāgamanatthāya ārakkhaṃ ṭhapesi. Yaṃ sandhāya vuttaṃ –</p>
              <p>[21]‘‘Antarā dvinnaṃ ayujjhapurānaṃ, pañcavidhā ṭhapitā abhirakkhā;</p>
              <p>[22]Uragakaroṭipayassa ca hārī, madanayutā caturo ca mahatthā’’ti. (saṃ. ni. aṭṭha. 1.1.247; jā. aṭṭha. 1.1.31);</p>
              <p>[03]Tattha ^a^V1.0239^ea^^b^dvinnaṃ ayujjhapurāna^eb^nti dvinnaṃ devāsuranagarānaṃ antarāti attho. Dve kira nagarāni yuddhena gahetuṃ asakkuṇeyyatāya ^b^ayujjhapurāni^eb^ nāma jātāni. Yadā hi asurā balavanto honti, atha devehi palāyitvā devanagaraṃ pavisitvā dvāre pihite asurānaṃ satasahassampi kiñci ^a^M1.0271^ea^ kātuṃ na sakkoti. Yadā devā balavanto honti, atha asurehi palāyitvā asuranagaraṃ pavisitvā dvāre pihite sakkānaṃ satasahassampi kiñci kātuṃ na sakkoti. Iti imāni dve nagarāni ayujjhapurāni nāma. Tesaṃ antarā etesu uragādīsu pañcasu ṭhānesu sakkena ārakkhā ṭhapitā. Tattha ^b^uraga^eb^saddena nāgā gahitā. Te udake mahabbalā honti, tasmā sinerussa paṭhamālinde etesaṃ ārakkhā. Sinerussa kira samantato bahalato puthulato ca pañcayojanasahassaparimāṇāni cattāri paribhaṇḍāni tāvatiṃsabhavanassa ārakkhāya nāgehi garuḷehi kumbhaṇḍehi yakkhehi ca adhiṭṭhitāni. Tehi kira sinerussa upaḍḍhaṃ pariyādinnaṃ, etāniyeva ca sinerussa ālindāni mekhalāni ca vuccanti. ^b^Karoṭi^eb^saddena supaṇṇā gahitā. Tesaṃ kira karoṭi nāma pānabhojanaṃ, tena nāmaṃ labhiṃsu, dutiyālinde tesaṃ ārakkhā. ^b^Payassahārī^eb^saddena kumbhaṇḍā gahitā. Dānavarakkhasā kira te, tatiyālinde tesaṃ ārakkhā. ^b^Madanayuta^eb^saddena yakkhā gahitā. Visamacārino kira te yuddhasoṇḍā, catutthālinde tesaṃ ārakkhā. ^b^Caturo ca mahatthā^eb^ti cattāro mahārājāno vuttā. Te hi sinerussa tasmiṃ tasmiṃ passe yugandharādīsu pañcasataparittadīpaparivāre mahādīpe ca sāsitabbassa mahato atthassa vasena ‘‘mahatthā’’ti vuccanti, pañcamālinde tesaṃ ārakkhā.</p>
              <p>[03]Te pana asurā āyuvaṇṇayasaissariyasampattīhi tāvatiṃsasadisāva. Tasmā antarā attānaṃ ajānitvā pāṭaliyā pupphitāya ‘‘nayidaṃ devanagaraṃ, tattha pāricchattako pupphati, idha pana cittapāṭalī, jarasakkena mayaṃ suraṃ pāyetvā vañcitā, devanagarañca no gahitaṃ, gacchāma tena saddhiṃ yujjhissāmā’’ti hatthiassarathe āruyha suvaṇṇarajatamaṇiphalakāni gahetvā yuddhasajjā hutvā asurabheriyo vādentā mahāsamudde udakaṃ dvidhā bhinditvā uṭṭhahanti. Te deve vuṭṭhe vammikamakkhikā vammikaṃ viya sineruṃ abhiruhituṃ ārabhanti. Atha nesaṃ paṭhamaṃ nāgehi saddhiṃ yuddhaṃ hoti. Tasmiṃ kho pana yuddhe na kassaci chavi vā cammaṃ vā chijjati, na lohitaṃ uppajjati, kevalaṃ kumārakānaṃ dārumeṇḍakayuddhaṃ viya aññamaññaṃ santāsanamattameva hoti. Koṭisatāpi koṭisahassāpi nāgā tehi saddhiṃ yujjhitvā asurapuraṃyeva pavesetvā ^a^M1.0272^ea^ nivattanti. Sace pana asurā balavanto honti, atha nāgā osakkitvā dutiye ālinde supaṇṇehi saddhiṃ ekato hutvā yujjhanti. Esa nayo supaṇṇādīsupi. Yadā pana tāni pañcapi ṭhānāni asurā maddanti, tadā ekato sampiṇḍitānipi tāni pañca balāni osakkanti ^a^V1.0240^ea^. Atha cattāro mahārājāno gantvā sakkassa pavattiṃ ārocenti. Sakko tesaṃ vacanaṃ sutvā diyaḍḍhayojanasatikaṃ vejayantarathaṃ āruyha sayaṃ vā nikkhamati, ekaṃ vā puttaṃ peseti. Ekasmiṃ pana divase evaṃ nikkhamitvā asure yuddhena abbhuggantvā samudde pakkhipitvā catūsu dvāresu attanā sadisā paṭimā māpetvā ṭhapeti, tasmā asurā nāgādayo jinitvā āgatāpi indapaṭimā disvā ‘‘sakko nikkhanto’’ti palāyanti. Iti surānaṃ paṭipakkhāti asurā, vepacittipahārādādayo, tesaṃ bhavanaṃ asurabhavanaṃ. Taṃ pana āyāmato ca vitthārato ca dasasahassayojananti dassetuṃ ‘‘tathā asurabhavana’’nti vuttaṃ.</p>
              <p>[03]^b^Avīcimahānirayo jambudīpo cā^eb^ti etthāpi ^b^tathā^eb^-saddo yojetabbo, avīcimahānirayo jambudīpo ca tathā dasasahassayojanamevāti attho. Ettha ca avīcimahānirayassa abbhantaraṃ āyāmena ca vitthārena ca yojanasataṃ hoti, lohapathavī lohachadanaṃ ekekā ca bhitti navanavayojanikā hoti. Puratthimāya bhittiyā acci uṭṭhahitvā pacchimaṃ bhittiṃ gahetvā taṃ vinivijjhitvā parato yojanasataṃ gacchati. Sesadisāsupi eseva nayo. Iti jālapariyantavasena āyāmavitthārato aṭṭhārasayojanādhikāni tīṇi yojanasatāni honti, parikkhepena nava yojanasatāni catupaṇṇāsañca yojanāni. Samantā pana ussadehi saddhiṃ dasayojanasahassaṃ hoti. Kasmā panesa narako ‘‘avīcī’’ti saṅkhyaṃ gatoti? Vīci nāma antaraṃ vuccati, tattha ca aggijālānaṃ vā sattānaṃ vā dukkhassa vā antaraṃ natthi, tasmā so ‘‘avīcī’’ti saṅkhyaṃ gato. Tassa hi puratthimabhittito jālā uṭṭhahitvā saṃsibbamānayojanasataṃ gantvā bhittiṃ vinivijjhitvā parato yojanasataṃ gacchati. Sesadisāsupi eseva nayo. Evaṃ jālānaṃ nirantaratāya avīci. Abbhantare panassa yojanasatike ṭhāne nāḷiyaṃ koṭṭetvā pūritatipupiṭṭhaṃ viya sattā nirantarā, ‘‘imasmiṃ ṭhāne satto atthi, imasmiṃ ṭhāne ^a^M1.0273^ea^ natthī’’ti na vattabbaṃ, gacchantānaṃ ṭhitānaṃ nisinnānaṃ nipannānañca paccamānānaṃ anto natthi, gacchantā ṭhite vā nisinne vā nipanne vā na bādhenti. Evaṃ sattānaṃ nirantaratāya avīci. Kāyadvāre pana cha upekkhāsahagatāni cittāni uppajjanti, ekaṃ dukkhasahagataṃ. Evaṃ santepi yathā jivhāgge cha madhubindūni ṭhapetvā ekasmiṃ tambalohabindumhi ṭhapite anudahanabalavatāya tadeva paññāyati, itarāni abbohārikāni honti, evaṃ anudahanabalavatāya dukkhamevettha nirantaraṃ, itarāni abbohārikānīti evaṃ dukkhassa nirantaratāya avīcīti vuccati. ‘‘Ayañca avīcimahānirayo jambudīpassa heṭṭhā patiṭṭhito’’ti vadanti.</p>
              <p>[03]Jambudīpo ^a^V1.0241^ea^ pana āyāmato ca vitthārato ca dasasahassayojanaparimāṇo. Tattha ca catusahassayojanappamāṇo padeso tadupabhogīsattānaṃ puññakkhayā udakena ajjhotthaṭo ‘‘samuddo’’ti saṅkhyaṃ gato. Tisahassayojanappamāṇe manussā vasanti, tisahassayojanappamāṇe himavā patiṭṭhitoti veditabbo.</p>
              <p>[03]^b^Aparagoyānaṃ sattasahassayojana^eb^ntiādīsu āyāmato ca vitthārato ca pamāṇaṃ dassitanti veditabbaṃ. Tattha jambudīpo sakaṭasaṇṭhāno, channavutiyā paṭṭanakoṭisatasahassehi chapaṇṇāsaratanāgārehi navanavutiyā doṇamukhasatasahassehi tikkhattuṃ tesaṭṭhiyā nagarasahassehi ca samannāgato. Jambudīpe kira ādito tesaṭṭhimattāni nagarasahassāni uppannāni, tathā dutiyaṃ, tathā tatiyaṃ. Tāni pana sampiṇḍetvā satasahassaṃ, tato paraṃ asīti sahassāni ca nava sahassāni ca honti. ^b^Doṇamukha^eb^nti ca mahānagarassa āyuppattiṭṭhānabhūtaṃ padhānagharaṃ vuccati. Aparagoyāno ādāsasaṇṭhāno, pubbavideho aḍḍhacandasaṇṭhāno, uttarakuru pīṭhasaṇṭhāno. ‘‘Taṃtaṃnivāsīnaṃ taṃtaṃparivāradīpavāsīnañca manussānaṃ mukhampi taṃtaṃsaṇṭhāna’’nti vadanti.</p>
              <p>[03]Api cettha uttarakurukānaṃ puññānubhāvasiddho ayampi viseso veditabbo. Tattha kira tesu tesu padesesu ghananicitapattasañchannasākhāpasākhā kūṭāgārupamā manoramā rukkhā tesaṃ manussānaṃ nivesanakiccaṃ sādhenti. Yattha sukhaṃ nivasanti, aññepi tattha rukkhā sujātā sabbadāpi pupphitaggā tiṭṭhanti. Jalāsayāpi vikasitapadumapuṇḍarīkasogandhikādipupphasañchannā sabbakālaṃ paramasugandhā samantato pavāyantā tiṭṭhanti.</p>
              <p>[03]Sarīrampi ^a^M1.0274^ea^ tesaṃ atidīghatādidosarahitaṃ ārohapariṇāhasampannaṃ jarāya anabhibhūtattā valitapalitādidosavirahitaṃ yāvatāyukaṃ aparikkhīṇajavabalaparakkamasobhameva hutvā tiṭṭhati. Anuṭṭhānaphalūpajīvitāya na ca tesaṃ kasivaṇijjādivasena āhārapariyeṭṭhivasena dukkhaṃ atthi, tato eva na dāsadāsīkammakarādipariggaho atthi. Na ca tattha sītuṇhaḍaṃsamakasavātātapasarīsapavāḷādiparissayo atthi. Yathā nāmettha gimhānaṃ pacchime māse paccūsavelāyaṃ samasītuṇho utu hoti, evameva sabbakālaṃ tattha samasītuṇhova utu hoti, na ca nesaṃ koci upaghāto vihesā vā uppajjati.</p>
              <p>[03]Akaṭṭhapākimameva sāliṃ akaṇaṃ athusaṃ suddhaṃ sugandhaṃ taṇḍulaphalaṃ niddhūmaṅgārena agginā pacitvā ^a^V1.0242^ea^ paribhuñjanti. Tattha kira jotikapāsāṇā nāma honti, atha te tayo pāsāṇe ṭhapetvā tattha ukkhaliṃ āropenti, pāsāṇehi tejo samuṭṭhahitvā taṃ pāceti, añño sūpo vā byañjano vā na hoti, bhuñjantānaṃ cittānukūloyevassa raso hoti. Taṃ pana bhuñjantānaṃ nesaṃ kuṭṭhaṃ gaṇḍo kilāso soso kāso apamāro jaroti evamādiko na koci rogo uppajjati. Te taṃ ṭhānaṃ sampattānaṃ dentiyeva, macchariyacittaṃ nāma neva hoti, buddhapaccekabuddhādayopi mahiddhikā tattha gantvā piṇḍapātaṃ gaṇhanti. Na ca te khujjā vā vāmanā vā kāṇā vā kuṇī vā khañjā vā pakkhahatā vā vikalaṅgā vā vikalindriyā vā honti.</p>
              <p>[03]Itthiyopi tattha nātidīghā nātirassā nātikisā nātithūlā nātikāḷikā nāccodātā sobhaggappattarūpā honti. Tathā hi dīghaṅgulī tambanakhā alambathanā tanumajjhā puṇṇacandamukhī visālakkhī mudugattā sahibhorū odātadantā gambhīranābhī tanujaṅghā dīghanīlavellitakesī puthulasussoṇī nātilomā nālomā subhagā utusukhasamphassā saṇhā sakhilasambhāsā nānābharaṇavibhūsitā vicaranti, sabbadāpi soḷasavassuddesikā viya honti.</p>
              <p>[03]Purisāpi pañcavīsativassuddesikā viya, na puttā mātādīsu rajjanti, ayaṃ tattha dhammatā. Sattāhikameva ca tattha itthipurisā kāmaratiyā viharanti ^a^M1.0275^ea^, tato vītarāgā viya yathāsukhaṃ gacchanti, na tattha idha viya gabbhokkantimūlakaṃ gabbhapariharaṇamūlakaṃ vā dukkhaṃ vijāyanamūlakaṃ vā dukkhaṃ hoti, rattakañcukato kañcanapaṭimā viya dārakā mātukucchito amakkhitā eva semhādinā sukheneva nikkhamanti, ayaṃ tattha dhammatā. Mātā pana puttaṃ vā dhītaraṃ vā vijāyitvā tesaṃ vicaraṇakappadese ṭhapetvā anapekkhā yathāruci gacchati. Tesaṃ tattha sayitānaṃ ye passanti purisā vā itthiyo vā, te attano aṅguliyo upanāmenti, tesaṃ kammabalena tato khīraṃ pavattati, tena te dārakā yāpenti. Evaṃ pana vaḍḍhantā katipayadivaseyeva laddhabalā hutvā dārikā itthiyo upagacchanti, dārakā purise.</p>
              <p>[03]Kapparukkhato eva ca tesaṃ tattha vatthābharaṇāni nipphajjanti. Nānāvirāgavaṇṇavicittāni hi vatthāni sukhumāni mudusukhasamphassāni tattha tattha kapparukkhesu olambantāni tiṭṭhanti. Nānāvidharaṃsijālasamujjalavividhavaṇṇaratanavinaddhāni anekavidhamālākammalatākammabhittikammavicittāni sīsūpagagīvūpagakaṭūpagahatthūpagapādūpagāni sovaṇṇamayāni ābharaṇāni ca kapparukkhato olambanti. Tathā vīṇāmudiṅgapaṇavasammatāḷasaṅkhavaṃsavetāḷaparivārādīni vallakīpabhautikāni ^a^V1.0243^ea^ tūriyabhaṇḍānipi tato olambanti. Tattha ca bahū phalarukkhā kumbhamattāni phalāni phalanti, madhurarasāni yāni paribhuñjitvā te sattāhampi khuppipāsāhi na bādhīyanti.</p>
              <p>[03]Najjopi tattha suvisuddhajalā supatitthā ramaṇīyā akaddamā vālukatalā nātisītā nātiuṇhā surabhigandhīhi jalajapupphehi sañchannā sabbakālaṃ surabhī vāyantiyo sandanti, na tattha kaṇṭakinā kakkhaḷagacchalatā honti, akaṇṭakā pupphaphalasacchannā eva honti, candananāgarukkhā sayameva rasaṃ paggharanti. Nahāyitukāmā ca nadītitthe ekajjhaṃ vatthābharaṇāni ṭhapetvā nadiṃ otaritvā nahāyitvā uttiṇṇā uttiṇṇā upariṭṭhimaṃ upariṭṭhimaṃ vatthābharaṇaṃ gaṇhanti, na tesaṃ evaṃ hoti ‘‘idaṃ mama, idaṃ parassā’’ti. Tato eva na tesaṃ koci viggaho vā vivādo vā, sattāhikā eva ca nesaṃ kāmaratikīḷā hoti, tato vītarāgā viya vicaranti. Yattha ca rukkhe sayitukāmā honti, tattheva sayanaṃ upalabbhati.</p>
              <p>[03]Mate ^a^M1.0276^ea^ ca satte na rodanti na socanti, tañca maṇḍayitvā nikkhipanti. Tāvadeva ca tathārūpā sakuṇā upagantvā mataṃ dīpantaraṃ nenti, tasmā susānaṃ vā asuciṭṭhānaṃ vā tattha natthi, na ca tato matā nirayaṃ vā tiracchānayoniṃ vā pettivisayaṃ vā upapajjanti. ‘‘Dhammatāsiddhassa pañcasīlassa ānubhāvena te devaloke nibbattantī’’ti vadanti. Vassasahassameva ca nesaṃ sabbakālaṃ āyuppamāṇaṃ, sabbametaṃ nesaṃ pañcasīlaṃ viya dhammatāsiddhamevāti veditabbaṃ.</p>
              <p>[03]^b^Tadantaresū^eb^ti tesaṃ cakkavāḷānaṃ antaresu. ^b^Lokantarikanirayā^eb^ti lokānaṃ lokadhātūnaṃ antaro vivaro lokantaro, tattha bhavā lokantarikā, nirayā. Tiṇṇañhi sakaṭacakkānaṃ pattānaṃ vā aññamaññaṃ āsannabhāvena ṭhapitānaṃ antarasadisesu tiṇṇaṃ tiṇṇaṃ cakkavāḷānaṃ antaresu ekeko lokantarikanirayo. So pana parimāṇato aṭṭhayojanasahassappamāṇo hoti niccavivaṭo heṭṭhā upari ca kenaci na pihito. Yathā hi heṭṭhā udakassa pidhāyikā pathavī natthīti asaṃvutā lokantarikanirayā, evaṃ uparipi cakkavāḷesu viya devavimānānaṃ abhāvato asaṃvutā apihitā cakkhuviññāṇuppattinivāraṇasamatthena ca andhakārena samannāgatā. Tattha kira cakkhuviññāṇaṃ na jāyati ālokassa abhāvato. Tīsu dīpesu ekappahārena ālokakaraṇasamatthāpi candimasūriyā tattha ālokaṃ na dassenti. Te hi yugandharasamappamāṇe ākāsappadese vicaraṇato cakkavāḷapabbatassa vemajjhena vicaranti, cakkavāḷapabbatañca ^a^V1.0244^ea^ atikkamma lokantarikanirayā, tasmā te tattha ālokaṃ na dassentīti cakkhuviññāṇaṃ nuppajjati. Yadā pana sabbaññubodhisattassa paṭisandhiggahaṇādīsu obhāso uppajjati, tadā cakkhuviññāṇaṃ uppajjati. ‘‘Aññepi kira bho santi sattā idhūpapannā’’ti taṃ divasaṃ aññamaññaṃ passanti. Ayaṃ pana obhāso ekaṃ yāgupānamattampi na tiṭṭhati, accharāsaṅghāṭamattameva vijjobhāso viya niccharitvā ‘‘kiṃ ida’’nti bhaṇantānaṃyeva antaradhāyati.</p>
              <p>[03]Kiṃ pana kammaṃ katvā tattha sattā nibbattantīti? Bhāriyaṃ dāruṇaṃ garukaṃ mātāpitūnaṃ dhammikasamaṇabrāhmaṇānañca upari aparādhaṃ aññañca divase divase pāṇavadhādiṃ sāhasikakammaṃ katvā uppajjanti tambapaṇṇidīpe abhayacoranāgacorādayo viya. Tesaṃ attabhāvo tigāvutiko hoti, vaggulīnaṃ ^a^M1.0277^ea^ viya dīghanakhā honti. Te rukkhe vagguliyo viya nakhehi cakkavāḷapāde lagganti, yadā saṃsappantā aññamaññassa hatthapāsagatā honti, atha ‘‘bhakkho no laddho’’ti maññamānā khādanatthaṃ gaṇhituṃ upakkamantā viparivattitvā lokasandhārake udake patanti, vāte paharantepi madhukaphalāni viya chijjitvā udake patanti, patitamattāva accantakhāre udake piṭṭhapiṇḍaṃ viya vilīyanti atisītalabhāvato ātapasantāpābhāvena. Atisītalabhāvameva hi sandhāya accantakhāratā vuttā. Na hi taṃ kappasaṇṭhahanaudakaṃ sampattikaramahāmeghavuṭṭhaṃ pathavīsandhārakaṃ kappavināsakaudakaṃ viya khāraṃ bhavituṃ arahati. Tathā hi sati pathavīpi vilīyeyya, tesaṃ vā pāpakammabalena petānaṃ pakatiudakassa pubbakheḷabhāvāpatti viya tassa udakassa tadā khārabhāvappatti hotīti vuttaṃ ‘‘accantakhāre udake piṭṭhapiṇḍaṃ viya vilīyantī’’ti.</p>
              <p>[03]^b^Anantānī^eb^ti aparimāṇāni, ‘‘ettakānī’’ti aññehi minituṃ asakkuṇeyyāni. Tāni ca bhagavā anantena buddhañāṇena avedi ‘‘ananto ākāso, ananto sattanikāyo, anantāni cakkavāḷānī’’ti. Tividhampi hi anantaṃ buddhañāṇena paricchindati sayampi anantattā. Yāvatakañhi ñeyyaṃ, tāvatakaṃ ñāṇaṃ. Yāvatakaṃ ñāṇaṃ, tāvatakameva ñeyyaṃ. Ñeyyapariyantikaṃ ñāṇaṃ, ñāṇapariyantikaṃ ñeyyanti. Tena vuttaṃ ^b^‘‘anantena buddhañāṇena avedī’’^eb^tiādi. Anantatā cassa anantañeyyappaṭivijjhaneneva veditabbā tattha appaṭihatacārattā. Idāni yathāvuttamatthaṃ nigamento āha ^b^‘‘evamassa okāsalokopi sabbathā vidito’’^eb^ti.</p>
              <p>[03]Api ^a^V1.0245^ea^ cettha vivaṭṭādīnampi viditatā vattabbā, tasmā vivaṭṭādayopi ādito pabhuti evaṃ veditabbā – saṃvaṭṭo saṃvaṭṭaṭṭhāyī vivaṭṭo vivaṭṭaṭṭhāyīti kappassa cattāri asaṅkhyeyyāni. Tattha saṃvaṭṭanaṃ vinassanaṃ ^b^saṃvaṭṭo,^eb^ vinassamāno asaṅkhyeyyakappo. So pana atthato kāloyeva, tadā pavattamānasaṅkhāravasenassa vināso veditabbo. Saṃvaṭṭato uddhaṃ tathāṭhāyīkālo ^b^saṃvaṭṭaṭṭhāyī^eb^. Vivaṭṭanaṃ nibbattanaṃ vaḍḍhanaṃ vā ^b^vivaṭṭo,^eb^ vaḍḍhamāno asaṅkhyeyyakappo. Sopi atthato kāloyeva, tadā pavattamānasaṅkhāravasenassa vaḍḍhi veditabbā. Vivaṭṭato uddhaṃ ^a^M1.0278^ea^ tathāṭhāyīkālo ^b^vivaṭṭaṭṭhāyī^eb^. Tattha tayo saṃvaṭṭā tejosaṃvaṭṭo āposaṃvaṭṭo vāyosaṃvaṭṭoti. Tisso saṃvaṭṭasīmā ābhassarā subhakiṇhā vehapphalāti. Yadā kappo tejena saṃvaṭṭati, tadā ābhassarato heṭṭhā agginā ḍayhati. Yadā āpena saṃvaṭṭati, tadā subhakiṇhato heṭṭhā udakena vilīyati. Yadā vāyunā saṃvaṭṭati, tadā vehapphalato heṭṭhā vātena viddhaṃsati.</p>
              <p>[03]Vitthārato pana tīsupi saṃvaṭṭakālesu ekaṃ buddhakkhettaṃ vinassati. Buddhakkhettaṃ nāma tividhaṃ hoti jātikkhettaṃ āṇākkhettaṃ visayakkhettañca. Tattha ^b^jātikkhettaṃ^eb^ dasasahassacakkavāḷapariyantaṃ hoti, yaṃ tathāgatassa paṭisandhiggahaṇādīsu kampati. Yattake hi ṭhāne tathāgatassa paṭisandhiñāṇādiñāṇānubhāvo puññaphalasamuttejito saraseneva paṭivijambhati, taṃ sabbampi buddhaṅkurassa nibbattanakkhettaṃ nāmāti buddhakkhettanti vuccati. ^b^Āṇākkhettaṃ^eb^ pana koṭisatasahassacakkavāḷapariyantaṃ, yattha ratanasuttaṃ (khu. pā. 6.1 ādayo; su. ni. 224 ādayo) khandhaparittaṃ (a. ni. 4.67; jā. 1.2.105-106; cūḷava. 251 ādayo) dhajaggaparittaṃ (saṃ. ni. 1.249) āṭānāṭiyaparittaṃ (dī. ni. 3.275 ādayo) moraparittanti (jā. 1.2.17-18) imesaṃ parittānaṃ ānubhāvo vattati. Iddhimā hi cetovasippatto āṇākkhettapariyāpanne yattha katthaci cakkavāḷe ṭhatvā attano atthāya parittaṃ katvā tattheva aññaṃ cakkavāḷaṃ gatopi kataparitto eva hoti. Ekacakkavāḷe ṭhatvā sabbasattānaṃ atthāya paritte kate āṇākkhette sabbasattānampi abhisambhuṇāteva parittānubhāvo tattha devatāhi parittānaṃ sampaṭicchitabbato, tasmā taṃ āṇākkhettanti vuccati. ^b^Visayakkhettaṃ^eb^ pana anantaṃ aparimāṇaṃ. Anantāparimāṇesu hi cakkavāḷesu yaṃ yaṃ tathāgato ākaṅkhati, taṃ taṃ jānāti ākaṅkhappaṭibaddhavuttitāya buddhañāṇassa. Evametesu tīsu buddhakkhettesu ekaṃ āṇākkhettaṃ vinassati, tasmiṃ pana vinassante jātikkhettaṃ vinaṭṭhameva hoti. Vinassantampi ekatova vinassati, saṇṭhahantampi ekatova saṇṭhahati, tassevaṃ vināso saṇṭhahanañca veditabbaṃ.</p>
              <p>[03]Yasmiṃ ^a^V1.0246^ea^ samaye kappo ^b^agginā^eb^ nassati, āditova kappavināsakamahāmegho uṭṭhahitvā koṭisatasahassacakkavāḷe ekaṃ mahāvassaṃ vassati ^a^M1.0279^ea^, manussā tuṭṭhā sabbabījāni nīharitvā vapanti, sassesu pana gokhāyitamattesu jātesu gadrabharavaṃ ravanto ekabindumpi na vassati, tadā pacchinnapacchinnameva hoti vassaṃ. Idaṃ sandhāya hi bhagavatā ‘‘hoti so, bhikkhave, samayo yaṃ bahūni vassāni bahūni vassasatāni bahūni vassasahassāni bahūni vassasatasahassāni devo na vassatī’’ti (a. ni. 7.66) vuttaṃ. Vassūpajīvinopi sattā kālaṃ katvā parittābhādibrahmaloke nibbattanti, pupphaphalūpajīviniyo ca devatā. Evaṃ dīghe addhāne vītivatte tattha tattha udakaṃ parikkhayaṃ gacchati, athānupubbena macchakacchapāpi kālaṃ katvā brahmaloke nibbattanti nerayikasattāpi. Tattha nerayikā sattamasūriyapātubhāve vinassantīti eke.</p>
              <p>[03]Jhānaṃ pana vinā natthi brahmaloke nibbatti, etesañca keci dubbhikkhapīḷitā, keci abhabbā jhānādhigamāya, te kathaṃ tattha nibbattantīti? Devaloke paṭiladdhajjhānavasena. Tadā hi ‘‘vassasatasahassassa accayena kappavuṭṭhānaṃ bhavissatī’’ti lokabyūhā nāma kāmāvacaradevā muttasirā vikiṇṇakesā rudammukhā assūni hatthehi puñchamānā rattavatthanivatthā ativiya virūpavesadhārino hutvā manussapathe vicarantā evaṃ ārocenti ‘‘mārisā mārisā ito vassasatasahassassa accayena kappavuṭṭhānaṃ bhavissati, ayaṃ loko vinassissati, mahāsamuddopi ussussissati, ayañca mahāpathavī sineru ca pabbatarājā ḍayhissanti vinassissanti, yāva brahmalokā lokavināso bhavissati, mettaṃ mārisā bhāvetha, karuṇaṃ, muditaṃ, upekkhaṃ mārisā bhāvetha, mātaraṃ upaṭṭhahatha, pitaraṃ upaṭṭhahatha, kule jeṭṭhāpacāyino hothā’’ti. Te pana devā lokaṃ byūhenti sampiṇḍentīti ^b^‘‘lokabyūhā’’^eb^ti vuccanti. Te kira disvā manussā yattha katthaci ṭhitāpi nisinnāpi saṃvegajātā sambhamappattāva hutvā tesaṃ āsanne ṭhāne sannipatanti.</p>
              <p>[03]Kathaṃ panete kappavuṭṭhānaṃ jānantīti? ‘‘Dhammatāya sañcoditā’’ti ācariyā. ‘‘Tādisanimittadassanenā’’ti eke. ‘‘Brahmadevatāhi uyyojitā’’ti apare. Tesaṃ pana vacanaṃ sutvā yebhuyyena manussā ca bhummadevatā ca saṃvegajātā aññamaññaṃ muducittā hutvā mettādīni puññāni karitvā devaloke nibbattanti. Tattha dibbasudhābhojanaṃ bhuñjitvā tato vāyokasiṇe ^a^M1.0280^ea^ parikammaṃ katvā jhānaṃ paṭilabhanti. Devānaṃ kira sukhasamphassavātaggahaṇapācayena vāyokasiṇe jhānāni sukheneva ijjhanti. Tadaññe pana āpāyikā sattā aparāpariyavedanīyena ^a^V1.0247^ea^ kammena devaloke nibbattanti. Aparāpariyavedanīyakammarahito hi saṃsāre saṃsaranto nāma satto natthi. Tepi tattha tatheva jhānaṃ paṭilabhanti. Evaṃ devaloke paṭiladdhajjhānavasena sabbepi brahmaloke nibbattanti. Idañca yebhuyyavasena vuttaṃ.</p>
              <p>[03]Keci pana ‘‘apāyasattā saṃvaṭṭamānalokadhātūhi aññesu lokadhātūsupi nibbattanti. Na hi sabbe apāyasattā tadā rūpārūpabhavesu uppajjantīti sakkā viññātuṃ apāyesu dīghāyukānaṃ devalokūpapattiyā asambhavato. Niyatamicchādiṭṭhiko pana vinassamānepi kappe nirayato na muccatiyeva, tasmā so tattha anibbattitvā piṭṭhicakkavāḷe nibbattati. Niyatamicchādiṭṭhiyā hi samannāgatassa bhavato vuṭṭhānaṃ nāma natthi. Tāya hi samannāgatassa neva saggo atthi, na maggo, tasmā so saṃvaṭṭamānacakkavāḷato aññattha niraye nibbattitvā paccati. Kiṃ pana piṭṭhicakkavāḷaṃ na jhāyatīti? Jhāyati. Tasmiṃ jhāyamānepi esa ākāse ekasmiṃ padese paccatī’’ti vadanti.</p>
              <p>[03]Vassūpacchedato pana uddhaṃ dīghassa addhuno accayena dutiyo sūriyo pātubhavati, pātubhūte pana tasmiṃ neva rattiparicchedo, na divāparicchedo paññāyati. Eko sūriyo uṭṭheti, eko atthaṃ gacchati, avicchinnasūriyasantāpova loko hoti. Yathā ca kappavuṭṭhānakālato pubbe uppannasūriyavimāne sūriyadevaputto hoti, evaṃ kappavināsakasūriye natthi. Kappavuṭṭhānakāle pana yathā aññe kāmāvacaradevā, evaṃ sūriyadevaputtopi jhānaṃ nibbattetvā brahmalokaṃ upapajjati. Sūriyamaṇḍalaṃ pana pabhassaratarañceva tejavantatarañca hutvā pavattati. Taṃ antaradhāyitvā aññameva uppajjatīti apare. Tattha pakatisūriye vattamāne ākāse valāhakāpi dhūmasikhāpi vattanti, kappavināsakasūriye vattamāne vigatadhūmavalāhakaṃ ādāsamaṇḍalaṃ viya nimmalaṃ nabhaṃ hoti. Ṭhapetvā pañca mahānadiyo sesakunnadiādīsu udakaṃ sussati.</p>
              <p>[03]Tatopi ^a^M1.0281^ea^ dīghassa addhuno accayena tatiyo sūriyo pātubhavati, yassa pātubhāvā mahānadiyopi sussanti.</p>
              <p>[03]Tatopi dīghassa addhuno accayena catuttho sūriyo pātubhavati, yassa pātubhāvā himavati mahānadīnaṃ pabhavā sīhappapātadaho mandākinīdaho kaṇṇamuṇḍadaho rathakāradaho anotattadaho chaddantadaho kuṇāladahoti ime satta mahāsarā sussanti.</p>
              <p>[03]Tatopi ^a^V1.0248^ea^ dīghassa addhuno accayena pañcamo sūriyo pātubhavati, yassa pātubhāvā anupubbena mahāsamudde aṅgulipabbatemanamattampi udakaṃ na saṇṭhāti.</p>
              <p>[03]Tatopi dīghassa addhuno accayena chaṭṭho sūriyo pātubhavati, yassa pātubhāvā sakalacakkavāḷaṃ ekadhūmaṃ hoti pariyādinnasinehaṃ dhūmena. Yāya hi āpodhātuyā tattha tattha pathavīdhātu ābandhattā sampiṇḍitā hutvā tiṭṭhati, sā chaṭṭhasūriyapātubhāvena parikkhayaṃ gacchati. Yathā cidaṃ, evaṃ koṭisatasahassacakkavāḷānipi.</p>
              <p>[03]Tatopi dīghassa addhuno accayena sattamo sūriyo pātubhavati, yassa pātubhāvā sakalacakkavāḷaṃ ekajālaṃ hoti saddhiṃ koṭisatasahassacakkavāḷehi, yojanasatikādibhedāni sinerukūṭāni palujjitvā ākāseyeva antaradhāyanti. Sā aggijālā uṭṭhahitvā cātumahārājike gaṇhāti. Tattha kanakavimānaratanavimānamaṇivimānāni jhāpetvā tāvatiṃsabhavanaṃ gaṇhāti. Etenevūpāyena yāva paṭhamajjhānabhūmiṃ gaṇhāti, tattha tayopi brahmaloke jhāpetvā ābhassare āhacca tiṭṭhati. Sā yāva aṇumattampi saṅkhāragataṃ atthi, tāva na nibbāyati. Sabbasaṅkhāraparikkhayā pana sappitelajjhāpanaggisikhā viya chārikampi anavasesetvā nibbāyati. Heṭṭhāākāsena saha upariākāso eko hoti mahandhakāro.</p>
              <p>[03]Evaṃ ekamasaṅkhyeyyaṃ ekaṅgaṇaṃ hutvā ṭhite lokasannivāse lokassa saṇṭhānatthāya devo vassituṃ ārabhati, āditova antaraṭṭhake himapāto viya hoti. Tato kaṇamattā taṇḍulamattā muggamāsabadarāamalakaeḷālukakumbhaṇḍālābumattā udakadhārā hutvā anukkamena ^a^M1.0282^ea^ usabhadveusabhāḍḍhagāvutagāvutāḍḍhayojanayojanadviyojana…pe… yojanasatayojanasahassamattā hutvā koṭisatasahassacakkavāḷagabbhantaraṃ yāva avinaṭṭhabrahmalokā pūretvā antaradhāyati. Taṃ udakaṃ heṭṭhā ca tiriyañca vāto samuṭṭhahitvā ghanaṃ karoti parivaṭumaṃ paduminīpatte udakabindusadisaṃ.</p>
              <p>[03]Kathaṃ tāvamahantaṃ udakarāsiṃ ghanaṃ karotīti ce? Vivarasampadānato vātassāti. Tañhissa tahiṃ tahiṃ vivaraṃ deti. Taṃ evaṃ vātena sampiṇḍiyamānaṃ ghanaṃ kariyamānaṃ parikkhayamānaṃ anupubbena heṭṭhā otarati. Otiṇṇe otiṇṇe udake brahmalokaṭṭhāne brahmaloko, uparicatukāmāvacaradevalokaṭṭhāne ca devalokā pātubhavanti. Cātumahārājikatāvatiṃsabhavanāni pana pathavīsambandhatāya na tāva pātubhavanti. Purimapathaviṭṭhānaṃ otiṇṇe pana balavavātā uppajjanti, te taṃ pihitadvāre dhammakaraṇe ṭhitaudakamiva nirussāsaṃ katvā rumbhanti ^a^V1.0249^ea^. Madhurodakaṃ parikkhayaṃ gacchamānaṃ upari rasapathaviṃ samuṭṭhāpeti, udakapiṭṭhe uppalinīpattaṃ viya pathavī saṇṭhāti. Sā vaṇṇasampannā ceva hoti gandharasasampannā ca nirudakapāyāsassa upari paṭalaṃ viya. Ettha pana mahābodhipallaṅkaṭṭhānaṃ vinassamāne loke pacchā vinassati, saṇṭhahamāne paṭhamaṃ saṇṭhahatīti veditabbaṃ.</p>
              <p>[03]Tadā ca ābhassarabrahmaloke paṭhamatarābhinibbattā sattā āyukkhayā vā puññakkhayā vā tato cavitvā opapātikā hutvā idhūpapajjanti, te honti sayaṃpabhā antalikkhacarā, te taṃ rasapathaviṃ sāyitvā taṇhābhibhūtā āluppakārakaṃ paribhuñjituṃ upakkamanti. Atha tesaṃ sayaṃpabhā antaradhāyati, andhakāro hoti. Te andhakāraṃ disvā bhāyanti. Tato tesaṃ bhayaṃ nāsetvā sūrabhāvaṃ janayantaṃ paripuṇṇapaññāsayojanaṃ sūriyamaṇḍalaṃ pātubhavati. Te taṃ disvā ‘‘ālokaṃ paṭilabhimhā’’ti haṭṭhatuṭṭhā hutvā ‘‘amhākaṃ bhītānaṃ bhayaṃ nāsetvā sūrabhāvaṃ janayanto uṭṭhito, tasmā sūriyo hotū’’ti ^b^sūriyo^eb^tvevassa nāmaṃ karonti.</p>
              <p>[03]Atha sūriye divasaṃ ālokaṃ katvā atthaṅgate ‘‘yampi ālokaṃ labhimha, sopi no naṭṭho’’ti puna bhītā honti. Tesaṃ evaṃ hoti ‘‘sādhu vatassa, sace aññaṃ ālokaṃ labheyyāmā’’ti. Tesaṃ cittaṃ ñatvā viya ekūnapaññāsayojanaṃ candamaṇḍalaṃ pātubhavati. Te taṃ disvā bhiyyoso ^a^M1.0283^ea^ mattāya haṭṭhatuṭṭhā hutvā ‘‘amhākaṃ chandaṃ ñatvā viya uṭṭhito, tasmā cando hotū’’ti ^b^cando^eb^tvevassa nāmaṃ karonti.</p>
              <p>[03]Evaṃ candimasūriyesu pātubhūtesu nakkhattāni tārakarūpāni pātubhavanti, tato pabhuti rattindivā paññāyanti, anukkamena ca māsaḍḍhamāsautusaṃvaccharā, candimasūriyānaṃ pātubhūtadivaseyeva sinerucakkavāḷahimavantapabbatā dīpasamuddā ca pātubhavanti. Te ca kho apubbaṃ acarimaṃ phagguṇapuṇṇamadivaseyeva pātubhavanti. Kathaṃ? Yathā nāma kaṅgubhatte paccamāne ekappahāreneva pubbuḷakā uṭṭhahanti, eke padesā thūpathūpā honti, eke ninnaninnā, eke samasamā, evameva thūpathūpaṭṭhāne pabbatā honti, ninnaninnaṭṭhāne samuddā, samasamaṭṭhāne dīpāti.</p>
              <p>[03]Atha tesaṃ sattānaṃ rasapathaviṃ paribhuñjantānaṃ kammena ekacce vaṇṇavanto honti, ekacce dubbaṇṇā honti. Tattha vaṇṇavanto dubbaṇṇe atimaññanti, tesaṃ atimānapaccayā sāpi ^b^rasapathavī^eb^ antaradhāyati, ^b^bhūmipappaṭako^eb^ pātubhavati. Atha nesaṃ teneva nayena sopi antaradhāyati, atha ^b^padālatā^eb^ pātubhavati. Teneva nayena sāpi antaradhāyati, akaṭṭhapāko ^b^sāli^eb^^a^V1.0250^ea^ pātubhavati akaṇo athuso sugandho taṇḍulaphalo. Tato nesaṃ bhājanāni uppajjanti. Te sāliṃ bhājane ṭhapetvā pāsāṇapiṭṭhiyaṃ ṭhapenti, sayameva jālasikhā uṭṭhahitvā taṃ pacati. So hoti odano sumanajātipupphasadiso, na tassa sūpena vā byañjanena vā karaṇīyaṃ atthi, yaṃ yaṃ rasaṃ bhuñjitukāmā honti, taṃtaṃrasova hoti. Tesaṃ taṃ oḷārikaṃ āhāraṃ āharayataṃ tato pabhuti muttakarīsaṃ sañjāyati. Tathā hi rasapathavī bhūmipappaṭako padālatāti ime tāva paribhuttā sudhāhāro viya khudaṃ vinodetvā rasaharaṇīhi rasameva paribyūhentā tiṭṭhanti vatthuno sukhumabhāvena, na nissandā, sukhumabhāveneva gahaṇindhanameva ca hoti. Odano pana paribhutto rasaṃ vaḍḍhentopi vatthuno oḷārikabhāveneva nissandaṃ vissajjento passāvaṃ karīsañca uppādeti.</p>
              <p>[03]Atha tesaṃ nikkhamanatthāya vaṇamukhāni pabhijjanti. Purisassa purisabhāvo, itthiyā itthibhāvo pātubhavati. Purimattabhāvesu hi pavattaupacārajjhānānubhāvena yāva sattasantānesu kāmarāgo vikkhambhanavegena samito ^a^M1.0284^ea^, na tāva bahalakāmarāgūpanissayāni itthipurisindriyāni pāturahesuṃ. Yadā panassa vicchinnatāya bahalakāmarāgo laddhāvasaro ahosi, tadā tadupanissayāni tāni sattānaṃ attabhāvesu sañjāyiṃsu, tadā itthī purisaṃ, puriso ca itthiṃ ativelaṃ upanijjhāyati. Tesaṃ ativelaṃ upanijjhāyanapaccayā kāmapariḷāho uppajjati, tato ^b^methunaṃ dhammaṃ^eb^ paṭisevanti. Te asaddhammapaṭisevanapaccayā viññūhi garahiyamānā viheṭhiyamānā tassa asaddhammassa paṭicchādanahetu ^b^agārāni^eb^ karonti. Te agāraṃ ajjhāvasamānā anukkamena aññatarassa alasajātikassa sattassa diṭṭhānugatiṃ āpajjantā sannidhiṃ karonti. Tato pabhuti kaṇopi thusopi taṇḍulaṃ pariyonandhanti, lāyitaṭṭhānampi na paṭiviruhati.</p>
              <p>[03]Te sannipatitvā anutthunanti ‘‘pāpakā vata bho dhammā sattesu pātubhūtā, mayañhi pubbe manomayā ahumhā’’ti, ^b^aggaññasutte^eb^ (dī. ni. 3.128) vuttanayena vitthāretabbaṃ. Tato mariyādaṃ ṭhapenti, athaññataro satto aññassa bhāgaṃ adinnaṃ ādiyati, taṃ dvikkhattuṃ paribhāsetvā tatiyavāre pāṇileḍḍudaṇḍehi paharanti. Te evaṃ adinnādāne kalahamusāvādadaṇḍādānesu uppannesu ca sannipatitvā cintayanti ‘‘yannūna mayaṃ ekaṃ sattaṃ sammanneyyāma, yo no sammā khīyitabbaṃ khīyeyya, garahitabbaṃ garaheyya, pabbājetabbaṃ pabbājeyya, mayaṃ panassa sālīnaṃ bhāgamanuppadassāmā’’ti. Evaṃ katasanniṭṭhānesu pana sattesu imasmiṃ tāva kappe ayameva bhagavā bodhisattabhūto tena samayena tesu sattesu abhirūpataro ca ^a^V1.0251^ea^ dassanīyataro ca mahesakkhataro ca buddhisampanno paṭibalo niggahapaggahaṃ kātuṃ. Te taṃ upasaṅkamitvā yācitvā sammanniṃsu. So tena mahājanena sammatoti ^b^mahāsammato,^eb^ khettānaṃ adhipatīti ^b^khattiyo,^eb^ dhammena samena paresaṃ rañjetīti ^b^rājā^eb^ti tīhi nāmehi paññāyittha. Yañhi loke acchariyaṭṭhānaṃ, bodhisattova tattha ādipurisoti evaṃ bodhisattaṃ ādiṃ katvā khattiyamaṇḍale saṇṭhite anupubbena brāhmaṇādayopi vaṇṇā saṇṭhahiṃsu.</p>
              <p>[03]Tattha kappavināsakamahāmeghato yāva jālopacchedo, idamekamasaṅkhyeyyaṃ ^b^saṃvaṭṭo^eb^ti vuccati. Kappavināsakajālopacchedato yāva ^a^M1.0285^ea^ koṭisatasahassacakkavāḷaparipūrako sampattimahāmegho, idaṃ dutiyamasaṅkhyeyyaṃ ^b^saṃvaṭṭaṭṭhāyī^eb^ti vuccati. Sampattimahāmeghato yāva candimasūriyapātubhāvo, idaṃ tatiyamasaṅkhyeyyaṃ ^b^vivaṭṭo^eb^ti vuccati. Candimasūriyapātubhāvato yāva puna kappavināsakamahāmegho, idaṃ catutthamasaṅkhyeyyaṃ ^b^vivaṭṭaṭṭhāyī^eb^ti vuccati. Vivaṭṭaṭṭhāyīasaṅkhyeyyaṃ catusaṭṭhiantarakappasaṅgahaṃ. ‘‘Vīsatiantarakappasaṅgaha’’nti keci. Sesāsaṅkhyeyyāni kālato tena samappamāṇāneva. Imāni cattāri asaṅkhyeyyāni eko mahākappo hoti. Evaṃ tāva agginā vināso ca saṇṭhahanañca veditabbaṃ.</p>
              <p>[03]Yasmiṃ pana samaye kappo ^b^udakena^eb^ nassati, āditova kappavināsakamahāmegho vuṭṭhahitvāti pubbe vuttanayeneva vitthāretabbaṃ. Ayaṃ pana viseso – yathā tattha dutiyasūriyo, evamidha kappavināsako khārudakamahāmegho vuṭṭhāti. So ādito sukhumaṃ sukhumaṃ vassanto anukkamena mahādhārāhi koṭisatasahassacakkavāḷānaṃ pūrento vassati. Khārudakena phuṭṭhaphuṭṭhā pathavīpabbatādayo vilīyanti, udakaṃ samantato vātehi dhārīyati. Pathaviyā heṭṭhimantato pabhuti yāva dutiyajjhānabhūmiṃ udakaṃ gaṇhāti. Tena hi khārudakena phuṭṭhaphuṭṭhā pathavīpabbatādayo udake pakkhittaloṇasakkharā viya vilīyanteva, tasmā pathavīsandhārakaudakena saddhiṃ ekūdakameva taṃ hotīti keci. Apare pana ‘‘pathavīsandhārakaudakaṃ taṃ sandhārakavāyukkhandhañca anavasesato vināsetvā sabbattha sayameva eko ghanabhūto tiṭṭhatī’’ti vadanti, taṃ yuttaṃ. Upari pana chapi brahmaloke vilīyāpetvā subhakiṇhe āhacca tiṭṭhati, taṃ yāva aṇumattampi saṅkhāragataṃ atthi, tāva na vūpasammati, udakānugataṃ pana sabbaṃ saṅkhāragataṃ abhibhavitvā sahasā vūpasammati, antaradhānaṃ gacchati. Heṭṭhāākāsena saha upariākāso eko hoti mahandhakāroti sabbaṃ vuttasadisaṃ. Kevalaṃ panidha ābhassarabrahmalokaṃ ādiṃ katvā loko pātubhavati. Subhakiṇhato cavitvā ābhassaraṭṭhānādīsu sattā nibbattanti. Tattha kappavināsakamahāmeghato yāva kappavināsakakhārudakopacchedo, idamekamasaṅkhyeyyaṃ ^a^V1.0252^ea^. Udakupacchedato yāva sampattimahāmegho, idaṃ dutiyamasaṅkhyeyyaṃ. Sampattimahāmeghato yāva candimasūriyapātubhāvo, idaṃ tatiyamasaṅkhyeyyaṃ. Candimasūriyapātubhāvato ^a^M1.0286^ea^ yāva kappavināsakamahāamegho, idaṃ catutthamasaṅkhyeyyaṃ. Imāni cattāri asaṅkhyeyyāni eko mahākappo hoti. Evaṃ udakena vināso ca saṇṭhahanañca veditabbaṃ.</p>
              <p>[03]Yasmiṃ samaye kappo ^b^vātena^eb^ nassati, āditova kappavināsakamahāmegho vuṭṭhahitvāti pubbe vuttanayeneva vitthāretabbaṃ. Ayaṃ pana viseso – yathā tattha dutiyasūriyo, evamidha kappavināsanatthaṃ vāto samuṭṭhāti. So paṭhamaṃ thūlarajaṃ uṭṭhāpeti, tato saṇharajaṃ sukhumavālikaṃ thūlavālikaṃ sakkharapāsāṇādayoti yāvakūṭāgāramatte pāsāṇe visamaṭṭhāne ṭhitamahārukkhe ca uṭṭhāpeti. Te pathavito nabhamuggatā na puna patanti, tattheva cuṇṇavicuṇṇā hutvā abhāvaṃ gacchanti. Athānukkamena heṭṭhā mahāpathaviyā vāto samuṭṭhahitvā pathaviṃ parivattetvā uddhaṃ mūlaṃ katvā ākāse khipati. Yojanasatappamāṇāpi pathavippadesā dviyojanatiyojanacatuyojanapañcayojanachayojanasattayojanappamāṇāpi pabhijjitvā vātavegukkhittā ākāseyeva cuṇṇavicuṇṇā hutvā abhāvaṃ gacchanti. Cakkavāḷapabbatampi sinerupabbatampi vāto ukkhipitvā ākāse khipati. Te aññamaññaṃ abhihantvā cuṇṇavicuṇṇā hutvā vinassanti. Etenevūpāyena bhūmaṭṭhakavimānāni ca ākāsaṭṭhakavimānāni ca vināsento chakāmāvacaradevaloke vināsetvā koṭisatasahassacakkavāḷāni vināseti. Tattha cakkavāḷā cakkavāḷehi, himavantā himavantehi, sinerū sinerūhi aññamaññaṃ samāgantvā cuṇṇavicuṇṇā hutvā vinassanti. Pathavito yāva tatiyajjhānabhūmi vāto gaṇhāti, navapi brahmaloke vināsetvā vehapphale āhacca tiṭṭhati. Evaṃ pathavīsandhārakaudakena taṃsandhārakavātena ca saddhiṃ sabbasaṅkhāragataṃ vināsetvā sayampi vinassati avaṭṭhānassa kāraṇābhāvato. Heṭṭhāākāsena saha upariākāso eko hoti mahandhakāroti sabbaṃ vuttasadisaṃ. Idha pana subhakiṇhabrahmalokaṃ ādiṃ katvā loko pātubhavati. Vehapphalato cavitvā subhakiṇhaṭṭhānādīsu sattā nibbattanti. Tattha kappavināsakamahāmeghato yāva kappavināsakavātupacchedo, idamekamasaṅkhyeyyaṃ. Vātupacchedato yāva sampattimahāmegho, idaṃ dutiyamasaṅkhyeyyantiādi vuttanayameva. Evaṃ vātena vināso ca saṇṭhahanañca veditabbaṃ.</p>
              <p>[03]Atha ^a^M1.0287^ea^ kiṃkāraṇā evaṃ loko vinassati. Yadipi hi saṅkhārānaṃ ahetuko sarasanirodho vināsakābhāvato, santānanirodho pana hetuvirahito natthi. Yathā taṃ sattanikāyesūti bhājanalokassapi sahetukena vināsena bhavitabbaṃ, tasmā kimevaṃ lokavināse kāraṇanti? Akusalamūlaṃ ^a^V1.0253^ea^ kāraṇaṃ. Yathā hi tattha nibbattanakasattānaṃ puññabalena paṭhamaṃ loko vivaṭṭati, evaṃ tesaṃ pāpakammabalena saṃvaṭṭati, tasmā akusalamūlesu ussannesu evaṃ loko vinassati. Yathā hi rāgadosamohānaṃ adhikabhāvena yathākkamaṃ rogantarakappo satthantarakappo dubbhikkhantarakappoti ime tividhā antarakappā vivaṭṭaṭṭhāyimhi asaṅkhyeyyakappe jāyanti. Evamete yathāvuttā tayo saṃvaṭṭā rāgādīnaṃ adhikabhāveneva honti.</p>
              <p>[03]Tattha rāge ussannatare agginā vinassati, dose ussannatare udakena vinassati. Dose hi ussannatare adhikatarena dosena viya tikkhatarena khārudakena vināso yuttoti. Keci pana ‘‘dose ussannatare agginā, rāge udakenā’’ti vadanti, tesaṃ kira ayamadhippāyo – pākaṭasattusadisassa dosassa aggisadisatā, apākaṭasattusadisassa rāgassa khārudakasadisatā ca yuttāti. Mohe pana ussannatare vātena vinassati. Evaṃ vinassantopi ca nirantarameva satta vāre agginā nassati, aṭṭhame vāre udakena, puna satta vāre agginā, aṭṭhame udakenāti evaṃ aṭṭhame aṭṭhame vāre vinassanto sattakkhattuṃ udakena vinassitvā puna satta vāre agginā nassati. Ettāvatā tesaṭṭhi kappā atītā honti. Etthantare udakena nassanavāraṃ sampattampi paṭibāhitvā laddhokāso vāto paripuṇṇacatusaṭṭhikappāyuke subhakiṇhe viddhaṃsento lokaṃ vināseti. Ettha pana rāgo sattānaṃ bahulaṃ pavattatīti aggivasena bahuso lokavināso veditabbo. Iti evaṃ imehi kāraṇehi vinassitvā saṇṭhahantaṃ saṇṭhahitvā ṭhitañca okāsalokaṃ bhagavā yāthāvato avedīti evampissa sabbathā okāsaloko viditoti daṭṭhabbaṃ.</p>
              <p>[03]Yaṃ pana heṭṭhā vuttaṃ ‘‘sabbathā viditalokattā lokavidū’’ti, idāni taṃ nigamento āha ^b^‘‘evaṃ sabbathā viditalokattā lokavidū’’^eb^ti. Tattha ^a^M1.0288^ea^^b^sabbathā^eb^ti lakkhaṇādippabhedato saṅkhāralokassa, āsayādippabhedato sattalokassa, parimāṇasaṇṭhānādippabhedato okāsalokassāti evaṃ sabbappakārena viditalokattāti attho.</p>
              <p>[03]Idāni ^b^anuttaro^eb^ti padassa atthaṃ saṃvaṇṇento āha ^b^‘‘attano pana guṇehī’’^eb^tiādi. Tattha ^b^attano^eb^ti nissakkatthe sāmivacanametaṃ, attatoti attho. Guṇehi attano visiṭṭhatarassāti sambandho. Taraggahaṇañcettha ‘‘anuttaro’’ti padassa atthaniddesatāya kataṃ, na visiṭṭhassa kassaci atthitāya. Sadevake hi loke sadisakappopi nāma koci tathāgatassa natthi, kuto sadiso, visiṭṭhe pana kā kathā. ^b^Kassacī^eb^ti kassacipi. ^b^Abhibhavatī^eb^ti sīlasampadāya ^a^V1.0254^ea^ upanissayabhūtānaṃ hirottappamettākaruṇānaṃ visesapaccayānaṃ saddhāsativīriyapaññānañca ukkaṃsappattiyā samudāgamato paṭṭhāya na aññasādhāraṇo savāsanapaṭipakkhassa pahīnattā ukkaṃsapāramippatto satthu sīlaguṇo, tena bhagavā sadevakaṃ lokaṃ aññadatthu abhibhuyya pavattati, na sayaṃ kenaci abhibhuyyatīti adhippāyo. Evaṃ samādhiguṇādīsupi yathārahaṃ vattabbaṃ. Sīlādayo cete lokiyalokuttaramissakā veditabbā, vimuttiñāṇadassanaṃ pana lokiyaṃ kāmāvacarameva.</p>
              <p>[03]Yadi evaṃ kathaṃ tena sadevakaṃ lokaṃ abhibhavatīti? Tassapi ānubhāvato asadisattā. Tampi hi visayato pavattito pavattiākārato ca uttaritarameva. Tañhi anaññasādhāraṇaṃ satthu vimuttiguṇaṃ ārabbha pavattati, pavattamānañca atakkāvacaraṃ paramagambhīraṃ saṇhaṃ sukhumaṃ sātisayaṃ paṭipakkhadhammānaṃ suppahīnattā suṭṭhu pākaṭaṃ vibhūtataraṃ katvā pavattati, sammadeva ca vasībhāvassa pāpakattā bhavaṅgaparivāsassa ca atiparittakattā lahu lahu pavattatīti.</p>
              <p>[03]Evaṃ sīlādiguṇehi bhagavato uttaritarassa abhāvaṃ dassetvā idāni sadisassapi abhāvaṃ dassetuṃ ^b^‘‘sīlaguṇenapi asamo’’^eb^tiādi vuttaṃ. Tattha ^b^asamo^eb^ti ekasmiṃ kāle natthi etassa sīlādiguṇena samo sadisoti asamo. Tathā asamehi samo ^b^asamasamo^eb^. Asamā vā samā etassāti asamasamo. Sīlādiguṇena natthi etassa ^a^M1.0289^ea^ paṭimāti ^b^appaṭimo^eb^. Sesapadadvayepi eseva nayo. Tattha upamāmattaṃ paṭimā, sadisūpamā paṭibhāgo, yugaggāhavasena ṭhito paṭipuggaloti veditabbo.</p>
              <p>[03]^b^Na kho panāhaṃ bhikkhave samanupassāmī^eb^tiādīsu mama samantacakkhunā hatthatale āmalakaṃ viya sabbaṃ lokaṃ passantopi tattha sadevake…pe… pajāya attano attato sīlasampannataraṃ sampannatarasīlaṃ kañcipi puggalaṃ na kho pana passāmi tādisassa abhāvatoti adhippāyo.</p>
              <p>[03]^b^Aggappasādasuttādīnī^eb^ti ettha –</p>
              <p>[08]‘‘Yāvatā, bhikkhave, sattā apadā vā dvipadā vā catuppadā vā bahuppadā vā rūpino vā arūpino vā saññino vā asaññino vā nevasaññīnāsaññino vā, tathāgato tesaṃ aggamakkhāyati arahaṃ sammāsambuddho. Ye, bhikkhave, buddhe pasannā, agge ^a^V1.0255^ea^ te pasannā. Agge kho pana pasannānaṃ aggo vipāko hotī’’ti (a. ni. 4.34; itivu. 90) –</p>
              <p>[07]Idaṃ aggappasādasuttaṃ. ^b^Ādi^eb^-saddena –</p>
              <p>[08]‘‘Sadevake, bhikkhave, loke…pe… sadevamanussāya tathāgato abhibhū anabhibhūto aññadatthu daso vasavattī, tasmā tathāgatoti vuccatī’’ti (a. ni. 4.23; dī. ni. 3.188) –</p>
              <p>[07]Evamādīni suttapadāni veditabbāni. ^b^Ādikā gāthāyo^eb^ti –</p>
              <p>[21]‘‘Ahañhi arahā loke, ahaṃ satthā anuttaro;</p>
              <p>[22]Ekomhi sammāsambuddho, sītibhūtosmi nibbuto. (mahāva. 11; ma. ni. 1.285; 2.341);</p>
              <p>[21]‘‘Danto damayataṃ seṭṭho, santo samayataṃ isi;</p>
              <p>[22]Mutto mocayataṃ aggo, tiṇṇo tārayataṃ varo. (itivu. 112)</p>
              <p>[21]‘‘Nayimasmiṃ ^a^M1.0290^ea^ loke parasmiṃ vā pana,</p>
              <p>[27]Buddhena seṭṭho sadiso ca vijjati;</p>
              <p>[26]Āhuneyyānaṃ paramāhutiṃ gato,</p>
              <p>[22]Puññatthikānaṃ vipulapphalesina’’nti. (vi. va. 1047; kathā. 799) –</p>
              <p>[07]Evamādikā gāthā vitthāretabbā.</p>
              <p>[03]^b^Purisadammasārathī^eb^tiādīsu damitabbāti dammā, damituṃ araharūpā. Purisā ca te dammā cāti purisadammā. Visesanassa cettha paranipātaṃ katvā niddeso, dammapurisāti attho. ‘‘Satipi mātugāmassapi dammabhāve purisaggahaṇaṃ ukkaṭṭhaparicchedavasenā’’ti vadanti. ^b^Sāretī^eb^ti imassa atthaṃ dassento āha ^b^‘‘dametī’’^eb^tiādi. Tattha ^b^dametī^eb^ti sameti, kāyasamādīhi yojetīti ^a^V1.0256^ea^ attho. Taṃ pana kāyasamādīhi yojanaṃ yathārahaṃ tadaṅgavinayādīsu patiṭṭhāpanaṃ hotīti āha ^b^‘‘vinetīti vuttaṃ hotī’’^eb^ti. ^b^Adantā^eb^ti idaṃ sabbena sabbaṃ damataṃ anupagatā purisadammāti vuttāti katvā vuttaṃ. Ye pana vippakatadammabhāvā sabbathā dametabbataṃ nātivattā, tepi purisadammā eva, yato te satthā dameti. Bhagavā hi visuddhasīlassa paṭhamajjhānaṃ ācikkhati, paṭhamajjhānalābhino dutiyajjhānantiādinā tassa tassa uparūpari visesaṃ ācikkhanto ekadesena dantepi sameti. Teneva vuttaṃ ^b^visuddhimagge^eb^ (visuddhi. 1.139) ‘‘api ca so bhagavā visuddhasīlādīnaṃ paṭhamajjhānādīni sotāpannādīnañca uttarimaggappaṭipadaṃ ācikkhanto dantepi dametiyevā’’ti. Atha vā sabbena sabbaṃ adantā ekadesena dantā ca idha adantaggahaṇeneva saṅgahitāti veditabbaṃ. ^b^Dametuṃ yuttā^eb^ti damanārahā.</p>
              <p>[03]^b^Tiracchānapurisā^eb^tiādīsu uddhaṃ anuggantvā tiriyaṃ añcitā gatā vaḍḍhitāti tiracchānā, devamanussādayo viya uddhaṃ dīghaṃ ahutvā tiriyaṃ dīghāti attho. Tiracchānāyeva purisā tiracchānapurisā. Manassa ^a^M1.0291^ea^ ussannatāya ^b^manussā^eb^. Satisūrabhāvabrahmacariyayogyatādiguṇavasena upacitamānasā ukkaṭṭhaguṇacittā. Ke pana te? Jambudīpavāsino sattavisesā. Tenāha bhagavā –</p>
              <p>[08]‘‘Tīhi, bhikkhave, ṭhānehi jambudīpakā manussā uttarakuruke ca manusse adhiggaṇhanti deve ca tāvatiṃse. Katamehi tīhi? Sūrā satimanto idha brahmacariyavāso’’ti (a. ni. 9.21).</p>
              <p>[03]Tathā hi buddhā bhagavanto paccekabuddhā aggasāvakā mahāsāvakā cakkavattino aññe ca mahānubhāvā sattā tattheva uppajjanti. Tehi samānarūpāditāya pana saddhiṃ parittadīpavāsīhi itaramahādīpavāsinopi manussātveva paññāyiṃsūti eke. Apare pana bhaṇanti – lobhādīhi ca alobhādīhi ca sahitassa manassa ussannatāya manussā. Ye hi sattā manussajātikā, tesu visesato lobhādayo alobhādayo ca ussannā, te lobhādiussannatāya apāyamaggaṃ, alobhādiussannatāya sugatimaggaṃ nibbānagāmimaggañca pūrenti, tasmā lobhādīhi alobhādīhi ca sahitassa manassa ussannatāya parittadīpavāsīhi saddhiṃ catumahādīpavāsino sattavisesā manussāti vuccanti. Lokiyā pana ‘‘manuno apaccabhāvena manussā’’ti vadanti. Manu nāma paṭhamakappiko lokamariyādāya ādibhūto hitāhitavidhāyako sattānaṃ pituṭṭhāniyo, yo sāsane mahāsammatoti vuccati, paccakkhato paramparāya ^a^V1.0257^ea^ ca tassa ovādānusāsaniyaṃ ṭhitā tassa puttasadisatāya manussā mānusāti ca vuccanti. Tato eva hi te māṇavā ‘‘manujā’’ti ca voharīyanti, manussā ca te purisā cāti manussapurisā.</p>
              <p>[03]^b^Amanussapurisā^eb^ti ettha na manussāti amanussā. Taṃsadisatā ettha jotīyati. Tena manussattamattaṃ natthi, aññaṃ samānanti yakkhādayo amanussāti adhippetā. Na ye keci manussehi aññe, tathā tiracchānapurisānaṃ visuṃ gahaṇaṃ kataṃ. Yakkhādayo eva ca niddiṭṭhā. Apalālo himavantavāsī, cūḷodaramahodarā nāgadīpavāsino, aggisikhadhūmasikhā sīhaḷadīpavāsino nibbisā katā dosavisassa vinodanena. Tenāha ^b^‘‘saraṇesu ca sīlesu ca patiṭṭhāpitā’’^eb^ti. ^b^Kūṭadantādayo^eb^ti ^a^M1.0292^ea^^b^ādi^eb^-saddena ghoramukhaupāligahapatiādīnaṃ saṅgaho daṭṭhabbo. ^b^Sakkādayo^eb^ti ^b^ādi^eb^-saddena ajakalāpayakkhabakabrahmādīnaṃ saṅgaho daṭṭhabbo. Etesaṃ pana damanaṃ tattha tattha vuttanayeneva sakkā viññātunti atippapañcabhāvato idha na vuccati. ^b^Idañcettha suttaṃ vitthāretabba^eb^nti idaṃ kesīsuttaṃ ^b^‘‘vinītā vicitrehi vinayanūpāyehī’’^eb^ti etasmiṃ atthe vitthāretabbaṃ yathārahaṃ saṇhādīhi upāyehi vinayanassa dīpanato.</p>
              <p>[03]^b^Atthapada^eb^nti atthābhibyañjanakaṃ padaṃ, vākyanti attho. Vākyena hi atthābhibyatti, na nāmādipadamattena, ekapadabhāvena ca anaññasādhāraṇo satthu purisadammasārathibhāvo dassito hoti. Tenāha ^b^‘‘bhagavā hī’’^eb^tiādi. ^b^Aṭṭha disā^eb^ti aṭṭha samāpattiyo. Tā hi aññamaññaṃ sambandhāpi asaṃkiṇṇabhāvena dissanti apadissanti, disā viyāti vā disā. ^b^Asajjamānā^eb^ti na sajjamānā vasībhāvappattiyā nissaṅgacārā. ^b^Dhāvantī^eb^ti javanavuttiyogato dhāvanti. ^b^Ekaṃyeva disaṃ dhāvatī^eb^ti attano kāyaṃ aparivattantoti adhippāyo, satthārā pana damitā purisadammā ekiriyāpatheneva aṭṭha disā dhāvanti. Tenāha ^b^‘‘ekapallaṅkeneva nisinnā’’^eb^ti. ^b^Aṭṭha disā^eb^ti ca nidassanamattametaṃ lokiyehi agatapubbaṃ nirodhasamāpattidisaṃ amatadisañca pakkhandanato.</p>
              <p>[03]^b^Diṭṭhadhammikasamparāyikaparamatthehī^eb^tiādīsu diṭṭhadhammo vuccati paccakkho attabhāvo, tattha niyuttoti diṭṭhadhammiko, idhalokattho. Kammakilesavasena samparetabbato sammā gantabbato samparāyo, paraloko. Tattha niyuttoti samparāyiko, paralokattho. Paramo uttamo attho paramattho, nibbānaṃ. Tehi diṭṭhadhammikasamparāyikaparamatthehi. ^b^Yathāraha^eb^nti yathānurūpaṃ, tesu tesu atthesu yo yo puggalo yaṃ yaṃ arahati, tadanurūpaṃ. ^b^Anusāsatī^eb^ti vineti tasmiṃ tasmiṃ atthe ^a^V1.0258^ea^ patiṭṭhāpeti. Saha atthena vattatīti ^b^sattho,^eb^ bhaṇḍamūlena vaṇijjāya desantaraṃ gacchanto janasamūho. Hitupadesādivasena paripāletabbo sāsitabbo so etassa atthīti ^b^satthā^eb^ satthavāho niruttinayena. So viya bhagavāti āha ^b^‘‘satthā viyāti satthā, bhagavā satthavāho’’^eb^ti.</p>
              <p>[03]Idāni ^a^M1.0293^ea^ tamatthaṃ niddesapāḷinayena dassetuṃ ^b^‘‘yathā satthavāho’’^eb^tiādi vuttaṃ. Tattha ^b^satthe^eb^ti satthike jane. Kaṃ udakaṃ tārenti etthāti ^b^kantāro,^eb^ nirudako araññappadeso. Ruḷhīvasena pana itaropi araññappadeso tathā vuccati. ^b^Corakantāra^eb^nti corehi adhiṭṭhitakantāraṃ, tathā ^b^vāḷakantāraṃ^eb^. ^b^Dubbhikkhakantāra^eb^nti dullabhabhikkhaṃ kantāraṃ. ^b^Tāretī^eb^ti akhemantaṭṭhānaṃ atikkāmeti. ^b^Uttāretī^eb^tiādi upasaggena padaṃ vaḍḍhetvā vuttaṃ. Atha vā ^b^uttāretī^eb^ti khemantabhūmiṃ upanento tāreti. ^b^Nittāretī^eb^ti akhemantaṭṭhānato nikkhāmento tāreti. ^b^Patāretī^eb^ti pariggahetvā tāreti, hatthena pariggahetvā tāreti viya tāretīti attho. Sabbampetaṃ tāraṇuttāraṇādi khemaṭṭhāne ṭhapanamevāti āha ^b^‘‘khemantabhūmiṃ sampāpetī’’^eb^ti. ^b^Satte^eb^ti veneyyasatte. Mahāgahanatāya mahānatthatāya dunnittharatāya ca jātiyeva kantāro ^b^jātikantāro,^eb^ taṃ jātikantāraṃ.</p>
              <p>[03]^b^Ukkaṭṭhaparicchedavasenā^eb^ti ukkaṭṭhasattaparicchedavasena. Devamanussā eva hi ukkaṭṭhasattā, na tiracchānādayo. ^b^Eta^eb^nti ‘‘devamanussāna’’nti etaṃ vacanaṃ. ^b^Bhabbapuggalaparicchedavasenā^eb^ti sammattaniyāmokkamanassa yogyapuggalassa paricchindanavasena. ^b^Bhagavato^eb^ti nissakke sāmivacanaṃ yathā ‘‘upajjhāyato ajjhetī’’ti. Bhagavato santike vāti attho. ^b^Upanissayasampatti^eb^nti tihetukapaṭisandhiādikaṃ maggaphalādhigamassa balavakāraṇaṃ. ^b^Gaggarāyā^eb^ti gaggarāya nāma rañño deviyā, tāya vā kāritattā ‘‘gaggarā’’ti laddhanāmāya. ^b^Sare nimittaṃ aggahesī^eb^ti ‘‘dhammo eso vuccatī’’ti dhammasaññāya sare nimittaṃ gaṇhi, gaṇhanto ca pasannacitto parisapariyante nipajji. ^b^Sannirumbhitvā aṭṭhāsī^eb^ti tassa sīse daṇḍassa ṭhapitabhāvaṃ apassanto tattha daṇḍaṃ uppīḷetvā aṭṭhāsi. Maṇḍūkopi daṇḍe ṭhapitepi uppīḷitepi dhammagatena pasādena vissaramakarontova kālamakāsi. Devaloke nibbattasattānaṃ ayaṃ dhammatā, yā ‘‘kutohaṃ idha nibbatto, tattha kinnu kho kammamakāsi’’nti āvajjanā. Tasmā attano purimabhavassa diṭṭhattā āha ^b^‘‘are ahampi nāma idha nibbatto’’^eb^ti. ^b^Bhagavato pāde sirasā vandī^eb^ti kataññutāsaṃvaḍḍhitena pemagāravabahumānena vandi.</p>
              <p>[03]^b^Jānantova^eb^^a^M1.0294^ea^^a^V1.0259^ea^^b^pucchī^eb^ti mahājanassa kammaphalaṃ buddhānubhāvañca paccakkhaṃ kātukāmo bhagavā ^b^‘‘ko me vandatī’’^eb^ti gāthāya pucchi. Tattha (vi. va. aṭṭha. 857) ^b^ko^eb^ti devanāgayakkhagandhabbādīsu ko, katamoti attho. ^b^Me^eb^ti mama. ^b^Pādānī^eb^ti pāde. ^b^Iddhiyā^eb^ti imāya evarūpāya deviddhiyā. ^b^Yasasā^eb^ti iminā edisena yasena ca parivārena ca. ^b^Jala^eb^nti vijjotamāno. ^b^Abhikkantenā^eb^ti ativiya kantena kāmanīyena sundarena. ^b^Vaṇṇenā^eb^ti chavivaṇṇena sarīravaṇṇanibhāya. ^b^Sabbā obhāsayaṃ disā^eb^ti sabbā dasapi disā pabhāsento, cando viya sūriyo viya ca ekobhāsaṃ ekālokaṃ karontoti attho.</p>
              <p>[03]Evaṃ pana bhagavatā pucchito devaputto attānaṃ pavedento ^b^‘‘maṇḍūkohaṃ pure āsi’’^eb^nti gāthamāha. Tattha ^b^pure^eb^ti purimajātiyaṃ. ^b^Udake^eb^ti idaṃ tadā attano uppattiṭṭhānadassanaṃ. ^b^Udake maṇḍūko^eb^ti tena uddhumāyikādikassa thale maṇḍūkassa nivattanaṃ kataṃ hoti. Gāvo caranti etthāti gocaro, gunnaṃ ghāsesanaṭṭhānaṃ. Idha pana gocaro viyāti gocaro, vāri udakaṃ gocaro etassāti ^b^vārigocaro^eb^. Udakacārīpi hi koci kacchapādi avārigocaropi hotīti ‘‘vārigocaro’’ti visesetvā vuttaṃ. ^b^Tava dhammaṃ suṇantassā^eb^ti brahmassarena karavīkarutamañjunā desentassa tava dhammaṃ ‘‘dhammo eso vuccatī’’ti sare nimittaggāhavasena suṇantassa. Anādare cetaṃ sāmivacanaṃ. ^b^Avadhī vacchapālako^eb^ti vacche rakkhanto gopālakadārako mama samīpaṃ āgantvā daṇḍamolubbha tiṭṭhanto mama sīse daṇḍaṃ sannirumbhitvā maṃ māresīti attho.</p>
              <p>[03]^b^Sitaṃ katvā^eb^ti ‘‘tathā parittatarenapi puññānubhāvena evaṃ ativiya uḷārā lokiyalokuttarasampattiyo labbhantī’’ti pītisomanassajāto bhāsurataradhavaḷavipphurantadasanakhakiraṇāvaḷīhi bhiyyoso mattāya taṃ padesaṃ obhāsento sitaṃ katvā. Pītisomanassavasena hi so –</p>
              <p>[21]‘‘Muhuttaṃ cittapasādassa, iddhiṃ passa yasañca me;</p>
              <p>[22]Ānubhāvañca me passa, vaṇṇaṃ passa jutiñca me.</p>
              <p>[21]‘‘Ye ^a^M1.0295^ea^ ca te dīghamaddhānaṃ, dhammaṃ assosuṃ gotama;</p>
              <p>[22]Pattā te acalaṭṭhānaṃ, yattha gantvā na socare’’ti. (vi. va. 859-860) –</p>
              <p>[07]Imā ^a^V1.0260^ea^ dve gāthā vatvā pakkāmi.</p>
              <p>[03]^b^Yaṃ pana kiñcī^eb^ti ettha ^b^ya^eb^nti aniyamitavacanaṃ, tathā ^b^kiñcī^eb^ti. ^b^Panā^eb^ti vacanālaṅkāramattaṃ. Tasmā yaṃ kiñcīti ñeyyassa anavasesapariyādānaṃ kataṃ hoti. ^b^Panā^eb^ti vā visesatthadīpako nipāto. Tena ‘‘sammāsambuddho’’ti iminā saṅkhepato vitthārato ca satthu catusaccābhisambodho vutto. ^b^Buddho^eb^ti pana iminā tadaññassapi ñeyyassa avabodho. Purimena vā satthu paṭivedhañāṇānubhāvo, pacchimena desanāñāṇānubhāvo. ^b^Pī^eb^-ti upari vuccamāno viseso jotīyati. ^b^Vimokkhantikañāṇavasenā^eb^ti ettha sabbaso paṭipakkhehi vimuccatīti vimokkho, aggamaggo, tassa anto, aggaphalaṃ, tasmiṃ laddhe laddhabbato tattha bhavaṃ ^b^vimokkhantikaṃ, ñāṇaṃ^eb^ sabbaññutaññāṇena saddhiṃ sabbampi buddhañāṇaṃ.</p>
              <p>[03]^b^Evaṃ pavatto^eb^ti ettha –</p>
              <p>[08]‘‘Sabbaññutāya buddho, sabbadassāvitāya buddho, anaññaneyyatāya buddho, visavitāya buddho, khīṇāsavasaṅkhātena buddho, nirupalepasaṅkhātena buddho, ekantavītarāgoti buddho, ekantavītadosoti buddho, ekantavītamohoti buddho, ekantanikkilesoti buddho, ekāyanamaggaṃ gatoti buddho, eko anuttaraṃ sammāsambodhiṃ abhisambuddhoti buddho, abuddhivihatattā buddhipaṭilābhā buddho. Buddhoti netaṃ nāmaṃ mātarā kataṃ, na pitarā kataṃ, na bhātarā kataṃ, na bhaginiyā kataṃ, na mittāmaccehi kataṃ, na ñātisālohitehi kataṃ, na samaṇabrāhmaṇehi kataṃ, na devatāhi kataṃ, vimokkhantikametaṃ buddhānaṃ bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti yadidaṃ buddho’’ti (mahāni. 192) –</p>
              <p>[07]Ayaṃ ^a^M1.0296^ea^ niddesapāḷinayo. Yasmā cettha tassā paṭisambhidāpāḷiyā (paṭi. ma. 1.162) bhedo natthi, tasmā dvīsu ekenapi atthasiddhīti dassanatthaṃ ^b^‘‘paṭisambhidānayo vā’’^eb^ti aniyamattho ^b^vā^eb^saddo vutto.</p>
              <p>[03]Tattha (paṭi. ma. aṭṭha. 2.1.162; mahāni. aṭṭha. 192) yathā loke avagantā ‘‘avagato’’ti vuccati, evaṃ ^b^bujjhitā saccānīti buddho^eb^ suddhakattuvasena. Yathā paṇṇasosā vātā ‘‘paṇṇasusā’’ti vuccanti, evaṃ ^b^bodhetā pajāyāti buddho^eb^ hetukattuvasena. Hetuattho cettha antonīto ^a^V1.0261^ea^. ^b^Sabbaññutāya buddho^eb^ti sabbadhammabujjhanasamatthāya buddhiyā buddhoti attho. ^b^Sabbadassāvitāya buddho^eb^ti sabbadhammabodhanasamatthāya buddhiyā buddhoti attho. ^b^Anaññaneyyatāya buddho^eb^ti aññena abodhito sayameva buddhattā buddhoti attho. ^b^Visavitāya buddho^eb^ti nānāguṇavisavanato padumamiva vikasanaṭṭhena buddhoti attho. ^b^Khīṇāsavasaṅkhātena buddho^eb^ti evamādīhi chahi padehi cittasaṅkocakaradhammappahānena niddākkhayavibuddho puriso viya sabbakilesaniddākkhayavibuddhattā buddhoti vuttaṃ hoti. Tattha saṅkhā saṅkhātanti atthato ekattā ^b^saṅkhātenā^eb^ti vacanassa koṭṭhāsenāti attho. Taṇhālepadiṭṭhilepābhāvena ^b^nirupalepasaṅkhātena^eb^. Savāsanānaṃ sabbakilesānaṃ pahīnattā ekantavacaneneva visesetvā ^b^‘‘ekantavītarāgo’’^eb^tiādi vuttaṃ. ^b^Ekantanikkileso^eb^ti rāgadosamohāvasesehi sabbakilesehi nikkileso. ^b^Ekāyanamaggaṃ gatoti buddho^eb^ti gamanatthānaṃ buddhiatthatā viya buddhiatthānampi gamanatthatā labbhatīti ekāyanamaggaṃ gatattā buddhoti vuccatīti attho. ^b^Eko anuttaraṃ sammāsambodhiṃ abhisambuddhoti buddho^eb^ti na parehi buddhattā buddho, atha kho sayameva anuttaraṃ sammāsambodhiṃ abhisambuddhattā buddhoti attho. ^b^Abuddhivihatattā buddhipaṭilābhā buddho^eb^ti buddhi buddhaṃ bodhoti anatthantaraṃ. Tattha yathā rattaguṇayogato ratto paṭo, evaṃ buddhaguṇayogato buddhoti ñāpanatthaṃ vuttaṃ. Tato paraṃ ^b^buddhoti netaṃ nāma^eb^ntiādi atthānugatāyaṃ paññattīti bodhanatthaṃ vuttanti evamettha imināpi kāraṇena bhagavā buddhoti veditabbo.</p>
              <p>[03]Idāni ^a^M1.0297^ea^^b^bhagavā^eb^ti imassa atthaṃ dassento āha ^b^‘‘bhagavāti idaṃ panassā’’^eb^tiādi. Tattha ^b^assā^eb^ti bhagavato. ^b^Guṇavisiṭṭhasattuttamagarugāravādhivacana^eb^nti sabbehi sīlādiguṇehi visiṭṭhassa tato eva sabbasattehi uttamassa garuno gāravavasena vuccamānavacanametaṃ bhagavāti. Tathā hi lokanātho aparimitanirupamappabhāvasīlādiguṇavisesasamaṅgitāya sabbānatthaparihārapubbaṅgamāya niravasesahitasukhavidhānatapparāya niratisayāya payogasampattiyā sadevamanussāya pajāya accantupakāritāya ca aparimāṇāsu lokadhātūsu aparimāṇānaṃ sattānaṃ uttamaṃ gāravaṭṭhānanti.</p>
              <p>[03]^b^Bhagavāti vacanaṃ seṭṭha^eb^nti seṭṭhavācakaṃ vacanaṃ seṭṭhaguṇasahacaraṇato ‘‘seṭṭha’’nti vuttaṃ. Atha vā vuccatīti vacanaṃ, attho, tasmā yo ‘‘bhagavā’’ti vacanena vacanīyo attho, so seṭṭhoti attho. ^b^Bhagavāti vacanamuttama^eb^nti etthāpi eseva nayo. ^b^Gāravayutto^eb^ti garubhāvayutto garuguṇayogato. Garukaraṇaṃ vā sātisayaṃ arahatīti gāravayutto, gāravārahoti attho. ‘‘Sippādisikkhāpakā garū honti, na ca gāravayuttā, ayaṃ pana tādiso na hoti, tasmā ‘garū’ti vatvā ‘gāravayutto’ti vutta’’nti keci.</p>
              <p>[03]Guṇavisesahetukaṃ ^a^V1.0262^ea^ ‘‘bhagavā’’ti idaṃ bhagavato nāmanti saṅkhepato vuttamatthaṃ vitthārato vibhajitukāmo nāmaṃyeva tāva atthuddhāravasena dassento ^b^‘‘catubbidhañhi nāma’’^eb^ntiādimāha. Tattha ^b^āvatthika^eb^nti avatthāya viditaṃ taṃ taṃ avatthaṃ upādāya paññattaṃ voharitaṃ. Tathā ^b^liṅgikaṃ^eb^ tena tena liṅgena voharitaṃ. ^b^Nemittika^eb^nti nimittato āgataṃ. ^b^Adhiccasamuppanna^eb^nti yadicchāya pavattaṃ, yadicchāya āgataṃ yadicchakaṃ. Idāni āvatthikādīni nāmāni sarūpato dassento āha ^b^‘‘tattha vaccho dammo balibaddo’’^eb^tiādi. Tattha paṭhamena ^b^ādi^eb^-saddena bālo yuvā vuḍḍhoti evamādiṃ saṅgaṇhāti, dutiyena muṇḍī jaṭīti evamādiṃ, tatiyena bahussuto dhammakathiko jhāyīti evamādiṃ, catutthena aghapadīpanaṃ pāvacananti evamādiṃ saṅgaṇhāti. Nemittikanti vuttamatthaṃ byatirekavasena patiṭṭhāpetuṃ ^b^‘‘na mahāmāyāyā’’^eb^tiādi vuttaṃ. ^b^Vimokkhantika^eb^nti iminā pana idaṃ nāmaṃ ariyāya jātiyā jātakkhaṇeyeva jātanti dasseti. Yadi ^a^M1.0298^ea^ vimokkhantikaṃ, atha kasmā aññehi khīṇāsavehi asādhāraṇanti āha ^b^‘‘saha sabbaññutaññāṇassa paṭilābhā’’^eb^ti. Buddhānañhi arahattaphalaṃ nipphajjamānaṃ sabbaññutaññāṇādīhi sabbehi buddhaguṇehi saddhiṃyeva nipphajjati. Tena vuttaṃ ‘‘vimokkhantika’’nti. ^b^Sacchikā paññattī^eb^ti sabbadhammānaṃ sacchikiriyāya nimittā paññatti. Atha vā ^b^sacchikā paññattī^eb^ti paccakkhasiddhā paññatti. Yaṃguṇanimittā hi sā, te satthu paccakkhabhūtā, taṃguṇā viya sāpi sacchikatā eva nāma hoti, na paresaṃ vohāramattenāti adhippāyo.</p>
              <p>[03]^b^Vadantī^eb^ti mahātherassa garubhāvato bahuvacanenāha, saṅgītikārehi vā katamanuvādaṃ sandhāya. Issariyādibhedo bhago assa atthīti ^b^bhagī^eb^. Maggaphalādiariyadhammaratanaṃ araññavanapatthāni pantāni senāsanāni appasaddādiguṇayuttāni bhaji sevi sīlenāti ^b^bhajī,^eb^ bhajanasīloti attho. ^b^Bhāgī^eb^ti cīvarapiṇḍapātādīnaṃ catunnaṃ paccayānañceva atthadhammavimuttirasassa ca adhisīlādīnañca bhāgīti attho. Vibhaji pavibhaji dhammaratananti ^b^vibhattavā^eb^. ^b^Akāsi bhagga^eb^nti rāgādipāpadhammaṃ bhaggaṃ akāsīti bhagavāti attho. Garupi loke bhagavāti vuccatīti āha ^b^‘‘garū’’^eb^ti. Yasmā garu, tasmāpi bhagavāti vuttaṃ hoti. Hetuattho hi ^b^iti^eb^-saddo. So ca yattha iti-saddo natthi bhagītiādīsu, tattha paccekaṃ yojetabbo. Bhāgyamassa atthīti ^b^bhāgyavā^eb^. ^b^Bahūhi ñāyehī^eb^ti kāyabhāvanādikehi anekehi bhāvanākkamehi. ^b^Subhāvitattano^eb^ti sammadeva bhāvitasabhāvassa. Paccatte cetaṃ sāmivacanaṃ, tena subhāvitattāti vuttaṃ hoti, subhāvitasabhāvoti attho. ^b^Mahāgaṇṭhipade^eb^ pana ‘‘subhāvitattano subhāvitakāyo’’ti vuttaṃ. Bhavānaṃ antaṃ nibbānaṃ gatoti ^b^bhavantago^eb^.</p>
              <p>[03]^b^Niddese^eb^^a^V1.0263^ea^^b^vuttanayenā^eb^ti etthāyaṃ niddesanayo –</p>
              <p>[08]‘‘Bhagavāti gāravādhivacanametaṃ. Apica bhaggarāgoti bhagavā, bhaggadosoti bhagavā, bhaggamohoti bhagavā, bhaggamānoti bhagavā, bhaggadiṭṭhīti bhagavā, bhaggataṇhoti bhagavā, bhaggakilesoti bhagavā, bhaji vibhaji pavibhaji dhammaratananti bhagavā, bhavānaṃ antakaroti ^a^M1.0299^ea^ bhagavā, bhāvitakāyo bhāvitasīlo bhāvitacitto bhāvitapaññoti bhagavā, bhaji vā bhagavā araññavanapatthāni pantāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppānīti bhagavā. Bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā. Bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā. Bhāgī vā bhagavā catunnaṃ jhānānaṃ catunnaṃ appamaññānaṃ catunnaṃ arūpasamāpattīnanti bhagavā. Bhāgī vā bhagavā aṭṭhannaṃ vimokkhānaṃ aṭṭhannaṃ abhibhāyatanānaṃ navannaṃ anupubbavihārasamāpattīnanti bhagavā. Bhāgī vā bhagavā dasannaṃ saññābhāvanānaṃ dasannaṃ kasiṇasamāpattīnaṃ ānāpānassatisamādhissa asubhasamāpattiyāti bhagavā. Bhāgī vā bhagavā catunnaṃ satipaṭṭhānānaṃ catunnaṃ sammappadhānānaṃ catunnaṃ iddhipādānaṃ pañcannaṃ indriyānaṃ pañcannaṃ balānaṃ sattannaṃ bojjhaṅgānaṃ ariyassa aṭṭhaṅgikassa maggassāti bhagavā. Bhāgī vā bhagavā dasannaṃ tathāgatabalānaṃ catunnaṃ vesārajjānaṃ catunnaṃ paṭisambhidānaṃ channaṃ abhiññānaṃ channaṃ buddhadhammānanti bhagavā. Bhagavāti netaṃ nāmaṃ…pe… sacchikā paññatti yadidaṃ bhagavā’’ti (mahāni. 84).</p>
              <p>[03]Ettha ca ‘‘gāravādhivacana’’ntiādīni yadipi gāthāyaṃ āgatapadānukkamena na niddiṭṭhāni, yathārahaṃ pana tesaṃ sabbesampi niddesabhāvena veditabbāni. Tattha ^b^gāravādhivacana^eb^nti garūnaṃ garubhāvavācakaṃ vacanaṃ. ^b^Bhajī^eb^ti bhāgaso kathesi. Tenāha ‘‘vibhaji pavibhaji dhammaratana’’nti. Maggaphalādi ariyadhammoyeva ^b^dhammaratanaṃ^eb^. Puna ^b^bhajī^eb^ti imassa sevīti attho. ^b^Bhāgī^eb^ti bhāgābhidheyyavā. Puna ^b^bhāgī^eb^ti ettha bhajanasīloti attho. ^b^Attharasassā^eb^ti atthasannissayassa rasassa. Vimuttāyatanasīse hi ṭhatvā dhammaṃ kathentassa suṇantassa ca tadatthaṃ ārabbha uppajjanakapītisomanassaṃ attharaso. Dhammaṃ ārabbha ^b^dhammaraso^eb^. Yaṃ sandhāya vuttaṃ ‘‘labhati atthavedaṃ, labhati dhammaveda’’nti (a. ni. 6.10). ^b^Vimuttirasassā^eb^ti vimuttibhūtassa vimuttisannissayassa vā rasassa. ^b^Saññābhāvanāna^eb^nti ^a^M1.0300^ea^ aniccasaññādīnaṃ dasannaṃ saññābhāvanānaṃ ^a^V1.0264^ea^. ^b^Channaṃ buddhadhammāna^eb^nti cha asādhāraṇañāṇāni sandhāya vuttaṃ. Tattha tattha bhagavātisaddasiddhi niruttinayeneva veditabbā.</p>
              <p>[03]Yadipi ‘‘bhāgyavā’’tiādīhi padehi vuccamāno attho ‘‘bhagī bhajī’’ti (mahāni. 84) niddesagāthāya saṅgahito eva, tathāpi padasiddhiatthavibhāgātthayojanādisahito saṃvaṇṇanānayo tato aññākāroti vuttaṃ ^b^‘‘ayaṃ pana aparo nayo’’^eb^ti. ^b^Vaṇṇavipariyāyoti eta^eb^nti ettha ^b^iti^eb^saddo ādiattho, tena vaṇṇavikāro vaṇṇalopo dhātuatthena niyojanañcāti imaṃ tividhaṃ lakkhaṇaṃ saṅgaṇhāti. ^b^Saddanayenā^eb^ti saddalakkhaṇanayena. Pisodarādīnaṃ saddānaṃ ākatigaṇabhāvato vuttaṃ ^b^‘‘pisodarādipakkhepalakkhaṇaṃ gahetvā’’^eb^ti. Pakkhipanameva lakkhaṇaṃ. Tappariyāpannatākaraṇañhi pakkhipanaṃ. ^b^Pārappatta^eb^nti paramukkaṃsagataṃ pāramībhāvappattaṃ. ^b^Bhāgya^eb^nti kusalaṃ. Tattha maggakusalaṃ lokuttarasukhanibbattakaṃ, itaraṃ lokiyasukhanibbattakaṃ, itarampi vā vivaṭṭupanissayaṃ pariyāyato lokuttarasukhanibbattakaṃ siyā.</p>
              <p>[03]Idāni ^b^bhagavā^eb^ti imassa atthaṃ vibhajitvā dassento āha ^b^‘‘yasmā panā’’^eb^tiādi. Tattha lobhādayo ekakavasena gahitā, tathā viparītamanasikāro vipallāsabhāvasāmaññena, ahirikādayo dukavasena. Tattha kujjhanalakkhaṇo ^b^kodho,^eb^ so navavidhāaghātavatthusambhavo. ‘‘Akkocchi maṃ avadhi ma’’ntiādinā (dha. pa. 3-4) punappunaṃ kujjhanavasena cittapariyonandhano ^b^upanāho^eb^. Ubhayampi paṭighoyeva, so pavattinānattato bhinditvā vutto. Sakiṃ uppanno kodho kodhoyeva, taduttari upanāho. Vuttañcetaṃ ‘‘pubbakāle kodho, aparakāle upanāho’’ti (vibha. 891). Agāriyassa (ma. ni. aṭṭha. 1.71) anagāriyassa vā sukatakaraṇavināsano ^b^makkho^eb^. Agāriyopi hi kenaci anukampakena daliddo samāno ucce ṭhāne ṭhapito aparena samayena ‘‘kiṃ tayā mayhaṃ kata’’nti tassa sukatakaraṇaṃ vināseti. Anagāriyopi sāmaṇerakālato pabhuti ācariyena vā upajjhāyena vā catūhi paccayehi uddesaparipucchādīhi ca anuggahetvā dhammakathānayappakaraṇakosallādīni sikkhāpito aparena ^a^M1.0301^ea^ samayena rājarājamahāmattādīhi sakkato garukato ācariyupajjhāyesu acittīkato caramāno ‘‘ayaṃ amhehi daharakāle evaṃ anuggahito saṃvaḍḍhito ca, atha ca panidāni nissineho jāto’’ti vuccamāno ‘‘kiṃ mayhaṃ tumhehi kata’’nti tesaṃ sukatakaraṇaṃ vināseti, tasseso pubbakāritālakkhaṇassa guṇassa vināsano udakapuñchaniyā viya sarīrānugataṃ udakaṃ nipuñchanto makkho. Tathā hi so paresaṃ guṇānaṃ makkhanaṭṭhena ‘‘makkho’’ti vuccati. Paḷāsatīti ^b^paḷāso,^eb^ parassa guṇe dassetvā attano guṇehi same karotīti attho. So pana bahussutepi ^a^V1.0265^ea^ puggale ajjhottharitvā ‘‘īdisassa ca bahussutassa aniyatā gati, tava vā mama vā ko viseso’’ti, rattaññū cirapabbajite puggale ajjhottharitvā ‘‘tvampi imasmiṃ sāsane pabbajito, ahampi pabbajito, tvampi sīlamatte ṭhito, ahampī’’tiādinā nayena uppajjamāno yugaggāho. Yugaggāhalakkhaṇo hi paḷāso.</p>
              <p>[03]Paresaṃ sakkārādīni khīyamānā usūyamānā ^b^issā^eb^. Attano sampattiyā nigūhanaṃ parehi sādhāraṇabhāvaṃ asahamānaṃ ^b^macchariyaṃ^eb^. Vañcanikacariyabhūtā ^b^māyā,^eb^ sā sakadosapaṭicchādanalakkhaṇā. Tathā hi sā attano vijjamānadosapaṭicchādanato cakkhumohanamāyā viyāti ‘‘māyā’’ti vuccati. Attano avijjamānaguṇappakāsanalakkhaṇaṃ kerāṭikabhāvena uppajjamānaṃ ^b^sāṭheyyaṃ^eb^. Asantaguṇadīpanañhi ‘‘kerāṭiya’’nti vuccati. Kerāṭiko hi puggalo āyanamaccho viya hoti. Āyanamaccho nāma sappamukhamacchavālā ekā macchajāti. So kira macchānaṃ naṅguṭṭhaṃ dasseti, sappānaṃ sīsaṃ ‘‘tumhākaṃ sadiso aha’’nti jānāpetuṃ, evameva kerāṭiko puggalo yaṃ yaṃ suttantikaṃ vā ābhidhammikaṃ vā upasaṅkamati, taṃ taṃ evaṃ vadati ‘‘ahaṃ tumhākaṃ antevāsī, tumhe mayhaṃ anukampakā, nāhaṃ tumhe muñcāmī’’ti. Evamete ‘‘sagāravo ayaṃ amhesu sappatisso’’ti maññissanti, tassevaṃ kerāṭikabhāvena uppajjamānaṃ sāṭheyyaṃ.</p>
              <p>[03]Sabbaso maddavābhāvena vātabharitabhastasadisassa thaddhabhāvassa anonamitadaṇḍasadisatāya paggahitasirānivātavuttikāyassa ca kārako ^a^M1.0302^ea^^b^thambho^eb^. Taduttarikaraṇo ^b^sārambho^eb^. So duvidhena labbhati akusalavasena ceva kusalavasena ca. Tattha agāriyassa parena kataṃ alaṅkārādiṃ disvā taddiguṇataddiguṇakaraṇena uppajjamāno, anagāriyassa ca yattakaṃ yattakaṃ paro pariyāpuṇāti vā katheti vā, mānavasena taddiguṇataddiguṇakaraṇena uppajjamāno akusalo. Tena hi samannāgato puggalo taddiguṇaṃ taddiguṇaṃ karoti. Agāriyo samāno ekenekasmiṃ gharavatthusmiṃ sajjite aparo dve vatthūni sajjeti, aparo cattāro, aparo aṭṭha, aparo soḷasa. Anagāriyo samāno ekenekasmiṃ nikāye gahite ‘‘nāhaṃ etassa heṭṭhā bhavissāmī’’ti aparo dve gaṇhāti, aparo tayo, aparo cattāro, aparo pañca. Sārambhavasena hi gaṇhituṃ na vaṭṭati. Akusalapakkho hesa nirayagāmimaggo. Agāriyassa pana paraṃ ekaṃ salākabhattaṃ dentaṃ disvā attano dve vā tīṇi vā dātukāmatāya uppajjamāno, anagāriyassa ca parena ekanikāye gahite mānaṃ anissāya kevalaṃ taṃ disvā attano ālasiyaṃ abhibhuyya dve nikāye gahetukāmatāya uppajjamāno kusalo. Kusalapakkhavasena hi ekasmiṃ ekaṃ salākabhattaṃ dente dve, dve dente cattāri dātuṃ vaṭṭati. Bhikkhunāpi ^a^V1.0266^ea^ parena ekasmiṃ nikāye gahite ‘‘dve nikāye gahetvā sajjhāyantassa me phāsu hotī’’ti vivaṭṭapakkhe ṭhatvā taduttari gaṇhituṃ vaṭṭati, idha pana akusalapakkhiyo taduttarikaraṇo ‘‘sārambho’’ti vutto.</p>
              <p>[03]Jātiādīni nissāya seyyassa ‘‘seyyohamasmī’’tiādinā unnativasena paggaṇhanavasena pavatto ^b^māno^eb^. Abbhunnativasena pavatto ^b^atimāno^eb^. Pubbe kenaci attānaṃ sadisaṃ katvā pacchā tato adhikato dahato uppajjamānako atimānoti veditabbo. Jātiādiṃ paṭicca majjanākāro ^b^mado,^eb^ sopi atthato māno eva. So pana jātimado gottamado ārogyamado yobbanamado jīvitamado lābhamado sakkāramado garukāramado purekkhāramado parivāramado bhogamado vaṇṇamado sutamado paṭibhānamado rattaññumado piṇḍapātikamado anavaññattimado iriyāpathamado iddhimado yasamado sīlamado jhānamado sippamado ārohamado pariṇāhamado saṇṭhānamado pāripūrimadoti anekavidho.</p>
              <p>[03]Tattha ^a^M1.0303^ea^ (vibha. aṭṭha. 843-844) jātiṃ nissāya uppanno majjanākārappavatto māno ^b^jātimado,^eb^ so khattiyādīnaṃ catunnampi vaṇṇānaṃ uppajjati. Jātisampanno hi khattiyo ‘‘mādiso añño natthi, avasesā antarā uṭṭhāya khattiyā jātā, ahaṃ pana vaṃsāgatakhattiyo’’ti mānaṃ karoti. Brāhmaṇādīsupi eseva nayo. Gottaṃ nissāya uppanno majjanākārappavatto māno ^b^gottamado,^eb^ sopi khattiyādīnaṃ catunnampi vaṇṇānaṃ uppajjati. Khattiyopi hi ‘‘ahaṃ koṇḍaññagotto, ahaṃ ādiccagotto’’ti mānaṃ karoti. Brāhmaṇopi ‘‘ahaṃ kassapagotto, ahaṃ bhāradvājagotto’’ti mānaṃ karoti. Vessopi suddopi attano attano kulagottaṃ nissāya mānaṃ karoti. Ārogyamadādīsupi ‘‘ahaṃ arogo, sesā rogabahulā, kaṇḍuvanamattampi mayhaṃ byādhi nāma natthī’’ti majjanavasena uppanno māno ^b^ārogyamado^eb^ nāma. ‘‘Ahaṃ taruṇo, avasesasattānaṃ attabhāvo papāte ṭhitarukkhasadiso, ahaṃ pana paṭhamavaye ṭhito’’ti majjanavasena uppanno māno ^b^yobbanamado^eb^. ‘‘Ahaṃ ciraṃ jīviṃ, ciraṃ jīvāmi, ciraṃ jīvissāmi, sukhaṃ jīviṃ, sukhaṃ jīvāmi, sukhaṃ jīvissāmī’’ti majjanavasena uppanno māno ^b^jīvitamado^eb^ nāma. ‘‘Ahaṃ lābhī, avasesā sattā appalābhā, mayhaṃ pana lābhassa pamāṇaṃ natthī’’ti majjanavasena uppanno māno ^b^lābhamado^eb^ nāma.</p>
              <p>[03]‘‘Avasesā sattā yaṃ vā taṃ vā labhanti, ahaṃ pana sukataṃ paṇītaṃ cīvarādipaccayaṃ labhāmī’’ti majjanavasena uppanno māno ^b^sakkāramado^eb^ nāma. ‘‘Avasesabhikkhūnaṃ pādapiṭṭhiyaṃ akkamitvā ^a^V1.0267^ea^ gacchantā manussā ‘ayaṃ samaṇo’tipi na vandanti, maṃ pana disvā vandanti, pāsāṇacchattaṃ viya garukaṃ katvā aggikkhandhaṃ viya ca durāsadaṃ katvā maññantī’’ti majjanavasena uppanno māno ^b^garukāramado^eb^ nāma. ‘‘Uppanno pañho mayhameva mukhena chijjati, bhikkhācāraṃ gacchantāpi āgacchantāpi mameva purato katvā parivāretvā gacchantī’’ti majjanavasena uppanno māno ^b^purekkhāramado^eb^ nāma. Agāriyassa tāva mahāparivārassa ‘‘purisasatampi purisasahassampi maṃ parivāretī’’ti, anagāriyassa ‘‘samaṇasatampi samaṇasahassampi maṃ parivāreti, sesā appaparivārā, ahaṃ mahāparivāro ceva suciparivāro cā’’ti majjanavasena uppanno māno ^b^parivāramado^eb^ nāma. ‘‘Avasesā sattā attano ^a^M1.0304^ea^ paribhogamattakampi na labhanti, mayhaṃ pana nidhānagatasseva dhanassa pamāṇaṃ natthī’’ti majjanavasena uppanno māno ^b^bhogamado^eb^ nāma. ‘‘Avasesā sattā dubbaṇṇā durūpā, ahaṃ abhirūpo pāsādiko’’tipi ‘‘avasesasattā nigguṇā patthaṭākittino, mayhaṃ pana kittisaddo devamanussesu pākaṭo ‘itipi thero bahussuto, itipi sīlavā, itipi dhutaguṇayutto’’’ti, evaṃ sarīravaṇṇaṃ guṇavaṇṇañca paṭicca majjanavasena uppanno māno ^b^vaṇṇamado^eb^ nāma.</p>
              <p>[03]‘‘Avasesā sattā appassutā, ahaṃ pana bahussuto’’ti majjanavasena uppanno māno ^b^sutamado^eb^ nāma. ‘‘Avasesā sattā appaṭibhānā, mayhaṃ pana paṭibhānassa pamāṇaṃ natthī’’ti majjanavasena uppanno māno ^b^paṭibhānamado^eb^ nāma. ‘‘Ahaṃ rattaññū asukaṃ buddhavaṃsaṃ rājavaṃsaṃ janapadavaṃsaṃ gāmavaṃsaṃ rattindivaparicchedaṃ nakkhattamuhuttayogaṃ jānāmī’’ti majjanavasena uppanno māno ^b^rattaññumado^eb^ nāma. ‘‘Avasesā bhikkhū antarā piṇḍapātikā jātā, ahaṃ pana jātipiṇḍapātiko’’ti majjanavasena uppanno māno ^b^piṇḍapātikamado^eb^ nāma. ‘‘Avasesā sattā uññātā avaññātā, ahaṃ pana anavaññāto’’ti majjanavasena uppanno māno ^b^anavaññattimado^eb^ nāma. ‘‘Avasesānaṃ sattānaṃ iriyāpatho apāsādiko, mayhaṃ pana pāsādiko’’ti majjanavasena uppanno māno ^b^iriyāpathamado^eb^ nāma. ‘‘Avasesā sattā chinnapakkhakākasadisā, ahaṃ pana mahiddhiko mahānubhāvo’’ti vā ‘‘ahaṃ yaṃ yaṃ kammaṃ karomi, taṃ taṃ ijjhatī’’ti vā majjanavasena uppanno māno ^b^iddhimado^eb^ nāma.</p>
              <p>[03]^b^Yasamado^eb^ pana agārikenapi anagārikenapi dīpetabbo. Agārikopi hi ekacco aṭṭhārasasu seṇīsu ekissā jeṭṭhako hoti, tassa ‘‘avasese purise ahaṃ paṭṭhapemi, ahaṃ vicāremī’’ti, anagārikopi ekacco katthaci jeṭṭhako hoti, tassa ‘‘avasesā bhikkhū mayhaṃ ovāde vattanti, ahaṃ jeṭṭhako’’ti majjanavasena uppanno māno ^b^yasamado^eb^ nāma. ‘‘Avasesā ^a^V1.0268^ea^ sattā dussīlā, ahaṃ pana sīlavā’’ti majjanavasena uppanno māno ^b^sīlamado^eb^ nāma. ‘‘Avasesānaṃ sattānaṃ kukkuṭassa udakapānamattepi kāle cittekaggatā natthi, ahaṃ pana upacārappanānaṃ lābhī’’ti majjanavasena uppanno māno ^b^jhānamado^eb^ nāma. ‘‘Avasesā sattā nissippā, ahaṃ sippavā’’ti majjanavasena uppanno māno ^a^M1.0305^ea^^b^sippamado^eb^ nāma. ‘‘Avasesā sattā rassā, ahaṃ dīgho’’ti majjanavasena uppanno māno ^b^ārohamado^eb^ nāma. ‘‘Avasesā sattā rassā vā honti dīghā vā, ahaṃ nigrodhaparimaṇḍalo’’ti majjanavasena uppanno māno ^b^pariṇāhamado^eb^ nāma. ‘‘Avasesānaṃ sattānaṃ sarīrasaṇṭhānaṃ virūpaṃ bībhacchaṃ, mayhaṃ pana manāpaṃ pāsādika’’nti majjanavasena uppanno māno ^b^saṇṭhānamado^eb^ nāma. ‘‘Avasesānaṃ sattānaṃ sarīre bahū dosā, mayhaṃ pana sarīre kesaggamattampi vajjaṃ natthī’’ti majjanavasena uppanno māno ^b^pāripūrimado^eb^ nāma. Evamayaṃ sabbopi jātiādiṃ nissāya majjanākāravasappavatto māno idha ‘‘mado’’ti vutto. Kāmaguṇesu cittassa vossaggo ^b^pamādo,^eb^ pañcasu kāmaguṇesu satiyā aniggaṇhitvā cittassa vossajjanaṃ, sativirahoti vuttaṃ hoti. ^b^Taṇhāvijjā^eb^ pākaṭāyeva.</p>
              <p>[03]Lobhādayo ca puna ^b^tividhākusalamūla^eb^nti tikavasena gahitā. Duccaritādīsupi ^b^tividha^eb^-saddo paccekaṃ yojetabbo. Tattha kāyaduccaritādīni ^b^tividhaduccaritāni^eb^. Taṇhāsaṃkilesādayo ^b^tividhasaṃkilesā^eb^. Rāgamalādayo malīnabhāvakarattā ^b^tividhamalāni^eb^. Rāgādayo hi cittaṃ malīnaṃ karonti, malaṃ gāhāpenti, tasmā ‘‘malānī’’ti vuccanti. ‘‘Rāgo visamaṃ, doso visamaṃ, moho visama’’nti (vibha. 924) evaṃ vuttā rāgādayo ‘‘kāyavisamaṃ vacīvisamaṃ manovisama’’nti (vibha. 924) evamāgatā kāyaduccaritādayo ca ^b^tividhavisamāni^eb^. Tāni pana yasmā rāgādīsu ceva kāyaduccaritādīsu ca sattā pakkhalanti, pakkhalitā ca sāsanatopi sugatitopi patanti, tasmā pakkhalanapātahetubhāvato ‘‘visamānī’’ti vuccanti. ‘‘Kāmasaññā byāpādasaññā vihiṃsāsaññā’’ti (vibha. 911) evamāgatā kāmādipaṭisaṃyuttā saññā ^b^tividhasaññā^eb^. Tathā ‘‘kāmavitakko byāpādavitakko vihiṃsāvitakko’’ti evamāgatā ^b^tividhavitakkā^eb^. Taṇhāpapañco diṭṭhipapañco mānapapañcoti ime ^b^tividhapapañcā^eb^. Vaṭṭasmiṃ satte papañcentīti taṇhādayo ‘‘papañcā’’ti vuccanti.</p>
              <p>[03]^b^Catubbidhavipariyesā^eb^tiādīsu ^b^catubbidha^eb^-saddo paccekaṃ yojetabbo. Tattha aniccādīni vatthūni niccantiādinā nayena viparītato esantīti vipariyesā. ‘‘Anicce niccanti saññāvipariyeso cittavipariyeso diṭṭhivipariyeso ^a^M1.0306^ea^, dukkhe sukhanti saññāvipariyeso cittavipariyeso diṭṭhivipariyeso, asubhe subhanti saññāvipariyeso cittavipariyeso diṭṭhivipariyeso ^a^V1.0269^ea^, anattani attāti saññāvipariyeso cittavipariyeso diṭṭhivipariyeso’’ti evamāgatā dvādasa vipallāsā catunnaṃ aniccādivatthūnaṃ vasena ‘‘catubbidhavipariyesā’’ti vuttā. Ettha pana cittakiccassa dubbalaṭṭhāne diṭṭhivirahitāya akusalasaññāya sakakiccassa balavakāle saññāvipallāso veditabbo, diṭṭhivirahitasseva akusalacittassa sakakiccassa balavakāle cittavipallāso, diṭṭhisampayuttacitte diṭṭhivipallāso. Tasmā sabbadubbalo saññāvipallāso, tato balavataro cittavipallāso, sabbabalavataro diṭṭhivipallāso. Ajātabuddhidārakassa kahāpaṇadassanaṃ viya saññā ārammaṇassa upaṭṭhānākāramattagahaṇato. Gāmikapurisassa kahāpaṇadassanaṃ viya cittaṃ lakkhaṇappaṭivedhassapi sampādanato. Kammārassa mahāsaṇḍāsena ayogahaṇaṃ viya diṭṭhi abhinivesaparāmasanato. Tattha cattāro diṭṭhivipallāsā, aniccānattesu niccantiādivasappavattā cattāro saññācittavipallāsāti ime aṭṭha vipallāsā sotāpattimaggena pahīyanti. Asubhe subhanti saññācittavipallāsā sakadāgāmimaggena tanukā honti, anāgāmimaggena pahīyanti. Dukkhe sukhanti saññācittavipallāsā arahattamaggena pahīyantīti veditabbā.</p>
              <p>[03]‘‘Kāmāsavo bhavāsavo diṭṭhāsavo avijjāsavo’’ti (cūḷani. jatukaṇṇimāṇavapucchāniddesa 69) evamāgatā kāmataṇhādayo cattāro āsavanti cakkhuādito sandanti pavattantīti ^b^āsavā^eb^. Kiñcāpi cakkhuādito kusalādīnampi pavatti atthi, kāmāsavādayo eva pana vaṇato yūsaṃ viya paggharaṇakāsucibhāvena sandanti, tasmā te eva ‘‘āsavā’’ti vuccanti. Tattha hi paggharaṇakāsucimhi niruḷho āsavasaddoti. Atha vā dhammato yāva gotrabhuṃ, okāsato yāva bhavaggaṃ savanti gacchanti ārammaṇakaraṇavasena pavattantīti āsavā, ete dhamme etañca okāsaṃ antokaritvā pavattantīti attho. Avadhiattho hi ^b^ā^eb^-kāro. Avadhi ca mariyādābhividhibhedato duvidho. Tattha mariyādaṃ kiriyaṃ bahikatvā pavattati yathā ‘‘āpāṭaliputtaṃ vuṭṭho devo’’ti, abhividhi pana kiriyaṃ byāpetvā pavattati yathā ‘‘ābhavaggaṃ bhagavato ^a^M1.0307^ea^ yaso pavattatī’’ti, abhividhiattho cāyaṃ ^b^ā^eb^-kāro idha gahito, tasmā te dhamme tañca okāsaṃ antokaritvā ārammaṇakaraṇavasena savantīti ‘‘āsavā’’ti vuccanti. Cirapārivāsiyaṭṭhena madirādayo āsavā viyātipi āsavā. Lokasmiñhi cirapārivāsikā madirādayo ‘‘āsavā’’ti vuccanti. Yadi ca cirapārivāsiyaṭṭhena āsavā, eteyeva bhavitumarahanti. Vuttañhetaṃ ‘‘purimā, bhikkhave, koṭi na paññāyati avijjāya, ito pubbe avijjā nāhosī’’tiādi (a. ni. 10.61). Aññesu pana yathāvutte dhamme okāsañca ārammaṇaṃ katvā pavattamānesu mānādīsu ca vijjamānesu attattaniyādiggāhavasena ^a^V1.0270^ea^ abhibyāpanaṃ madanakaraṇavasena āsavasadisatā ca etesaṃyeva, na aññesanti dvīsupi atthavikappesu etesuyeva āsavasaddo niruḷhoti daṭṭhabbo. Āyataṃ vā saṃsāradukkhaṃ savanti pasavantītipi āsavā. Na hi taṃ kiñci saṃsāradukkhaṃ atthi, yaṃ āsavehi vinā uppajjeyya.</p>
              <p>[03]‘‘Abhijjhā kāyagantho byāpādo kāyagantho sīlabbataparāmāso kāyagantho idaṃsaccābhiniveso kāyagantho’’ti (saṃ. ni. 5.175; mahāni. 29, 147) evamāgatā abhijjhādayo cattāro yassa saṃvijjanti, taṃ cutipaṭisandhivasena vaṭṭasmiṃ ganthenti ghaṭentīti ^b^ganthā^eb^. ‘‘Kāmogho bhavogho diṭṭhogho avijjogho’’ti (saṃ. ni. 5.172; mahāni. 14; cūḷani. mettagūmāṇavapucchāniddesa 21) evamāgatā cattāro kāmataṇhādayo yassa saṃvijjanti, taṃ vaṭṭasmiṃ ohananti osīdāpentīti ^b^oghā^eb^. Teyeva ‘‘kāmayogo bhavayogo diṭṭhiyogo avijjāyogo’’ti (saṃ. ni. 5.173; a. ni. 4.10) evamāgatā vaṭṭasmiṃ yojentīti ^b^yogā^eb^. Ariyā etāya na gacchantīti ^b^agati,^eb^ sā chandādivasena catubbidhā. ‘‘Cīvarahetu vā bhikkhuno taṇhā uppajjamānā uppajjati, piṇḍapāta, senāsana, itibhavābhavahetu vā bhikkhuno taṇhā uppajjamānā uppajjatī’’ti (a. ni. 4.9) evamāgatā cattāro ^b^taṇhuppādā^eb^. Tattha ^b^itibhavābhavahetū^eb^ti ettha ^b^itī^eb^ti nidassane nipāto, yathā cīvarādihetu, evaṃ bhavābhavahetupīti attho. ^b^Bhavābhavo^eb^ti cettha paṇītapaṇītatarāni telamadhuphāṇitādīni adhippetāni. Kāmupādānādīni cattāri upādānāni.</p>
              <p>[03]^b^Pañca cetokhilā^eb^tiādīsu ^a^M1.0308^ea^ ‘‘buddhe kaṅkhati, dhamme, saṅghe, sikkhāya kaṅkhati, sabrahmacārīsu kupito hoti anattamano āhatacitto khilajāto’’ti (ma. ni. 1.185; dī. ni. 3.319) evamāgatāni pañca cetokhilāni, ceto khilayati thaddhabhāvaṃ āpajjati etehīti ^b^cetokhilāni^eb^. ^b^Vinibandhādīsu^eb^pi ^b^pañca^eb^-saddo paccekaṃ yojetabbo. ‘‘Kāme avītarāgo hoti, kāye avītarāgo, rūpe avītarāgo, yāvadatthaṃ udarāvadehakaṃ bhuñjitvā seyyasukhaṃ passasukhaṃ middhasukhaṃ anuyutto viharati, aññataraṃ devanikāyaṃ paṇidhāya brahmacariyaṃ caratī’’ti (ma. ni. 1.186; dī. ni. 3.320) āgatā pañca cittaṃ bandhitvā muṭṭhiyaṃ katvā viya gaṇhantīti ^b^cetovinibandhā^eb^. Ete hi taṇhāppavattibhāvato kusalappavattiyā avasarāppadānavasena cittaṃ bandhaṃ viya samorodhetvā gaṇhanti. Saddatthato pana ceto virūpaṃ nibandhīyati saṃyamīyati etehīti cetovinibandhā. Kāmacchandādīni pañca kusaladhamme nīvārenti āvarantīti ^b^nīvaraṇāni^eb^. Rūpābhinandanādayo ^b^pañcābhinandanā^eb^.</p>
              <p>[03]^b^Cha^eb^^a^V1.0271^ea^^b^vivādamūlā^eb^tiādīsu kodho makkho issā sāṭheyyaṃ pāpicchatā sandiṭṭhiparāmāsoti imāni ^b^cha vivādamūlāni^eb^. Yasmā kuddho vā kodhavasena…pe… sandiṭṭhiparāmāsī vā sandiṭṭhiparāmasitāya kalahaṃ viggahaṃ vivādaṃ āpajjati, tasmā kodhādayo ‘‘cha vivādamūlānī’’ti vuccanti. Rūpataṇhāsaddataṇhādayo ^b^cha taṇhākāyā^eb^. Kāmarāgapaṭighadiṭṭhivicikicchābhavarāgamānāvijjā ^b^sattānusayā^eb^. Thāmagataṭṭhena appahīnaṭṭhena ca anusentīti anusayā. Micchādiṭṭhimicchāsaṅkappamicchāvācāmicchākammantamicchāājīvamicchāvāyāmamicchāsatimicchāsamādhī ^b^aṭṭha micchattā^eb^.</p>
              <p>[03]‘‘Taṇhaṃ paṭicca pariyesanā, pariyesanaṃ paṭicca lābho, lābhaṃ paṭicca vinicchayo, vinicchayaṃ paṭicca chandarāgo, chandarāgaṃ paṭicca ajjhosānaṃ, ajjhosānaṃ paṭicca pariggaho, pariggahaṃ paṭicca macchariyaṃ, macchariyaṃ paṭicca ārakkho, ārakkhādhikaraṇaṃ daṇḍādānasatthādānakalahaviggahavivādatuvaṃtuvaṃpesuññamusāvādā aneke pāpakā akusalā dhammā sambhavantī’’ti (dī. ni. 2.103; 3.359) evamāgatā pariyesanādayo ^b^nava taṇhāmūlakā^eb^. Tattha (dī. ni. aṭṭha. 2.103) ^b^taṇhaṃ paṭiccā^eb^ti taṇhaṃ nissāya. ^b^Pariyesanā^eb^ti rūpādiārammaṇapariyesanā. Sā ^a^M1.0309^ea^ hi taṇhāya sati hoti. ^b^Lābho^eb^ti rūpādiārammaṇapaṭilābho. So hi pariyesanāya sati hoti. ^b^Vinicchayo^eb^ti idha vitakko adhippeto. Lābhaṃ labhitvā hi iṭṭhāniṭṭhaṃ sundarāsundarañca vitakkeneva vinicchinati ‘‘ettakaṃ me rūpārammaṇatthāya bhavissati, ettakaṃ saddādiārammaṇatthāya, ettakaṃ mayhaṃ bhavissati, ettakaṃ parassa, ettakaṃ paribhuñjissāmi, ettakaṃ nidahissāmī’’ti. Tena vuttaṃ ‘‘lābhaṃ paṭicca vinicchayo’’ti. ^b^Chandarāgo^eb^ti evaṃ akusalavitakkena vitakkite vatthusmiṃ dubbalarāgo ca balavarāgo ca uppajjati. ^b^Chando^eb^ti hi idha dubbalarāgassādhivacanaṃ. ^b^Ajjhosāna^eb^nti ahaṃ mamanti balavasanniṭṭhānaṃ. ^b^Pariggaho^eb^ti taṇhādiṭṭhivasena pariggahakaraṇaṃ. ^b^Macchariya^eb^nti parehi sādhāraṇabhāvassa asahanatā. Tenevassa porāṇā evaṃ vacanatthaṃ vadanti ‘‘idaṃ acchariyaṃ mayhameva hotu, mā aññassa acchariyaṃ hotūti pavattattā macchariyanti vuccatī’’ti. ^b^Ārakkho^eb^ti dvārapidahanamañjusagopanādivasena suṭṭhu rakkhaṇaṃ. Adhikarotīti ^b^adhikaraṇaṃ,^eb^ kāraṇassetaṃ nāmaṃ. ^b^Ārakkhādhikaraṇa^eb^nti bhāvanapuṃsakaṃ, ārakkhahetūti attho. Daṇḍādānādīsu paranisedhanatthaṃ daṇḍassa ādānaṃ ^b^daṇḍādānaṃ^eb^. Ekatodhārādino satthassa ādānaṃ ^b^satthādānaṃ. Kalaho^eb^ti kāyakalahopi vācākalahopi. Purimo purimo virodho ^b^viggaho^eb^. Pacchimo pacchimo ^b^vivādo^eb^. ^b^Tuvaṃ tuva^eb^nti agāravavacanaṃ, tvaṃ tvanti attho.</p>
              <p>[03]Pāṇātipātādinnādānakāmesumicchācāramusāvādapisuṇavācāpharusavācāsamphappalāpābhijjhābyāpādamicchādiṭṭhī ^a^V1.0272^ea^^b^dasa akusalakammapathā^eb^. Cattāro sassatavādā cattāro ekaccasassatavādā cattāro antānantikā cattāro amarāvikkhepikā dve adhiccasamuppannikā soḷasa saññīvādā aṭṭha asaññīvādā aṭṭha nevasaññīnāsaññīvādā satta ucchedavādā pañca paramadiṭṭhadhammanibbānavādāti etāni ^b^dvāsaṭṭhi diṭṭhigatāni^eb^. Rūpataṇhādichataṇhāyeva paccekaṃ kāmataṇhābhavataṇhāvibhavataṇhāvasena aṭṭhārasa honti. Tathā hi rūpārammaṇā taṇhā, rūpe vā taṇhāti rūpataṇhā, sā kāmarāgabhāvena rūpaṃ assādentī pavattamānā kāmataṇhā, sassatadiṭṭhisahagatarāgabhāvena ‘‘rūpaṃ niccaṃ dhuvaṃ sassata’’nti evaṃ assādentī pavattamānā bhavataṇhā, ucchedadiṭṭhisahagatarāgabhāvena ‘‘rūpaṃ ucchijjati vinassati pecca na bhavatī’’ti evaṃ assādentī pavattamānā vibhavataṇhāti ^a^M1.0310^ea^ evaṃ tividhā hoti. Yathā ca rūpataṇhā, evaṃ saddataṇhādayopīti etāni aṭṭhārasa taṇhāvicaritāni honti, tāni ajjhattarūpādīsu aṭṭhārasa, bahiddhārūpādīsu aṭṭhārasāti chattiṃsa, iti atītāni chattiṃsa, anāgatāni chattiṃsa, paccuppannāni chattiṃsāti ^b^aṭṭhasatataṇhāvicaritāni,^eb^ aṭṭhuttarasatataṇhāvicaritānīti attho. ^b^Pabheda^eb^-saddo paccekaṃ sambandhitabbo. Tatthāyaṃ yojanā ‘‘lobhappabhedo dosappabhedo yāva aṭṭhasatataṇhāvicaritappabhedo’’ti. ^b^Sabbadarathapariḷāhakilesasatasahassānī^eb^ti sabbāni sattānaṃ darathapariḷāhakarāni kilesānaṃ anekāni satasahassāni. Ārammaṇādivibhāgato hi pavattiākāravibhāgato ca anantappabhedā kilesā.</p>
              <p>[03]^b^Saṅkhepato vā^eb^tiādīsu sampati āyatiñca sattānaṃ anatthāvahattā māraṇaṭṭhena vibādhanaṭṭhena kilesāva māroti ^b^kilesamāro^eb^. Vadhakaṭṭhena khandhāva māroti ^b^khandhamāro^eb^. Tathā hi vuttaṃ ‘‘vadhakaṃ rūpaṃ, vadhakaṃ rūpanti yathābhūtaṃ nappajānātī’’tiādi. Jātijarādimahābyasananibbattanena abhisaṅkhārova māro ^b^abhisaṅkhāramāro^eb^. Saṃkilesanimittaṃ hutvā guṇamāraṇaṭṭhena devaputtova māroti ^b^devaputtamāro^eb^. Sattānaṃ jīvitassa jīvitaparikkhārānañca jānikaraṇena mahābādharūpattā maccu eva māroti ^b^maccumāro^eb^. Tattha samucchedappahānavasena sabbaso appavattikaraṇena kilesamāraṃ, samudayappahānapariññāvasena khandhamāraṃ, sahāyavekallakaraṇavasena sabbaso appavattikaraṇena abhisaṅkhāramāraṃ, balavidhamanavisayātikkamanavasena devaputtamaccumārañca abhañji, bhagge akāsīti attho. ^b^Parissayāna^eb^nti upaddavānaṃ.</p>
              <p>[03]^b^Satapuññajalakkhaṇadharassā^eb^ti aneka sata puñña nibbattamahā purisalakkhaṇadharassa. Ettha hi ‘‘kevalaṃ satamattena puññakammena ekekalakkhaṇaṃ nibbatta’’nti imamatthaṃ na rocayiṃsu aṭṭhakathācariyā ^a^V1.0273^ea^ ‘‘evaṃ sante yo koci buddho bhaveyyā’’ti, anantāsu pana lokadhātūsu yattakā sattā, tehi sabbehi paccekaṃ satakkhattuṃ katāni dānādīni puññakammāni yattakāni, tato ekekaṃ puññakammaṃ mahāsattena sataguṇaṃ kataṃ satanti adhippetanti imamatthaṃ rocayiṃsu. Tasmā idha ^b^sata^eb^-saddo bahubhāvapariyāyo, na saṅkhyāvisesavacanoti daṭṭhabbo ‘‘satagghaṃ sataṃ devamanussā’’tiādīsu ^a^M1.0311^ea^ viya. ^b^Rūpakāyasampatti dīpitā hoti^eb^ itarāsaṃ phalasampadānaṃ mūlabhāvato adhiṭṭhānabhāvato ca. ^b^Dīpitā hotī^eb^ti idaṃ dhammakāyasampattītiādīsupi yojetabbaṃ. Tattha pahānasampadāpubbakattā ñāṇasampadādīnaṃ dhammakāyasampatti dīpitā hotīti veditabbaṃ. ^b^Lokiyasarikkhakānaṃ bahumatabhāvo^eb^ti ettha bhāgyavantatāya lokiyānaṃ bahumatabhāvo, bhaggadosatāya sarikkhakānaṃ bahumatabhāvoti yojetabbaṃ. Evaṃ ito paresupi yathākkamaṃ yojanā veditabbā.</p>
              <p>[03]Puññavantaṃ gahaṭṭhā khattiyādayo abhigacchanti, pahīnadosaṃ dosavinayāya dhammaṃ desetīti pabbajitā tāpasaparibbājakādayo abhigacchantīti āha ^b^‘‘gahaṭṭhapabbajitehi abhigamanīyatā’’^eb^ti. Abhigatānañca tesaṃ kāyacittadukkhāpanayane paṭibalabhāvo āmisadānadhammadānehi upakārasabbhāvato rūpakāyaṃ tassa pasādacakkhunā, dhammakāyaṃ paññācakkhunā disvā dukkhadvayassa paṭippassambhanatoti veditabbo. Bhāgyavantatāya upagatānaṃ āmisadānaṃ deti, bhaggadosatāya dhammadānaṃ detīti āha ^b^‘‘āmisadānadhammadānehi upakāritā’’^eb^ti. ^b^Lokiyalokuttarasukhehi ca saṃyojanasamatthatā dīpitā hotī^eb^ti ‘‘pubbe āmisadānadhammadānehi mayā ayaṃ lokaggabhāvo adhigato, tasmā tumhehipi evameva paṭipajjitabba’’nti evaṃ sammāpaṭipattiyaṃ niyojanena abhigatānaṃ lokiyalokuttarasukhehi saṃyojanasamatthatā ca dīpitā hoti.</p>
              <p>[03]^b^Sakacitte issariyaṃ^eb^ nāma attano cittassa vasībhāvāpādanaṃyeva, paṭikūlādīsu appaṭikūlasaññitādivihārasiddhi, adhiṭṭhāniddhiādiko iddhividhopi cittissariyameva cittabhāvanāya vasībhāvappattiyā ijjhanato. ^b^Aṇimālaghimādika^eb^nti ^b^ādi^eb^-saddena mahimā patti pākammaṃ īsitā vasitā yatthakāmāvasāyitāti ime chapi saṅgahitā. Tattha kāyassa aṇubhāvakaraṇaṃ ^b^aṇimā^eb^. Ākāse padasā gamanādīnaṃ arahabhāvena lahubhāvo ^b^laghimā^eb^. Mahattaṃ ^b^mahimā^eb^ kāyassa mahantatāpādanaṃ. Iṭṭhadesassa pāpuṇanaṃ ^b^patti^eb^. Adhiṭṭhānādivasena icchitanipphādanaṃ ^b^pākammaṃ^eb^. Sayaṃvasitā issarabhāvo ^b^īsitā^eb^. Iddhividhe vasībhāvo ^b^vasitā^eb^. Ākāsena vā gacchato aññaṃ vā kiñci karoto yattha katthaci vosānappatti ^a^M1.0312^ea^^b^yatthakāmāvasāyitā^eb^^a^V1.0274^ea^. ‘‘Kumārakarūpādidassana’’ntipi vadanti. Evamidaṃ aṭṭhavidhaṃ lokiyasammataṃ issariyaṃ. Taṃ pana bhagavato iddhividhantogadhaṃ anaññasādhāraṇañcāti āha ^b^‘‘sabbakāraparipūraṃ atthī’’^eb^ti. Tathā lokuttaro dhammo atthīti sambandho. Evaṃ yasādīsupi ^b^atthi^eb^-saddo yojetabbo.</p>
              <p>[03]Kesañci yaso padesavutti ayathābhūtaguṇasannissayattā aparisuddho ca hoti, na evaṃ tathāgatassāti dassetuṃ ^b^‘‘lokattayabyāpako’’^eb^ti vuttaṃ. Tattha idha adhigatasatthuguṇānaṃ āruppe uppannānaṃ ‘‘itipi so bhagavā’’tiādinā bhagavato yaso pākaṭo hotīti āha ‘‘lokattayabyāpako’’ti. ^b^Yathābhuccaguṇādhigato^eb^ti yathābhūtaguṇehi adhigato. ^b^Ativiya parisuddho^eb^ti yathābhūtaguṇādhigatattā eva accantaparisuddho. ^b^Sabbākāraparipūrā^eb^ti anavasesalakkhaṇānubyañjanādisampattiyā sabbākārehi paripuṇṇā. ^b^Sabbaṅgapaccaṅgasirī^eb^ti sabbesaṃ aṅgapaccaṅgānaṃ sobhā. ^b^Yaṃ yaṃ etena icchitaṃ patthita^eb^nti ‘‘tiṇṇo tāreyya’’ntiādinā yaṃ yaṃ etena lokanāthena manovacīpaṇidhānavasena icchitaṃ kāyapaṇidhānavasena patthitaṃ. ^b^Tathevā^eb^ti paṇidhānānurūpameva. ^b^Sammāvāyāmasaṅkhāto payatto^eb^ti vīriyapāramibhāvappatto ariyamaggapariyāpanno ca sammāvāyāmasaṅkhāto ussāho.</p>
              <p>[03]^b^Kusalādīhi bhedehī^eb^ti sabbattikadukapadasaṅgahitehi kusalādippabhedehi. ^b^Paṭiccasamuppādādīhī^eb^ti ^b^ādi^eb^-saddena na kevalaṃ vibhaṅgapāḷiyaṃ āgatā satipaṭṭhānādayova saṅgahitā, atha kho saṅgahādayo samayavimuttādayo ṭhapanādayo tikapaṭṭhānādayo ca saṅgahitāti veditabbaṃ. ^b^Pīḷanasaṅkhatasantāpavipariṇāmaṭṭhena vā dukkhamariyasacca^eb^ntiādīsu ^b^pīḷanaṭṭho^eb^ taṃsamaṅgino sattassa hiṃsanaṃ avipphārikatākaraṇaṃ. ^b^Saṅkhataṭṭho^eb^ samecca saṅgamma sambhūya paccayehi katabhāvo. ^b^Santāpaṭṭho^eb^ dukkhadukkhatādīhi santāpanaṃ paridahanaṃ. ^b^Vipariṇāmaṭṭho^eb^ jarāya maraṇena cāti dvidhā vipariṇāmetabbatā. Samudayassa ^b^āyūhanaṭṭho^eb^ dukkhassa nibbattanavasena sampiṇḍanaṃ. ^b^Nidānaṭṭho^eb^ ‘‘idaṃ taṃ dukkha’’nti nidassentassa viya samuṭṭhāpanaṃ. ^b^Saṃyogaṭṭho^eb^ saṃsāradukkhena saṃyojanaṃ. ^b^Palibodhaṭṭho^eb^ maggādhigamassa nivāraṇaṃ. Nirodhassa ^b^nissaraṇaṭṭho^eb^ sabbūpadhīnaṃ paṭinissaggasabhāvattā tato ^a^M1.0313^ea^ vinissaṭatā, taṃnissaraṇanimittatā vā. ^b^Vivekaṭṭho^eb^ sabbasaṅkhāravisaṃyuttatā. ^b^Asaṅkhataṭṭho^eb^ kenacipi paccayena anabhisaṅkhatatā. ^b^Amataṭṭho^eb^ niccasabhāvattā maraṇābhāvo, sattānaṃ maraṇābhāvahetutā vā. ^b^Maggassa niyyānaṭṭho^eb^ vaṭṭadukkhato nikkamanaṭṭho. ^b^Hetuattho^eb^ nibbānassa sampāpakabhāvo. ^b^Dassanaṭṭho^eb^ accantasukhumassa nibbānassa sacchikaraṇaṃ. ^b^Ādhipateyyaṭṭho^eb^ catusaccadassane sampayuttānaṃ ādhipaccakaraṇaṃ, ārammaṇādhipatibhāvo vā visesato maggādhipativacanato ^a^V1.0275^ea^. Satipi hi jhānādīnaṃ ārammaṇādhipatibhāve ‘‘jhānādhipatino dhammā’’ti evamādiṃ avatvā ‘‘maggādhipatino dhammā’’icceva vuttaṃ, tasmā viññāyati ‘‘atthi maggassa ārammaṇādhipatibhāve viseso’’ti. Eteyeva ca pīḷanādayo soḷasākārāti vuccanti.</p>
              <p>[03]^b^Dibbabrahmāriyavihāre^eb^tiādīsu kasiṇādiārammaṇāni rūpāvacarajjhānāni ^b^dibbavihāro^eb^. Mettādijjhānāni ^b^brahmavihāro^eb^. Phalasamāpatti ^b^ariyavihāro^eb^. Kāmehi vivekaṭṭhakāyatāvasena ekībhāvo ^b^kāyaviveko^eb^. Paṭhamajjhānādinā nīvaraṇādīhi vivittacittatā ^b^cittaviveko^eb^. ^b^Upadhiviveko^eb^ nibbānaṃ. ^b^Upadhī^eb^ti cettha cattāro upadhī kāmupadhi khandhupadhi kilesupadhi abhisaṅkhārupadhīti. Kāmāpi hi ‘‘yaṃ pañca kāmaguṇe paṭicca uppajjati sukhaṃ somanassaṃ, ayaṃ kāmānaṃ assādo’’ti (ma. ni. 1.166) evaṃ vuttassa sukhassa adhiṭṭhānabhāvato upadhīyati ettha sukhanti iminā vacanatthena ‘‘upadhī’’ti vuccanti, khandhāpi khandhamūlakassa dukkhassa adhiṭṭhānabhāvato, kilesāpi apāyadukkhassa adhiṭṭhānabhāvato, abhisaṅkhārāpi bhavadukkhassa adhiṭṭhānabhāvato vuttanayena ‘‘upadhī’’ti vuccanti. Imehi pana catūhi upadhīhi vivittatāya nibbānaṃ ‘‘upadhiviveko’’ti vuccati.</p>
              <p>[03]Suññatākārena nibbānaṃ ārammaṇaṃ katvā pavatto ariyamaggo ^b^suññatavimokkho^eb^. So hi suññatāya dhātuyā uppannattā suññato, kilesehi ca vimuttattā vimokkho. Eteneva nayena appaṇihitākārena nibbānaṃ ārammaṇaṃ katvā pavatto ^b^appaṇihitavimokkho^eb^. Animittākārena nibbānaṃ ārammaṇaṃ katvā pavatto ^b^animittavimokkho^eb^. Atha vā suññatānupassanāsaṅkhātāya anattānupassanāya vasena paṭiladdho ariyamaggo āgamanavasena ‘‘suññatavimokkho’’ti vuccati. Tathā appaṇihitānupassanāsaṅkhātāya ^a^M1.0314^ea^ dukkhānupassanāya vasena paṭiladdho appaṇihitavimokkho. Animittānupassanāsaṅkhātāya aniccānupassanāya vasena paṭiladdho ‘‘animittavimokkho’’ti veditabbo. Vuttañhetaṃ –</p>
              <p>[08]‘‘Aniccato manasikaronto adhimokkhabahulo animittavimokkhaṃ paṭilabhati, dukkhato manasikaronto passaddhibahulo appaṇihitavimokkhaṃ paṭilabhati, anattato manasikaronto vedabahulo suññatavimokkhaṃ paṭilabhatī’’ti (paṭi. ma. 1.223).</p>
              <p>[07]^b^Aññe^eb^ti lokiyābhiññādike.</p>
              <p>[03]Kilesābhisaṅkhāravasena ^a^V1.0276^ea^ bhavesu paribbhamanaṃ, tañca taṇhāpadhānanti āha ^b^‘‘taṇhāsaṅkhātaṃ gamana’’^eb^nti. ^b^Vanta^eb^nti ariyamaggamukhena uggiritaṃ puna apaccāgamanavasena chaḍḍitaṃ. Bhagavāti vuccati niruttinayenāti dassento āha ^b^‘‘yathā loke’’^eb^tiādi. Yathā loke niruttinayena ekekapadato ekekamakkharaṃ gahetvā ‘‘mekhalā’’ti vuttaṃ, evamidhāpīti attho. ^b^Mehanassā^eb^ti guyhappadesassa. ^b^Khassā^eb^ti okāsassa.</p>
              <p>[03]Aparo nayo (itivu. aṭṭha. nidānavaṇṇanā) – bhāgavāti bhagavā. Bhatavāti bhagavā. Bhāge vanīti bhagavā. Bhage vanīti bhagavā. Bhattavāti bhagavā. Bhage vamīti bhagavā. Bhāge vamīti bhagavā.</p>
              <p>[21]Bhāgavā bhatavā bhāge, bhage ca vani bhattavā;</p>
              <p>[22]Bhage vami tathā bhāge, vamīti bhagavā jino.</p>
              <p>[03]Tattha kathaṃ ^b^bhāgavāti bhagavā^eb^? Ye te sīlādayo dhammakkhandhā guṇakoṭṭhāsā, te anaññasādhāraṇā niratisayā tathāgatassa atthi upalabbhanti. Tathā hissa sīlaṃ samādhi paññā vimutti vimuttiñāṇadassanaṃ, hirī ottappaṃ, saddhā vīriyaṃ, sati sampajaññaṃ, sīlavisuddhi diṭṭhivisuddhi, samatho vipassanā, tīṇi kusalamūlāni, tīṇi sucaritāni, tayo sammāvitakkā, tisso anavajjasaññā, tisso dhātuyo, cattāro satipaṭṭhānā, cattāro sammappadhānā, cattāro iddhipādā, cattāro ariyamaggā, cattāri ariyaphalāni, catasso paṭisambhidā, catuyoniparicchedakañāṇāni, cattāro ariyavaṃsā, cattāri vesārajjañāṇāni, pañca ^a^M1.0315^ea^ padhāniyaṅgāni, pañcaṅgiko sammāsamādhi, pañcañāṇiko sammāsamādhi, pañcindriyāni, pañca balāni, pañca nissāraṇīyā dhātuyo, pañca vimuttāyatanañāṇāni, pañca vimuttiparipācanīyā saññā, cha anussatiṭṭhānāni, cha gāravā, cha nissāraṇīyā dhātuyo, cha satatavihārā, cha anuttariyāni, chanibbedhabhāgiyā saññā, cha abhiññā, cha asādhāraṇañāṇāni, satta aparihānīyā dhammā, satta ariyadhanāni, satta bojjhaṅgāni, satta sappurisadhammā, satta nijjaravatthūni, satta saññā, sattadakkhiṇeyyapuggaladesanā, sattakhīṇāsavabaladesanā, aṭṭhapaññāpaṭilābhahetudesanā, aṭṭha sammattāni, aṭṭhalokadhammātikkamo, aṭṭha ārambhavatthūni, aṭṭhākkhaṇadesanā, aṭṭha mahāpurisavitakkā, aṭṭhābhibhāyatanadesanā, aṭṭha vimokkhā, nava yonisomanasikāramūlakā dhammā, nava pārisuddhipadhāniyaṅgāni, navasattāvāsadesanā, nava āghātappaṭivinayā, nava saññā, nava nānattā, nava anupubbavihārā, dasa nāthakaraṇā ^a^V1.0277^ea^ dhammā, dasa kasiṇāyatanāni, dasa kusalakammapathā, dasa sammattāni, dasa ariyavāsā, dasa asekkhadhammā, dasa tathāgatabalāni, ekādasa mettānisaṃsā, dvādasa dhammacakkākārā, terasa dhutaguṇā, cuddasa buddhañāṇāni, pañcadasa vimuttiparipācanīyā dhammā, soḷasavidhā ānāpānassati, soḷasa aparantapanīyā dhammā, aṭṭhārasa buddhadhammā, ekūnavīsati paccavekkhaṇañāṇāni, catucattālīsa ñāṇavatthūni, paññāsa udayabbayañāṇāni, paropaṇṇāsa kusaladhammā, sattasattati ñāṇavatthūni, catuvīsatikoṭisatasahassasamāpattisañcārimahāvajirañāṇaṃ, anantanayasamantapaṭṭhānapavicayapaccavekkhaṇadesanāñāṇāni, tathā anantāsu lokadhātūsu anantānaṃ sattānaṃ āsayādivibhāvanañāṇāni cāti evamādayo anantāparimāṇabhedā anaññasādhāraṇā niratisayā guṇabhāgā guṇakoṭṭhāsā saṃvijjanti upalabbhanti, tasmā yathāvuttavibhāgā guṇabhāgā assa atthīti bhāgavāti vattabbe ākārassa rassattaṃ katvā ‘‘bhagavā’’ti vutto. Evaṃ tāva bhāgavāti bhagavā.</p>
              <p>[21]Yasmā sīlādayo sabbe, guṇabhāgā asesato;</p>
              <p>[22]Vijjanti sugate tasmā, bhagavāti pavuccati.</p>
              <p>[03]Kathaṃ ^b^bhatavāti bhagavā^eb^? Ye te sabbalokahitāya ussukkamāpannehi manussattādike aṭṭha dhamme samodhānetvā sammāsambodhiyā katamahābhinīhārehi ^a^M1.0316^ea^ mahābodhisattehi paripūretabbā dānapāramī sīlanekkhammapaññāvīriyakhantisaccādhiṭṭhānamettāupekkhāpāramīti dasa pāramiyo dasa upapāramiyo dasa paramatthapāramiyoti samatiṃsa pāramiyo, dānādīni cattāri saṅgahavatthūni, cattāri adhiṭṭhānāni, attapariccāgo nayanadhanarajjaputtadārapariccāgoti pañca mahāpariccāgā, pubbayogo, pubbacariyā, dhammakkhānaṃ, ñātatthacariyā, lokatthacariyā, buddhatthacariyāti evamādayo saṅkhepato vā puññasambhārañāṇasambhārā buddhakarā dhammā, te mahābhinīhārato paṭṭhāya kappānaṃ satasahassādhikāni cattāri asaṅkhyeyyāni yathā hānabhāgiyā saṃkilesabhāgiyā ṭhitibhāgiyā vā na honti, atha kho uttaruttari visesabhāgiyāva honti, evaṃ sakkaccaṃ nirantaraṃ anavasesato bhatā sambhatā assa atthīti bhatavāti bhagavā niruttinayena ta-kārassa ga-kāraṃ katvā. Atha vā ^b^bhatavā^eb^ti teyeva yathāvutte buddhakare dhamme vuttanayena bhari sambhari, paripūresīti attho. Evampi bhatavāti bhagavā.</p>
              <p>[21]Yasmā sambodhiyā sabbe, dānapāramiādike;</p>
              <p>[22]Sambhāre bhatavā nātho, tasmāpi bhagavā mato.</p>
              <p>[03]Kathaṃ ^a^V1.0278^ea^^b^bhāge vanīti bhagavā^eb^? Ye te catuvīsatikoṭisatasahassasaṅkhā devasikaṃ vaḷañjanakasamāpattibhāgā, te anavasesato lokahitatthaṃ attano ca diṭṭhadhammasukhavihāratthaṃ niccakappaṃ vani bhaji sevi bahulamakāsīti bhāge vanīti bhagavā. Atha vā abhiññeyyadhammesu kusalādīsu khandhādīsu ca ye te pariññeyyādivasena saṅkhepato vā catubbidhā abhisamayabhāgā, vitthārato pana ‘‘cakkhu pariññeyyaṃ, sotaṃ pariññeyyaṃ…pe… jarāmaraṇaṃ pariññeyya’’ntiādinā (paṭi. ma. 1.21) aneke pariññeyyabhāgā, ‘‘cakkhussa samudayo pahātabbo…pe… jarāmaraṇassa samudayo pahātabbo’’tiādinā nayena pahātabbabhāgā, ‘‘cakkhussa nirodho…pe… jarāmaraṇassa nirodho sacchikātabbo’’tiādinā sacchikātabbabhāgā, ‘‘cakkhussa nirodhagāminī paṭipadā’’tiādinā ‘‘cattāro satipaṭṭhānā’’tiādinā ca anekabhedā bhāvetabbabhāgā ca dhammā vuttā, te sabbe vani bhaji yathārahaṃ gocarabhāvanāsevanānaṃ vasena sevi. Evampi bhāge vanīti bhagavā. Atha vā ye ime sīlādayo dhammakkhandhā sāvakehi sādhāraṇā ^a^M1.0317^ea^ guṇakoṭṭhāsā guṇabhāgā, kinti nu kho te vineyyasantānesu patiṭṭhapeyyanti mahākaruṇāya vani abhipatthayi, sā cassa abhipatthanā yathādhippetaphalāvahā ahosi. Evampi bhāge vanīti bhagavā.</p>
              <p>[21]Yasmā ñeyyasamāpatti-guṇabhāge tathāgato;</p>
              <p>[22]Bhaji patthayi sattānaṃ, hitāya bhagavā tato.</p>
              <p>[03]Kathaṃ ^b^bhage vanīti bhagavā^eb^? Samāsato tāva katapuññehi payogasampannehi yathāvibhavaṃ bhajīyantīti bhagā, lokiyalokuttarasampattiyo. Tattha lokiye tāva tathāgato sambodhito pubbe bodhisattabhūto paramukkaṃsagate vani bhaji sevi, yattha patiṭṭhāya niravasesato buddhakaradhamme samannānento buddhadhamme paripācesi. Buddhabhūto pana te niravajjasukhūpasaṃhite anaññasādhāraṇe lokuttarepi vani bhaji sevi. Vittārato pana padesarajjaissariyacakkavattisampattidevarajjasampattiādivasena jhānavimokkhasamādhisamāpattiñāṇadassanamaggabhāvanāphalasacchikiriyādiuttarimanussadhammavasena ca anekavihite anaññasādhāraṇe bhage vani bhaji sevi. Evaṃ bhage vanīti bhagavā.</p>
              <p>[21]Yā tā sampattiyo loke, yā ca lokuttarā puthu;</p>
              <p>[22]Sabbā tā bhaji sambuddho, tasmāpi bhagavā mato.</p>
              <p>[03]Kathaṃ ^a^V1.0279^ea^^b^bhattavāti bhagavā^eb^? Bhattā daḷhabhattikā assa bahū atthīti bhattavā. Tathāgato hi mahākaruṇāsabbaññutaññāṇādiaparimitanirupamappabhāvaguṇavisesasamaṅgībhāvato sabbasattāuttamo, sabbānatthaparihārapubbaṅgamāya niravasesahitasukhavidhānatapparāya niratisayāya payogasampattiyā sadevamanussāya pajāya accantupakāritāya dvattiṃsa mahāpurisalakkhaṇāsīti anubyañjana byāmappabhādi anaññasādhāraṇavisesapaṭimaṇḍitarūpakāyatāya yathābhuccaguṇādhigatena ‘‘itipi so bhagavā’’tiādinayappavattena lokattayabyāpinā suvipulena suvisuddhena ca thutighosena samannāgatattā ukkaṃsapāramippattāsu appicchatāsantuṭṭhitāādīsu suppatiṭṭhitabhāvato dasabalacatuvesārajjādiniratisayaguṇavisesasamaṅgībhāvato ca rūpappamāṇo rūpappasanno, ghosappamāṇo ghosappasanno, lūkhappamāṇo lūkhappasanno, dhammappamāṇo dhammappasannoti ^a^M1.0318^ea^ evaṃ catuppamāṇike lokasannivāse sabbathāpi pasādāvahabhāvena samantapāsādikattā aparimāṇānaṃ sattānaṃ sadevamanussānaṃ ādarabahumānagāravāyatanatāya paramapemasambhattiṭṭhānaṃ. Ye cassa ovāde patiṭṭhitā aveccappasādena samannāgatā honti, kenaci asaṃhāriyā tesaṃ sambhatti samaṇena vā brāhmaṇena vā devena vā mārena vā brahmunā vāti. Tathā hi te attano jīvitapāccāgepi tattha pasādaṃ na pariccajanti tassa vā āṇaṃ daḷhabhattibhāvato. Tenevāha –</p>
              <p>[21]‘‘Yo ve kataññū katavedi dhīro,</p>
              <p>[22]Kalyāṇamitto daḷhabhatti ca hotī’’ti. (jā. 2.17.78);</p>
              <p>[08]‘‘Seyyathāpi, bhikkhave, mahāsamuddo ṭhitadhammo velaṃ nātivattati, evameva kho, bhikkhave, yaṃ mayā sāvakānaṃ sikkhāpadaṃ paññattaṃ, taṃ mama sāvakā jīvitahetupi nātikkamantī’’ti (udā. 45; cūḷava. 385) ca.</p>
              <p>[07]Evaṃ bhattavāti bhagavā niruttinayena ekassa ta-kārassa lopaṃ katvā itarassa ta-kārassa ga-kāraṃ katvā.</p>
              <p>[21]Guṇātisayayuttassa, yasmā lokahitesino;</p>
              <p>[22]Sambhattā bahavo satthu, bhagavā tena vuccati.</p>
              <p>[03]Kathaṃ ^b^bhage vamīti bhagavā^eb^? Yasmā tathāgato bodhisattabhūtopi purimāsu jātīsu pāramiyo pūrento bhagasaṅkhātaṃ siriṃ issariyaṃ yasañca vami uggiri, kheḷapiṇḍaṃ viya anapekkho ^a^V1.0280^ea^ chaḍḍayi. Tathā hissa ^b^somanassakumārakāle^eb^(jā. 1.15.211 ādayo)^b^ hatthipālakumārakāle ^eb^(jā. 1.15.337 ādayo)^b^ ayogharapaṇḍitakāle^eb^(jā. 1.15.363 ādayo)^b^ mūgapakkhapaṇḍitakāle ^eb^(jā. 2.22.1 ādayo)^b^ cūḷasutasomakāle^eb^ti (jā. 2.17.195 ādayo) evamādīsu nekkhammapāramīpūraṇavasena devarajjasadisāya rajjasiriyā pariccattattabhāvānaṃ pamāṇaṃ natthi, carimattabhāvepi hatthagataṃ cakkavattisiriṃ devalokādhipaccasāsaṃ catudīpissariyaṃ cakkavattisampattisannissayaṃ sattaratanasamujjalaṃ yasañca tiṇāyapi ^a^M1.0319^ea^ amaññamāno nirapekkho pahāya abhinikkhamitvā sammāsambodhiṃ abhisambuddho, tasmā ime siriādike bhage vamīti bhagavā. Atha vā bhāni nāma nakkhattāni, tehi samaṃ gacchanti pavattantīti bhagā, sineruyugandharauttarakuruhimavantādibhājanalokavisesasannissayā sobhā kappaṭṭhāyibhāvato, tepi bhagavā vami taṃnivāsisattāvāsasamatikkamanato tappaṭibaddhachandarāgappahānena pajahīti. Evampi bhage vamīti bhagavā.</p>
              <p>[21]Cakkavattisiriṃ yasmā, yasaṃ issariyaṃ sukhaṃ;</p>
              <p>[22]Pahāsi lokacittañca, sugato bhagavā tato.</p>
              <p>[03]Kathaṃ ^b^bhāge vamīti bhagavā^eb^? Bhāgā nāma sabhāgadhammakoṭṭhāsā, te khandhāyatanadhātādivasena, tatthāpi rūpavedanādivasena atītādivasena ca anekavidhā, te ca bhagavā sabbaṃ papañcaṃ sabbaṃ yogaṃ sabbaṃ ganthaṃ sabbaṃ saṃyojanaṃ samucchinditvā amatadhātuṃ samadhigacchanto vami uggiri, anapekkho chaḍḍayi na paccāgami. Tathā hesa sabbatthakameva pathaviṃ āpaṃ tejaṃ vāyaṃ, cakkhuṃ sotaṃ ghānaṃ jivhaṃ kāyaṃ manaṃ, rūpe sadde gandhe rase phoṭṭhabbe dhamme, cakkhuviññāṇaṃ…pe… manoviññāṇaṃ, cakkhusamphassaṃ…pe… manosamphassaṃ, cakkhusamphassajaṃ vedanaṃ…pe… manosamphassajaṃ vedanaṃ, cakkhusamphassajaṃ saññaṃ…pe… manosamphassajaṃ saññaṃ, cakkhusamphassajaṃ cetanaṃ…pe… manosamphassajaṃ cetanaṃ, rūpataṇhaṃ…pe… dhammataṇhaṃ, rūpavitakkaṃ…pe… dhammavitakkaṃ, rūpavicāraṃ…pe… dhammavicārantiādinā anupadadhammavibhāgavasenapi sabbeva dhammakoṭṭhāse anavasesato vami uggiri, anapekkhapariccāgena chaḍḍayi. Vuttañhetaṃ ‘‘yaṃ taṃ, ānanda, cattaṃ vantaṃ muttaṃ pahīnaṃ paṭinissaṭṭhaṃ, taṃ tathāgato puna paccāgamissatīti netaṃ ṭhānaṃ vijjatī’’ti (dī. ni. 2.183). Evampi bhāge vamīti bhagavā. Atha vā ^b^bhāge vamī^eb^ti sabbepi kusalākusale sāvajjānavajje hīnapaṇīte kaṇhasukkasappaṭibhāge dhamme ariyamaggañāṇamukhena vami uggiri, anapekkho pariccaji pajahi, paresañca tathattāya dhammaṃ desesi. Vuttampi cetaṃ ‘‘dhammāpi vo, bhikkhave ^a^V1.0281^ea^, pahātabbā pageva adhammā (ma. ni. 240). Kullūpamaṃ vo, bhikkhave, dhammaṃ desessāmi nittharaṇatthāya, no gahaṇatthāyā’’tiādi (ma. ni. 1.240). Evampi bhāge vamīti bhagavā.</p>
              <p>[21]Khandhāyatanadhātādi ^a^M1.0320^ea^ dhammabhedā mahesinā;</p>
              <p>[22]Kaṇhā sukkā yato vantā, tatopi bhagavā mato.</p>
              <p>[07]Tena vuttaṃ –</p>
              <p>[21]‘‘Bhāgavā bhatavā bhāge, bhage ca vani bhattavā;</p>
              <p>[22]Bhage vami tathā bhāge, vamīti bhagavā jino’’ti.</p>
              <p>[03]Ettha ca yasmā saṅkhepato attahitasampattiparahitapaṭipattivasena duvidhā buddhaguṇā, tāsu attahitasampatti pahānasampadāñāṇasampadābhedato duvidhā ānubhāvasampadādīnaṃ tadavinābhāvena tadantogadhattā. Parahitapaṭipatti payogāsayabhedato duvidhā. Tattha payogato lābhasakkārādinirapekkhacittassa sabbadukkhaniyyānikadhammūpadeso, āsayato paṭiviruddhesupi niccaṃ hitesitā ñāṇaparipākakālāgamanādiparahitappaṭipatti. Āmisapaṭiggahaṇādināpi atthacariyā parahitapāpatti hotiyeva, tasmā tesampi vibhāvanavasena ^b^pāḷiyaṃ^eb^ ‘‘araha’’ntiādīnaṃ padānaṃ gahaṇaṃ veditabbaṃ.</p>
              <p>[03]Tattha ^b^araha^eb^nti iminā padena pahānasampadāvasena bhagavato attahitasampatti vibhāvitā, ^b^sammāsambuddho lokavidū^eb^ti ca imehi padehi ñāṇasampadāvasena. Nanu ca ‘‘lokavidū’’ti imināpi sammāsambuddhatā vibhāvīyatīti? Saccaṃ vibhāvīyati, atthi pana viseso ‘‘sammāsambuddho’’ti iminā sabbaññutaññāṇānubhāvo vibhāvito, ‘‘lokavidū’’ti pana iminā āsayānusayañāṇādīnampi ānubhāvo vibhāvitoti. ^b^Vijjācaraṇasampanno^eb^ti iminā sabbāpi bhagavato attahitasampatti vibhāvitā. ^b^Sugato^eb^ti pana iminā samudāgamato paṭṭhāya bhagavato attahitasampatti parahitapaṭipatti ca vibhāvitā. ^b^Anuttaro purisadammasārathi satthā devamanussāna^eb^nti imehi padehi bhagavato parahitapaṭipatti vibhāvitā. ^b^Buddho^eb^ti iminā bhagavato attahitasampatti parahitapaṭipatti ca vibhāvitā. Evañca katvā ‘‘sammāsambuddho’’ti vatvā ‘‘buddho’’ti vacanaṃ samatthitaṃ hoti. Tenevāha ‘‘attanāpi bujjhi, aññepi satte bodhesī’’tiādi ^a^V1.0282^ea^. ^b^Bhagavā^eb^ti ca imināpi samudāgamato paṭṭhāya bhagavato sabbā attahitasampatti parahitapaṭipatti ca vibhāvitā.</p>
              <p>[03]Aparo ^a^M1.0321^ea^ nayo – hetuphalasattupakāravasena saṅkhepato tividhā buddhaguṇā. Tattha ^b^arahaṃ sammāsambuddho vijjācaraṇasampanno lokavidū^eb^ti imehi padehi phalasampattivasena buddhaguṇā vibhāvitā. ^b^Anuttaro purisadammasārathi satthā devamanussāna^eb^nti imehi sattupakāravasena buddhaguṇā pakāsitā. ^b^Buddho^eb^ti iminā phalavasena sattupakāravasena ca buddhaguṇā vibhāvitā. ^b^Sugato bhagavā^eb^ti pana imehi padehi hetuphalasattupakāravasena buddhaguṇā vibhāvitāti veditabbaṃ.</p>
              <p>[03]^b^So imaṃ loka^eb^ntiādīsu ^b^so bhagavā^eb^ti yo ‘‘araha’’ntiādinā kittitaguṇo, so bhagavā. ^b^Imaṃ loka^eb^nti nayidaṃ mahājanassa sammukhāmattaṃ sandhāya vuttaṃ, atha kho anavasesaṃ pariyādāyāti dassetuṃ ^b^‘‘sadevaka’’^eb^ntiādi vuttaṃ. Tenāha ^b^‘‘idāni vattabbaṃ nidassetī’’^eb^ti. ^b^Pajātattā^eb^ti yathāsakaṃ kammakilesehi nibbattattā. ^b^Sadevakavacanena pañcakāmāvacaradevaggahaṇaṃ^eb^ pārisesañāyenāti veditabbaṃ itaresaṃ padantarehi saṅgahitattā. ^b^Sadevaka^eb^nti ca avayavena viggaho samudāyo samāsattho. ^b^Samārakavacanena chaṭṭhakāmāvacaradevaggahaṇaṃ^eb^ paccāsattiñāyenāti daṭṭhabbaṃ. Tattha hi so jāto taṃnivāsī ca. ^b^Sabrahmakavacanena brahmakāyikādibrahmaggahaṇa^eb^nti etthāpi eseva nayo. ^b^Paccatthikā…pe… samaṇabrāhmaṇaggahaṇa^eb^nti nidassanamattametaṃ apaccatthikānaṃ asamitābāhitapāpānañca samaṇabrāhmaṇānaṃ sassamaṇabrāhmaṇīvacanena gahitattā. Kāmaṃ ‘‘sadevaka’’ntiādivisesanānaṃ vasena sattavisayo lokasaddoti viññāyati tulyayogavisayattā tesaṃ, ‘‘salomako sapakkhako’’tiādīsu pana atulyayogepi ayaṃ samāso labbhatīti byabhicāradassanato pajāgahaṇanti āha ^b^‘‘pajāvacanena sattalokaggahaṇa’’^eb^nti. Sadevakādivacanena upapattidevānaṃ, sassamaṇabrāhmaṇīvacanena visuddhidevānañca gahitattā āha ^b^‘‘sadevamanussavacanena sammutidevāvasesamanussaggahaṇa’’^eb^nti. Tattha ^b^sammutidevā^eb^ rājāno. ^b^Avasesamanussaggahaṇa^eb^nti samaṇabrāhmaṇehi avasesamanussaggahaṇaṃ. ^b^Tīhi padehī^eb^ti sadevakasamārakasabarhmakavacanehi. ^b^Dvīhī^eb^ti sassamaṇabrāhmaṇiṃ sadevamanussanti imehi dvīhi padehi.</p>
              <p>[03]Arūpī ^a^M1.0322^ea^ sattā attano āneñjavihārena viharantā dibbantīti devāti imaṃ nibbacanaṃ labhantīti āha ^b^‘‘sadevakaggahaṇena arūpāvacaraloko gahito’’^eb^ti. Tenevāha bhagavā ‘‘ākāsānañcāyatanūpagānaṃ devānaṃ sahabyata’’ntiādi (a. ni. 3.117). Chakāmāvacaradevalokassa savisesaṃ mārassa vase vattanato āha ^b^‘‘samārakaggahaṇena chakāmāvacaradevaloko’’^eb^ti ^a^V1.0283^ea^. Arūpībrahmalokassa visuṃ gahitattā āha ^b^‘‘rūpī brahmaloko’’^eb^ti. ^b^Catuparisavasenā^eb^ti khattiyaparisā, brāhmaṇagahapatisamaṇacātumahārājikatāvatiṃsamārabrahmaparisāti imāsu aṭṭhasu parisāsu khattiyādicatuparisavasena. Itarā pana catasso parisā samārakaggahaṇena gahitā evāti.</p>
              <p>[03]Kathaṃ panettha catuparisavasena manussaloko gahito? ‘‘Sassamaṇabrāhmaṇi’’nti iminā samaṇaparisā brāhmaṇaparisā ca gahitā honti, ‘‘sadevamanussa’’nti iminā khattiyaparisā gahapatiparisā ca gahitā, ‘‘paja’’nti iminā pana imāyeva catasso parisā vuttā, catuparisasaṅkhātaṃ pajanti vuttaṃ hoti, kathaṃ pana sammutidevehi saha manussaloko gahito? Etthāpi ‘‘sassamaṇabrāhmaṇi’’nti iminā samaṇabrāhmaṇā gahitā, ‘‘sadevamanussa’’nti iminā sammutidevasaṅkhātā khattiyā, gahapatisuddasaṅkhātā avasesamanussā ca gahitā honti. Ito pana aññesaṃ manussasattānaṃ abhāvato ‘‘paja’’nti iminā catūhi pakārehi ṭhitā eteyeva manussasattā vuttāti daṭṭhabbaṃ. Evaṃ vikappadvayepi pajāggahaṇena catuparisādivasena ṭhitānaṃ manussānaṃyeva gahitattā idāni ‘‘paja’’nti iminā avasesasatte saṅgahetvā dassetukāmo āha ^b^‘‘avasesasabbasattaloko vā’’^eb^ti. Tattha nāgagaruḷādivasena avasesasattaloko veditabbo. Etthāpi catuparisavasena sammutidevehi vā saha avasesasabbasattaloko vāti yojetabbaṃ. Catuparisasahito avasesasuddhanāgasupaṇṇanerayikādisattaloko, catudhā ṭhitamanussasahito vā avasesanāgasupaṇṇanerayikādisattaloko gahitoti vuttaṃ hoti.</p>
              <p>[03]Ettāvatā bhāgaso lokaṃ gahetvā yojanaṃ dassetvā idāni tena tena visesena abhāgaso lokaṃ gahetvā yojanaṃ ^a^M1.0323^ea^ dassetuṃ ^b^‘‘apicetthā’’^eb^tiādi vuttaṃ. Tattha ^b^ukkaṭṭhaparicchedato^eb^ti ukkaṃsagativijānanena. Pañcasu hi gatīsu devagatipariyāpannāva seṭṭhā, tatthāpi arūpino dūrasamussāritakilesadukkhatāya santapaṇītāaneñjavihārasamaṅgitāya ativiya dīghāyukatāyāti evamādīhi visesehi ativiya ukkaṭṭhā. ^b^Brahmā mahānubhāvo^eb^ti dasasahassiyaṃ mahābrahmuno vasena vadati. ‘‘Ukkaṭṭhaparicchedato’’ti hi vuttaṃ. ^b^Anuttara^eb^nti seṭṭhaṃ navalokuttaraṃ. ^b^Anusandhikkamo^eb^ti atthānañceva padānañca anusandhānukkamo. Porāṇā panettha evaṃ vaṇṇayanti – ^b^sadevaka^eb^nti devatāhi saddhiṃ avasesaṃ lokaṃ. ^b^Samāraka^eb^nti mārena saddhiṃ avasesaṃ lokaṃ. ^b^Sabrahmaka^eb^nti brahmehi saddhiṃ avasesaṃ lokaṃ. Evaṃ sabbepi tibhavūpage satte devamārabrahmasahitatāsaṅkhātehi tīhi pakārehi ‘‘sadevaka’’ntiādīsu tīsu padesu pakkhipitvā puna ^a^V1.0284^ea^ dvīhi padehi pariyādiyanto ^b^‘‘sassamaṇabrāhmaṇiṃ pajaṃ sadevamanussa’’^eb^nti āha. Evaṃ pañcahipi padehi sadevakattādinā tena tena pakārena tedhātukameva pariyādinnanti.</p>
              <p>[03]^b^Abhiññā^eb^ti yakāralopenāyaṃ niddeso, abhijānitvāti ayamettha atthoti āha ^b^‘‘abhiññāya adhikena ñāṇena ñatvā’’^eb^ti. ^b^Anumānādipaṭikkhepo^eb^ti anumānaupamānātthāpattiādipaṭikkhepo ekappamāṇattā. Sabbattha appaṭihatañāṇacāratāya hi sabbapaccakkhā buddhā bhagavanto. ^b^Anuttaraṃ vivekasukha^eb^nti phalasamāpattisukhaṃ. Tena vīthimissāpi kadāci bhagavato dhammadesanā hotīti ^b^hitvāpī^eb^ti pisaddaggahaṇaṃ. Bhagavā hi dhammaṃ desento yasmiṃ khaṇe parisā sādhukāraṃ vā deti, yathāsutaṃ vā dhammaṃ paccavekkhati, taṃ khaṇaṃ pubbabhāgena paricchinditvā phalasamāpattiṃ samāpajjati, yathāparicchedañca samāpattito vuṭṭhāya ṭhitaṭṭhānato paṭṭhāya dhammaṃ deseti. ^b^Appaṃ vā bahuṃ vā desento^eb^ti ugghaṭitaññussa vasena appaṃ vā, vipañcitaññussa neyyassa vā vasena bahuṃ vā desento. ^b^Ādikalyāṇādippakārameva desetī^eb^ti ādimhipi kalyāṇaṃ bhaddakaṃ anavajjameva katvā deseti. Majjhepi pariyosānepi kalyāṇaṃ bhaddakaṃ anavajjameva katvā desetīti vuttaṃ hoti. Dhammassa hi ^a^M1.0324^ea^ kalyāṇatā niyyānikatāya niyyānikatā ca sabbaso anavajjabhāvena.</p>
              <p>[03]^b^Samantabhaddakattā^eb^ti sabbabhāgehi sundarattā. ^b^Dhammassā^eb^ti pariyattidhammassa. Kiñcāpi avayavavinimutto samudāyo nāma paramatthato koci natthi, yesu pana avayavesu samudāyarūpena apekkhitesu gāthāti samaññā, taṃ tato bhinnaṃ viya katvā saṃsāmivohāraṃ āropetvā dassento ^b^‘‘paṭhamapādena ādikalyāṇā’’^eb^tiādimāha. ^b^Ekānusandhika^eb^nti idaṃ nātibahuvibhāgaṃ yathānusandhinā ekānusandhikaṃ sandhāya vuttaṃ. Itarassa pana teneva desetabbadhammavibhāgena ādimajjhapariyosānabhāgā labbhantīti. ^b^Nidānenā^eb^ti ānandattherena ṭhapitakāladesadesakaparisādiapadisanalakkhaṇena nidānaganthena. ^b^Nigamenā^eb^ti ‘‘idamavocā’’tiādikena ‘‘iti yaṃ taṃ vuttaṃ, idametaṃ paṭicca vutta’’nti vā yathāvuttatthanigamanena. Saṅgītikārakehi ṭhapitānipi hi nidānanigamanāni dassetvā tīṇi piṭakāni satthu desanāya anuvidhānato tadantogadhāneva. Teneva ^b^dīghanikāyaṭṭhakathāyaṃ^eb^ ‘‘ekānusandhikassa suttassa nidānaṃ ādi, idamavocāti pariyosānaṃ, ubhinnamantarā majjha’’nti (dī. ni. aṭṭha. 1.190) vuttaṃ.</p>
              <p>[03]Evaṃ suttantapiṭakavasena dhammassa ādikalyāṇāditaṃ dassetvā idāni tīṇi piṭakāni ekajjhaṃ gahetvā taṃ dassetuṃ ^b^‘‘sakalopī’’^eb^tiādi vuttaṃ. Tattha ^b^sāsanadhammo^eb^ti –</p>
              <p>[21]‘‘Sabbapāpassa ^a^V1.0285^ea^ akaraṇaṃ, kusalassa upasampadā;</p>
              <p>[22]Sacittapariyodapanaṃ, etaṃ buddhāna sāsana’’nti. (dī. ni. 2.90; dha. pa. 183; netti. 30, 50) –</p>
              <p>[07]Evaṃ vuttassa satthusāsanassa pakāsako pariyattidhammo. Sīlamūlakattā sāsanassa ^b^‘‘sīlena ādikalyāṇo’’^eb^ti vuttaṃ. Samathādīnaṃ sāsanasampattiyā vemajjhabhāvato āha ^b^‘‘samathavipassanāmaggaphalehi majjhekalyāṇo’’^eb^ti. Nibbānādhigamato uttari karaṇīyābhāvato vuttaṃ ^b^‘‘nibbānena pariyosānakalyāṇo’’^eb^ti. Sāsane sammāpaṭipatti nāma paññāya hoti, tassā ca sīlaṃ samādhi ca mūlanti āha ^b^‘‘sīlasamādhīhi^eb^^a^M1.0325^ea^^b^vā ādikalyāṇo’’^eb^ti. Paññā pana anubodhapāvedhavasena duvidhāti tadubhayampi gaṇhanto ^b^‘‘vipassanāmaggehi majjhekalyāṇo’’^eb^ti āha. Tassā nipphattiphalakiccaṃ nibbānasacchikiriyā, tato paraṃ kattabbaṃ natthīti dassento āha ^b^‘‘phalanibbānehi pariyosānakalyāṇo’’^eb^ti. Phalaggahaṇena vā saupādisesaṃ nibbānamāha, itarena itaraṃ tadubhayañca sāsanasampattiyā osānanti āha ‘‘phalanibbānehi pariyosānakalyāṇo’’ti.</p>
              <p>[03]^b^Buddhasubodhitāya vā ādikalyāṇo^eb^ti buddhassa subodhitā sammāsambuddhatā, tāya ādikalyāṇo tappabhavattā. Sabbaso saṃkilesappahānaṃ vodānapāripūrī ca dhammasudhammatā, tāya ^b^majjhekalyāṇo^eb^ taṃsarīrattā. Satthārā yathānusiṭṭhaṃ tathā paṭipatti saṅghasuppaṭipatti, tāya ^b^pariyosānakalyāṇo^eb^ tāya sāsanassa loke suppatiṭṭhitabhāvato. ^b^Ta^eb^nti sāsanadhammaṃ. ^b^Tathattāyā^eb^ti yathattāya bhagavatā dhammo desito, tathattāya tathabhāvāya. So pana abhisambodhi paccekabodhi sāvakabodhīti tividho ito aññathā nibbānādhigamassa abhāvato. Tattha sabbaguṇehi aggabhāvato itarabodhidvayamūlatāya ca paṭhamāya bodhiyā ādikalyāṇatā, guṇehi vemajjhabhāvato dutiyāya majjhekalyāṇatā, tadubhayatāya vā vosānatāya ca sāsanadhammassa tatiyāya pariyosānakalyāṇatā vuttā.</p>
              <p>[03]^b^Eso^eb^ti sāsanadhammo. ^b^Nīvaraṇavikkhambhanato^eb^ti vimuttāyatanasīse ṭhatvā saddhammaṃ suṇantassa nīvaraṇānaṃ vikkhambhanasabbhāvato. Vuttañhetaṃ –</p>
              <p>[08]‘‘Yathā yathāvuso, bhikkhuno satthā vā dhammaṃ deseti, aññataro vā garuṭṭhānīyo sabrahmacārī, tathā tathā so tattha labhati atthavedaṃ labhati dhammaveda’’nti.</p>
              <p>[08]‘‘Yasmiṃ ^a^V1.0286^ea^, bhikkhave, samaye ariyasāvako ohitasoto dhammaṃ suṇāti, pañcassa nīvaraṇāni tasmiṃ samaye pahīnāni hontī’’ti –</p>
              <p>[07]Ca ādi. ^b^Samathavipassanāsukhāvahanato^eb^ti samathasukhassa vipassanāsukhassa ca sampāpanato. Vuttampi cetaṃ ‘‘so vivicceva kāmehi vivicca akusalehi ^a^M1.0326^ea^ dhammehi savitakkaṃ savicāraṃ vivekajaṃ pītisukha’’ntiādi, tathā –</p>
              <p>[21]‘‘Yato yato sammasati, khandhānaṃ udayabbayaṃ;</p>
              <p>[27]Labhatī pītipāmojjaṃ, amataṃ taṃ vijānataṃ.</p>
              <p>[22]Amānusī ratī hoti, sammā dhammaṃ vipassato’’ti ca. (dha. pa. 374-373);</p>
              <p>[07]^b^Tathā paṭipanno^eb^ti yathā samathavipassanāsukhaṃ āvahati, yathā vā satthārā anusiṭṭhaṃ, tathā paṭipanno sāsanadhammo. ^b^Tādibhāvāvahanato^eb^ti chaḷaṅgupekkhāvasena iṭṭhādīsu tādibhāvassa lokadhammehi anupalepassa āvahanato. ^b^Nāthappabhavattā^eb^ti pabhavati etasmāti pabhavo, uppattiṭṭhānaṃ, nāthova pabhavo etassāti nāthappabhavo, tassa bhāvo nāthappabhavattaṃ, tasmā sāsanadhammassa nāthahetukattāti attho. ^b^Atthasuddhiyā majjhekalyāṇo^eb^ti nirupakkilesatāya niyyānikatā atthasuddhi, tāya majjhekalyāṇo. ^b^Kiccasuddhiyā pariyosānakalyāṇo^eb^ti suppaṭipattisaṅkhātakiccassa suddhiyā pariyosānakalyāṇo suppaṭipattipariyosānattā sāsanadhammassa. Yathāvuttamatthaṃ nigamento āha ^b^‘‘tasmā’’^eb^tiādi.</p>
              <p>[03]^b^Sāsanabrahmacariya^eb^ntiādīsu avisesena tisso sikkhā sakalo ca tantidhammo sāsanabrahmacariyaṃ. Yaṃ sandhāya vuttaṃ ‘‘katamesānaṃ kho, bhante, buddhānaṃ bhagavantānaṃ brahmacariyaṃ na ciraṭṭhitikamahosī’’tiādi (pārā. 18). Ariyo aṭṭhaṅgiko maggo maggabrahmacariyaṃ. Yaṃ sandhāya vuttaṃ ‘‘khīṇā jāti, vusitaṃ brahmacariyaṃ, kataṃ karaṇīya’’nti (pārā. 14). ^b^Yathānurūpa^eb^nti yathārahaṃ. Sikkhattayasaṅgahañhi sāsanabrahmacariyaṃ atthasampattiyā ^b^sātthaṃ,^eb^ tathā maggabrahmacariyaṃ. Itaraṃ pana tantidhammasaṅkhātaṃ sāsanabrahmacariyaṃ yathāvuttenatthena ^b^sātthaṃ sabyañjanañca. Atthasampattiyā^eb^ti sampannatthatāya. Sampattiattho hi idha sahasaddo. ^b^Byañjanasampattiyā^eb^ti etthāpi eseva nayo. Yassa hi yāgubhattādītthipurisādivaṇṇanānissitā desanā hoti, na so sātthaṃ deseti niyyānatthavirahato tassā desanāya. Bhagavā pana tathārūpaṃ desanaṃ ^a^V1.0287^ea^ pahāya catusatipaṭṭhānādinissitaṃ desanaṃ deseti, tasmā ‘‘atthasampattiyā sātthaṃ desetī’’ti vuccati ^a^M1.0327^ea^. Yassa pana desanā sithiladhanitādibhedesu byañjanesu ekappakāreneva dvippakāreneva vā byañjanena yuttatāya ekabyañjanādiyuttā vā damiḷabhāsā viya, vivaṭakaraṇatāya oṭṭhe aphusāpetvā uccāretabbato sabbaniroṭṭhabyañjanā vā kirātabhāsā viya, sabbattheva vissajjanīyayuttatāya sabbavissaṭṭhabyañjanā vā yavanabhāsā viya, sabbattheva sānusāratāya sabbaniggahītabyañjanā vā pādasikādi milakkhubhāsā viya, tassa byañjanapāripūriyā abhāvato abyañjanā nāma desanā hoti. Sabbāpi hi esā byañjanekadesavaseneva pavattiyā aparipuṇṇabyañjanāti katvā ‘‘abyañjanā’’ti vuccati. Bhagavā pana –</p>
              <p>[21]‘‘Sithilaṃ dhanitañca dīgharassaṃ, garukaṃ lahukañca niggahītaṃ;</p>
              <p>[22]Sambandhaṃ vavatthitaṃ vimuttaṃ, dasadhā byañjanabuddhiyā pabhedo’’ti. (dī. ni. aṭṭha. 1.190; ma. ni. aṭṭha. 1.291; pari. aṭṭha. 485) –</p>
              <p>[07]Evaṃ vuttaṃ dasavidhaṃ byañjanaṃ amakkhetvā paripuṇṇabyañjanameva katvā dhammaṃ deseti, tasmā ‘‘byañjanasampattiyā sabyañjanaṃ desetī’’ti vuccati.</p>
              <p>[03]Idāni ‘‘sātthaṃ sabyañjana’’nti ettha nettinayenapi atthaṃ dassetuṃ ^b^‘‘saṅkāsanaṃ…pe… sabyañjana’’^eb^nti vuttaṃ. Tattha yadipi ^b^nettiyaṃ^eb^ ‘‘byañjanamukhena byañjanatthaggahaṇaṃ hotīti akkharaṃ pada’’ntiādinā byañjanapadāni paṭhamaṃ uddiṭṭhāni, idha pana pāḷiyaṃ ‘‘sātthaṃ sabyañjana’’nti āgatattā atthapadāniyeva paṭhamaṃ dassetuṃ ^b^‘‘saṅkāsanapakāsanā’’^eb^tiādi vuttaṃ. Tattha saṅkhepato kāsanaṃ dīpanaṃ ^b^saṅkāsanaṃ. Kāsana^eb^nti ca kāsīyati dīpīyati vibhāvīyatīti attho. ‘‘Maññamāno kho bhikkhu baddho mārassa amaññamāno mutto’’tiādīsu viya saṅkhepena dīpanaṃ saṅkāsanaṃ nāma. Tattakena hi tena bhikkhunā paṭividdhaṃ. Tenāha ‘‘aññātaṃ bhagavā’’tiādi. Paṭhamaṃ kāsanaṃ ^b^pakāsanaṃ^eb^. ‘‘Sabbaṃ, bhikkhave, āditta’’nti evamādīsu pacchā kathitabbamatthaṃ paṭhamaṃ vacanena dīpanaṃ pakāsanaṃ nāma. Ādikammasmiñhi ayaṃ pa-saddo ‘‘paññapeti paṭṭhapetī’’tiādīsu viya. Tikkhindriyāpekkhañcetaṃ padadvayaṃ uddesabhāvato. Tikkhindriyo hi saṅkhepato paṭhamañca vuttamatthaṃ paṭipajjati. Saṃkhittassa vitthāravacanaṃ sakiṃ vuttassa puna vacanañca ^b^vivaraṇavibhajanāni,^eb^ yathā ‘‘kusalā dhammā’’ti saṅkhepato sakiṃyeva ca vuttassa atthassa ‘‘katame ^a^V1.0288^ea^ dhammā kusalā? Yasmiṃ samaye kāmāvacaraṃ kusalaṃ citta’’ntiādinā vitthārato vivaraṇavasena ^a^M1.0328^ea^ vibhajanavasena ca puna vacanaṃ. Majjhimindriyāpekkhametaṃ padadvayaṃ niddesabhāvato. Vivaṭassa vitthāratarābhidhānaṃ vibhattassa ca pakārehi ñāpanaṃ vineyyānaṃ cittaparitosanaṃ ^b^uttānīkaraṇapaññāpanāni,^eb^ yathā ‘‘phasso hotī’’tiādinā vivaṭavibhattassa atthassa ‘‘katamo tasmiṃ samaye phasso hoti? Yo tasmiṃ samaye phasso phusanā saṃphusanā’’tiādinā uttānīkiriyā paññāpanā ca. Mudindriyāpekkhametaṃ padadvayaṃ paṭiniddesabhāvato.</p>
              <p>[03]Atha vā ‘‘sabbaṃ, bhikkhave, āditta’’nti evaṃ paṭhamaṃ dīpitamatthaṃ puna pākaṭaṃ katvā dīpanena ‘‘kiñca, bhikkhave, sabbaṃ ādittaṃ? Cakkhu, bhikkhave, ādittaṃ, rūpā ādittā’’ti evamādinā saṃkhittassa vitthārābhidhānena sakiṃ vuttassa punapi abhidhānena vitthāretvā desanaṃ ^b^vivaraṇaṃ^eb^ nāma. ‘‘Kusalā dhammā’’ti saṅkhepena nikkhittassa ‘‘katame dhammā kusalā? Yasmiṃ samaye kāmāvacaraṃ kusalaṃ cittaṃ uppannaṃ hotī’’ti niddesavasena vivarite kusale dhamme ‘‘tasmiṃ samaye phasso hoti vedanā hotī’’ti vibhāgakaraṇaṃ ^b^vibhajanaṃ^eb^ nāma. Vivaṭassa vitthārābhidhānena vibhattassa ca upamābhidhānena uttāniṃ karotīti vivaraṇena vivaritatthassa ‘‘katamo tasmiṃ samaye phasso hoti? Yo tasmiṃ samaye phasso phusanā saṃphusanā’’ti ativivaritvā kathanaṃ, vibhajanena vibhattassa ‘‘seyyathāpi, bhikkhave, gāvī niccammā, evameva khvāyaṃ bhikkhave phassāhāro daṭṭhabboti vadāmī’’ti evamādiupamākathanañca ^b^uttānīkaraṇaṃ^eb^ nāma. Dhammaṃ suṇantānaṃ dhammadesanena vicittena anekavidhena somanassassa uppādanaṃ atikhiṇabuddhīnaṃ anekavidhena ñāṇatikhiṇakaraṇañca ^b^paññatti^eb^ nāma sotūnaṃ cittatosanena cittanisānena ca paññāpanaṃ paññattīti katvā. ^b^Atthapadasamāyogato sāttha^eb^nti pariyattiatthassa saṅkāsanādiatthapadarūpattā yathāvuttachātthapadasamāyogato ^b^sātthaṃ^eb^. Saṅkāsanapakāsanādayo hi atthākārattā ^b^‘‘atthapadānī’’^eb^ti vuccanti. Atthoyeva hi byañjanapadehi saṅkāsīyati pakāsīyati vivarīyati vibhajīyati uttānī karīyati paññāpīyati.</p>
              <p>[03]^b^Akkharapadabyañjanākāraniruttiniddesasampattiyā^eb^ti ettha ‘‘saṭṭhi vassasahassānī’’ti evamādīsu sa-kāra du-kāra so-kārādi viya uccāraṇavelāya apariyosite pade vaṇṇo ^b^akkharaṃ^eb^ pariyāyavasena akkharaṇato ^a^M1.0329^ea^ avevacanato. Na hi vaṇṇassa pariyāyo vijjati. Yathā hi padaṃ savevacanatāya atthavasena pariyāyaṃ carantaṃ sañcarantaṃ viya hoti, na evaṃ vaṇṇo avevacanattā. Ekakkharaṃ vā padaṃ akkharaṃ ‘‘mā evaṃ kira ta’’ntiādīsu mā-kārādayo ^a^V1.0289^ea^ viya. Keci pana ‘‘tīsu dvāresu parisuddhapayogabhāvena visuddhakaraṇaṭṭhānānaṃ cittena pavattitadesanāvācāhi akkharaṇato avevacanato akathitattā akkharanti saññitā. Taṃ pārāyanikabrāhmaṇānaṃ manasā pucchitapañhānaṃ vasena bhagavatā ratanaghare nisīditvā sammasitapaṭṭhānamahāpakaraṇavasena ca gahetabba’’nti vadanti. Vibhattiyantaṃ atthassa ñāpanato ^b^padaṃ^eb^. Pajjati attho etenāti hi padaṃ. Taṃ nāmapadaṃ ākhyātapadaṃ upasaggapadaṃ nipātapadanti catubbidhaṃ. Tattha phasso vedanā cittanti evamādikaṃ dabbapadhānaṃ ^b^nāmapadaṃ^eb^. Nāmapadehi dabbamāvibhūtarūpaṃ, kiriyā anāvibhūtarūpā. Phusati vedayati vijānātīti evamādikaṃ kiriyāpadhānaṃ ^b^ākhyātapadaṃ^eb^. Ākhyātapadehi kiriyā āvibhūtarūpā, dabbamanāvibhūtarūpaṃ. Yathā ‘‘cirappavāsi’’nti ettha pa-saddo vasanakiriyāya viyogavisiṭṭhataṃ dīpeti, evaṃ kiriyāvisesadīpanato kiriyāvisesāvabodhanimittaṃ. Pa-iti evamādikaṃ ^b^upasaggapadaṃ^eb^. Kiriyāya dabbassa ca sarūpavisesappakāsanahetubhūtaṃ evanti evamādikaṃ ^b^nipātapadaṃ^eb^. ‘‘Evaṃ manasi karotha, mā evaṃ manasākatthā’’tiādīsu hi kiriyāvisesadīpanato kiriyāvisesassa jotako evaṃsaddo, ‘‘evaṃsīlā evaṃdhammā’’tiādīsu dabbavisesassa. Saṅkhepato vuttaṃ padābhihitaṃ atthaṃ byañjetīti ^b^byañjanaṃ,^eb^ vākyaṃ. ‘‘Cattāro iddhipādā’’ti saṅkhepena kathitamatthaṃ ‘‘katame cattāro? Idha, bhikkhave, bhikkhu chandasamādhipadhānasaṅkhārasamannāgataṃ iddhipādaṃ bhāveti, vīriya, citta, vīmaṃsasamādhipadhānasaṅkhārasamannāgataṃ iddhipādaṃ bhāvetī’’tiādinā pākaṭaṃ karotīti vākyameva byañjanaṃ, taṃ pana atthato padasamudāyoti daṭṭhabbaṃ. Sāakhyātaṃ sanipātaṃ sakārakaṃ savisesanaṃ vākyanti hi vadanti. Nanu ca padenapi attho byañjīyatīti padampi byañjananti āpajjatīti? Taṃ na. Padamattasavanepi hi adhikārādivasena labbhamānehi padantarehi anusandhānaṃ katvāva atthasampaṭipatti hotīti vākyameva atthaṃ byañjayatīti.</p>
              <p>[03]Pakārato vākyavibhāgo ^b^ākāro^eb^. ‘‘Tattha katamo chando? Yo chando chandikatā kattukamyatā’’ti evamādīsu kathitasseva vākyassa ^a^M1.0330^ea^ anekavidhena vibhāgakaraṇaṃ ākāro nāma. Ākārābhihitaṃ nibbacanaṃ ^b^nirutti^eb^. ‘‘Phasso vedanā’’ti evamādīsu ākārena kathitaṃ ‘‘phusatīti phasso, vedayatīti vedanā’’ti nīharitvā vitthāravacanaṃ nirutti nāma. ‘‘Nibbānaṃ maggati, nibbānatthikehi vā maggīyati, kilese vā mārento gacchatīti maggo’’tiādinā nibbacanavitthāro niravasesadesanattā ^b^niddeso^eb^. Atha vā vedayatīti vedanāti nibbacanaladdhapadesu sukhadukkhādukkhamasukhāsu sukhayatīti sukhā, dukkhayatīti dukkhā, neva dukkhayati na sukhayatīti adukkhamasukhāti atthavitthāro niravasesena kathitattā ^b^niddeso^eb^ nāma. Etesaṃ akkharādīnaṃ byañjanapadānaṃ sampattiyā sampannatāya ^b^sabyañjanaṃ^eb^.</p>
              <p>[03]Evaṃ ^a^V1.0290^ea^ panassa atthapadasamāyogo byañjanapadasampatti ca veditabbā. Tattha bhagavā akkharehi saṅkāseti, padehi pakāseti, byañjanehi vivarati, ākārehi vibhajati, niruttīhi uttāniṃ karoti, niddesehi paññapeti. Tathā hi padāvayavaggahaṇamukhena padaggahaṇaṃ, gahitena ca padena padatthāvabodho gahitapubbasaṅketassa hotīti bhagavā akkharehi saṅkāseti. Yasmā pana akkharehi saṃkhittena dīpiyamāno attho padapariyosāne vākyassa apariyositattā padena paṭhamaṃ pakāsito dīpito hoti, tasmā padehi pakāseti. Vākyapariyosāne pana so attho vivarito vivaṭo kato hotīti byañjanehi vivarati. Yasmā ca pakārehi vākyabhede kate tadattho vibhatto nāma hoti, tasmā ākārehi vibhajati. Tathā vākyāvayavānaṃ paccekaṃ nibbacanavibhāge kate so attho pākaṭo hotīti niruttīhi uttāniṃ karoti. Katanibbacanehi pana vākyāvayavehi vitthāravasena niravasesato desitehi veneyyānaṃ cittaparitosanaṃ buddhinisānañca kataṃ hotīti niddesehi paññapeti. Apica bhagavā akkharehi ugghaṭetvā padehi vineti ugghaṭitaññuṃ, byañjanehi vipañcetvā ākārehi vineti vipañcitaññuṃ, niruttīhi netvā niddesehi vineti neyyaṃ. Evañcāyaṃ dhammo ugghaṭiyamāno ugghaṭitaññuṃ vineti, vipañciyamāno vipañcitaññuṃ, nīyamāno neyyaṃ. Tattha ugghaṭanā ādi, vipañcanā majjhe, nayanaṃ ante. Evaṃ tīsu kālesu tidhā desito dosattayavidhamano guṇattayāvaho tividhavineyyavinayanoti evampi tividhakalyāṇoyaṃ ^a^M1.0331^ea^ dhammo atthabyañjanapāripūriyā sāttho sabyañjanoti veditabbo. Vuttañhetaṃ ^b^nettipakaraṇe^eb^ (netti. 9) –</p>
              <p>[08]‘‘Tattha bhagavā akkharehi saṅkāseti, padehi pakāseti, byañjanehi vivarati, ākārehi vibhajati, niruttīhi uttāniṃ karoti, niddesehi paññapeti. Tattha bhagavā akkharehi ca padehi ca ugghaṭeti, byañjanehi ca ākārehi ca vipañceti, niruttīhi ca niddesehi ca vitthāreti. Tattha ugghaṭanā ādi, vipañcanā majjhe, vitthāranā pariyosānaṃ. Soyaṃ dhammavinayo ugghaṭiyanto ugghaṭitaññuṃ puggalaṃ vineti, tena naṃ āhu ādikalyāṇoti. Vipañciyanto vipañcitaññuṃ puggalaṃ vineti, tena naṃ āhu majjhekalyāṇoti. Vitthāriyanto neyyaṃ puggalaṃ vineti, tena naṃ āhu pariyosānakalyāṇotī’’ti.</p>
              <p>[03]^b^Atthagambhīratā^eb^tiādīsu ^b^attho^eb^ nāma tantiattho. ^b^Dhammo^eb^ tanti. ^b^Paṭivedho^eb^ tantiyā tantiatthassa ca yathābhūtāvabodho. ^b^Desanā^eb^ nāma manasā vavatthāpitāya tantiyā desanā. Te panete atthādayo yasmā sasādīhi viya mahāsamuddo mandabuddhīhi dukkhogāhā alabbhaneyyapatiṭṭhā ^a^V1.0291^ea^ ca, tasmā ^b^gambhīrā^eb^. Atha vā ^b^attho^eb^ nāma hetuphalaṃ. ^b^Dhammo^eb^ hetu. ^b^Desanā^eb^ paññatti, yathādhammaṃ dhammābhilāpo. Anulomapaṭilomasaṅkhepavitthārādivasena vā kathanaṃ. ^b^Paṭivedho^eb^ abhisamayo, atthānurūpaṃ dhammesu, dhammānurūpaṃ atthesu, paññattipathānurūpaṃ paññattīsu avabodho. Tesaṃ tesaṃ vā dhammānaṃ paṭivijjhitabbo lakkhaṇasaṅkhāto aviparītasabhāvo. Tepi cete atthādayo yasmā anupacitakusalasambhārehi duppaññehi sasādīhi viya mahāsamuddo dukkhogāhā alabbhaneyyapatiṭṭhā ca, tasmā ^b^gambhīrā^eb^. Tesu paṭivedhassapi atthasannissitattā vuttaṃ ^b^‘‘atthagambhīratāpaṭivedhagambhīratāhi sāttha’’^eb^nti atthaguṇadīpanato. Tāsaṃ dhammadesanānaṃ byañjanasannissitattā vuttaṃ ^b^‘‘dhammagambhīratādesanāgambhīratāhi sabyañjana’’^eb^nti tāsaṃ byañjanasampattidīpanato. Atthesu pabhedagataṃ ñāṇaṃ atthapaṭisambhidā, atthadhammaniruttipaṭisambhidāsu pabhedagataṃ ñāṇaṃ paṭibhānapaṭisambhidāti imissāpi paṭisambhidāya atthavisayattā āha ^b^‘‘atthapaṭibhānapaṭisambhidāvisayato sāttha’’^eb^nti atthasampattiyā ^a^M1.0332^ea^ asati tadabhāvato. ^b^Dhammo^eb^ti tanti. ^b^Niruttī^eb^ti tantipadānaṃ niddhāretvā vacanaṃ. Tattha pabhedagatāni ñāṇāni dhammaniruttipaṭisambhidāti āha ^b^‘‘dhammaniruttipaṭisambhidāvisayato sabyañjana’’^eb^nti asati byañjanasampattiyā tadabhāvato.</p>
              <p>[03]^b^Parikkhakajanappasādakantī^eb^ti ettha ^b^iti^eb^-saddo hetuattho. Yasmā parikkhakajanānaṃ kiṃkusalagavesīnaṃ pasādāvahaṃ, tasmā ^b^sātthaṃ^eb^. Atthasampannanti phalena hetuno anumānaṃ nadīpūrena viya upari vuṭṭhipavattiyā. Sātthakatā panassa ^b^paṇḍitavedanīyatāya,^eb^ sā paramagambhīrasaṇhasukhumabhāvato veditabbā. Vuttañhetaṃ ‘‘gambhīro duddaso’’tiādi. ^b^Lokiyajanappasādakanti sabyañjana^eb^nti yasmā lokiyajanassa pasādāvahaṃ, tasmā ^b^sabyañjanaṃ^eb^. Lokiyajano hi byañjanasampattiyā tussati. Idhāpi phalena hetuno anumānaṃ. Sabyañjanatā panassa ^b^saddheyyatāya,^eb^ sā ādikalyāṇādibhāvato veditabbā. Atha vā ^b^paṇḍitavedanīyato sāttha^eb^nti paññāpadaṭṭhānatāya atthasampannataṃ āha, tato ^b^parikkhakajanappasādakaṃ saddheyyato sabyañjana^eb^nti saddhāpadaṭṭhānatāya byañjanasampannataṃ, tato lokiyajanappasādatanti evamettha attho daṭṭhabbo. ^b^Gambhīrādhippāyato sāttha^eb^nti adhippāyato agādhāpāratāya atthasampannaṃ aññathā tadabhāvato. ^b^Uttānapadato sabyañjana^eb^nti subodhasaddakatāya byañjanasampannaṃ paramagambhīrassapi atthassa vineyyānaṃ suviññeyyabhāvāpādanato. Sabbopesa atthasampattiyā sātthaṃ, byañjanasampattiyā sabyañjananti sabbapaṭhamaṃ vuttasseva atthadvayassa papañcoti daṭṭhabbo. Tathā ceva tattha tattha saṃvaṇṇitaṃ. Tathā hettha vikappassa samuccayassa vā aggahaṇaṃ. ^b^Upanetabbassa abhāvato^eb^ti pakkhipitabbassa vodānatthassa avuttassa abhāvato. ^b^Kevala^eb^saddo sakalādhivacananti āha ^b^‘‘sakalaparipuṇṇabhāvenā’’^eb^ti ^a^V1.0292^ea^, sabbabhāgehi paripuṇṇatāyāti attho. ^b^Apanetabbassā^eb^ti saṃkilesadhammassa.</p>
              <p>[03]^b^Brahmacariyaṃ pakāsetī^eb^ti ettha pana ayaṃ ^b^brahmacariya^eb^-saddo dāne veyyāvacce pañcasikkhāpadasīle appamaññāsu methunaviratiyaṃ sadārasantose vīriye uposathaṅgesu ariyamagge sāsaneti imesu atthesu dissati.</p>
              <p>[21]‘‘Kiṃ ^a^M1.0333^ea^ te vataṃ kiṃ pana brahmacariyaṃ,</p>
              <p>[27]Kissa suciṇṇassa ayaṃ vipāko;</p>
              <p>[26]Iddhī jutī balavīriyūpapatti,</p>
              <p>[22]Idañca te nāgamahāvimānaṃ.</p>
              <p>[21]‘‘Ahañca bhariyā ca manussaloke,</p>
              <p>[27]Saddhā ubho dānapatī ahumhā;</p>
              <p>[26]Opānabhūtaṃ me gharaṃ tadāsi,</p>
              <p>[22]Santappitā samaṇabrāhmaṇā ca.</p>
              <p>[21]‘‘Taṃ me vataṃ taṃ pana brahmacariyaṃ,</p>
              <p>[27]Tassa suciṇṇassa ayaṃ vipāko;</p>
              <p>[26]Iddhī jutī balavīriyūpapatti,</p>
              <p>[22]Idañca me dhīra mahāvimāna’’nti. –</p>
              <p>[07]Imasmiñhi ^b^puṇṇakajātake^eb^ (jā. 2.22.1592-1593, 1595) dānaṃ ‘‘brahmacariya’’nti vuttaṃ.</p>
              <p>[21]‘‘Kena pāṇi kāmadado, kena pāṇi madhussavo;</p>
              <p>[22]Kena te brahmacariyena, puññaṃ pāṇimhi ijjhati.</p>
              <p>[21]‘‘Tena pāṇi kāmadado, tena pāṇi madhussavo;</p>
              <p>[22]Tena me brahmacariyena, puññaṃ pāṇimhi ijjhatī’’ti. –</p>
              <p>[07]Imasmiṃ ^a^V1.0293^ea^^b^aṅkurapetavatthumhi^eb^ (pe. va. 275, 277) veyyāvaccaṃ ‘‘brahmacariya’’nti vuttaṃ. ‘‘Evaṃ kho taṃ bhikkhave tittiriyaṃ nāma brahmacariyaṃ ahosī’’ti (cūḷava. 311) imasmiṃ ^b^tittirajātake^eb^ pañcasikkhāpadasīlaṃ ‘‘brahmacariya’’nti vuttaṃ. ‘‘Taṃ kho pana me pañcasikha brahmacariyaṃ neva nibbidāya na virāgāya na nirodhāya yāvadeva brahmalokūpapattiyā’’ti imasmiṃ ^b^mahāgovindasutte^eb^ (dī. ni. 2.329) catasso appamaññāyo ‘‘brahmacariya’’nti vuttā. ‘‘Pare abrahmacārī bhavissanti, mayamettha brahmacārī bhavissāmā’’ti imasmiṃ ^b^sallekhasutte^eb^ (ma. ni. 1.83) methunavirati ‘‘brahmacariya’’nti vuttā.</p>
              <p>[21]‘‘Mayañca ^a^M1.0334^ea^ bhariyā nātikkamāma,</p>
              <p>[27]Amhe ca bhariyā nātikkamanti;</p>
              <p>[26]Aññatra tāhi brahmacariyaṃ carāma,</p>
              <p>[22]Tasmā hi amhaṃ daharā na mīyare’’ti. –</p>
              <p>[07]^b^Mahādhammapālajātake^eb^ (jā. 1.10.97) sadārasantoso ‘‘brahmacariya’’nti vutto. ‘‘Abhijānāmi kho panāhaṃ, sāriputta, caturaṅgasamannāgataṃ brahmacariyaṃ caritā, tapassī sudaṃ homī’’ti ^b^lomahaṃsanasutte^eb^ (ma. ni. 1.155) vīriyaṃ ‘‘brahmacariya’’nti vuttaṃ.</p>
              <p>[21]‘‘Hīnena brahmacariyena, khattiye upapajjati;</p>
              <p>[22]Majjhimena ca devattaṃ, uttamena visujjhatī’’ti. –</p>
              <p>[07]Evaṃ (jā. 2.22.429) ^b^nimijātake^eb^ attadamanavasena kato aṭṭhaṅgiko uposatho ‘‘brahmacariya’’nti vutto. ‘‘Idaṃ kho pana me, pañcasikha, brahmacariyaṃ ekantanibbidāya virāgāya…pe… ayameva ariyo aṭṭhaṅgiko maggo’’ti ^b^mahāgovindasuttasmiṃ^eb^yeva (dī. ni. 2.329) ariyamaggo ‘‘brahmacariya’’nti vutto. ‘‘Tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāvadeva manussehi suppakāsita’’nti ^b^pāsādikasutte^eb^ (dī. ni. 3.174) sikkhattayasaṅgahaṃ sakalasāsanaṃ ‘‘brahmacariya’’nti vuttaṃ. Imasmimpi ṭhāne idameva ‘‘brahmacariya’’nti adhippetanti āha ^b^‘‘sikkhattayapariggahitattā’’^eb^tiādi. ^b^Seṭṭhehī^eb^ti buddhādīhi seṭṭhehi. Seṭṭhaṭṭhena brahmabhūtaṃ vā cariyaṃ ^b^brahmacariyaṃ^eb^.</p>
              <p>[03]^b^Sanidāna^eb^nti heṭṭhā vuttalakkhaṇena nidānena sanidānaṃ. ^b^Sauppattika^eb^nti sāṭṭhuppattikaṃ. ^b^Veneyyānaṃ^eb^^a^V1.0294^ea^^b^anurūpato^eb^ti veneyyānaṃ cariyādianurūpato. ^b^Atthassā^eb^ti desiyamānassa sīlādiatthassa. ^b^Hetudāharaṇayuttato^eb^ti ‘‘taṃ kissa hetu seyyathāpi, bhikkhave’’ti ca ādinā tattha tattha hetupamaggahaṇena hetudāharaṇehi yuttato. ^b^Saddhāpaṭilābhenā^eb^ti ‘‘te taṃ dhammaṃ sutvā tathāgate saddhaṃ paṭilabhantī’’tiādinā vuttasaddhāpaṭilābhena. ^b^Paṭipattiyā^eb^ti sīlavisuddhiyādisammāpaṭipattiyā, paṭipattinimittanti attho. ^b^Adhigamabyattito^eb^ti saccappaṭivedhena adhigamaveyyattiyasabbhāvato sātthaṃ kapilamatādi viya tucchaṃ niratthakaṃ ahutvā ^a^M1.0335^ea^ atthasampannanti katvā. ^b^Pariyattiyā^eb^ti pariyattidhammaparicayena. ^b^Āgamabyattito^eb^ti durakkhātadhammesu paricayaṃ karontassa viya sammohaṃ ajanetvā bāhusaccaveyyattiyasabbhāvato ^b^sabyañjanaṃ^eb^. Byañjanasampattiyā hi sati āgamabyattīti. ^b^Sīlādipañcadhammakkhandhayuttato^eb^ti sīlādīhi pañcahi dhammakoṭṭhāsehi avirahitattā. ^b^Kevalaparipuṇṇa^eb^nti anavasesena samantato puṇṇaṃ pūritaṃ. ^b^Nirupakkilesato^eb^ti diṭṭhimānādiupakkilesābhāvato. ^b^Nittharaṇatthāyā^eb^ti vaṭṭadukkhato nissaraṇāya. ^b^Lokāmisanirapekkhato^eb^ti kathañcipi taṇhāsannissayassa anissayato ^b^parisuddhaṃ^eb^. Idaṃ vuttaṃ hoti – yo ‘‘imaṃ dhammadesanaṃ nissāya lābhaṃ vā sakkāraṃ vā labhissāmī’’ti deseti, tassa aparisuddhā desanā hoti. Bhagavā pana lokāmisanirapekkho hitapharaṇena mettābhāvanāya muduhadayo ullumpanasabhāvasaṇṭhitena cittena deseti, tasmā tassa desanā parisuddhāti.</p>
              <p>[03]^b^Sādhū^eb^ti ayaṃ saddo ‘‘sādhu me bhante bhagavā saṃkhittena dhammaṃ desetū’’tiādīsu (saṃ. ni. 4.95) āyācane dissati. ‘‘Sādhu bhanteti kho so bhikkhu bhagavato bhāsitaṃ abhinanditvā anumoditvā’’tiādīsu (ma. ni. 3.86) sampaṭicchane. ‘‘Sādhu sādhu sāriputtā’’tiādīsu (dī. ni. 3.349) sampahaṃsane. ‘‘Tena hi brāhmaṇa sādhukaṃ suṇohī’’tiādīsu (ma. ni. 5.192) daḷhīkamme āṇattiyañca dissati.</p>
              <p>[21]‘‘Sādhu dhammaruci rājā, sādhu paññāṇavā naro;</p>
              <p>[22]Sādhu mittānamaddubbho, pāpassākaraṇaṃ sukha’’nti. –</p>
              <p>[07]Ādīsu (jā. 2.18.101) sundare. Idhāpi sundareyeva daṭṭhabboti āha ^b^‘‘sādhu kho panāti sundaraṃ kho panā’’^eb^ti. Tattha ^b^sundara^eb^nti bhaddakaṃ. Bhaddakatā ca passantassa hitasukhāvahabhāvenāti āha ^b^‘‘atthāvahaṃ sukhāvaha’’^eb^nti. Tattha ^b^atthāvaha^eb^nti diṭṭhadhammikasamparāyikaparamatthasaññitahitāvahaṃ. ^b^Sukhāvaha^eb^nti yathāvuttatividhasukhāvahaṃ. ^b^Tathārūpāna^eb^nti tādisānaṃ ^a^V1.0295^ea^. Yādisehi pana guṇehi bhagavā samannāgato, tehi catuppamāṇikassa lokassa sabbakālepi accantāya pasādanīyo tesaṃ yathābhūtasabhāvattāti dassento ^b^‘‘yathārūpo’’^eb^tiādimāha. Tattha ^b^yathābhucca…pe… arahata^eb^nti iminā dhammappamāṇānaṃ lūkhappamāṇānañca sattānaṃ bhagavato ^a^M1.0336^ea^ pasādāvahataṃ dasseti, taṃdassanena ca itaresampi rūpappamāṇaghosappamāṇānaṃ pasādāvahatā dassitā hotīti daṭṭhabbaṃ tadavinābhāvato. Brahmacariyaṃ pakāsetīti kittisaddo abbhuggatoti evamettha sambandhoti āha ^b^‘‘dassanamattampi sādhu hotīti evamajjhāsayaṃ katvā’’^eb^tiādi. Tattha ^b^dassanamattampi sādhu hotī^eb^ti ettha ^b^kosiyasakuṇavatthu^eb^ kathetabbaṃ.</p>
              <p>[03]^b^2^eb^^b^.^eb^^b^Yena vā kāraṇenā^eb^ti hetumhi idaṃ karaṇavacanaṃ. Hetuattho hi kiriyākāraṇaṃ, na karaṇaṃ viya kiriyattho, tasmā nānappakāraguṇavisesādhigamatthā idha upasaṅkamanakiriyāti ‘‘annena vasatī’’tiādīsu viya hetuatthamevetaṃ karaṇavacanaṃ yuttaṃ, na karaṇatthaṃ tassa ayujjamānattāti vuttaṃ ‘‘yena vā kāraṇenā’’ti. Avibhāgato hi satatappavattaniratisayasāduvipulāmatarasasaddhammaphalatāyassa sāduphalaniccaphalitamahārukkhena bhagavā upamito. Sāduphalūpabhogādhippāyaggahaṇeneva hi mahārukkhassa sāduphalatā gahitāti. ^b^Upasaṅkamī^eb^ti upasaṅkamanto. Sampattakāmatāya hi kiñci ṭhānaṃ gacchanto taṃtaṃpadesātikkamanena upasaṅkami upasaṅkamantoti vattabbataṃ labhati. Tenāha ^b^‘‘gatoti vuttaṃ hotī’’^eb^ti, upagatoti attho. ^b^Upasaṅkamitvā^eb^ti pubbakālakiriyāniddesoti āha ^b^‘‘upasaṅkamanapariyosānadīpana’’^eb^nti. ^b^Tato^eb^ti yaṃ ṭhānaṃ patto upasaṅkamīti vutto, tato upagataṭṭhānato. ^b^Āsannataraṃ ṭhāna^eb^nti pañhaṃ vā pucchituṃ dhammaṃ vā sotuṃ sakkuṇeyyaṭṭhānaṃ.</p>
              <p>[03]^b^Yathā khamanīyādīni pucchanto^eb^ti yathā bhagavā ‘‘kacci te brāhmaṇa khamanīyaṃ, kacci yāpanīya’’ntiādinā khamanīyādīni pucchanto tena brāhmaṇena saddhiṃ samappavattamodo ahosi. Pubbabhāsitāya tadanukaraṇena evaṃ sopi brāhmaṇo bhagavatā saddhiṃ samappavattamodo ahosīti yojanā. Taṃ pana samappavattamodataṃ upamāya dassetuṃ ^b^‘‘sītodakaṃ viyā’’^eb^tiādi vuttaṃ. ^b^Sammodita^eb^nti saṃsanditaṃ. ^b^Ekībhāva^eb^nti sammodanakiriyāya samānataṃ ekarūpataṃ. ^b^Khamanīya^eb^nti ‘‘idaṃ catucakkaṃ navadvāraṃ sarīrayantaṃ dukkhabahulatāya ^a^M1.0337^ea^ sabhāvato dussahaṃ, kacci khamituṃ sakkuṇeyyanti pucchati. ^b^Yāpanīya^eb^nti paccayāyattavuttikaṃ cirappabandhasaṅkhātāya yāpanāya kacci yāpetuṃ sakkuṇeyyaṃ. Sīsarogādiābādhābhāvena ^b^kacci appābādhaṃ^eb^. Dukkhajīvikābhāvena ^b^kacci appātaṅkaṃ^eb^. Taṃtaṃkiccakaraṇe uṭṭhānasukhatāya ^b^kacci lahuṭṭhānaṃ^eb^. Tadanurūpabalayogato ^b^kacci balaṃ^eb^. Sukhavihārasambhavena ^b^kacci phāsuvihāro^eb^ atthīti tattha tattha kaccisaddaṃ yojetvā attho veditabbo ^a^V1.0296^ea^. Balappattā pīti ^b^pīti^eb^yeva. Taruṇapīti ^b^pāmojjaṃ^eb^. Sammodaṃ janeti karotīti sammodanikaṃ, tadeva sammodanīyanti āha ^b^‘‘sammodajananato’’^eb^ti. Sammoditabbato sammodanīyanti idaṃ pana atthaṃ dassento ^b^‘‘sammodituṃ yuttabhāvato’’^eb^ti āha. ^b^Saritabbabhāvato^eb^ti anussaritabbabhāvato. ‘‘Saraṇīya’’nti vattabbe dīghaṃ katvā ^b^‘‘sāraṇīya’’^eb^nti vuttaṃ. ^b^Suyyamānasukhato^eb^ti āpāthamadhuratamāha. ^b^Anussariyamānasukhato^eb^ti vimaddaramaṇīyataṃ. ^b^Byañjanaparisuddhatāyā^eb^ti sabhāvaniruttibhāvena tassā kathāya vacanacāturiyamāha. ^b^Atthaparisuddhatāyā^eb^ti atthassa nirupakkilesataṃ. ^b^Anekehi pariyāyehī^eb^ti anekehi kāraṇehi.</p>
              <p>[03]Atidūrāccāsannapaṭikkhepena nātidūranāccāsannaṃ nāma gahitaṃ, taṃ pana avakaṃsato ubhinnaṃ pasāritahatthāsaṅghaṭṭanena daṭṭhabbaṃ. ^b^Gīvaṃ pasāretvā^eb^ti gīvaṃ parivattanavasena pasāretvā. ^b^Me^eb^ti kattuatthe sāmivacananti āha ^b^‘‘mayā suta’’^eb^nti. ^b^Jātibrāhmaṇe^eb^ti jātiyā brāhmaṇe, na bāhitapāpatāyāti vuttaṃ hoti. ^b^Khaṇḍiccādibhāvaṃ āpādite^eb^ti khaṇḍitadantapalitakesādibhāvaṃ sampāpite. ^b^Vuḍḍhimariyādappatte^eb^ti vuḍḍhiparicchedaṃ sampatte, vuḍḍhipariyantappatteti vuttaṃ hoti. ^b^Jātimahallakatāyā^eb^ti uppattiyā mahallakabhāvena. Mahattaṃ lāti gaṇhātīti mahallako, jātiyā mahallako, na vibhavādināti jātimahallako. ^b^Addhāna^eb^nti dīghakālaṃ. Kittako pana soti āha ^b^‘‘dve tayo rājaparivaṭṭe’’^eb^ti, dvinnaṃ tiṇṇaṃ rājūnaṃ rajjapasāsanapaṭipāṭiyoti attho. ‘‘Addhagate’’ti vatvā kathaṃ vayogahaṇaṃ osānavayāpekkhanti āha ^b^‘‘pacchimavayaṃ anuppatte’’^eb^ti. ^b^Pacchimo tatiyabhāgo^eb^ti sattasaṭṭhito paṭṭhāya pacchimavayo koṭṭhāso.</p>
              <p>[03]Dutiye ^a^M1.0338^ea^ atthavikappe ^b^jiṇṇe^eb^ti nāyaṃ jiṇṇatā vayomattena, atha kho kulaparivaṭṭena purāṇatāyāti āha ^b^‘‘jiṇṇeti porāṇe’’^eb^tiādi. Tena tesaṃ brāhmaṇānaṃ kulavasena uditoditabhāvamāha. ‘‘Vayoanuppatte’’ti iminā jātivuḍḍhiyā vakkhamānattā guṇavuḍḍhiyā tato sātisayattā ca ^b^‘‘vuḍḍheti sīlācārādiguṇavuḍḍhiyutte’’^eb^ti āha. Tathā jātimahallakatāyapi teneva vakkhamānattā ^b^mahallake^eb^ti padena vibhavamahattatā yojitā. ^b^Maggapaṭipanne^eb^ti brāhmaṇānaṃ paṭipattividhiṃ upagate taṃ avokkamma caraṇato. ^b^Antimavaya^eb^nti pacchimavayaṃ.</p>
              <p>[03]Paccuṭṭhānaṃ nāma āsanā vuṭṭhānanti āha ^b^‘‘nāsanā vuṭṭhahatī’’^eb^ti, nisinnāsanato na vuṭṭhātīti attho. Ettha ca jiṇṇe…pe… vayoanuppatteti upayogavacanaṃ āsanā vuṭṭhānakiriyāpekkhaṃ na hoti, tasmā jiṇṇe…pe… vayoanuppatte disvāti ajjhāhāraṃ katvā attho veditabbo. Atha vā paccuggamanakiriyāpekkhaṃ upayogavacanaṃ, tasmā ^b^na paccuṭṭhetī^eb^ti ^a^V1.0297^ea^ uṭṭhāya paccuggamanaṃ na karotīti attho veditabbo. Paccuggamanampi hi paccuṭṭhānanti vuccati. Vuttañhetaṃ ‘‘ācariyaṃ pana dūratova disvā paccuṭṭhāya paccuggamanakaraṇaṃ paccuṭṭhānaṃ nāmā’’ti. Nāsanā vuṭṭhātīti iminā pana paccuggamanābhāvassa upalakkhaṇamattaṃ dassitanti daṭṭhabbaṃ. ^b^Vibhāvane nāma atthe^eb^ti pakativibhāvanasaṅkhāte atthe, ^b^na abhivādeti vā^eb^ti na abhivādetabbanti sallakkhetīti vuttaṃ hoti.</p>
              <p>[03]^b^Taṃ aññāṇa^eb^nti ‘‘ayaṃ mama abhivādanādīni kātuṃ araharūpo na hotī’’ti ajānanavasena pavattaṃ aññāṇaṃ. ^b^Olokento^eb^ti ‘‘dukkhaṃ kho agāravo viharati appatisso, kiṃ nu kho ahaṃ samaṇaṃ vā brāhmaṇaṃ vā sakkareyyaṃ, garuṃ kareyya’’ntiādisuttavasena (a. ni. 4.21) ñāṇacakkhunā olokento. ^b^Nipaccakārāraha^eb^nti paṇipātārahaṃ. ^b^Sampatijāto^eb^ti muhuttajāto, jātasamanantaramevāti vuttaṃ hoti. Uttarena mukhoti ^b^uttarābhimukho,^eb^ uttaradisābhimukhoti vuttaṃ hoti. ^b^Sattapadavītihārena gantvā sakalaṃ dasasahassilokadhātuṃ olokesi^eb^nti idaṃ ‘‘dhammatā esā, bhikkhave, sampatijāto bodhisatto samehi pādehi patiṭṭhahitvā uttarābhimukho sattapadavītihārena gacchati, setamhi chatte anudhāriyamāne ^a^M1.0339^ea^ sabbā disā viloketi, āsabhiñca vācaṃ bhāsatī’’ti evaṃ pāḷiyaṃ (dī. ni. 2.31) sattapadavītihārūpariṭṭhitassa viya sabbadisānuvilokanassa kathitattā vuttaṃ, na panetaṃ evaṃ daṭṭhabbaṃ, sattapadavītihārato pageva disāvilokanassa katattā. Mahāsatto hi manussānaṃ hatthato muccitvā puratthimadisaṃ olokesi, anekāni cakkavāḷasahassāni ekaṅgaṇāni ahesuṃ. Tattha devamanussā gandhamālādīhi pūjayamānā ‘‘mahāpurisa idha tumhehi sadisopi natthi, kuto uttaritaro’’ti āhaṃsu. Evaṃ catasso disā catasso anudisā heṭṭhā uparīti dasapi disā anuviloketvā attano sadisaṃ adisvā ‘‘ayaṃ uttarā disā’’ti sattapadavītihārena agamāsīti veditabbo. ^b^Olokesi^eb^nti mama puññānubhāvena lokavivaraṇapāṭihāriye jāte paññāyamānaṃ dasasahassilokadhātuṃ maṃsacakkhunāva olokesinti attho.</p>
              <p>[03]^b^Mahāpuriso^eb^ti jātigottakulappadesādivasena mahantapuriso. ^b^Aggo^eb^ti guṇehi sabbapadhāno. ^b^Jeṭṭho^eb^ti guṇavaseneva sabbesaṃ vuḍḍhatamo, guṇehi mahallakatamoti vuttaṃ hoti. ^b^Seṭṭho^eb^ti guṇavaseneva sabbesaṃ pasatthatamo. Atthato pana pacchimāni dve purimasseva vevacanānīti veditabbaṃ. ^b^Tayā^eb^ti nissakke karaṇavacanaṃ. ^b^Uttaritaro^eb^ti adhikataro. ^b^Patimānesī^eb^ti pūjesi. ^b^Āsabhi^eb^nti uttamaṃ. ^b^Mayhaṃ abhivādanādiraho puggalo^eb^ti mayhaṃ abhivādanādikiriyāya araho anucchaviko puggalo. Niccasāpekkhatāya panettha samāso daṭṭhabbo. ^b^Tathāgatā^eb^ti tathāgatato, tathāgatassa ^a^V1.0298^ea^ santikāti vuttaṃ hoti. ^b^Evarūpa^eb^nti abhivādanādisabhāvaṃ. ^b^Paripākasithilabandhana^eb^nti paripākena sithilabandhanaṃ.</p>
              <p>[03]^b^3^eb^^b^.^eb^^b^Taṃ vacana^eb^nti ‘‘nāhaṃ taṃ brāhmaṇā’’tiādivacanaṃ. ‘‘Nāhaṃ arasarūpo, mādisā vā arasarūpā’’ti vutte brāhmaṇo thaddho bhaveyya. Tena vuttaṃ ^b^‘‘cittamudubhāvajananattha’’^eb^nti. ^b^Ayañhi pariyāyasaddo desanāvārakāraṇesu vattatī^eb^ti ettha pariyāyeti desetabbamatthaṃ avagameti bodhetīti ^b^pariyāyo,^eb^ desanā. Pariyāyati aparāparaṃ parivattetīti ^b^pariyāyo^eb^^a^M1.0340^ea^, vāro. Pariyāyati attano phalaṃ pariggahetvā vattati, tassa vā kāraṇabhāvaṃ gacchatīti ^b^pariyāyo,^eb^ kāraṇanti evaṃ pariyāyasaddassa desanāvārakāraṇesu pavatti veditabbā. ^b^Aññāya saṇṭhaheyyā^eb^ti arahatte patiṭṭhaheyya. ^b^Katamo pana so^eb^ti pariyāyāpekkho pulliṅganiddeso, katamo so pariyāyoti attho. ^b^Jātivasenā^eb^ti khattiyādijātivasena. ^b^Upapattivasenā^eb^ti devesu upapattivasena. ^b^Seṭṭhasammatānampī^eb^ti ^b^api^eb^-saddena pageva aseṭṭhasammatānanti dasseti. ^b^Abhinandantāna^eb^nti sappītikataṇhāvasena pamodamānānaṃ. ^b^Rajjantāna^eb^nti balavarāgavasena rajjantānaṃ. Rūpādiparibhogena uppannataṇhāyuttasomanassavedanā rūpato nibbattitvā hadayatappanato ambarasādayo viya ^b^‘‘rūparasā’’^eb^ti vuccanti. ^b^Āviñchantī^eb^ti ākaḍḍhanti. ^b^Vatthārammaṇādisāmaggiya^eb^nti vatthuārammaṇādikāraṇasāmaggiyaṃ. ^b^Anukkhipanto^eb^ti attukkaṃsanavasena kathite brāhmaṇassa asappāyabhāvato attānaṃ anukkhipanto anukkaṃsento.</p>
              <p>[03]^b^Etasmiṃ panatthe karaṇe sāmivacana^eb^nti ‘‘jahitā’’ti etasmiṃ atthe. ^b^Tathāgatassā^eb^ti karaṇe sāmivacanaṃ, tathāgatena jahitāti attho. ^b^Mūla^eb^nti bhavamūlaṃ. ‘‘Tālavatthuvatthukatā’’ti vattabbe ‘‘oṭṭhamukho’’tiādīsu viya majjhepadalopaṃ katvā akārañca dīghaṃ katvā ‘‘tālāvatthukatā’’ti vuttanti āha ^b^‘‘tālavatthu viya nesaṃ vatthu katanti tālāvatthukatā’’^eb^ti. Tattha tālassa vatthu tālavatthu. Yathā ārāmassa vatthubhūtapubbo padeso ārāmassa abhāve ‘‘ārāmavatthū’’ti vuccati, evaṃ tālassa patiṭṭhitokāso samūlaṃ uddharite tāle padesamatte ṭhite tālassa vatthubhūtapubbattā ‘‘tālavatthū’’ti vuccati. ^b^Nesa^eb^nti rūparasādīnaṃ. Kathaṃ pana tālavatthu viya nesaṃ vatthu katanti āha ^b^‘‘yathā hī’’^eb^tiādi. Rūpādiparibhogena uppannataṇhāyuttasomanassavedanāsaṅkhātarūparasādīnaṃ cittasantānassa adhiṭṭhānabhāvato vuttaṃ ^b^‘‘tesaṃ pubbe uppannapubbabhāvena vatthumatte cittasantāne kate’’^eb^ti. Tattha ^b^pubbe^eb^ti pure, sarāgakāleti vuttaṃ hoti. ^b^Tālāvatthukatāti vuccantī^eb^ti tālavatthu viya attano vatthussa katattā rūparasādayo ‘‘tālāvatthukatā’’ti vuccanti. Etena pahīnakilesānaṃ puna uppattiyā abhāvo dassito.</p>
              <p>[03]^b^Aviruḷhidhammattā^eb^ti ^a^M1.0341^ea^^a^V1.0299^ea^ aviruḷhisabhāvatāya. Matthakacchinno tālo pattaphalādīnaṃ avatthubhūto tālāvatthūti āha ^b^‘‘matthakacchinnatālo viya katā’’^eb^ti. Etena ‘‘tālāvatthu viya katāti tālāvatthukatā’’ti ayaṃ viggaho dassito. Ettha pana avatthubhūto tālo viya katāti avatthutālākatāti vattabbe visesanassa padassa paranipātaṃ katvā ‘‘tālāvatthukatā’’ti vuttanti daṭṭhabbaṃ. Iminā panatthena idaṃ dasseti – rūparasādivacanena vipākadhammadhammā hutvā pubbe uppannā kusalākusaladhammā gahitā, te uppannāpi matthakasadisānaṃ taṇhāvijjānaṃ maggasatthena chinnattā āyatiṃ tālapattasadise vipākakkhandhe nibbattetuṃ asamatthā jātā, tasmā tālāvatthu viya katāti tālāvatthukatā rūparasādayoti. Imasmiñhi atthe ‘‘abhinandantāna’’nti iminā padena kusalasomanassampi saṅgahitanti vadanti.</p>
              <p>[03]^b^Anabhāvaṃkatā^eb^ti ettha ^b^anu^eb^-saddo pacchā-saddena samānatthoti āha ^b^‘‘yathā nesaṃ pacchābhāvo na hotī’’^eb^tiādi. ^b^Anuabhāvaṃ gatā^eb^ti pacchā anuppattidhammatāvasena abhāvaṃ gatā vināsamupagatā, pahīnāti attho. ‘‘Imā anacchariyā gāthāyo paṭibhaṃsū’’ti (mahāva. 7, 8) ettha anacchariyasaddaṃ udāharaṇavasena dassento āha ^b^‘‘yathā anuacchariyā anacchariyā’’^eb^ti. Tattha ^b^anuacchariyā^eb^ti savanakāle uparūpari vimhayakarāti attho.</p>
              <p>[03]^b^Yañca kho tvaṃ vadesi, so pariyāyo na hotī^eb^ti yaṃ vandanādisāmaggirasābhāvasaṅkhātaṃ kāraṇaṃ arasarūpatāya vadesi, taṃ kāraṇaṃ na hoti, na vijjatīti attho. Nanu ca brāhmaṇo yaṃ vandanādisāmaggirasābhāvasaṅkhātaṃ pariyāyaṃ sandhāya ‘‘arasarūpo bhavaṃ gotamo’’ti āha, so pariyāyo natthīti vutte vandanādīni bhagavā karotīti āpajjatīti imaṃ aniṭṭhappasaṅgaṃ dassento āha ^b^‘‘kasmā pana bhagavā evamāhā’’^eb^tiādi.</p>
              <p>[03]^b^4^eb^^b^.^eb^^b^Sabbapariyāyesū^eb^ti sabbavāresu. ^b^Sandhāya bhāsitamatta^eb^nti yaṃ sandhāya brāhmaṇo ‘‘nibbhogo bhavaṃ gotamo’’tiādimāha, bhagavā ca yaṃ sandhāya nibbhogatādiṃ attani anujānāti, taṃ sandhāya bhāsitamattaṃ ^a^M1.0342^ea^. ^b^Chandarāgaparibhogo^eb^ti chandarāgavasena paribhogo. ^b^Aparaṃ pariyāya^eb^nti aññaṃ kāraṇaṃ.</p>
              <p>[03]^b^5^eb^^b^.^eb^^b^Kulasamudācārakamma^eb^nti kulācārasaṅkhātaṃ kammaṃ, kulacārittanti vuttaṃ hoti. ^b^Akiriya^eb^nti akaraṇabhāvaṃ. Duṭṭhu caritaṃ duccaritaṃ, kāyadvāre bāhullavuttito kāyato pavattaṃ duccaritanti ^b^kāyaduccaritaṃ^eb^. Taṃ sarūpato dassento ^b^‘‘tattha cā’’^eb^tiādimāha. ^b^Pāṇātipātādinnādānamicchācāracetanā^eb^^a^V1.0300^ea^^b^veditabbā^eb^ti ettha (itivu. aṭṭha. 74) ^b^pāṇo^eb^ti paramatthato jīvitindriyaṃ, vohārato satto. Jīvitindriyañcettha rūpārūpavasena veditabbaṃ. Rūpajīvitindriye hi vikopite itarampi taṃsambandhatāya vinassati. ^b^Satto^eb^ti ca khandhasantāno gahetabbo. Tattha hi sattapaññatti. Saraseneva patanasabhāvassa antarā eva atīva pātanaṃ atipāto, saṇikaṃ patituṃ adatvā sīghaṃ pātananti attho. Atikkamma vā satthādīhi abhibhavitvā pātanaṃ atipāto, pāṇassa atipāto ^b^pāṇātipāto,^eb^ pāṇavadho pāṇaghātoti vuttaṃ hoti. Atthato pana pāṇe pāṇasaññino parassa jīvitindriyupacchedakapayogasamuṭṭhāpikā kāyavacīdvārānamaññatarappavattā vadhakacetanā. Yāya hi cetanāya vattamānassa jīvitindriyassa nissayabhūtesu mahābhūtesu upakkamakaraṇahetukamahābhūtapaccayā uppajjanakamahābhūtā nuppajjissanti, sā tādisappayogasamuṭṭhāpikā cetanā pāṇātipāto. Laddhupakkamāni hi bhūtāni itarabhūtāni viya na visadānīti samānajātiyānaṃ kāraṇāni na honti.</p>
              <p>[03]Etthāha – khaṇe khaṇe nirujjhanasabhāvesu saṅkhāresu ko hantā, ko vā haññati, yadi cittacetasikasantāno, so arūpatāya na chedanabhedanādivasena vikopanasamattho, napi vikopanīyo. Atha rūpasantāno, so acetanatāya kaṭṭhakaliṅgarūpamoti na tattha chedanādinā pāṇātipāto labbhati yathā matasarīre. Payogopi pāṇātipātassa paharaṇappahārādi atītesu vā saṅkhāresu bhaveyya anāgatesu vā paccuppannesu vā, tattha na tāva atītānāgatesu sambhavati tesaṃ abhāvato, paccuppannesu ca saṅkhārānaṃ khaṇikattā saraseneva ^a^M1.0343^ea^ nirujjhanasabhāvatāya vināsābhimukhesu nippayojano payogo siyā, vināsassa ca kāraṇarahitattā na paharaṇappahārādippayogahetukaṃ maraṇaṃ, nirīhakatāya ca saṅkhārānaṃ kassa so payogo, khaṇikattā vadhādhippāyasamakālabhijjanato kassa kiriyā, pariyosānakālānavaṭṭhānato kassa vā pāṇātipātakammabaddhoti?</p>
              <p>[03]Vuccate – yathāvuttavadhakacetanāsahito saṅkhārānaṃ puñjo sattasaṅkhāto hantā. Tena pavattitavadhappayoganimittaṃ apagatusmāviññāṇajīvitindriyo matavohārappavattinibandhano yathāvuttavadhappayogakaraṇe uppajjanāraho rūpārūpadhammasamūho haññati, kevalo vā cittacetasikasantāno. Vadhappayogāvisayabhāvepi tassa pañcavokārabhave rūpasantānādhīnavuttitāya rūpasantāne parena payojitajīvitindriyupacchedakapayogavasena tannibbattivinibandhakavisadisarūpuppattiyā vihate vicchedo hotīti na pāṇātipātassa asambhavo, napi ahetuko pāṇātipāto, na ca payogo nippayojano. Paccuppannesu saṅkhāresu katapayogavasena tadanantaraṃ uppajjanārahassa saṅkhārakalāpassa ^a^V1.0301^ea^ tathā anuppattito khaṇikānaṃ saṅkhārānaṃ khaṇikamaraṇassa idha maraṇabhāvena anadhippetattā santatimaraṇassa ca yathāvuttanayena sahetukabhāvato na ahetukaṃ maraṇaṃ, na ca katturahito pāṇātipātapayogo nirīhakesupi saṅkhāresu sannihitatāmattena upakārakesu attano attano anurūpaphaluppādaniyatesu kāraṇesu kattuvohārasiddhito yathā ‘‘padīpo pakāseti, nisākarova candimā’’ti. Na ca kevalassa vadhādhippāyasahabhuno cittacetasikakalāpassa pāṇātipāto icchitabbo santānavasena avaṭṭhitasseva paṭijānanato. Santānavasena vattamānānañca padīpādīnaṃ atthakiriyā dissatīti attheva pāṇātipātena kammabaddho. Ayañca vicāro adinnādānādīsupi yathāsambhavaṃ vibhāvetabbo.</p>
              <p>[03]So (ma. ni. aṭṭha. 1.89; dha. sa. aṭṭha. akusalakammapathakathā) ca pāṇātipāto guṇavirahitesu tiracchānagatādīsu pāṇesu khuddake pāṇe appasāvajjo, mahante mahāsāvajjo. Kasmā? Payogamahantatāya, payogasamattepi vatthumahantatāya. Guṇavantesu manussādīsu ^a^M1.0344^ea^ appaguṇe pāṇe appasāvajjo, mahāguṇe mahāsāvajjo. Sarīraguṇānaṃ pana samabhāve satipi kilesānaṃ upakkamānañca mudutāya appasāvajjo, tibbatāya mahāsāvajjoti veditabbo.</p>
              <p>[03]Kāyavācāhi na dinnanti adinnaṃ, parasantakaṃ, tassa ādānaṃ ^b^adinnādānaṃ^eb^. Parassaharaṇaṃ theyyaṃ, corikāti vuttaṃ hoti. Atthato pana parapariggahe parapariggahitasaññino tadādāyakaupakkamasamuṭṭhāpikā kāyavacīdvārānamaññataradvārappavattā theyyacetanā. Taṃ hīne parasantake appasāvajjaṃ, paṇīte mahāsāvajjaṃ. Kasmā? Vatthupaṇītatāya. Vatthusamatte sati guṇādhikānaṃ santake vatthusmiṃ mahāsāvajjaṃ, taṃtaṃguṇādhikaṃ upādāya tato tato hīnaguṇassa santake vatthusmiṃ appasāvajjaṃ.</p>
              <p>[03]Micchā caraṇaṃ ^b^micchācāro,^eb^ methunasamācāresu ekantanindito lāmakācāro. So pana lakkhaṇato asaddhammādhippāyena kāyadvārappavattā agamanīyaṭṭhānavītikkamacetanā. So panesa micchācāro sīlādiguṇavirahite agamanīyaṭṭhāne appasāvajjo, sīlādiguṇasampanne mahāsāvajjo. Tassa cattāro sambhārā – agamanīyavatthu, tasmiṃ sevanacittaṃ, sevanapayogo, maggenamaggappaṭipattiadhivāsananti. Eko payogo sāhatthiko eva.</p>
              <p>[03]Vacīdvāre bāhullavuttito vācato pavattaṃ duccaritanti ^b^vacīduccaritaṃ^eb^. Taṃ sarūpato dassento ^a^V1.0302^ea^ āha ^b^‘‘musāvādapisuṇavācāpharusavācāsamphappalāpacetanā veditabbā’’^eb^ti. Tattha ^b^musā^eb^ti abhūtaṃ atacchaṃ vatthu. Musā vadīyati vuccati etāyāti ^b^musāvādo,^eb^ atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā. So yamatthaṃ bhañjati, tassa appatāya appasāvajjo, mahantatāya mahāsāvajjo. Apica gahaṭṭhānaṃ attano santakaṃ adātukāmatāya natthīti ādinayappavatto appasāvajjo, sakkhinā hutvā atthabhañjanatthaṃ vutto mahāsāvajjo. Pabbajitānaṃ appakampi telaṃ vā sappiṃ vā labhitvā hasādhippāyena ‘‘ajja gāme telaṃ nadī maññe sandatī’’ti pūraṇakathānayena pavatto appasāvajjo, adiṭṭhaṃyeva pana diṭṭhantiādinā nayena vadantānaṃ mahāsāvajjo. Tassa cattāro sambhārā honti – atathaṃ vatthu, visaṃvādanacittaṃ, tajjo vāyāmo, parassa tadatthaviññāpananti. Eko payogo sāhatthikova. So kāyena vā kāyapaṭibaddhena vā vācāya vā paravisaṃvādakakiriyākaraṇe ^a^M1.0345^ea^ daṭṭhabbo. Tāya ce kiriyāya paro tamatthaṃ jānāti, ayaṃ kiriyāsamuṭṭhāpikacetanākkhaṇeyeva musāvādakammunā bajjhati. Yasmā pana yathā kāyakāyapaṭibaddhavācāhi paraṃ visaṃvādeti, tathā ‘‘idamassa bhaṇāhī’’ti āṇāpentopi, paṇṇaṃ likhitvā purato nissajjantopi, ‘‘ayaṃ attho evaṃ veditabbo’’ti kuṭṭādīsu likhitvā ṭhapentopi, tasmā ettha āṇattikanissaggiyathāvarāpi payogā yujjanti. Aṭṭhakathāsu pana anāgatattā vīmaṃsitvā gahetabbā.</p>
              <p>[03]Pisatīti ^b^pisuṇā,^eb^ samagge satte avayavabhūte vagge bhinne karotīti attho. Niruttinayena vā piyasuññakaraṇato ^b^pisuṇā^eb^. Yāya hi vācāya yassa taṃ vācaṃ bhāsati, tassa hadaye attano piyabhāvaṃ, parassa ca piyasuññabhāvaṃ karoti, sā ^b^pisuṇavācā^eb^. Lakkhaṇato pana saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā cetanā pisuṇavācā pisuṇaṃ vadati etāyāti katvā. Sā yassa bhedaṃ karoti, tassa appaguṇatāya appasāvajjā, mahāguṇatāya mahāsāvajjā. Tassā cattāro sambhārā – bhinditabbo paro, ‘‘iti ime nānā bhavissanti vinā bhavissantī’’ti bhedapurekkhāratā vā ‘‘iti ahaṃ piyo bhavissāmi vissāsiko’’ti piyakamyatā vā, tajjo vāyāmo, tassa tadatthavijānananti. Pare pana abhinne kammapathabhedo natthi, bhinne eva hoti.</p>
              <p>[03]Pharusayatīti ^b^pharusā,^eb^ vācā. Yāya hi vācāya attānampi parampi pharusaṃ sinehābhāvena lūkhaṃ karoti, sā ^b^pharusavācā^eb^. Atha vā sayampi pharusā domanassasamuṭṭhitattā sabhāvenapi kakkasā neva kaṇṇasukhā na hadayasukhāti ^b^pharusavācā^eb^. Ettha pana paresaṃ mammacchedanavasena pavattiyā ekantaniṭṭhuratāya sabhāvena kāraṇavohārena ca vācāya pharusasaddappavatti ^a^V1.0303^ea^ daṭṭhabbā. Taṃ pharusaṃ vadati etāyāti pharusavācā, parassa mammacchedakakāyavacīpayogasamuṭṭhāpikā ekantapharusā cetanā. Tassā āvibhāvatthamidaṃ vatthu – eko kira dārako mātu vacanaṃ anādiyitvā araññaṃ gacchati, taṃ mātā nivattetuṃ asakkontī ‘‘caṇḍā taṃ mahiṃsī anubandhatū’’ti akkosi. Athassa tatheva araññe mahiṃsī uṭṭhāsi. Dārako ‘‘yaṃ mama mātā mukhena kathesi, taṃ mā hotu. Yaṃ cittena cintesi, taṃ hotū’’ti saccakiriyamakāsi. Mahiṃsī tattheva baddhā viya aṭṭhāsi ^a^M1.0346^ea^. Evaṃ mammacchedakopi payogo cittasaṇhatāya pharusavācā na hoti. Mātāpitaro hi kadāci puttake evampi vadanti ‘‘corā vo khaṇḍākhaṇḍikaṃ karontū’’ti, uppalapattampi ca nesaṃ upari patantaṃ na icchanti. Ācariyupajjhāyā ca kadāci nissitake evaṃ vadanti ‘‘kiṃ ime ahirikā anottappino caranti, niddhamatha ne’’ti. Atha ca nesaṃ āgamādhigamasampattiṃ icchanti, yathā cittasaṇhatāya pharusavācā na hoti, evaṃ vacanasaṇhatāya apharusavācāpi na hoti. Na hi mārāpetukāmassa ‘‘imaṃ sukhaṃ sayāpethā’’ti vacanaṃ apharusavācā hoti, cittapharusatāya pana esā pharusavācāva. Sā yaṃ sandhāya pavattitā, tassa appaguṇatāya appasāvajjā, mahāguṇatāya mahāsāvajjā. Tassā tayo sambhārā – akkositabbo paro, kupitacittaṃ, akkosanāti.</p>
              <p>[03]Saṃ sukhaṃ hitañca phalati visarati vināsetīti samphaṃ, attano paresañca anupakārakaṃ yaṃ kiñci, samphaṃ palapati etāyāti ^b^samphappalāpo,^eb^ anatthaviññāpikakāyavacīpayogasamauṭṭhāpikā akusalacetanā. So āsevanamandatāya appasāvajjo, āsevanamahantatāya mahāsāvajjo. Tassa dve sambhārā – bhāratayuddhasītāharaṇādiniratthakakathāpurekkhāratā, tathārūpīkathākathanañca. Pare pana taṃ kathaṃ agaṇhante kammapathabhedo natthi, parena pana samphappalāpe gahiteyeva hoti.</p>
              <p>[03]^b^Abhijjhābyāpādamicchādiṭṭhiyo^eb^ti ettha parasampattiṃ abhimukhaṃ jhāyatīti ^b^abhijjhā,^eb^ parasampattīsu lobho. Sā pana ‘‘aho vata idaṃ mamassā’’ti evaṃ parabhaṇḍābhijjhāyanalakkhaṇā. Adinnādānaṃ viya appasāvajjā mahāsāvajjā ca. Tassā dve sambhārā – parabhaṇḍaṃ, attano pariṇāmanañca. Parabhaṇḍavatthuke hi lobhe uppannepi na tāva kammapathabhedo hoti, yāva ‘‘aho vata idaṃ mamassā’’ti attano na pariṇāmeti.</p>
              <p>[03]Hitasukhaṃ byāpādeti vināsetīti ^b^byāpādo,^eb^ paṭigho. So paravināsāya manopadosalakkhaṇo ^a^V1.0304^ea^. So pharusavācā viya appasāvajjo mahāsāvajjo ca. Tassa dve sambhārā – parasatto, tassa ca vināsanacintā. Parasattavatthuke hi kodhe uppannepi na tāva kammapathabhedo hoti, yāva ‘‘aho vatāyaṃ ucchijjeyya vinasseyyā’’ti tassa vināsanaṃ na cinteti.</p>
              <p>[03]Yathābhuccagahaṇābhāvena ^a^M1.0347^ea^ micchā passatīti ^b^micchādiṭṭhi^eb^. Sā ‘‘natthi dinna’’ntiādinā nayena viparītadassanalakkhaṇā. Samphappalāpo viya appasāvajjā mahāsāvajjā ca. Apica aniyatā appasāvajjā, niyatā mahāsāvajjā. Tassa dve sambhārā – vatthuno gahitākāraviparītatā, yathā ca taṃ gaṇhāti, tathābhāvena tassupaṭṭhānanti. Tattha natthikāhetukāariyadiṭṭhīhi eva kammapathabhedo hoti.</p>
              <p>[03]‘‘Anekavihitānaṃ pāpakānaṃ akusalānaṃ dhammāna’’nti sāmaññavacanepi pārisesañāyato vuttāvasesā akusalā dhammā gahetabbāti āha ^b^‘‘ṭhapetvā te dhamme’’^eb^tiādi. Te yathāvuttakāyaduccaritādike akusaladhamme ṭhapetvāti attho. ^b^Anekavihitā^eb^ti anekappakārā.</p>
              <p>[03]^b^6^eb^^b^.^eb^^b^Ayaṃ lokatantī^eb^ti ayaṃ vuḍḍhānaṃ abhivādanādikiriyālakkhaṇā lokappaveṇī. Anāgāmibrahmānaṃ alaṅkārādīsu anāgāmibhikkhūnañca cīvarādīsu nikantivasena rāguppatti hotīti anāgāmimaggena pañcakāmaguṇikarāgasseva pahānaṃ veditabbanti āha ^b^‘‘pañcakāmaguṇikarāgassā’’^eb^ti. Rūpādīsu pañcasu kāmaguṇesu vatthukāmakoṭṭhāsesu uppajjamāno rāgo ‘‘pañcakāmaguṇikarāgo’’ti veditabbo. Koṭṭhāsavacano hettha guṇasaddo ‘‘vayoguṇā anupubbaṃ jahantī’’tiādīsu (saṃ. ni. 1.4) viya. ^b^Dvīsu akusalacittesū^eb^ti domanassasahagatesu dvīsu akusalacittesu. Mohassa sabbākusalasādhāraṇattā āha ^b^‘‘sabbākusalasambhavassā’’^eb^ti. ^b^Avasesāna^eb^nti sakkāyadiṭṭhiādīnaṃ.</p>
              <p>[03]^b^7^eb^^b^.^eb^^b^Jigucchati maññe^eb^ti ‘‘ahamabhijāto rūpavā paññavā, kathaṃ nāma aññesaṃ abhivādanādiṃ kareyya’’nti jigucchati viya jigucchatīti vā sallakkhemi. ^b^Akosallasambhūtaṭṭhenā^eb^ti aññāṇasambhūtaṭṭhena. Akusale dhamme jigucchamāno tesaṃ samaṅgībhāvampi jigucchatīti vuttaṃ ^b^‘‘akusalānaṃ dhammānaṃ samāpattī’’^eb^ti. ^b^Samāpattī^eb^ti etasseva vevacanaṃ ^b^samāpajjanā samaṅgibhāvo^eb^ti. ^b^Maṇḍanakajātiyo^eb^ti maṇḍanasabhāvo, maṇḍanasīloti attho. ^b^Jegucchita^eb^nti jigucchanasīlataṃ.</p>
              <p>[03]^b^8^eb^^b^.^eb^^b^Lokajeṭṭhakakamma^eb^nti ^a^V1.0305^ea^ loke jeṭṭhakānaṃ kattabbakammaṃ, loke vā seṭṭhasammataṃ kammaṃ. ^b^Tatrā^eb^ti yathāvuttesu dvīsupi atthavikappesu. Padābhihito ^a^M1.0348^ea^ attho ^b^padattho,^eb^ byañjanatthoti vuttaṃ hoti. ^b^Vinayaṃ vā arahatī^eb^ti ettha vinayanaṃ vinayo, niggaṇhananti attho. Tenāha ^b^‘‘niggahaṃ arahatīti vuttaṃ hotī’’^eb^ti. Nanu ca paṭhamaṃ vuttesu dvīsupi atthavikappesu sakatthe arahatthe ca bhaddhitapaccayo saddalakkhaṇato dissati, na pana ‘‘vinayāya dhammaṃ desetī’’ti imasmiṃ atthe, tasmā kathamettha taddhitapaccayoti āha ^b^‘‘vicitrā hi taddhitavuttī’’^eb^ti. Vicitratā cettha lokappamāṇato veditabbā. Tathā hi yasmiṃ yasmiṃ atthe taddhitappayogo lokassa, tattha tattha taddhitavutti lokato siddhāti vicitrā taddhitavutti. Tasmā yathā ‘‘mā saddamakāsī’’ti vadanto ‘‘māsaddiko’’ti vuccati, evaṃ vinayāya dhammaṃ desetīti venayikoti vuccatīti adhippāyo.</p>
              <p>[03]^b^9^eb^^b^.^eb^^b^Kapaṇapuriso^eb^ti guṇavirahitatāya dīnamanusso. ^b^Byañjanāni avicāretvā^eb^ti tissadattādisaddesu viya ‘‘imasmiṃ atthe ayaṃ nāma paccayo’’ti evaṃ byañjanaṃ vicāraṃ akatvā, anipphannapāṭipadikavasenāti vuttaṃ hoti.</p>
              <p>[03]^b^10^eb^^b^.^eb^^b^Devalokagabbhasampattiyā^eb^ti vatvā ṭhapetvā bhummadeve sesesu devesu gabbhaggahaṇassa abhāvato paṭisandhiyevettha gabbhasampattīti veditabbāti vuttamevatthaṃ vivaritvā dassento āha ^b^‘‘devalokapaṭisandhipaṭilābhāya saṃvattatī’’^eb^ti. ^b^Assā^eb^ti abhivādanādisāmīcikammassa. ^b^Mātukucchismiṃ paṭisandhiggahaṇe dosaṃ dassento^eb^ti mātito aparisuddhabhāvaṃ dassento, akkositukāmassa dāsiyā puttoti dāsikucchismiṃ nibbattabhāve dosaṃ dassetvā akkosanaṃ viya bhagavato mātukucchismiṃ paṭisandhiggahaṇe dosaṃ dassetvā akkosantopi evamāhāti adhippāyo. ^b^Gabbhato^eb^ti devalokapaṭisandhito. Tenevāha ^b^‘‘abhabbo devalokūpapattiṃ pāpuṇitunti adhippāyo’’^eb^ti. ^b^Hīno vā gabbho assāti apagabbho^eb^ti imassa viggahassa ekena pariyāyena adhippāyaṃ dassento āha ^b^‘‘devalokagabbhaparibāhirattā āyatiṃ hīnagabbhapaṭilābhabhāgītī’’^eb^ti. ^b^Iti-saddā^eb^^a^M1.0349^ea^e hetuattho, yasmā āyatimpi hīnagabbhapaṭilābhabhāgī, tasmā hīno vā gabbho assāti apagabbhoti adhippāyo.</p>
              <p>[03]Puna tasseva viggahassa ^b^kodhavasena…pe… dassento^eb^ti heṭṭhā vuttanayassa anurūpaṃ katvā adhippāyaṃ dassento āha ^b^‘‘hīno vāssa mātukucchismiṃ gabbhavāso ahosīti adhippāyo’’^eb^ti. ^b^Gabbha^eb^-saddo atthi mātukucchipariyāyo ‘‘gabbhe vasati māṇavo’’tiādīsu (jā. 1.15.363) viya ^a^V1.0306^ea^. Atthi mātukucchismiṃ nibbattasattapariyāyo ‘‘antamaso gabbhapātanaṃ upādāyā’’tiādīsu (mahāva. 129) viya. Tattha mātukucchipariyāyaṃ gahetvā atthaṃ dassento āha ^b^‘‘anāgate gabbhaseyyā’’^eb^ti. Gabbhe seyyā ^b^gabbhaseyyā. Anuttarena maggenā^eb^ti aggamaggena. Kammakilesānaṃ maggena vihatattā āha ^b^‘‘vihatakāraṇattā’’^eb^ti. ^b^Itarā tissopī^eb^ti aṇḍajasaṃsedajaopapātikā. Ettha ca yadipi ‘‘apagabbho’’ti imassa anurūpato gabbhaseyyā eva vattabbā, pasaṅgato pana labbhamānaṃ sabbampi vattuṃ vaṭṭatīti punabbhavābhinibbattipi vuttāti veditabbā.</p>
              <p>[03]Idāni sattapariyāyassa gabbhasaddassa vasena viggahanānattaṃ dassento āha ^b^‘‘apicā’’^eb^tiādi. Imasmiṃ pana vikappe ^b^gabbhaseyyā punabbhavābhinibbattī^eb^ti ubhayampi gabbhaseyyavaseneva vuttantipi vadanti. Nanu ca ‘‘āyatiṃ gabbhaseyyā pahīnā’’ti (pārā. 10) vuttattā gabbhassa seyyā eva pahīnā, na pana gabbhoti āpajjatīti āha ^b^‘‘yathā cā’’^eb^tiādi. Atha ‘‘abhinibbattī’’ti ettakameva avatvā punabbhavaggahaṇaṃ kimatthanti āha ^b^‘‘abhinibbatti ca nāmā’’^eb^tiādi. ^b^Apunabbhavabhūtā^eb^ti khaṇe khaṇe uppajjamānānaṃ dhammānaṃ abhinibbatti.</p>
              <p>[03]^b^11^eb^^b^.^eb^^b^Dhammadhātu^eb^nti ettha dhamme anavasese dhāreti yāthāvato upadhāretīti dhammadhātu, dhammānaṃ yathāsabhāvato avabujjhanasabhāvo, sabbaññutaññāṇassetaṃ adhivacanaṃ. ^b^Paṭivijjhitvā^eb^ti sacchikatvā, paṭilabhitvāti attho, paṭilābhahetūti vuttaṃ hoti. ^b^Desanāvilāsappatto hotī^eb^ti rucivasena parivattetvā desetuṃ samatthatā desanāvilāso, taṃ patto adhigatoti attho. ^b^Karuṇāvipphāra^eb^nti sabbasattesu mahākaruṇāya pharaṇaṃ. Tādiguṇalakkhaṇameva puna upamāya vibhāvetvā ^a^M1.0350^ea^ dassento āha ^b^‘‘pathavīsamacittata’’^eb^nti. Yathā pathavī suciasucinikkhepachedanabhedanādīsu na vikampati, anurodhavirodhaṃ na pāpuṇāti, evaṃ iṭṭhāniṭṭhesu lābhālābhādīsu anurodhavirodhappahānato avikampitacittatāya pathavīsamacittatanti attho. ^b^Akuppadhammata^eb^nti ettha ‘‘akuppadhammo nāma phalasamāpattī’’ti tīsupi ^b^gaṇṭhipadesu^eb^ vuttaṃ. ‘‘Paresu pana akkosantesupi attano pathavīsamacittatālakkhaṇaṃ akujjhanasabhāvatanti evamettha attho gahetabbo’’ti amhākaṃ khanti. ^b^Jarāya anusaṭa^eb^nti jarāya paliveṭhitaṃ. ^b^Vaṭṭakhāṇubhūta^eb^nti anekesaṃ anayabyasanānaṃ nipātalakkhaṇatthambhabhūtatāya saṃsārakhāṇubhūtaṃ. Brāhmaṇassa vuḍḍhatāya āsannavuttimaraṇanti sambhāvanavasena ^b^‘‘ajja maritvā’’^eb^tiādi vuttaṃ. ^b^Mahantena kho pana ussāhenā^eb^ti ‘‘sādhu kho pana tathārūpānaṃ arahataṃ dassanaṃ hotī’’ti evaṃ sañjātamahussāhena. ^b^Appaṭisamaṃ purejātabhāva^eb^nti ^a^V1.0307^ea^ anaññasādhāraṇaṃ purejātabhāvaṃ. Natthi etassa paṭisamoti ^b^appaṭisamo,^eb^ purejātabhāvo.</p>
              <p>[03]‘‘Apī’’ti avatvā ‘‘pī’’ti vadanto pi-saddopi visuṃ atthi nipātoti dasseti. ^b^Sambhāvanatthe^eb^ti ‘‘api nāmevaṃ siyā’’ti vikappanattho sambhāvanattho, tasmiṃ jotakatāya pisaddo vattati. ^b^Vacanasiliṭṭhatāyā^eb^ti vacanassa madhurabhāvatthaṃ, mudubhāvatthanti attho. ^b^Evañhi loke siliṭṭhavacanaṃ hotī^eb^ti evaṃ ekameva gaṇanaṃ avatvā aparāya gaṇanāya saddhiṃ vacanaṃ loke siliṭṭhavacanaṃ hoti yathā ‘‘dve vā tīṇi vā udakaphusitānī’’ti. ^b^Sammā adhisayitānī^eb^ti pādādīhi attanā nesaṃ kiñci upaghātaṃ akarontiyā bahivātādiparissayaparihāratthaṃ sammadeva upari sayitāni. Upariattho hettha ^b^adhi^eb^-saddo. ^b^Utuṃ gaṇhāpentiyā^eb^ti tesaṃ allasinehapariyādānatthaṃ attano kāyusmāvasena utuṃ gaṇhāpentiyā. Tenāha ^b^‘‘usmīkatānī’’^eb^ti. ^b^Sammā paribhāvitānī^eb^ti sammadeva sabbaso kukkuṭavāsanāya vāsitāni. Tenāha ^b^‘‘kukkuṭagandhaṃ gāhāpitānī’’^eb^ti.</p>
              <p>[03]Ettha ca sammā parisedanaṃ kukkuṭagandhaparibhāvanañca sammā adhisayananipphattiyā ānubhāvanipphāditanti daṭṭhabbaṃ. Sammā adhisayaneneva hi itaradvayaṃ ijjhati ^a^M1.0351^ea^. Na hi sammā adhisayanato visuṃ sammā parisedanassa sammā paribhāvanassa ca karaṇaṃ atthi, tena pana saddhiṃyeva itaresaṃ dvinnampi ijjhanato vuttaṃ ^b^‘‘evaṃ tīhi pakārehi tāni aṇḍāni paripāliyamānānī’’^eb^ti. ^b^Nakhasikhā^eb^ti nakhaggāni. ^b^Mukhatuṇḍaka^eb^nti mukhaggaṃ. ^b^Kapālassa tanukattā^eb^ti ettha yathā kapālassa tanutā ālokassa anto paññāyamānassa kāraṇaṃ, tathā kapālassa tanutāya nakhasikhāmukhatuṇḍakānaṃ kharatāya ca allasinehapariyādānaṃ kāraṇavacananti daṭṭhabbaṃ. ^b^Saṅkuṭitahatthapādā^eb^ti ettha ^b^hatthā^eb^ti pakkhā. Na hi kukkuṭānaṃ pakkhato añño hattho nāma atthi. ^b^Etthā^eb^ti ālokaṭṭhāne. ^b^Pakkhe vidhunantā^eb^ti pakkhe cālentā. ^b^Nikkhamantāna^eb^nti niddhāraṇe sāmivacanaṃ, nikkhamantesūti attho.</p>
              <p>[03]^b^So jeṭṭho iti assa vacanīyo^eb^ti yo paṭhamataraṃ aṇḍakosato nikkhanto kukkuṭapotako, soyeva jeṭṭhoti vacanīyo assa, bhaveyyāti attho. ^b^Sampaṭipādento^eb^ti saṃsandento. Tibhūmakapariyāpannāpi sattā avijjākosassa anto paviṭṭhā tattha tattha appahīnāya avijjāya veṭhitattāti āha ^b^‘‘avijjākosassa anto paviṭṭhesu sattesū’’^eb^ti. ^b^Aṇḍakosa^eb^nti bījakapālaṃ. ^b^Lokasannivāse^eb^ti loko eva lokasannivāso. ^b^Sammāsambodhi^eb^nti ettha ^a^V1.0308^ea^^b^sammā^eb^ti aviparītattho, ^b^saṃ^eb^-saddo sāmanti imamatthaṃ dīpeti, tasmā sammā aviparītenākārena sayameva cattāri saccāni bujjhati paṭivijjhatīti sammāsambodhīti maggo vuccati. Tenāha ^b^‘‘sammā sāmañca bodhi’’^eb^nti, sammā sayameva ca bujjhanakanti attho. ^b^Sammā^eb^ti vā pasatthavacano, ^b^saṃ^eb^-saddo sundaravacanoti āha ^b^‘‘atha vā pasatthaṃ sundarañca bodhi’’^eb^nti. Bodhisaddassa anekatthataṃ dassetvā idhādhippetamatthaṃ niddhāretvā dassetukāmo āha ^b^‘‘bodhīti rukkhopi maggopī’’^eb^tiādi. Tattha abujjhi etthāti ^b^rukkho^eb^ bodhi. Sayaṃ bujjhati, bujjhanti vā tena ariyāti ^b^maggo^eb^ bodhi. Sabbadhamme sabbākārato bujjhati paṭivijjhatīti ^b^sabbaññutaññāṇaṃ^eb^ bodhi. Bujjhīyati sacchikarīyatīti ^b^nibbānaṃ^eb^ bodhi. ^b^Antarā ca bodhi^eb^nti dutiyamudāharaṇaṃ vināpi rukkhasaddena bodhisaddassa rukkhe pavattidassanatthaṃ vuttaṃ. ^b^Varabhūrimedhaso^eb^ti mahāpathavī viya patthaṭavarapaññoti attho. ^b^Asabbaguṇadāyakattā^eb^ti sabbaguṇānaṃ adāyakattā. Sabbaguṇe na dadātīti hi ^a^M1.0352^ea^ asabbaguṇadāyako, ayuttasamāsoyaṃ gamakattā yathā ‘‘asūriyaṃpassāni mukhānī’’ti.</p>
              <p>[03]^b^Tisso vijjā^eb^ti upanissayavato saheva arahattaphalena tisso vijjā deti. Nanu cettha tīsu vijjāsu āsavakkhayañāṇassa maggapariyāpannattā kathametaṃ yujjati ‘‘maggo tisso vijjā detī’’ti? Nāyaṃ doso. Satipi āsavakkhayañāṇassa maggapariyāpannabhāve aṭṭhaṅgike magge sati maggañāṇena saddhiṃ tisso vijjā paripuṇṇā hontīti ‘‘maggo tisso vijjā detī’’ti vuccati. ^b^Cha abhiññā^eb^ti etthāpi eseva nayo. ^b^Sāvakapāramiñāṇa^eb^nti aggasāvakehi paṭilabhitabbaṃ sabbameva lokiyalokuttarañāṇaṃ. ^b^Paccekabodhiñāṇa^eb^nti etthāpi imināva nayena attho veditabbo. ^b^Abbhaññāsi^eb^nti jāniṃ. Jānanañca na anussavādivasenāti āha ^b^‘‘paṭivijjhi’’^eb^nti, paccakkhamakāsinti attho. Paṭivedhopi na dūre ṭhitassa lakkhaṇappaṭivedho viyāti āha ^b^‘‘pattomhī’’^eb^ti, pāpuṇinti attho. Pāpuṇanañca na sayaṃ gantvāti āha ^b^‘‘adhigatomhī’’^eb^ti, sakasantāne uppādanavasena paṭilabhinti attho.</p>
              <p>[03]^b^Opammasampaṭipādana^eb^nti opammatthassa upameyyena sammadeva paṭipādanaṃ. ^b^Atthenā^eb^ti upameyyatthena. Yathā kukkuṭiyā aṇḍesu tividhakiriyākaraṇaṃ kukkuṭacchāpakānaṃ aṇḍakosato nikkhamanassa mūlakāraṇaṃ, evaṃ bodhisattabhūtassa bhagavato tividhānupassanākaraṇaṃ avijjaṇḍakosato nikkhamanassa mūlakāraṇanti āha ^b^‘‘yathā hi tassā kukkuṭiyā…pe… tividhānupassanākaraṇa’’^eb^nti. ‘‘Santāne’’ti vuttattā aṇḍasadisatā santānassa bahi nikkhantakukkuṭacchāpakasadisatā buddhaguṇānaṃ, buddhaguṇāti ca atthato buddhoyeva ‘‘tathāgatassa kho ^a^V1.0309^ea^ etaṃ, vāseṭṭha, adhivacanaṃ dhammakāyo itipī’’ti vacanato. ^b^Avijjaṇḍakosassa tanubhāvo^eb^ti balavavipassanāvasena avijjaṇḍakosassa tanubhāvo, paṭicchādanasāmaññena ca avijjāya aṇḍakosasadisatā. Mudubhūtassapi kharabhāvāpatti hotīti tannivattanatthaṃ ^b^‘‘thaddhakharabhāvo’’^eb^ti vuttaṃ. ^b^Tikkhakharavippasannasūrabhāvo^eb^ti ettha pariggayhamānesu saṅkhāresu vipassanāñāṇassa samādhindriyavasena sukhānuppaveso ^b^tikkhatā,^eb^ anupavisitvāpi satindriyavasena anatikkamanato akuṇṭhatā ^b^kharabhāvo^eb^. Tikkhopi hi ekacco saro lakkhaṃ patvā kuṇṭho hoti, na tathā idaṃ. Satipi kharabhāve sukhumappavattivasena ^a^M1.0353^ea^ kilesasamudācārasaṅkhobharahitatāya saddhindriyavasena ^b^pasannabhāvo,^eb^ satipi ca pasannabhāve antarā anosakkitvā kilesapaccatthikānaṃ suṭṭhu abhibhavanato vīriyindriyavasena ^b^sūrabhāvo^eb^ veditabbo. Evamimehi pakārehi saṅkhārupekkhāñāṇameva gahitanti daṭṭhabbaṃ. ^b^Vipassanāñāṇassa pariṇāmakālo^eb^ti vipassanāya vuṭṭhānagāminibhāvappatti, tadā ca sā maggañāṇagabbhaṃ dhārentī viya hotīti āha ^b^‘‘gabbhaggahaṇakālo’’^eb^ti. ^b^Gabbhaṃ gaṇhāpetvā^eb^ti saṅkhārupekkhāya anantaraṃ sikhāppattānulomavipassanāvasena maggavijāyanatthaṃ gabbhaṃ gaṇhāpetvā. ^b^Anupubbādhigatenā^eb^ti paṭhamamaggapaṭipāṭiyā adhigatena. ^b^Abhiññāpakkhe^eb^ti lokiyābhiññāpakkhe. Lokuttarābhiññā hi avijjaṇḍakosaṃ padālitā. Potthakesu pana katthaci ‘‘chābhiññāpakkhe’’ti likhanti, so apāṭhoti veditabbo. ^b^Jeṭṭho seṭṭho^eb^ti vuddhatamattā ^b^jeṭṭho,^eb^ sabbaguṇehi uttamattā pasatthatamoti ^b^seṭṭho^eb^.</p>
              <p>[03]Idāni ‘‘āraddhaṃ kho pana me brāhmaṇa vīriya’’ntiādikāya desanāya anusandhiṃ dassento āha ^b^‘‘evaṃ bhagavā’’^eb^tiādi. Tattha ^b^pubbabhāgato pabhutī^eb^ti bhāvanāya pubbabhāgiyavīriyārambhādito paṭṭhāya. ^b^Cittamevamuppanna^eb^nti evaṃ upari vakkhamānaparivitakkavasena cittamuppannanti attho. ‘‘Cittameva uppanna’’ntipi pāṭho, tattha cittameva uppannaṃ, na tāva bhagavati pasādoti attho. ^b^Muṭṭhassatinā^eb^ti vinaṭṭhassatinā, sativirahitenāti attho. ^b^Sāraddhakāyenā^eb^ti sadarathakāyena. ^b^Bodhimaṇḍe^eb^ti bodhisaṅkhātassa ñāṇassa maṇḍabhāvappatte ṭhāne. Bodhīti hi paññā vuccati, sā ettha maṇḍā pasannā jātāti so padeso ‘‘bodhimaṇḍo’’ti paññāto. ^b^Caturaṅgasamannāgata^eb^nti ‘‘kāmaṃ taco ca nhāru ca aṭṭhi ca avasissatu, sarīre upasussatu maṃsalohita’’nti (ma. ni. 2.184; saṃ. ni. 2.22; a. ni. 2.5; mahāni. 196) evaṃ vuttacaturaṅgasamannāgataṃ vīriyaṃ. Tattha tacoti ekaṃ aṅgaṃ nhāru ekaṃ aṅgaṃ aṭṭhi ekaṃ aṅgaṃ maṃsalohitaṃ ekaṃ aṅganti veditabbaṃ. ^b^Taco ekaṃ aṅga^eb^nti ca tace nirapekkhabhāvo ekaṃ aṅganti gahetabbaṃ. Padhānaṃ anuyuñjantassa hi tace palujjamānepi taṃnimittaṃ avosānāpajjanaṃ tassa vīriyassa ekaṃ aṅgaṃ ekaṃ kāraṇaṃ. Evaṃ sesesupi ^a^V1.0310^ea^ attho veditabbo. ^b^Paggahita^eb^nti ārambhaṃ sithilaṃ ^a^M1.0354^ea^ akatvā daḷhaparakkamasaṅkhātussāhanabhāvena gahitaṃ. Tenāha ^b^‘‘asithilappavattitanti vuttaṃ hotī’’^eb^ti.</p>
              <p>[03]^b^Asallīna^eb^nti asaṅkucitaṃ kosajjavasena saṅkocaṃ anāpannaṃ. ^b^Upaṭṭhitā^eb^ti ogāhanasaṅkhātena apilāpabhāvena ārammaṇaṃ upagantvā ṭhitā. Tenāha ^b^‘‘ārammaṇābhimukhībhāvenā’’^eb^ti. Sammosassa viddhaṃsanavasena pavattiyā na sammuṭṭhāti ^b^asammuṭṭhā^eb^. Kiñcāpi cittapassaddhivaseneva cittameva passaddhaṃ, kāyapassaddhivaseneva ca kāyo passaddho hoti, tathāpi yasmā kāyapassaddhi uppajjamānā cittapassaddhiyā saheva uppajjati, na vinā, tasmā vuttaṃ ^b^‘‘kāyacittapassaddhivasenā’’^eb^ti. Kāyapassaddhiyā ubhayesampi kāyānaṃ passambhanāvahattā vuttaṃ ^b^‘‘rūpakāyopi passaddhoyeva hotī’’^eb^ti. ^b^So ca kho^eb^ti so ca kho kāyo. ^b^Vigatadaratho^eb^ti vigatakilesadaratho. Nāmakāye hi vigatadarathe rūpakāyopi vūpasantadarathapariḷāho hoti. ^b^Sammā āhita^eb^nti nānārammaṇesu vidhāvanasaṅkhātaṃ vikkhepaṃ vicchinditvā ekasmiṃyeva ārammaṇe avikkhittabhāvāpādanena sammadeva āhitaṃ ṭhapitaṃ. Tenāha ^b^‘‘suṭṭhu ṭhapita’’^eb^ntiādi. Cittassa anekaggabhāvo vikkhepavasena cañcalatā, sā sati ekaggatāya na hotīti āha ^b^‘‘ekaggaṃ acalaṃ nipphandana’’^eb^nti. ^b^Ettāvatā^eb^ti ‘‘āraddhaṃ kho panā’’tiādinā vīriyasatipassaddhisamādhīnaṃ kiccasiddhidassanena.</p>
              <p>[03]Nanu ca saddhāpaññānampi kiccasiddhi jhānassa pubbapaṭipadāya icchitabbāti? Saccaṃ icchitabbā, sā pana nānantarikabhāvena avuttasiddhāti na gahitā. Asati hi saddhāya vīriyārambhādīnaṃ asambhavoyeva, paññāpariggahe ca nesaṃ asati ñāyārambhādibhāvo na siyā, tathā asallīnāsammosatādayo vīriyādīnanti asallīnatādiggahaṇenevettha paññākiccasiddhi gahitāti daṭṭhabbaṃ. Jhānabhāvanāyaṃ vā samādhikiccaṃ adhikaṃ icchitabbanti dassetuṃ samādhipariyosānāva jhānassa pubbapaṭipadā kathitāti daṭṭhabbaṃ.</p>
            </h4>
          </h3>
        </h2>
        <h2>
          <h2n>Paṭhamajjhānakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]Idāni ‘‘vivicceva kāmehī’’tiādinayappavattāya pāḷiyā jhānavibhaṅge (vibha. 508) vuttampi atthaṃ aṭṭhakathānayeneva saṃvaṇṇetukāmo vibhaṅgapāḷiyaṃ vuttanayena avacane kāraṇaṃ ^a^V1.0311^ea^ dassetuṃ ^b^‘‘kiñcāpi tattha katame kāmā’’^eb^tiādimāha ^a^M1.0355^ea^. Tattha patthanākārena pavatto dubbalo lobho chandanaṭṭhena ^b^chando,^eb^ tato balavā rañjanaṭṭhena ^b^rāgo,^eb^ tatopi balavataro bahalarāgo ^b^chandarāgo^eb^. Nimittānubyañjanāni saṅkappeti etenāti ^b^saṅkappo,^eb^ tathāpavatto lobho. Tattha ^b^nimittasaṅkappanā^eb^ nāma avayave samodhānetvā ‘‘itthī puriso’’tiādinā ekajjhaṃ katvā uparūpari kilesuppattiyā nimittassa kappanā. ^b^Anubyañjanasaṅkappanā^eb^ pana ‘‘hatthā sobhanā, pādā sobhanā’’ti evaṃ anubyañjanavasena vibhajitvā kappanāti. Kilesānañhi anu anu byañjanato paribyañjanato paribyattivasena uppattiyā paccayabhāvato anubyañjanaṃ hatthapādādiavayavā vuccanti. Tato balavā rañjanaṭṭhena ^b^rāgo,^eb^ saṅkappavaseneva pavatto tatopi balavataro ^b^saṅkapparāgo^eb^. Svāyaṃ pabhedo ekasseva lobhassa pavattiākāravasena avatthābhedavasena ca veditabbo yathā ‘‘vaccho dammo balībaddo’’ti. ^b^Kāmā^eb^ti kilesakāmā, kāmentīti kāmā, kāmenti etehīti vā.</p>
              <p>[03]^b^Seyyathida^eb^nti imassa taṃ katamaṃ, taṃ kathanti vā attho. ^b^Viviccitvā^eb^ti visuṃ hutvā. Tenāha ^b^‘‘vinā hutvā apasakkitvā’’^eb^ti, pajahanavasena apakkamitvāti attho. ^b^Vivicceva kāmehī^eb^ti ettha ^b^viviccā^eb^ti iminā vivecanaṃ jhānakkhaṇe kāmānaṃ abhāvamattaṃ vuttaṃ. ^b^Viviccevā^eb^ti pana iminā ekaṃsato kāmānaṃ vivecetabbatādīpanena tappaṭipakkhatā jhānassa kāmavivekappahānassa ca jhānādhigamūpāyatā dassitā hotīti imamatthaṃ dassetuṃ ^b^‘‘paṭhamajjhāna’’^eb^ntiādiṃ vatvā tamevatthaṃ pākaṭataraṃ kātuṃ ^b^‘‘katha’’^eb^ntiādi vuttaṃ. ^b^Andhakāre sati padīpo viyā^eb^ti etena yathā padīpābhāvena rattiyaṃ andhakārābhibhavo, evaṃ jhānābhāvena cittasantatiyaṃ kāmābhibhavoti dasseti.</p>
              <p>[03]^b^Eta^eb^nti pubbapadeyeva avadhāraṇavacanaṃ, na kho pana evaṃ daṭṭhabbaṃ ‘‘kāmehi evā’’ti avadhāraṇassa akatattā. ^b^Tannissaraṇato^eb^ti nissaranti niggacchanti etena, ettha vāti nissaraṇaṃ. Ke niggacchanti? Kāmā. Tesaṃ kāmānaṃ nissaraṇaṃ pahānaṃ ^b^tannissaraṇaṃ,^eb^ tato kāmanissaraṇatoti attho. Kathaṃ pana samāne vikkhambhane kāmānamevetaṃ nissaraṇaṃ, na byāpādādīnanti codanaṃ yuttito āgamato ca sādhetuṃ ^b^‘‘kāmadhātū’’^eb^tiādi vuttaṃ. Tattha ^b^kāmadhātusamatikkamanato^eb^ti sakalassapi kāmabhavassa samatikkamapaṭipadābhāvato. Tena imassa jhānassa kāmapariññābhāvamāha ^a^M1.0356^ea^. ^b^Kāmarāgapaṭipakkhato^eb^ti ‘‘chando kāmo’’tiādinā (mahāni. 1) vuttavibhāgassa kilesakāmassa paccatthikabhāvato. Tena yathā mettā byāpādassa, karuṇā vihiṃsāya, evamidaṃ jhānaṃ kāmarāgassa ujuvipaccanīkabhūtanti dasseti. Vipākena cettha kāmadhātusamatikkamo ^a^V1.0312^ea^ attano pavattikkhaṇe kāmarāgapaṭipakkhatā ca veditabbā. Evamattano pavattiyā vipākappavattiyā ca kāmarāgato kāmadhātuto ca vinivattasabhāvattā idaṃ jhānaṃ visesato kāmānameva nissaraṇaṃ, svāyamattho pāṭhāgato evāti āha ^b^‘‘yathāhā’’^eb^tiādi. ^b^Nekkhamma^eb^nti paṭhamajjhānaṃ.</p>
              <p>[03]Kāmañcettha tamatthaṃ dīpetuṃ purimapadeyeva avadhāraṇaṃ gahitaṃ, uttarapadepi pana taṃ gahetabbameva tathā atthasambhavatoti dassetuṃ ^b^‘‘uttarapadepī’’^eb^tiādi vuttaṃ. ^b^Ito^eb^ti kāmacchandato. ^b^Esa daṭṭhabbo^eb^ti esa niyamo daṭṭhabbo. ^b^Sādhāraṇavacanenā^eb^ti sabbavivekasādhāraṇavacanena. Tadaṅgavikkhambhanasamucchedapaṭippassaddhinissaraṇavivekā ^b^tadaṅgavivekādayo^eb^. Kāyacittaupadhivivekā ^b^kāyavivekādayo. Tayo eva idha daṭṭhabbā^eb^ti tayo eva idha jhānakathāyaṃ daṭṭhabbā samucchedavivekādīnaṃ asambhavato. ^b^Niddese^eb^ti mahāniddese (mahāni. 1). Tattha hi ‘‘uddānato dve kāmā vatthukāmā kilesakāmā cā’’ti uddisitvā tattha ‘‘katame vatthukāmā manāpiyā rūpā…pe… manāpiyā phoṭṭhabbā’’tiādinā vatthukāmā niddiṭṭhā. Te pana kāmīyantīti kāmāti veditabbā. ^b^Tatthevā^eb^ti niddeseyeva. ^b^Vibhaṅge^eb^ti jhānavibhaṅge. ^b^Evañhi satī^eb^ti evaṃ ubhayesampi kāmānaṃ saṅgahe sati. ^b^Vatthukāmehipī^eb^ti vatthukāmehi viviccevātipi attho yujjatīti evaṃ yujjamānatthantarasamuccayattho ^b^pi^eb^-saddo, na kilesakāmasamuccayattho. Kasmā? Imasmiṃ atthe kilesakāmehi vivekassa dutiyapadena vuttattā. ^b^Tenā^eb^ti vatthukāmavivekena. ^b^Kāyaviveko vutto hotī^eb^ti puttadārādipariggahavivekadīpanato kāyaviveko vutto hoti.</p>
              <p>[03]^b^Purimenā^eb^ti kāyavivekena. ^b^Etthā^eb^ti ‘‘vivicceva kāmehi vivicca akusalehi dhammehī’’ti etasmiṃ padadvaye. Ito vā niddhārite vivekadvaye, akusalasaddena yadi kilesakāmā, sabbākusalāpi vā ^a^M1.0357^ea^ gahitā, sabbathā kilesakāmehi viveko vuttoti āha ^b^‘‘dutiyena kilesakāmehi vivekavacanato’’^eb^ti. ^b^Dutiyenā^eb^ti ca cittavivekenāti attho. ^b^Etesa^eb^nti yathāvuttānaṃ dvinnaṃ padānaṃ. Niddhāraṇe cetaṃ sāmivacanaṃ. Taṇhādisaṃkilesānaṃ vatthuno pahānaṃ ^b^saṃkilesavatthuppahānaṃ^eb^. ^b^Lolabhāvo^eb^ nāma tattha tattha rūpādīsu taṇhuppādo, tassa hetū vatthukāmā eva veditabbā. Bālabhāvassa hetupariccāgoti sambandho. ^b^Bālabhāvo^eb^ nāma avijjā, ducintitacintitādi vā, tassa ayonisomanasikāro, sabbepi vā akusalā dhammā hetū. Kāmaguṇādhigamahetu pāṇātipātādiasuddhappayogo hotīti tabbivekena ^b^payogasuddhi^eb^ vibhāvitā. Taṇhāsaṃkilesasodhanena vivaṭṭūpanissayasaṃvaḍḍhanena ca ajjhāsayavisodhanaṃ ^b^āsayaposanaṃ. Āsayaposana^eb^nti ca jhānabhāvanāya paccayabhūtā pubbayogādivasena siddhā ajjhāsayasampadā ^a^V1.0313^ea^, sā pana taṇhupatāpavigamena hoti. Tena vuttaṃ ‘‘taṇhāsaṃkilesavisodhanenā’’ti. ^b^Kāmesū^eb^ti niddhāraṇe bhummaṃ.</p>
              <p>[03]^b^Anekabhedo^eb^ti kāmāsavakāmarāgasaṃyojanādivasena rūpataṇhādivasena ca anekappabhedo. ^b^Kāmacchandoyevā^eb^ti kāmasabhāvoyeva chando, na kattukamyatāchando napi kusalacchandoti adhippāyo. ^b^Akusalapariyāpannopī^eb^ti ‘‘vivicca akusalehī’’ti ettha vuttākusalesu antogadhopi. ^b^Jhānapaṭipakkhato^eb^ti jhānassa paṭipakkhabhāvato taṃhetu taṃnimittaṃ visuṃ vutto, akusalabhāvasāmaññena aggahetvā visuṃ sarūpena gahito. Yadi kilesakāmova purimapade vutto, taṃ kathaṃ bahuvacananti āha ^b^‘‘anekabhedato’’^eb^tiādi. ^b^Aññesampī^eb^ti diṭṭhimānāhirikānottappādīnaṃ taṃsahitaphassādīnañca. ^b^Uparijhānaṅgapaccanīkapaṭipakkhabhāvadassanato^eb^ti ‘‘savitakkaṃ savicāra’’ntiādinā upari vuccamānāni jhānaṅgāni uparijhānaṅgāni, tesaṃ attano paccanīkānaṃ paṭipakkhabhāvadassanato tappaccanīkanīvaraṇavacanaṃ. ‘‘Uparijhānaṅgānaṃ paccanīkapaṭipakkhabhāvadassanato’’tipi pāṭho. Tattha ^b^paccanīkapaṭipakkhabhāvadassanato^eb^ti upari vuccamānajhānaṅgānaṃ ujuvipaccanīkavasena paṭipakkhabhāvadassanatoti atthaṃ vadanti. ^b^Jhānaṅgapaccanīkānī^eb^ti jhānaṅgānaṃ pavattinivāraṇato jhānaṅgapaccanīkāni. ^b^Viddhaṃsakānī^eb^ti vighātakāni. ^b^Samādhi kāmacchandassa^eb^^a^M1.0358^ea^^b^paṭipakkho^eb^ti rāgapaṇidhiyā ujuvipaccanīkabhāvato nānārammaṇehi palobhitassa paribbhamantassa cittassa samādhānato kāmacchandassa samādhi paṭipakkho. ^b^Pīti byāpādassā^eb^ti pāmojjena samānayogakkhemattā byāpādassa pīti paṭipakkhā. ^b^Vitakko thinamiddhassā^eb^ti yoniso saṅkappanavasena savipphārappavattito vitakko thinamiddhassa paṭipakkho. ^b^Sukhaṃ uddhaccakukkuccassā^eb^ti sukhaṃ vūpasantasītalasabhāvattā avūpasamānutāpasabhāvassa uddhaccakukkuccassa paṭipakkhaṃ. ^b^Vicāro vicikicchāyā^eb^ti vicāro ārammaṇe anumajjanavasena paññāpatirūpasabhāvattā vicikicchāya paṭipakkho. Mahākaccānattherena desitā piṭakānaṃ saṃvaṇṇanā peṭakaṃ, tasmiṃ ^b^peṭake^eb^.</p>
              <p>[03]^b^Pañcakāmaguṇabhedavisayassā^eb^ti rūpādipañcakāmaguṇavisesavisayassa. ^b^Āghātavatthubhedādivisayāna^eb^nti byāpādavivekavacanena ‘‘anatthaṃ me acarī’’tiādiāghātavatthubhedavisayassa dosassa, mohādhikehi thinamiddhādīhi vivekavacanena paṭicchādanavasena dukkhādipubbantādibhedavisayassa mohassa vikkhambhanaviveko vutto. Kāmarāgabyāpādatadekaṭṭhathinamiddhādivikkhambhakañcetaṃ sabbākusalapaṭipakkhasabhāvattā sabbakusalānaṃ, tena sabhāvena sabbākusalappahāyakaṃ ^a^V1.0314^ea^ hontampi kāmarāgādivikkhambhanasabhāvameva hoti taṃsabhāvattāti avisesetvā nīvaraṇākusalamūlādīnaṃ vikkhambhanaviveko vutto hotīti āha.</p>
              <p>[03]Yathāpaccayaṃ pavattamānānaṃ sabhāvadhammānaṃ natthi kāci vasavattitāti vasavattibhāvanivāraṇatthaṃ ^b^‘‘vitakkanaṃ vitakko’’^eb^ti vuttaṃ. ^b^Vitakkana^eb^nti hi vitakkanakiriyā, sā ca vitakkassa attano paccayehi pavattimattamevāti bhāvaniddeso vasavattibhāvanivāraṇāya hoti. Tayidaṃ vitakkanaṃ ‘‘īdisamida’’nti ārammaṇaparikappananti āha ^b^‘‘ūhananti vuttaṃ hotī’’^eb^ti. Yasmā cittaṃ vitakkabalena ārammaṇaṃ abhiniruḷhaṃ viya hoti, tasmā so ārammaṇābhiniropanalakkhaṇo vutto. Yathā hi koci rājavallabhaṃ ñātiṃ vā mittaṃ vā nissāya rājagehaṃ ārohati anupavisati, evaṃ vitakkaṃ nissāya cittaṃ ārammaṇaṃ ārohati. Yadi evaṃ kathaṃ avitakkaṃ cittaṃ ārammaṇaṃ ārohatīti? Vitakkabaleneva. Yathā hi so puriso paricayena tena vināpi nirāsaṅko rājagehaṃ pavisati, evaṃ paricayena vitakkena vināpi avitakkaṃ cittaṃ ārammaṇaṃ ārohati. ^b^Paricayenā^eb^ti ^a^M1.0359^ea^ ca santāne pavattavitakkabhāvanāsaṅkhātena paricayena. Vitakkassa hi santāne abhiṇhaṃ pavattassa vasena cittassa ārammaṇābhiruhanaṃ ciraparicitaṃ, tena taṃ kadāci vitakkena vināpi tattha pavattateva. Yathā taṃ ñāṇasahitaṃ hutvā sammasanavasena ciraparicitaṃ kadāci ñāṇarahitampi sammasanavasena pavattati, yathā vā kilesasahitaṃ hutvā pavattaṃ sabbaso kilesarahitampi paricayena kilesavāsanāvasena pavattati, evaṃsampadamidaṃ daṭṭhabbaṃ.</p>
              <p>[03]^b^Āhananapariyāhananaraso^eb^ti ādito, abhimukhaṃ vā hananaṃ ^b^āhananaṃ^eb^. Parito, parivattitvā vā āhananaṃ ^b^pariyāhananaṃ^eb^. ‘‘Rūpaṃ rūpaṃ, pathavī pathavī’’ti ākoṭentassa viya pavatti āhananaṃ pariyāhanananti ca veditabbaṃ. Yasmiñhi ārammaṇe cittaṃ abhiniropeti, taṃ tassa gahaṇayogyaṃ karonto vitakko ākoṭento viya hoti. Yadi evaṃ nāgasenattherena ‘‘ākoṭanalakkhaṇo vitakko. Yathā, mahārāja, bherī ākoṭitā atha pacchā anuravati anusaddāyati, evameva kho, mahārāja, yathā ākoṭanā, evaṃ vitakko daṭṭhabbo. Atha pacchā anuravanā anusaddanā, evaṃ vicāro daṭṭhabbo’’ti ākoṭanalakkhaṇatā vitakkassa kasmā vuttā? Nāyaṃ virodho. Therena hi kiccasannissitaṃ katvā lakkhaṇaṃ vuttaṃ. Dhammānañhi sabhāvavinimuttā kāci kiriyā nāma natthi tathā gahetabbākāro ca. Bodhaneyyajanānurodhena pana paramatthato ekībhāvopi sabhāvadhammo pariyāyavacanehi viya samāropitarūpehi bahūhi pakārehi ^a^V1.0315^ea^ pakāsīyati. Evañhi so suṭṭhu pakāsito hoti. ^b^Ānayanapaccupaṭṭhāno^eb^ti ettha ^b^ānayanaṃ^eb^ citte ārammaṇassa upanayanaṃ, ākaḍḍhanaṃ vā.</p>
              <p>[03]^b^Anusañcaraṇaṃ^eb^ anuparibbhamanaṃ. Svāyaṃ viseso santānamhi labbhamāno eva santāne pākaṭo hotīti daṭṭhabbo. Sesesupi eseva nayo. ^b^Anumajjana^eb^nti ārammaṇe cittassa anumasanaṃ, parimajjananti attho. Tathā hi ‘‘vicāro parimajjanahattho viya sañcaraṇahattho viyā’’ti ca vutto. ^b^Tatthā^eb^ti ārammaṇe. Sahajātānaṃ anuyojanaṃ ārammaṇe anuvicaraṇasaṅkhātānumajjanavaseneva veditabbaṃ. Anuppabandhanaṃ ārammaṇe cittassa avicchinnassa viya pavatti. Tathā hi so ‘‘anuppabandhanatā’’ti niddiṭṭho. Teneva ca ‘‘ghaṇṭānuravo viya, paribbhamanaṃ viyā’’ti ca vutto. ^b^Katthacī^eb^ti paṭhamajjhāne ^a^M1.0360^ea^ parittacittuppādesu ca. ^b^Oḷārikaṭṭhenā^eb^ti vicārato oḷārikaṭṭhena. Yathā ghaṇṭābhighātasaddo paṭhamābhinipāto hoti, evaṃ ārammaṇābhimukhaniropanaṭṭhena vitakko cetaso paṭhamābhinipāto viya hotīti āha ^b^‘‘ghaṇṭābhighātasaddo viyā’’^eb^tiādi. ^b^Vipphāravā^eb^ti ettha ^b^vipphāro^eb^ nāma vitakkassa thinamiddhapaṭipakkho ārammaṇe anolīnatā asaṅkoco, so pana abhiniropanabhāvena calanaṃ viya hotīti adhippāyenāha ^b^‘‘paripphandanabhāvo cittassā’’^eb^ti. ^b^Paribbhamanaṃ viyā^eb^ti ettha parissayābhāvavīmaṃsanatthaṃ paribbhamananti veditabbaṃ. ^b^Dukanipātaṭṭhakathāyaṃ^eb^ pana –</p>
              <p>[08]‘‘Ākāse gacchato mahāsakuṇassa ubhohi pakkhehi vātaṃ gahetvā pakkhe sannisīdāpetvā gamanaṃ viya ārammaṇe cetaso abhiniropanabhāvena pavatto vitakko, vātaggahaṇatthaṃ pakkhe phandāpayamānassa gamanaṃ viya anumajjanabhāvena pavatto vicāro’’ti –</p>
              <p>[07]Vuttaṃ, taṃ anuppabandhanena pavattiyaṃ yujjati. Tathā hi upacāre vā appanāyaṃ vā santānena pavattiyaṃ vitakko niccalo hutvā ārammaṇaṃ anupavisitvā viya pavattati, na paṭhamābhinipāte pākaṭo hoti. Yathā hi apubbārammaṇe paṭhamābhinipātabhūto vitakko vipphāravā hoti, na tathā ekasmiṃyeva ārammaṇe nirantaraṃ anuppabandhavasena pavattiyaṃ, nātivipphāravā pana tattha hoti sannisinnabhāvato. ^b^Paṭhamadutiyajjhānesu pākaṭo hotī^eb^ti vitakkassa viseso abhiniropanākāro oḷārikattā paṭhamajjhāne pākaṭo hoti, tadabhāvato pañcakanaye dutiyajjhāne vicārassa viseso anumajjanākāro pākaṭo hoti.</p>
              <p>[03]Ayaṃ ^a^V1.0316^ea^ panettha aparo nayo – malaggahitaṃ kaṃsabhājanaṃ ekena hatthena daḷhaṃ gahetvā itarena hatthena cuṇṇatelaeḷakalomādikatacumbaṭakena parimajjantassa daḷhaṃ gahaṇahattho viya vitakko, parimajjanahattho viya vicāro. Tathā kumbhakārassa daṇḍappahārena cakkaṃ bhamayitvā bhājanaṃ karontassa piṇḍassa uppīḷanahattho viya vitakko, tasseva ito cito ca sañcaraṇahattho viya vicāro. Tathā kaṃsabhājanādīsu kiñci maṇḍalaṃ vaṭṭalekhaṃ karontassa majjhe sannirumbhitvā ṭhitakaṇṭako viya ^a^M1.0361^ea^ abhiniropano vitakko, bahi paribbhamanakaṇṭako viya anumajjano vicāroti veditabbaṃ.</p>
              <p>[03]Yathā pupphaphalasākhādiavayavavinimutto avijjamānopi rukkho ‘‘sapuppho saphalo’’ti voharīyati, evaṃ vitakkādiaṅgavinimuttaṃ avijjamānampi jhānaṃ ‘‘savitakkaṃ savicāra’’nti voharīyatīti dassetuṃ ^b^‘‘rukkho viyā’’^eb^tiādi vuttaṃ. ^b^Vibhaṅge panā^eb^tiādīsu jhānabhāvanāya puggalavasena desetabbattā ‘‘idha bhikkhu vivicceva kāmehī’’tiādinā (vibha. 508) puggalādhiṭṭhānena jhānāni uddiṭṭhānīti. Yadipi vibhaṅge puggalādhiṭṭhānā desanā katā, attho pana tatrāpi vibhaṅgepi yathā idha ‘‘iminā ca vitakkenā’’tiādinā dhammavasena vutto, evameva daṭṭhabbo, paramatthato puggalasseva abhāvatoti adhippāyo. Atha vā jhānasamaṅgino vitakkavicārasamaṅgitādassanena jhānasseva savitakkasavicāratā vuttāti āha ^b^‘‘attho pana tatrāpi evameva daṭṭhabbo’’^eb^ti.</p>
              <p>[03]^b^Viveka^eb^saddassa bhāvasādhanataṃ sandhāyāha ^b^‘‘tasmā vivekā’’^eb^ti. Hetuatthe cetaṃ nissakkavacanaṃ, tasmā vivekā hetubhūtāti attho. ^b^Viveka^eb^saddassa kattusādhanataṃ kammasādhanataṃ vā sandhāyāha ^b^‘‘tasmiṃ vā viveke’’^eb^ti. ‘‘Vivitto’’ti hi iminā nīvaraṇehi vinābhūto tehi vivecitoti ca sādhanadvayampi saṅgahitamevāti. ^b^Pinayatī^eb^ti tappeti vaḍḍheti vā. ^b^Sampiyāyanalakkhaṇā^eb^ti paritussanalakkhaṇā. ^b^Pīnanarasā^eb^ti paribrūhanarasā. ^b^Pharaṇarasā^eb^ti paṇītarūpehi kāyassa byāpanarasā. Udaggabhāvo ^b^odagyaṃ^eb^. Sukhayatīti ^b^sukhaṃ,^eb^ attanā sampayuttadhamme laddhassāde karotīti attho. Svāyaṃ kattuniddeso pariyāyaladdho dhammato aññassa kattunivattanattho, nippariyāyena pana bhāvasādhanameva labbhatīti ^b^‘‘sukhanaṃ sukha’’^eb^nti vuttaṃ. ^b^Sātalakkhaṇa^eb^nti iṭṭhasabhāvattā taṃsamaṅgīpuggalaṃ, sampayuttadhamme vā attani sādayatīti sātaṃ da-kārassa ta-kāraṃ katvā. Sātaṃ madhuranti vadanti, sātaṃ lakkhaṇaṃ etassāti sātalakkhaṇaṃ. ^b^Upabrūhanarasa^eb^ntiādīsu ^b^upabrūhanaṃ^eb^ sampayuttadhammānaṃ saṃvaddhanaṃ, dukkhaṃ viya avissajjetvā adukkhamasukhā viya anajjhupekkhitvā anu anu gaṇhanaṃ upakāritā vā anuggaho. ^b^Katthacī^eb^ti ^a^V1.0317^ea^ paṭhamajjhānādike. ^b^Paṭilābhatuṭṭhī^eb^ti paṭilābhavasena uppajjanakatuṭṭhi. ^b^Paṭiladdharasānubhavana^eb^nti ^a^M1.0362^ea^ paṭiladdhassa ārammaṇarasassa anubhavanaṃ. Etena pītisukhāni sabhāvato vibhajitvā dassitāni. ^b^Yattha pīti, tattha sukha^eb^nti vitakkassa viya vicārena pītiyā sukhena accantasaṃyogamāha. ^b^Yattha sukhaṃ, tattha na niyamato pītī^eb^ti vicārassa viya vitakkena, sukhassa pītiyā anaccantasaṃyogaṃ. Tena accantānaccantasaṃyogitāya pītisukhānaṃ visesaṃ dasseti.</p>
              <p>[03]Kaṃ udakaṃ tārenti etthāti ^b^kantāraṃ,^eb^ nirudakamaruṭṭhānaṃ. Vanameva ^b^vanantaṃ^eb^. ^b^Vanacchāyappavesanaudakaparibhogesu viya sukha^eb^nti yathā hi puriso mahākantāramaggaṃ paṭipanno ghammapareto tasito pipāsito paṭipathe purisaṃ disvā ‘‘kattha pānīyaṃ atthī’’ti puccheyya, so ‘‘aṭaviṃ uttaritvāva jātassaravanasaṇḍo atthi, tattha gantvā labhissasī’’ti vadeyya, so tassa kathaṃ sutvāva haṭṭhapahaṭṭho bhaveyya, tato gacchanto bhūmiyaṃ patitāni uppaladalanāḷapattādīni disvā suṭṭhutaraṃ haṭṭhapahaṭṭho hutvā gacchanto allavatthe allakese purise passeyya, vanakukkuṭavanamorādīnaṃ saddaṃ suṇeyya, jātassarapariyante jātamaṇijālasadisaṃ nīlavanasaṇḍaṃ passeyya, sare jātāni uppalapadumakumudāni passeyya, acchaṃ vippasannaṃ udakampi passeyya, so bhiyyo bhiyyo haṭṭhapahaṭṭho hutvā jātassaraṃ otaritvā yathāruci nhatvā ca pivitvā ca passaddhadaratho bhisamuḷālapokkharādīni khāditvā nīluppalādīni piḷandhitvā mandālavamūlāni khandhe khipitvā uttaritvā sāṭakaṃ nivāsetvā udakasāṭakaṃ ātape katvā sītacchāyāya mandamande vāte paharante nipannova ‘‘aho sukhaṃ aho sukha’’nti vadeyya, evaṃsampadamidaṃ daṭṭhabbaṃ. Tassa hi purisassa jātassaravanasaṇḍasavanato paṭṭhāya yāva udakadassanā haṭṭhapahaṭṭhakālo viya pubbabhāgārammaṇe haṭṭhapahaṭṭhākārā pīti, nhāyitvā ca pivitvā ca sītacchāyāya mandamande vāte paharante ‘‘aho sukhaṃ aho sukha’’nti vadanto nipannakālo viya balappattaṃ ārammaṇarasānubhavanākārasaṇṭhitaṃ sukhaṃ.</p>
              <p>[03]^b^Tasmiṃ tasmiṃ samaye^eb^ti iṭṭhārammaṇassa paṭilābhasamaye paṭiladdhassa rasānubhavanasamaye vanacchāyādīnaṃ savanadassanasamaye paribhogasamaye ca. ^b^Pākaṭabhāvato^eb^ti yathākkamaṃ pītisukhānaṃ vibhūtabhāvato. ^b^Vivekajaṃ^eb^^a^M1.0363^ea^^b^pītisukha^eb^nti ettha purimasmiṃ atthe vivekajanti jhānaṃ vuttaṃ. Pītisukhasaddato ca atthiatthavisesavato ^b^assa jhānassa, asmiṃ vā jhāne^eb^ti ettha akāro daṭṭhabbo yathā arisasoti. Dutiye pītisukhameva vivekajaṃ, vivekajaṃpītisukhanti ca aññapadatthasamāso ^a^V1.0318^ea^ paccattaniddesassa ca alopo kato, lope vā sati ‘‘vivekajapītisukha’’nti pāṭhoti ayaṃ viseso.</p>
              <p>[03]^b^Gaṇanānupubbato paṭhama^eb^nti iminā desanākkamaṃ ulliṅgeti. ‘‘Gaṇanānupubbatā paṭhama’’ntipi pāṭho, tatthāpi gaṇanānupubbatāyāti attho, gaṇanānupubbatāmattaṃ vā paṭhamanti idaṃ vacananti attho. ^b^Paṭhamaṃ samāpajjatīti paṭhama^eb^nti idaṃ pana na ekantalakkhaṇaṃ. Ciṇṇavasībhāvo hi aṭṭhasamāpattilābhī ādito paṭṭhāya matthakaṃ pāpentopi samāpajjituṃ sakkoti, matthakato paṭṭhāya ādiṃ pāpentopi samāpajjituṃ sakkoti, antarantarā okkamantopi sakkoti. Evaṃ pubbuppattiyaṭṭhena pana paṭhamaṃ uppannantipi paṭhamaṃ. Teneva ^b^visuddhimagge^eb^ (visuddhi. 1.75) ‘‘gaṇanānupubbatā paṭhamaṃ, paṭhamaṃ uppannantipi paṭhama’’nti ettakameva vuttaṃ. ^b^Paccanīkadhamme jhāpetī^eb^ti nīvaraṇādipaccanīkadhamme dahati, vikkhambhanavasena pajahatīti attho. ^b^Gocara^eb^nti kasiṇādiālambanaṃ. ^b^Ta^eb^nti taṃ gocaraṃ. ^b^Upanijjhāyatī^eb^ti passati. ^b^Saha upacārenā^eb^ti saddhiṃ upacārajjhānena. ^b^Kasiṇārammaṇūpanijjhāyanato^eb^ti pathavīkasiṇādino attano ārammaṇassa rūpaṃ viya cakkhunā upanijjhāyanato. ^b^Lakkhaṇūpanijjhāyanato^eb^ti yathāsambhavaṃ aniccādilakkhaṇattayassa nibbānadhātuyā tathalakkhaṇassa ca upanijjhāyanato. Tenevāha ^b^‘‘ettha hī’’^eb^tiādi. Niccādivipallāsappahānena maggo asammohato aniccādilakkhaṇāni upanijjhāyatīti lakkhaṇūpanijjhānanti āha ^b^‘‘vipassanāya upanijjhāyanakicca’’^eb^ntiādi. ^b^Tathalakkhaṇa^eb^nti avināsadhammassa nibbānassa anaññathābhāvato aviparītasabhāvo tathalakkhaṇaṃ, maggassapi vā nibbānārammaṇato tathalakkhaṇūpanijjhānatā yojetabbā.</p>
              <p>[03]Visadisodāharaṇaṃ tāva dassento āha ^b^‘‘yathā sadhano’’^eb^tiādi. ^b^Añño apadesāraho hotī^eb^ti dhanato parijanato ca añño dhanavā parijanavā ca puriso saha dhanena vattati parijanena cāti sadhano saparijanoti apadesaṃ arahatīti apadesāraho hoti ^a^M1.0364^ea^, apadisitabbo hotīti vuttaṃ hoti. ^b^Senaṅgesu eva senāsammutī^eb^ti rathādisenaṅgavinimuttāya senāya abhāvepi rathehi pattīhi ca saha vattanato sarathā sapatti senāti rathādisenaṅgesuyeva senāvohāroti attho. Kasmā panettha jhānapāṭhe aggahitā cittekaggatā gahitāti anuyogaṃ sandhāyāha ^b^‘‘avuttattā’’^eb^tiādi. ^b^Evaṃ vuttāyevā^eb^ti evaṃ sarūpato vibhaṅge vuttāyeva. ^b^Sacittekaggatanti idha avuttepī^eb^ti ‘‘sacittekaggata’’nti evaṃ sarūpato imasmiṃ jhānapāṭhe avuttepīti attho, sāmaññato pana jhānaggahaṇena gahitā eva. Tenevāha ^b^‘‘yena hī’’^eb^tiādi ^a^V1.0319^ea^. Idaṃ vuttaṃ hoti – yena vitakkādīhi saha vattabbaṃ, taṃ dhammaṃ dīpetuṃ tassa pakāsanādhippāyena ‘‘savitakkaṃ savicāra’’ntiādinā uddeso kato, so eva adhippāyo tena bhagavatā vibhaṅge (vibha. 569) ‘‘cittassekaggatā’’ti niddisantena pakāsito, tasmā sā jhānapāṭhe aggahitāti na cintetabbanti.</p>
              <p>[03]^b^Upasampajjā^eb^ti ettha ^b^upa-saṃ^eb^saddā ‘‘upalabbhatī’’tiādīsu viya niratthakāti dassetuṃ ‘‘upagantvā’’tiādiṃ vatvā puna tesaṃ sātthakabhāvaṃ dassetuṃ ^b^‘‘upasampādayitvā’’^eb^tiādi vuttaṃ, tasmā ^b^upasampajjā^eb^ti ettha patvā sādhetvāti vā attho. ^b^Iriya^eb^nti kiriyaṃ. ^b^Vutti^eb^ntiādīni tasseva vevacanāni. Ekaṃ iriyāpathabādhanaṃ iriyāpathantarehi rakkhaṇaṃ ^b^pālanaṃ^eb^. Sabbabuddhānaṃ āciṇṇattā ānāpānassatikammaṭṭhānameva vuttaṃ. Tañhi sabbabuddhānaṃ āciṇṇanti vadanti.</p>
              <p>[06]Paṭhamajjhānakathā niṭṭhitā.</p>
            </h4>
          </h3>
        </h2>
        <h2>
          <h2n>Dutiyajjhānakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^Vūpasamā^eb^ti vūpasamahetu. Vūpasamoti cettha pahānaṃ adhippetaṃ, tañca vitakkavicārānaṃ atikkamo atthato dutiyajjhānakkhaṇe anuppādoti āha ^b^‘‘samatikkamā’’^eb^tiādi. Katamesaṃ panettha vitakkavicārānaṃ vūpasamo adhippeto, kiṃ paṭhamajjhānikānaṃ, udāhu dutiyajjhānikānanti, kiñcettha – yadi paṭhamajjhānikānaṃ, natthi tesaṃ vūpasamo. Na hi kadāci paṭhamajjhānaṃ ^a^M1.0365^ea^ vitakkavicārarahitaṃ atthi. Atha dutiyajjhānikānaṃ, evampi nattheva vūpasamo sabbena sabbaṃ tesaṃ tattha abhāvatoti imaṃ anuyogaṃ sandhāyāha ^b^‘‘tattha kiñcāpī’’^eb^tiādi. Yasmā diṭṭhādīnavassa taṃtaṃjhānakkhaṇe anuppattidhammatāpādanaṃ vūpasamanaṃ adhippetaṃ, vitakkādayo eva ca jhānaṅgabhūtā tathā karīyanti, na taṃsampayuttā phassādayo, tasmā vitakkādīnaṃyeva vūpasamādhivacanaṃ jhāne āgataṃ. Yasmā pana vitakkādīnaṃ viya taṃsampayuttadhammānampi ‘‘etena etaṃ oḷārika’’nti ādīnavadassanaṃ sutte āgataṃ, tasmā avisesena vitakkādīnaṃ taṃsahagatānañca vūpasamādike vattabbe vitakkādīnaṃyeva vūpasamo vuccamāno adhikavacanaṃ aññamatthaṃ bodhetīti katvā kañci visesaṃ dīpetīti dassento ^b^‘‘oḷārikassa panā’’^eb^tiādimāha. Ayañhettha adhippāyo – yehi vitakkavicārehi paṭhamajjhānassa oḷārikatā, tesaṃ samatikkamā dutiyajjhānassa samadhigamo, na sabhāvato anoḷārikānaṃ phassādīnaṃ samatikkamāti ayamattho ‘‘vitakkavicārānaṃ vūpasamā’’ti etena dīpito ^a^V1.0320^ea^, tasmā ‘‘kiṃ paṭhamajjhānikānaṃ vitakkavicārānaṃ vūpasamo idhādhippeto, udāhu dutiyajjhānikāna’’nti edisī codanā anokāsāva. ‘‘Pītiyā ca virāgā’’tiādīsupi eseva nayo. Tasmā vitakkavicārapītisukhasamatikkamavacanāni oḷārikoḷārikaṅgasamatikkamā dutiyādiadhigamadīpakānīti tesaṃ ekadesabhūtaṃ vitakkavicārasamatikkamavacanaṃ avayavena samudāyopalakkhaṇanayena taṃ dīpakaṃ vuttaṃ. Visuṃ visuṃ ṭhitepi hi vitakkavicārasamatikkamavacanādike paheyyaṅganiddesatāsāmaññena cittena samūhato gahite vitakkavicāravūpasamavacanassa tadekadesatā hotīti. Atha vā vitakkavicāravūpasamavacaneneva taṃsamatikkamā dutiyādiadhigamadīpakena pītivirāgādivacanānaṃ pītiādisamatikkamā tatiyādiadhigamadīpakatā dīpitā hotīti tassa taṃdīpakatā vuttā. Evañhi avayavena samudāyopalakkhaṇaṃ vinā vitakkavicāravūpasamavacanena pītivirāgādivacanānaṃ savisaye samānabyāpāratā dassitā hoti.</p>
              <p>[03]Ajjhattanti niyakajjhattaṃ adhippetaṃ, na ajjhattajjhattādīti dassento āha ^b^‘‘ajjhattanti niyakajjhattaṃ adhippeta’’^eb^nti. Tattha kāraṇamāha ^b^‘‘vibhaṅge^eb^^a^M1.0366^ea^^b^panā’’^eb^tiādi. ^b^Pana^eb^-saddopi apisaddattho, vibhaṅgepīti attho. Ayameva vā pāṭho.</p>
              <p>[03]^b^Nīlavaṇṇayogato nīlavatthaṃ viyā^eb^ti nīlayogato vatthaṃ nīlaṃ viyāti adhippāyo. ^b^Imasmiñca atthavikappe^eb^ti ‘‘ceto sampasādayatī’’ti etasmiṃ pakkhe. ^b^Cetaso^eb^ti ca upayogatthe sāmivacanaṃ. ^b^Purimasmi^eb^nti ‘‘sampasādanayogato jhānampi sampasādana’’nti vuttapakkhe. ^b^Cetaso^eb^ti sambandhe sāmivacanaṃ. ‘‘Yāva na pare ekagate karomī’’tiādīsu seṭṭhavacanopi ekasaddo loke dissatīti āha ^b^‘‘seṭṭhopi hi loke ekoti vuccatī’’^eb^ti. ‘‘Ekākīhi khuddakehi jita’’ntiādīsu asahāyatthopi ekasaddo diṭṭhoti āha ^b^‘‘eko asahāyo hutvā’’^eb^ti. Saddhādayopi kāmaṃ sampayuttadhammānaṃ sādhāraṇato ca asādhāraṇato ca paccayā hontiyeva, samādhi pana jhānakkhaṇe sampayuttadhammānaṃ avikkhepalakkhaṇe indaṭṭhakaraṇena sātisayaṃ paccayo hotīti dassento ^b^‘‘sampayuttadhamme…pe… adhivacana’’^eb^nti āha.</p>
              <p>[03]‘‘Sampasādanaṃ cetaso ekodibhāva’’nti visesanadvayaṃ jhānassa atisayavacanicchāvasena gahitaṃ. Svāyamatisayo yathā imasmiṃ jhāne labbhati, na tathā paṭhamajjhāneti imaṃ visesaṃ dassetuṃ ^b^‘‘nanu cā’’^eb^tiādi vuttaṃ. Ārammaṇe āhananapariyāhananavasena anumajjanānuyujjanavasena ca pavattamānā dhammā satipi nīvaraṇappahānena kilesakālussiyāpagame sampayuttānaṃ ^a^V1.0321^ea^ kiñci khobhaṃ karontā viya tehi ca te na sannisinnā hontīti vuttaṃ ^b^‘‘vitakkavicārakkhobhena…pe… na suppasanna’’^eb^nti. Tattha khuddikā ūmiyo ^b^vīciyo,^eb^ mahatiyo ^b^taraṅgā. Samādhipi na suṭṭhu pākaṭo^eb^ti satipi indriyasamatte vīriyasamatāya ca teneva khotena sampasādābhāvena ca bahale viya jale maccho samādhipi na suṭṭhu pākaṭo. ^b^Vitakkavicārapalibodhābhāvenā^eb^ti ettha yathāvuttakhobho eva palibodho. ^b^Evaṃ vuttenā^eb^ti yassā saddhāya vasena sampasādanaṃ, yassā ca cittekaggatāya vasena ekodibhāvanti ca jhānaṃ vuttaṃ, tāsaṃ eva ‘‘saddahanā’’tiādinā (vibha. 574) pavattiākāravisesavibhāvanavasena vuttena tena vibhaṅgapāṭhena. ^b^Ayaṃ atthavaṇṇanā^eb^ti ‘‘sampasādanayogato, sampasādanato ^a^M1.0367^ea^ vā sampasādanaṃ. Ekodiṃ bhāvetīti ekodibhāvanti jhānaṃ vutta’’nti evaṃ pavattā ayaṃ atthavaṇṇanā. ^b^Aññadatthu saṃsandati ceva sameti ca, evaṃ veditabbā^eb^ti kathaṃ panāyaṃ atthavaṇṇanā tena vibhaṅgapāṭhena saddhiṃ saṃsandati sameti, nanu jhānavibhaṅge ‘‘sampasādana’’nti padaṃ uddharitvā ‘‘yā saddhā saddahanā’’tiādinā (vibha. 574) saddhāyeva vuttā, ‘‘cetaso ekodibhāva’’nti ca padaṃ uddharitvā ‘‘yā cittassa ṭhiti saṇṭhiti avaṭṭhitī’’tiādinā samādhisseva niddeso kato, aṭṭhakathāyaṃ pana ‘‘sampasādanaṃ ekodibhāva’’nti jhānameva vuttanti aṭṭhakathāya vibhaṅgapāṭhena saddhiṃ virodho āpajjatīti? Nāpajjati vibhaṅgepi imināva adhippāyena niddesassa katattā. Tathā hi yena sampasādanena yogā jhānaṃ ‘‘sampasādana’’nti vuccati, tasmiṃ ‘‘yā saddhā saddahanā’’tiādinā dassite sampasādanaṃ jhānanti samānādhikaraṇaniddeseneva taṃyogā jhāne taṃsaddappavatti dassitā hoti. ‘‘Ekodibhāva’’nti ca padaṃ uddharitvā ekodimhi dassite ekodibhāvaṃ jhānanti samānādhikaraṇaniddeseneva jhānassa ekodivaḍḍhanatā vuttāva hotīti iminā adhippāyena byañjanavicāraṃ akatvā dhammamattameva niddiṭṭhanti avirodho yutto.</p>
              <p>[03]Yaṃ pana vuttaṃ ṭīkākārehi ācariyadhammapālattherādīhi ‘‘yadi ekodīti samādhissa gahaṇaṃ adhippetaṃ, tadā ‘ekodibhāva’nti padaṃ uddharitvā samādhissa niddeso na kattabbo siyā. Tasmā ekodibhāvasaddo eva samādhimhi pavatto sampasādanasaddo viya jhāne pavattatīti yutta’’nti, taṃ aṭṭhakathāya virujjhati. Tasmā so aṭṭhakathānirapekkho visuṃyeveko atthavikappoti gahetabbaṃ. Ayañhi nesaṃ adhippāyo – vitakkavicārehi anajjhāruḷhattā ekaṃ udetīti ekodīti tathāvidhasamādhiyuttaṃ jhānacittameva gahetvā ekodissa bhāvo ekodibhāvoti samādhissa gahaṇaṃ sakkā vattunti. Yo panāyaṃ tesamabhiniveso ‘‘ekodīti samādhissa gahaṇe sati ‘ekodibhāva’nti padaṃ uddharitvā samādhissa niddeso na kattabbo siyā’’ti ^a^V1.0322^ea^, so anekantikattā ayutto. Aññatthapi hi byañjanavicāraṃ akatvā atthamattasseva bāhullena vibhaṅge niddeso dissati.</p>
              <p>[03]^b^Santā^eb^ti ^a^M1.0368^ea^ samaṃ nirodhaṃ gatā. ^b^Samitā^eb^ti bhāvanāya samaṃ gamitā nirodhitā. ^b^Vūpasantā^eb^ti tato eva suṭṭhu upasantā. ^b^Atthaṅgatā^eb^ti atthaṃ vināsaṃ gatā. ^b^Abbhatthaṅgatā^eb^ti upasaggena padaṃ vaḍḍhetvā vuttaṃ. ^b^Appitā^eb^ti gamitā vināsaṃ gatā. ^b^Sositā^eb^ti pavattisaṅkhātassa santānassa abhāvena sosaṃ sukkhabhāvaṃ gatā. ^b^Byantīkatā^eb^ti vigatantā katā.</p>
              <p>[03]^b^Ayamattho^eb^ti bhāvanāya pahīnattā vitakkavicārānaṃ abhāvasaṅkhāto attho. Codakena vuttamatthaṃ sampaṭicchitvā pariharituṃ ^b^‘‘evametaṃ siddhovāyamattho’’^eb^ti vatvā ^b^‘‘na paneta’’^eb^ntiādi vuttaṃ. Tattha ^b^eta^eb^nti ‘‘vitakkavicārānaṃ vūpasamā’’ti etaṃ vacanaṃ. ^b^Tadatthadīpaka^eb^nti tassa vitakkavicārābhāvamattasaṅkhātassa atthassa dīpakaṃ. ^b^Na kilesakālussiyassā^eb^ti upacārakkhaṇe viya nīvaraṇasaṅkhātassa kilesasaṅkhobhassa vūpasamā na sampasādananti attho. Nanu ca ^b^‘‘purimaṃ vatvāpi vattabbamevā’’^eb^ti idaṃ kasmā vuttaṃ. Tathā hi dutiyajjhānādiadhigamūpāyadīpakena ajjhattaṃ sampasādanatāya cetaso ekodibhāvatāya ca hetudīpakena avitakkāvicārabhāvahetudīpakena ca vitakkavicāravūpasamavacaneneva vitakkavicārābhāvo dīpitoti, kiṃ puna avitakkāvicāravacanena katenāti? Na, adīpitattā. Na hi vitakkavicāravūpasamavacanena vitakkavicārānaṃ appavatti vuttā hoti. Vitakkavicāresu hi taṇhāppahānaṃ etesaṃ vūpasamanaṃ. Oḷārikaṅgamukhena hi taṃtaṃjhānanikantiyā vikkhambhanaṃ vitakkavicāravūpasamavacanādīhi pakāsitaṃ. Yato vitakkavicāresu virattabhāvadīpakaṃ vitakkavicāravūpasamavacanaṃ, ye ca saṅkhāresu taṇhāppahānaṃ karonti, tesu maggesu pahīnataṇhesu ca phalesu saṅkhārappavatti hoti, evamidhāpi vikkhambhitavitakkavicārataṇhassa dutiyajjhānassa vitakkavicārasampayogo purimena na nivārito siyāti tannivāraṇatthaṃ āvajjitukāmatādiatikkamo ca tesaṃ vūpasamoti dassanatthañca ^b^‘‘avitakkaṃ avicāra’’^eb^nti vuttaṃ. Paṭhamajjhānaṃ dutiyajjhānassa upanissayapaccayena paccayo hotīti āha ^b^‘‘paṭhamajjhānasamādhito’’^eb^ti. ^b^Paṭhamampī^eb^ti paṭhamajjhānampi.</p>
              <p>[03]^b^Gaṇanānupubbato^eb^tiādi heṭṭhā vuttanayeneva veditabbaṃ. Etthāpi ‘‘dutiyaṃ uppannantipi dutiya’’nti vattuṃ vaṭṭatiyeva. Vuttamevatthaṃ vibhaṅgapāṭhena sādhento āha ^b^‘‘yathāhā’’^eb^tiādi. Yaṃ pana ^b^vibhaṅge^eb^ (vibha. 580) ‘‘jhānanti sampasādo ^a^M1.0369^ea^ pīti sukhaṃ cittassekaggatā’’ti vuttaṃ, taṃ ^a^V1.0323^ea^ saparikkhāraṃ jhānaṃ dassetuṃ pariyāyena vuttaṃ. Rathassa paṇḍukambalaṃ viya hi sampasādo jhānassa parikkhāro, na jhānaṅganti āha ^b^‘‘pariyāyoyeva ceso’’^eb^ti. Nippariyāyato pana upanijjhānalakkhaṇappattānaṃ aṅgānaṃ vasena tivaṅgikamevetaṃ hotīti āha ^b^‘‘sampasādanaṃ pana ṭhapetvā’’^eb^tiādi.</p>
              <p>[06]Dutiyajjhānakathā niṭṭhitā.</p>
            </h4>
          </h3>
        </h2>
        <h2>
          <h2n>Tatiyajjhānakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]Virajjanaṃ virāgo. Taṃ pana virajjanaṃ nibbindanamukhena hīḷanaṃ vā tappaṭibaddharāgappahānaṃ vāti dassetuṃ ^b^‘‘tassā pītiyā jigucchanaṃ vā samatikkamo vā’’^eb^ti vuttaṃ. ^b^Ubhinnamantarā^eb^ti pītiyā virāgāti imesaṃ dvinnaṃ padānaṃ antarā, majjheti attho. ^b^Sampiṇḍanaṃ^eb^ samuccayo. ^b^Maggo^eb^ti upāyo. Dutiyajjhānassa hi paṭilābhaṃ vinā tatiyajjhānassa adhigamo na hotīti vitakkavicārānaṃ vūpasamo tatiyajjhānādhigamassa upāyo. ^b^Tadadhigamāyā^eb^ti tatiyamaggādhigamāya.</p>
              <p>[03]^b^Upapattito^eb^ti samavāhitabhāvena patirūpato jhānupekkhāpi samavāhitameva antonītaṃ katvā pavattatīti āha ^b^‘‘samaṃ passatī’’^eb^ti. ^b^Visadāyā^eb^ti saṃkilesavigamena paribyattāya. ^b^Vipulāyā^eb^ti sātisayaṃ mahaggatabhāvappattito mahatiyā. ^b^Thāmagatāyā^eb^ti pītivigamena thirabhāvappattāya. Nanu cettha upekkhāvedanāva na sambhavati, tasmā kathamayaṃ tatiyajjhānasamaṅgī upekkhāya samannāgatattā ‘‘upekkhako’’ti vuccatīti ce? Na kevalaṃ vedanupekkhāva upekkhāti vuccati, atha kho aññāpi upekkhā vijjantīti dassento āha ^b^‘‘upekkhā pana dasavidhā hotī’’^eb^tiādi. Tattha (dha. sa. aṭṭha. 163; visuddhi. 1.84) ‘‘idha, bhikkhave, bhikkhu cakkhunā rūpaṃ disvā neva sumano hoti na dummano, upekkhako viharati sato sampajāno’’ti (a. ni. 6.1) evamāgatā khīṇāsavassa chasu dvāresu iṭṭhāniṭṭhachaḷārammaṇāpāthe parisuddhapakatibhāvāvijahanākārabhūtā upekkhā ^b^chaḷaṅgupekkhā^eb^ nāma.</p>
              <p>[03]Yā ^a^M1.0370^ea^ pana ‘‘upekkhāsahagatena cetasā ekaṃ disaṃ pharitvā viharatī’’ti (dī. ni. 3.308) evamāgatā sattesu majjhattākārabhūtā upekkhā, ayaṃ ^b^brahmavihārupekkhā^eb^ nāma.</p>
              <p>[03]Yā ^a^V1.0324^ea^ ‘‘upekkhāsambojjhaṅgaṃ bhāveti vivekanissita’’nti (ma. ni. 1.27; saṃ. ni. 5.182, 190-191) evamāgatā sahajātadhammānaṃ majjhattākārabhūtā upekkhā, ayaṃ ^b^bojjhaṅgupekkhā^eb^ nāma.</p>
              <p>[03]Yā pana ‘‘kālena kālaṃ upekkhānimittaṃ manasi karotī’’ti (a. ni. 3.103) evamāgatā anaccāraddhanātisithilavīriyasaṅkhātā upekkhā, ayaṃ ^b^vīriyupekkhā^eb^ nāma.</p>
              <p>[03]Yā –</p>
              <p>[08]‘‘Kati saṅkhārupekkhā samathavasena uppajjanti, kati saṅkhārupekkhā vipassanāvasena uppajjanti? Aṭṭha saṅkhārupekkhā samathavasena uppajjanti, dasa saṅkhārupekkhā vipassanāvasena uppajjanti.</p>
              <p>[08]‘‘Katamā aṭṭha saṅkhārupekkhā samathavasena uppajjanti? Paṭhamajjhānapaṭilābhatthāya nīvaraṇe paṭisaṅkhā santiṭṭhanā paññā saṅkhārupekkhāsu ñāṇaṃ, dutiyajjhānapaṭilābhatthāya vitakkavicāre paṭisaṅkhā santiṭṭhanā paññā saṅkhārupekkhāsu ñāṇaṃ, tatiyajjhānapaṭilābhatthāya pītiṃ paṭisaṅkhā santiṭṭhanā paññā saṅkhārupekkhāsu ñāṇaṃ, catutthajjhānapaṭilābhatthāya sukhadukkhe paṭisaṅkhā santiṭṭhanā paññā saṅkhārupekkhāsu ñāṇaṃ, ākāsānañcāyatanasamāpattipaṭilābhatthāya rūpasaññaṃ paṭighasaññaṃ nānattasaññaṃ paṭisaṅkhā santiṭṭhanā paññā saṅkhārupekkhāsu ñāṇaṃ, viññāṇañcāyatanasamāpattipaṭilābhatthāya ākāsānañcāyatanasaññaṃ paṭisaṅkhā santiṭṭhanā paññā saṅkhārupekkhāsu ñāṇaṃ, ākiñcaññāyatanasamāpattipaṭilābhatthāya viññāṇañcāyatanasaññaṃ paṭisaṅkhā santiṭṭhanā paññā saṅkhārupekkhāsu ñāṇaṃ, nevasaññānāsaññāyatanasamāpattipaṭilābhatthāya ākiñcaññāyatanasaññaṃ paṭisaṅkhā santiṭṭhanā paññā saṅkhārupekkhāsu ñāṇaṃ, imā aṭṭha saṅkhārupekkhā samathavasena uppajjanti.</p>
              <p>[08]‘‘Katamā ^a^M1.0371^ea^ dasa saṅkhārupekkhā vipassanāvasena uppajjanti? Sotāpattimaggapaṭilābhatthāya uppādaṃ pavattaṃ nimittaṃ āyūhanaṃ paṭisandhiṃ gatiṃ nibbattiṃ upapattiṃ jātiṃ jaraṃ byādhiṃ maraṇaṃ sokaṃ paridevaṃ upāyāsaṃ paṭisaṅkhā santiṭṭhanā paññā saṅkhārupekkhāsu ñāṇaṃ, sotāpattiphalasamāpattatthāya uppādaṃ pavattaṃ nimittaṃ āyūhanaṃ paṭisandhiṃ ^a^V1.0325^ea^ paṭisaṅkhā santiṭṭhanā paññā saṅkhārupekkhāsu ñāṇaṃ, sakadāgāmimaggapālābhatthāya…pe… sakadāgāmiphalasamāpattatthāya…pe… anāgāmimaggapaṭilābhatthāya…pe… anāgāmiphalasamāpattatthāya…pe… arahattamaggapaṭilābhatthāya uppādaṃ pavattaṃ nimittaṃ āyūhanaṃ paṭisandhiṃ gatiṃ nibbattiṃ upapattiṃ jātiṃ jaraṃ byādhiṃ maraṇaṃ sokaṃ paridevaṃ upāyāsaṃ paṭisaṅkhā santiṭṭhanā paññā saṅkhārupekkhāsu ñāṇaṃ, arahattaphalasamāpattatthāya…pe… suññatavihārasamāpattatthāya…pe… animittavihārasamāapattatthāya uppādaṃ pavattaṃ nimittaṃ āyūhanaṃ paṭisandhiṃ paṭisaṅkhā santiṭṭhanā paññā saṅkhārupekkhāsu ñāṇaṃ, imā dasa saṅkhārupekkhā vipassanāvasena uppajjantī’’ti (paṭi. ma. 1.57) –</p>
              <p>[07]Evamāgatā nīvaraṇādipaṭisaṅkhāsantiṭṭhanākārabhūtā upekkhā, ayaṃ ^b^saṅkhārupekkhā^eb^ nāma.</p>
              <p>[03]Tattha ^b^nīvaraṇe paṭisaṅkhā^eb^ti pañca nīvaraṇāni pahātabbabhāvena paṭisaṅkhāya, pariggahetvāti attho. ^b^Santiṭṭhanā^eb^ti nīvaraṇānaṃ pahānābhimukhībhūtattā tesaṃ pahānepi abyāpārabhāvūpagamanena majjhattatāya santiṭṭhanā. ^b^Saṅkhārupekkhāsū^eb^ti nīvaraṇappahāne byāpārākaraṇena nīvaraṇasaṅkhātānaṃ saṅkhārānaṃ upekkhanāsūti attho. Esa nayo ^b^vitakkavicārā^eb^dīsu ^b^uppādā^eb^dīsu ca. Tattha ^b^uppāda^eb^nti purimakammapaccayā khandhānaṃ idha uppattimāha. ^b^Pavatta^eb^nti tathāuppannassa pavattiṃ. ^b^Nimitta^eb^nti sabbampi tebhūmakaṃ saṅkhāragataṃ nimittabhāvena upaṭṭhānato. ^b^Āyūhana^eb^nti āyatiṃ paṭisandhihetubhūtaṃ kammaṃ. ^b^Paṭisandhi^eb^nti āyatiṃ upapattiṃ. ^b^Gati^eb^nti yāya gatiyā sā paṭisandhi hoti. ^b^Nibbatti^eb^nti khandhānaṃ nibbattanaṃ. ^b^Upapatti^eb^nti vipākappavattiṃ. ^b^Jāti^eb^nti jarādīnaṃ paccayabhūtaṃ bhavapaccayā jātiṃ. ^b^Jarāmaraṇā^eb^dayo pākaṭā eva.</p>
              <p>[03]Ettha ^a^M1.0372^ea^ ca uppādādayo pañceva saṅkhārupekkhāñāṇassa visayavasena vuttā, sesā tesaṃ vevacanavasena. Nibbatti jātīti idañhi dvayaṃ uppādassa ceva paṭisandhiyā ca vevacanaṃ. Gati upapatti cāti idaṃ dvayaṃ pavattassa, jarādayo nimittassāti veditabbaṃ. Nanu cettha catūsu maggavāresu ‘‘uppāda’’ntiādīni pañca mūlapadāni, ‘‘gatī’’tiādīni dasa vevacanapadānīti pannarasa padāni vuttāni, chasu pana phalasamāpattivāresu pañca mūlapadāneva vuttāni, taṃ kasmāti ce? Saṅkhārupekkhāya tikkhabhāve sati kilesappahānasamatthassa maggassa sabbhāvato tassā tikkhabhāvadassanatthaṃ vevacanapadehi saha daḷhaṃ katvā mūlapadāni vuttāni, phalassa ^a^V1.0326^ea^ nirussāhabhāvena santasabhāvattā maggāyattattā ca mandabhūtāpi saṅkhārupekkhā phalassa paccayo hotīti dassanatthaṃ mūlapadāneva vuttānīti veditabbāni.</p>
              <p>[03]Tattha ‘‘sotāpattimaggapaṭilābhatthāyā’’tiādīsu catūsu maggavāresu suññatānimittappaṇihitamaggānaṃ aññataro vutto. ‘‘Sotāpattiphalasamāpattatthāyā’’tiādīsu catūsu phalavāresu pana appaṇihitaphalasamāpatti veditabbā. Kasmā? Suññatavihārasamāpattatthāya animittavihārasamāpattatthāyāti itarāsaṃ dvinnaṃ phalasamāpattīnaṃ visuṃ vuttattā. Aniccānupassanāvuṭṭhānavasena hi animittamaggo, tatheva phalasamāpattikāle animittaphalasamāpatti, dukkhānupassanāvuṭṭhānavasena appaṇihitamaggaphalasamāpattiyo, anattānupassanāvuṭṭhānavasaena suññatamaggaphalasamāpattiyo suttantanayena veditabbā. Evañca katvā suññatādivimokkhavasena magguppattihetubhūtā catasso, tathā appaṇihitaphalasamāpattiyā catasso, suññatavihārānimittavihāravasena dveti dasa saṅkhārupekkhāvipassanāpaññā vuttā, samathasaṅkhārupekkhā pana appanāvīthiyā āsannapubbabhāge balappattaṃ bhāvanāmayañāṇaṃ.</p>
              <p>[03]Yā pana ‘‘yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagata’’nti (dha. sa. 150) evamāgatā adukkhamasukhasaññitā upekkhā, ayaṃ ^b^vedanupekkhā^eb^ nāma.</p>
              <p>[03]Yā ‘‘yadatthi yaṃ bhūtaṃ, taṃ pajahati, upekkhaṃ paṭilabhatī’’ti (ma. ni. 3.71; a. ni. 7.55) evamāgatā vicinane majjhattabhūtā upekkhā, ayaṃ ^b^vipassanupekkhā^eb^ nāma.</p>
              <p>[03]Tattha ^a^M1.0373^ea^^b^yadatthi yaṃ bhūta^eb^nti khandhapañcakaṃ, taṃ muñcitukamyatāñāṇena pajahati. ^b^Upekkhaṃ paṭilabhatī^eb^ti diṭṭhasovattikattayassa sappassa lakkhaṇavicinane viya diṭṭhalakkhaṇattayassa khandhapañcakassa saṅkhāralakkhaṇavicinane upekkhaṃ paṭilabhatīti attho.</p>
              <p>[03]Yā pana chandādīsu yevāpanakesu āgatā sahajātānaṃ samappavattihetubhūtā upekkhā, ayaṃ ^b^tatramajjhattupekkhā^eb^ nāma.</p>
              <p>[03]Yā ‘‘upekkhako ca viharatī’’ti (dī. ni. 1.230; dha. sa. 163) evamāgatā aggasukhepi tasmiṃ apakkhapātajananī upekkhā, ayaṃ ^b^jhānupekkhā^eb^ nāma.</p>
              <p>[03]Yā ^a^V1.0327^ea^ pana ‘‘upekkhāsatipārisuddhiṃ catutthaṃ jhāna’’nti (dī. ni. 1.232; dha. sa. 165) evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā, ayaṃ ^b^pārisuddhupekkhā^eb^ nāma.</p>
              <p>[03]Tattha chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā ca jhānupekkhā ca pārisuddhupekkhā ca atthato ekā tatramajjhattupekkhāva hoti. Tena tena avatthābhedena panassā ayaṃ bhedo ekassapi sato sattassa kumārayuvatherasenāpatirājādivasena bhedo viya. Tasmā tāsu yattha chaḷaṅgupekkhā, na tattha bojjhaṅgupekkhādayo. Yattha vā pana bojjhaṅgupekkhā, na tattha chaḷaṅgupekkhādayo hontīti veditabbā. Yathā cetāsaṃ atthato ekībhāvo, evaṃ saṅkhārupekkhāvipassanupekkhānampi. Paññā eva hi sā kiccavasena dvidhā bhinnā. Yathā hi purisassa sāyaṃ gehaṃ paviṭṭhaṃ sappaṃ ajapadadaṇḍaṃ gahetvā pariyesamānassa taṃ thusakoṭṭhake nipannaṃ disvā ‘‘sappo nu kho, no’’ti avalokentassa sovattikattayaṃ disvā nibbematikassa ‘‘sappo, na sappo’’ti vicinane majjhattatā hoti, evameva yā āraddhavipassakassa vipassanāñāṇena lakkhaṇattaye diṭṭhe saṅkhārānaṃ aniccabhāvādivicinane majjhattatā uppajjati, ayaṃ ^b^vipassanupekkhā^eb^. Yathā pana tassa purisassa ajapadena daṇḍena gāḷhaṃ sappaṃ gahetvā ‘‘kintāhaṃ imaṃ sappaṃ aviheṭhento attānañca iminā aḍaṃsāpento muñceyya’’nti muñcanākārameva pariyesato gahaṇe majjhattatā hoti, evameva yā lakkhaṇattayassa diṭṭhattā āditte viya tayo bhave passato saṅkhāraggahaṇe ^a^M1.0374^ea^ majjhattatā, ayaṃ ^b^saṅkhārupekkhā^eb^. Iti vipassanupekkhāya siddhāya saṅkhārupekkhāpi siddhāva hoti. Iminā panesā vicinanagahaṇesu majjhattasaṅkhātena kiccena dvidhā bhinnā. Vīriyupekkhā pana vedanupekkhā ca aññamaññañca avasesāhi ca atthato bhinnā evāti.</p>
              <p>[03]Imāsaṃ pana dasannampi upekkhānaṃ bhūmipuggalādivasena vibhāgo tattha tattha vuttanayeneva veditabboti dassento āha ^b^‘‘evamayaṃ dasavidhāpī’’^eb^tiādi. Tattha ^b^bhūmipuggalacittārammaṇato^eb^ti ‘‘chaḷaṅgupekkhā kāmāvacarā, brahmavihārupekkhā rūpāvacarā’’ti evamādinā ^b^bhūmito^eb^. ‘‘Chaḷaṅgupekkhā khīṇāsavasseva, brahmavihārupekkhā tiṇṇampi puthujjanasekkhāsekkhāna’’nti evamādinā ^b^puggalato^eb^. ‘‘Chaḷaṅgupekkhā somanassupekkhāsahagatacittasampayuttā’’tiādinā ^b^cittato^eb^. ‘‘Chaḷaṅgupekkhā chaḷārammaṇā, brahmavihārupekkhā dhammārammaṇā’’tiādinā ^b^ārammaṇato^eb^. ^b^Khandhasaṅgahaekakkhaṇakusalattikasaṅkhepavasenā^eb^ti ‘‘vedanupekkhā vedanākkhandhena saṅgahitā, itarā nava saṅkhārakkhandhenā’’ti ^b^khandhasaṅgahavasena^eb^. Chaḷaṅgupekkhā brahmavihārabojjhaṅgajhānapārisuddhitatramajjhattupekkhā ^a^V1.0328^ea^ ca atthato ekā, tasmā ekakkhaṇe tāsu ekāya sati na itarā, tathā saṅkhārupekkhāvipassanupekkhāpi veditabbā, vedanāvīriyupekkhānaṃ ekakkhaṇe siyā uppattīti evaṃ ^b^ekakkhaṇavasena^eb^. Chaḷaṅgupekkhā abyākatā, brahmavihārupekkhā kusalābyākatā, tathā sesā, vedanupekkhā pana siyā akusalāpīti evaṃ ^b^kusalattikavasena^eb^. Dasapetā saṅkhepato cattārova dhammā vīriyavedanātatramajjhattatāñāṇavasenāti evaṃ ^b^saṅkhepavasena^eb^.</p>
              <p>[03]Idāni idhādhippetāya jhānupekkhāya lakkhaṇādiṃ niddhāretvā dassento āha ^b^‘‘lakkhaṇādito panā’’^eb^tiādi. Tattha ^b^anābhogarasā^eb^ti paṇītasukhepi tasmiṃ avanatipaṭipakkhakiccāti attho. ^b^Abyāpārapaccupaṭṭhānā^eb^ti satipi sukhapāramippattiyaṃ tasmiṃ sukhe abyāvaṭā hutvā paccupatiṭṭhati, sampayuttānaṃ vā tattha abyāpāraṃ paccupaṭṭhapetīti attho. Sampayuttadhammānaṃ khobhaṃ uppilavañca āvahantehi vitakkādīhi abhibhūtattā aparibyattaṃ tattha tatramajjhattatāya kiccaṃ, tadabhāvato idha paribyattanti āha ^b^‘‘aparibyattakiccato’’^eb^ti. Tenevāha ‘‘aparibyattaṃ hī’’tiādi.</p>
              <p>[03]^b^Idāni^eb^^a^M1.0375^ea^^b^sato ca sampajāno^eb^ti ettha ‘‘vuccatī’’ti ajjhāharitabbaṃ. ^b^Saratī^eb^ti iminā ‘‘sato’’ti padassa kattusādhanatamāha. ^b^Sampajānātī^eb^ti sammadeva pajānāti. ^b^Puggalenā^eb^ti puggalādhiṭṭhānena. Saraṇaṃ cintanaṃ upaṭṭhānaṃ lakkhaṇametissāti ^b^saraṇalakkhaṇā^eb^. Sammussanapaṭipakkho asammussanaṃ kiccaṃ etissāti ^b^asammussanarasā^eb^. Kilesehi ārakkhā hutvā paccupatiṭṭhati, tato vā ārakkhaṃ paccupaṭṭhapetīti ^b^ārakkhapaccupaṭṭhānā^eb^. Asammuyhanaṃ sammadeva pajānanaṃ, sammohapaṭipakkho vā asammoho lakkhaṇametassāti ^b^asammohalakkhaṇaṃ. Tīraṇaṃ^eb^ kiccassa pāragamanaṃ. ^b^Pavicayo^eb^ vīmaṃsā. Kāmaṃ upacārajjhānādiṃ upādāya paṭhamadutiyajjhānānipi sukhumāneva, imaṃ pana uparimajjhānaṃ upādāya ^b^‘‘oḷārikattā pana tesaṃ jhānāna’’^eb^nti vuttaṃ, sā ca oḷārikatā vitakkādithūlaṅgatāya veditabbā. Keci ‘‘bahucetasikatāyā’’ti ca vadanti. ^b^Bhūmiyaṃ viya purisassā^eb^ti purisassa bhūmiyaṃ gati viyāti vuttaṃ hoti. ^b^Gati sukhā hotī^eb^ti tesu jhānesu gati sukhā hoti. ^b^Abyattaṃ tattha satisampajaññakicca^eb^nti ‘‘idaṃ nāma dukkaraṃ karīyatī’’ti vattabbassa abhāvato vuttaṃ. ^b^Oḷārikaṅgappahānena pana sukhumattā^eb^ti ayamattho kāmaṃ dutiyajjhānepi sambhavati, tathāpi yebhuyyena avippayogībhāvena vattamānesu pītisukhesu pītisaṅkhātassa oḷārikaṅgassa pahānena sukhumatāya idha sātisayo satipaññābyāpāroti vuttaṃ ^b^‘‘purisassā’’^eb^tiādi. Dhenuṃ pivatīti ^b^dhenupago,^eb^ dhenuyā khīraṃ pivantoti vuttaṃ hoti. ^b^Punadeva pītiṃ upagaccheyyā^eb^ti hānabhāgiyaṃ jhānaṃ siyā ^a^V1.0329^ea^, dutiyajjhānameva sampajjeyyāti attho. Tenāha ^b^‘‘pītisampayuttameva siyā’’^eb^ti. ^b^Idañca atimadhuraṃ sukha^eb^nti tatiyajjhāne sukhaṃ sandhāyāha, atimadhuratā cassa pahāsodagyasabhāvāya pītiyā abhāveneva veditabbā. ^b^Ida^eb^nti ‘‘sato sampajāno’’ti padadvayaṃ.</p>
              <p>[03]^b^Sukhañca kāyena paṭisaṃvedesi^eb^nti ettha kathamābhogena vinā sukhapaṭisaṃvedanāti āha ^b^‘‘kiñcāpī’’^eb^tiādi. Yasmā tassa nāmakāyena sampayuttaṃ sukhaṃ, tasmā etamatthaṃ dassento ‘‘sukhañca kāyena paṭisaṃvedesi’’nti āhāti yojetabbaṃ. Ayaṃ panettha saṅkhepattho – ‘‘sukhaṃ vedayāmī’’ti evamābhoge asatipi nāmakāyena cetasikasukhaṃ, kāyikasukhaheturūpasamuṭṭhāpanena ^a^M1.0376^ea^ kāyikasukhañca jhānasamaṅgī paṭisaṃvedetīti vuccatīti. ^b^Tassā^eb^ti jhānasamaṅgino. ^b^Yaṃ vā ta^eb^nti yaṃ vā taṃ yathāvuttaṃ nāmakāyasampayuttaṃ sukhaṃ. ^b^Taṃsamuṭṭhānenā^eb^ti tato samuṭṭhitena atipaṇītena rūpena assa jhānasamaṅgino rūpakāyo yasmā phuṭo, tasmā etamatthaṃ dassentoti sambandhitabbaṃ. ^b^Yassā^eb^ti rūpakāyassa. ^b^Phuṭattā^eb^ti byāpitattāti attho. Yathā hi udakena phuṭṭhasarīrassa tādise phoṭṭhabbe phuṭṭhe sukhaṃ uppajjati, evaṃ etehi jhānacittasamuṭṭhitehi rūpehi phuṭṭhasarīrassa. ^b^Jhānā vuṭṭhitopī^eb^ti jhānamhā vuṭṭhitopi. ^b^Sukhaṃ paṭisaṃvedeyyā^eb^ti cittasamuṭṭhitarūpehi avasesatisamuṭṭhitarūpasaṅghaṭṭanena uppannakāyaviññāṇena kāyikaṃ sukhaṃ paṭisaṃvedeyya. ^b^Etamattha^eb^nti vuttanayena cetasikakāyikasukhapaṭisaṃvedanasaṅkhātaṃ atthaṃ.</p>
              <p>[03]^b^Ya^eb^nti hetuatthe nipāto, yasmāti attho. Tenāha ^b^‘‘yaṃjhānahetū’’^eb^ti. ^b^Ācikkhantī^eb^tiādīni padāni kittanatthānīti adhippāyenāha ^b^‘‘pasaṃsantīti adhippāyo’’^eb^ti. ^b^Kintī^eb^ti pasaṃsanākārapucchā. ^b^Sukhapāramippatte^eb^ti sukhassa paramaṃ pariyantaṃ patte. ^b^Sukhābhisaṅgenā^eb^ti sukhasmiṃ ālayena. Edisesu ṭhānesu satiggahaṇeneva sampajaññampi gahitaṃ hotīti idha pāḷiyaṃ satiyā eva gahitattā evaṃ upaṭṭhitassatitāya satimā icceva vuttaṃ, sampajānoti heṭṭhā vuttattā vā. ^b^Asaṃkiliṭṭha^eb^nti kilesehi asammissattā asaṃkiliṭṭhaṃ. Jhānakkhaṇe nippariyāyato cetasikasukhameva labbhatīti ^b^‘‘sukhaṃ nāmakāyena paṭisaṃvedetī’’^eb^ti vuttaṃ. ^b^Tatiyanti gaṇanānupubbato tatiya^eb^ntiādi heṭṭhā vuttanayānusārena veditabbaṃ.</p>
              <p>[06]Tatiyajjhānakathā niṭṭhitā.</p>
            </h4>
          </h3>
        </h2>
        <h2>
          <h2n>Catutthajjhānakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^‘‘Pubbevā’’^eb^ti ^a^V1.0330^ea^ vuttattā ^b^‘‘kadā pana nesaṃ pahānaṃ hotī’’^eb^ti codanaṃ samuṭṭhāpetvā āha ^b^‘‘catunnaṃ jhānānaṃ upacārakkhaṇe’’^eb^ti. Evaṃ veditabbanti sambandho. ^b^Pahānakkamena avuttāna^eb^nti ettha ^b^pahānakkamo^eb^ nāma pahāyakadhammānaṃ uppattipaṭipāṭi. Tena pana vuccamāne ‘‘dukkhaṃ domanassaṃ sukhaṃ somanassa’’nti vattabbaṃ siyā, kasmā ito aññathā vacananti āha ^b^‘‘indriyavibhaṅge’’^eb^tiādi ^a^M1.0377^ea^. ^b^Uddesakkamenā^eb^ti ‘‘sukhindriyaṃ dukkhindriyaṃ somanassindriyaṃ domanassindriya’’nti evaṃ pavattauddesakkamena.</p>
              <p>[03]Atha kasmā jhānesveva nirodho vuttoti sambandho. ^b^Kattha cuppannaṃ dukkhindriya^eb^nti attano paccayehi uppannaṃ avikkhambhitaṃ dukkhindriyaṃ. ^b^Kattha ca aparisesaṃ nirujjhatī^eb^ti nirodhaṭṭhānaṃ nirodhakāraṇaṃ pucchati. Tena ^b^katthā^eb^ti pucchāya ^b^etthā^eb^ti vissajjanepi hetumhi bhummavacanaṃ daṭṭhabbaṃ. Jhānānubhāvanimittañhi anuppajjantaṃ dukkhindriyaṃ aparisesaṃ nirujjhatīti vuttaṃ. ^b^Atisayanirodho^eb^ suṭṭhu pahānaṃ ujupaṭipakkhena vūpasamo. ^b^Nirodho^eb^ pahānamattaṃ. ^b^Nānāvajjane^eb^ti yena āvajjanena appanāvīthi, tato bhinnāvajjane anekāvajjane vā. Appanāvīthiyañhi upacāro ekāvajjano, itaro anekāvajjano anekakkhattuṃ pavattanato. Visamanisajjāya uppannakilamatho ^b^visamāsanupatāpo. Pītipharaṇenā^eb^ti pītiyā pharaṇarasattā pītisamuṭṭhānānaṃ vā paṇītarūpānaṃ kāyassa byāpanato vuttaṃ. Tenāha ^b^‘‘sabbo kāyo sukhokkanto hotī’’^eb^ti. Paṇītarūpaphuṭṭhasarīrassa sukhokkantakāyattā kuto dukkhuppatti visamāsanupatāpādināti āha ^b^‘‘paṭipakkhena avihatattā’’^eb^ti. ^b^Vitakkavicārapaccayepī^eb^ti ^b^pi^eb^-saddo aṭṭhānappayutto, so ‘‘pahīnassā’’ti ettha ānetvā sambandhitabbo. ^b^Pahīnassapi domanassindriyassā^eb^ti idañca ‘‘siyā uppattī’’ti iminā sambandhitabbaṃ. ^b^Eta^eb^nti domanassindriyaṃ. ‘‘Uppajjatī’’ti iminā sambandho. ‘‘Tassa mayhaṃ aticiraṃ vitakkayato vicārayato kāyopi kilami, cittampi ūhaññī’’ti vacanato kāyacittakhedānaṃ vitakkavicārapaccayatā veditabbā. ^b^Vitakkavicārabhāve^eb^ti ettha ‘‘uppajjati domanassindriya’’nti ānetvā sambandhitabbaṃ. ^b^Tatthassa siyā uppattī^eb^ti tattha dutiyajjhānūpacāre assa pahīnassapi domanassindriyassa uppatti bhaveyya.</p>
              <p>[03]Ettha ca yadeke vadanti ‘‘tatthassa siyā uppattīti vadantena jhānalābhīnampi domanassuppatti atthīti dassitaṃ hoti, tena ca anīvaraṇasabhāvo lobho viya dosopi atthīti ^a^V1.0331^ea^ dīpeti. Na hi dosena vinā domanassaṃ pavattati, na cettha paṭṭhānapāḷiyā virodho cintetabbo. Yasmā tattha parihīnajjhānaṃ ārammaṇaṃ katvā pavattamānaṃ domanassaṃ dassitaṃ, aparihīnajjhānaṃ ārammaṇaṃ katvā uppajjamānassa domanassassa asambhavato jhānalābhīnaṃ sabbaso domanassaṃ nuppajjatīti ca na sakkā ^a^M1.0378^ea^ vattuṃ aṭṭhasamāpattilābhino api tassa uppannattā, na heva kho so parihīnajjhāno ahosī’’ti, taṃ ayuttaṃ anīvaraṇasabhāvassa domanassassa abhāvato. Yadi siyā, rūpārūpāvacarasattānampi uppajjeyya, na ca uppajjati. Tathā hi āruppe kāmacchandanīvaraṇaṃ paṭicca thinamiddhanīvaraṇaṃ uddhaccanīvaraṇaṃ avijjānīvaraṇantiādīsu byāpādakukkuccanīvaraṇāni anuddhaṭāni, na cettha anīvaraṇatāpariyāyo kāmacchandādīnampi anīvaraṇānaṃyeva nīvaraṇasadisatāya nīvaraṇapariyāyassa vuttattā. Yaṃ pana vuttaṃ ‘‘aṭṭhasamāpattilābhino api tassa uppannattā’’ti, tampi akāraṇaṃ uppajjamānena ca domanassena jhānato parihāyanato. Lahukena pana paccayena parihīnaṃ tādisā naṃ appakasireneva paṭipākatikaṃ karontīti daṭṭhabbaṃ. ‘‘Tatthassa siyā uppattī’’ti idaṃ pana parikappanavacanaṃ upacārakkhaṇe domanassassa appahīnabhāvadassanatthaṃ. Tathā hi vuttaṃ ^b^‘‘na tveva antoappanāya’’^eb^nti. Yadi pana tadā domanassaṃ uppajjeyya, paṭhamajjhānampissa parihīnamevāti daṭṭhabbaṃ. Pahīnampi somanassindriyaṃ pīti viya na dūreti katvā ^b^‘‘āsannattā’’^eb^ti vuttaṃ. Nānāvajjanūpacāre pahīnampi pahānaṅgaṃ paṭipakkhena avihatattā antarantarā uppajjeyya vāti imamatthaṃ dassento ^b^‘‘appanāppattāyā’’^eb^tiādimāha. Tādisāya āsevanāya icchitabbattā yathā maggavīthito pubbe dve tayo javanavārā sadisānupassanāva pavattanti, evamidhāpi appanāvārato pubbe dve tayo javanavārā upekkhāsahagatāva pavattantīti vadanti.</p>
              <p>[03]^b^Samāharī^eb^ti samānesi, saṅgahetvā abhāsīti attho. ^b^Sukhumā^eb^ti sukhadukkhāni viya anoḷārikattā avibhūtatāya sukhumā, tato eva anuminitabbasabhāvattā ^b^dubbiññeyyā. Duṭṭhassā^eb^ti duṭṭhapayogassa, duddamassāti attho. ^b^Sakkā hoti esā gāhayitu^eb^nti aññāpohananayena sakkā gāhayitunti adhippāyo. ^b^Adukkhamasukhāya cetovimuttiyā^eb^ti idameva catutthaṃ jhānaṃ daṭṭhabbaṃ. ^b^Paccayadassanattha^eb^nti adhigamassa upāyabhūtapaccayadassanatthaṃ. Tenāha ^b^‘‘dukkhappahānādayo hi tassā paccayā’’^eb^ti. ^b^Dukkhappahānādayo^eb^ti ca sopacārā paṭhamajjhānādayovettha adhippetā. ^b^Pahīnāti vuttā^eb^ti ‘‘pañcannaṃ orambhāgiyānaṃ saṃyojanānaṃ parikkhayā’’ti (ma. ni. 3.147; saṃ. ni. 5.1021) vuttattā. ^b^Etā^eb^ti sukhādayo vedanā. ^b^Sukhaṃ^eb^^a^M1.0379^ea^^b^somanassassa paccayo^eb^ti vasanagandhālepanapupphābharaṇasamālepanādinibbattaṃ kāyikasukhaṃ ^a^V1.0332^ea^ somanassassa paccayo. ‘‘Sukhāya kho, āvuso visākha vedanāya, rāgānusayo anusetī’’ti (ma. ni. 1.465) vacanato āha ^b^‘‘somanassaṃ rāgassa paccayo’’^eb^ti. ‘‘Dukkhāya kho, āvuso visākha, vedanāya paṭighānusayo anusetī’’ti vacanato vuttaṃ ^b^‘‘domanassaṃ dosassa paccayo’’^eb^ti. ^b^Sukhādighātenā^eb^ti sukhādīnaṃ pahānena.</p>
              <p>[03]^b^Adukkhamasukha^eb^nti ettha na dukkhanti adukkhaṃ, dukkhavidūraṃ. Yasmā tattha dukkhaṃ natthi, tasmā vuttaṃ ^b^‘‘dukkhābhāvenā’’^eb^ti. ^b^Asukha^eb^nti etthāpi eseva nayo. ^b^Etenā^eb^ti dukkhasukhapaṭikkhepavacanena. ^b^Paṭipakkhabhūta^eb^nti idaṃ idha tatiyavedanāya dukkhādīnaṃ samatikkamavasena pattabbattā vuttaṃ, na kusalākusalānaṃ viya ujuvipaccanīkatāya. ^b^Iṭṭhāniṭṭhaviparītānubhavanalakkhaṇā^eb^ti iṭṭhāniṭṭhaviparītassa majjhattārammaṇassa, iṭṭhāniṭṭhaviparītaṃ vā majjhattākārena anubhavanalakkhaṇā. Tato eva ^b^majjhattarasā. Avibhūtapaccupaṭṭhānā^eb^ti sukhadukkhāni viya na vibhūtākārā piṭṭhipāsāṇe migagatamaggo viya tehi anumātabbāvibhūtākāropaṭṭhānā. Sukhanirodho nāma idha catutthajjhānūpacāro, so padaṭṭhānaṃ etissāti ^b^sukhanirodhapadaṭṭhānā. Upekkhāsatipārisuddhi^eb^nti purimapade uttarapadalopenetaṃ samāsapadanti āha ^b^‘‘upekkhāya janitasatipārisuddhi’’^eb^nti. Sabbapaccanīkadhammaparisuddhāya paccanīkasamanepi abyāvaṭāya pārisuddhupekkhāya vattamānāya catutthajjhāne sati sampahaṃsanapaññā viya suparisuddhā suvisadā ca hotīti āha ^b^‘‘satiyā pārisuddhi, sā upekkhāya katā na aññenā’’^eb^ti. Yadi tatramajjhattatā idha ‘‘upekkhā’’ti adhippetā, kathaṃ satiyeva pārisuddhāti vuttāti āha ^b^‘‘na kevala’’^eb^ntiādi. ^b^Satisīsenā^eb^ti satiṃ uttamaṅgaṃ katvā, padhānaṃ katvāti vuttaṃ hoti.</p>
              <p>[03]Evamapi kasmā idheva sati ‘‘upekkhāsatipārisuddhī’’ti vuttāti anuyogaṃ sandhāya ^b^‘‘tattha kiñcāpī’’^eb^tiādi vuttaṃ. Tattha heṭṭhā tīsu jhānesu vijjamānāyapi tatramajjhattatāya paccanīkābhibhavanato sahāyapaccayavekallato ca apārisuddhi, tathā taṃsampayuttānaṃ tadabhāvato idha pārisuddhīti imamatthaṃ upamāvasena dassetuṃ ^b^‘‘yathā panā’’^eb^tiādi vuttaṃ. ^b^Sūriyappabhābhibhavā^eb^ti sūriyappabhāya abhibhuyyamānattā. Atikkhatāya candalekhā ^a^M1.0380^ea^ viya rattipi sommasabhāvā sabhāgāya rattiyameva ca candalekhā samujjalatīti sā tassā saṅgayhatīti dassento ^b^‘‘sommabhāvena ca attano upakārakattena vā sabhāgāya rattiyā’’^eb^ti āha. Sesamettha uttānatthameva.</p>
              <p>[06]Catutthajjhānakathā niṭṭhitā.</p>
            </h4>
          </h3>
        </h2>
        <h2>
          <h2n>Pubbenivāsakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^12^eb^^b^.^eb^ Rūpavirāgabhāvanāvasena ^a^V1.0333^ea^ pavattaṃ catubbidhampi arūpajjhānaṃ catutthajjhānasaṅgahamevāti āha ^b^‘‘cattāri jhānānī’’^eb^ti. Yuttaṃ tāva cittekaggatā bhavokkamanatthatā viya vipassanāpādakatāpi catunnaṃ jhānānaṃ sādhāraṇāti tesaṃ vasena ‘‘cattāri jhānānī’’ti vacanaṃ, abhiññāpādakatā pana nirodhapādakatā ca catutthasseva jhānassa āveṇikā, sā kathaṃ catunnaṃ jhānānaṃ sādhāraṇā vuttāti? Paramparādhiṭṭhānabhāvato. Padaṭṭhānapadaṭṭhānampi hi padaṭṭhānantveva vuccati, kāraṇakāraṇampi kāraṇanti yathā ‘‘tiṇehi bhattaṃ siddha’’nti. Evañca katvā payojananiddese aṭṭhasamāpattiggahaṇaṃ samatthitaṃ hoti. ^b^Cittekaggatatthānī^eb^ti ittasamādhatthāni, diṭṭhadhammasukhavihāratthānīti attho. Cittekaggatāsīsena hi diṭṭhadhammasukhavihāro vutto, sukkhavipassakakhīṇāsavavasena cetaṃ vuttaṃ. Tenāha ^b^‘‘ekaggacittā sukhaṃ divasaṃ viharissāmā’’^eb^ti. ^b^Bhavokkamanatthānī^eb^ti bhavesu nibbattiatthāni. Sattāhaṃ nirodhasamāpattiyā samāpajjanato āha ^b^‘‘sattāhaṃ acittakā hutvā’’^eb^ti. Kasmā pana sattāhameva nirodhaṃ samāpajjantīti? Tathākālaparicchedakaraṇato, tañca yebhuyyena āhārūpajīvīnaṃ sattānaṃ upādinnakappavattassa ekadivasaṃ bhuttāhārassa sattāhameva yāpanato.</p>
              <p>[03]Kā (visuddhi. 2.867-868) panāyaṃ nirodhasamāpatti nāma, ke taṃ samāpajjanti, ke na samāpajjanti, kattha samāpajjanti, kasmā samāpajjanti, kathañcassā samāpajjanaṃ hotīti? Vuccate – tattha ^b^kā panāyaṃ nirodhasamāpatti nāmā^eb^ti yā anupubbanirodhavasena cittacetasikānaṃ dhammānaṃ appavatti. ^b^Ke taṃ samāpajjanti^eb^^a^M1.0381^ea^, ^b^ke na samāpajjantī^eb^ti sabbepi puthujjanasotāpannasakadāgāmino sukkhavipassakā ca anāgāmiarahanto na samāpajjanti, aṭṭhasamāpattilābhino pana anāgāmino khīṇāsavā ca samāpajjanti. ^b^Kattha samāpajjantī^eb^ti pañcavokārabhave. Kasmā? Anupubbasamāpattisabbhāvato. Catuvokārabhave pana paṭhamajjhānādīnaṃ uppattiyeva natthi, tasmā na sakkā tattha samāpajjituṃ. ^b^Kasmā samāpajjantī^eb^ti saṅkhārānaṃ pavattibhede ukkaṇṭhitvā ‘‘diṭṭhadhamme acittakā hutvā nirodhaṃ nibbānaṃ patvā sukhaṃ viharissāmā’’ti. ^b^Kathañcassā samāpajjanaṃ hotī^eb^ti samathavipassanāvasena ussakkitvā katapubbakiccassa nevasaññānāsaññāyatanaṃ nirodhayato evamassā samāpajjanaṃ hoti. Yo hi samathavaseneva ussakkati, so nevasaññānāsaññāyatanasamāpattiṃ patvā tiṭṭhati. Yopi vipassanāvaseneva ussakkati, so phalasamāpattiṃ patvā tiṭṭhati. Yo pana ubhayavaseneva ussakkitvā nevasaññānāsaññāyatanaṃ nirodheti, so taṃ samāpajjatīti ayamettha saṅkhepo.</p>
              <p>[03]Ayaṃ ^a^V1.0334^ea^ pana vitthāro – idha bhikkhu nirodhaṃ samāpajjitukāmo paṭhamajjhānaṃ samāpajjitvā vuṭṭhāya tattha saṅkhāre aniccato dukkhato anattato vipassati. Vipassanā ca panesā tividhā saṅkhārapariggaṇhanakavipassanā phalasamāpattivipassanā nirodhasamāpattivipassanāti. Tattha ^b^saṅkhārapariggaṇhanakavipassanā^eb^ mandā vā tikkhā vā maggassa padaṭṭhānaṃ hotiyeva. ^b^Phalasamāpattivipassanā^eb^ tikkhāva vaṭṭati maggabhāvanāsadisā. ^b^Nirodhasamāpattivipassanā^eb^ pana nātimandanātitikkhā vaṭṭati, tasmā esa nātimandāya nātitikkhāya vipassanāya te saṅkhāre vipassati. Tato dutiyajjhānaṃ…pe… tato viññāṇañcāyatanaṃ samāpajjitvā vuṭṭhāya tattha saṅkhāre tatheva vipassati. Atha ākiñcaññāyatanaṃ samāpajjitvā vuṭṭhāya catubbidhaṃ pubbakiccaṃ karoti nānābaddhāvikopanaṃ saṅghapatimānanaṃ satthupakkosanaṃ addhānaparicchedanti.</p>
              <p>[03]Tattha ^b^nānābaddhāvikopana^eb^nti yaṃ iminā bhikkhunā saddhiṃ ekābaddhaṃ na hoti, nānābaddhaṃ hutvā ṭhitaṃ pattacīvaraṃ vā mañcapīṭhaṃ vā nivāsagehaṃ vā aññaṃ vā pana yaṃ kiñci parikkhārajātaṃ, taṃ yathā na vikuppati, aggiudakavātacoraundūrādīnaṃ vasena na vinassati, evaṃ adhiṭṭhātabbaṃ. Tatridaṃ adhiṭṭhānavidhānaṃ ^a^M1.0382^ea^ ‘‘idañcidañca imasmiṃ sattāhabbhantare mā agginā jhāyatu, mā udakena vuyhatu, mā vātena viddhaṃsatu, mā corehi harīyatu, mā undūrādīhi khajjatū’’ti. Evaṃ adhiṭṭhite taṃ sattāhaṃ tassa na koci parissayo hoti, anadhiṭṭhahato pana aggiādīhi nassati, idaṃ nānābaddhāvikopanaṃ nāma. Yaṃ pana ekābaddhaṃ hoti nivāsanapārupanaṃ vā nisinnāsanaṃ vā, tattha visuṃ adhiṭṭhānakiccaṃ natthi, samāpattiyeva naṃ rakkhati.</p>
              <p>[03]^b^Saṅghapatimānana^eb^nti bhikkhusaṅghassa patimānanaṃ udikkhanaṃ, yāva so bhikkhu āgacchati, tāva saṅghakammassa akaraṇanti attho. Ettha ca patimānanaṃ etassa na pubbakiccaṃ, patimānanāvajjanaṃ pana pubbakiccaṃ. Tasmā evaṃ āvajjitabbaṃ ‘‘sace mayi sattāhaṃ nirodhaṃ samāpajjitvā nisinne saṅgho apalokanakammādīsu kiñcideva kammaṃ kattukāmo hoti, yāva maṃ koci bhikkhu āgantvā na pakkosati, tāvadeva vuṭṭhahissāmī’’ti. Evaṃ katvā samāpanno hi tasmiṃ samaye vuṭṭhahatiyeva. Yo pana evaṃ na karoti, saṅgho ce sannipatitvā taṃ apassanto ‘‘asuko bhikkhu kuhi’’nti pucchitvā ‘‘nirodhaṃ samāpanno’’ti vutte kañci bhikkhuṃ peseti ‘‘taṃ pakkosāhī’’ti, athassa tena bhikkhunā savanūpacāre ṭhatvā ‘‘saṅgho taṃ āvuso patimānetī’’ti vuttamatteyeva vuṭṭhānaṃ hoti. Evaṃ garukā hi saṅghassa āṇā nāma, tasmā taṃ āvajjitvā yathā paṭhamameva vuṭṭhāti, evaṃ samāpajjitabbaṃ.</p>
              <p>[03]^b^Satthupakkosana^eb^nti ^a^V1.0335^ea^ idhāpi satthupakkosanāvajjanameva imassa pubbakiccaṃ, tasmā tampi evaṃ āvajjitabbaṃ. Sesaṃ purimanayeneva veditabbaṃ.</p>
              <p>[03]^b^Addhānaparicchedo^eb^ti jīvitaddhānassa paricchedo. Iminā bhikkhunā addhānaparicchedesu kusalena bhavitabbaṃ, ‘‘attano āyusaṅkhārā sattāhaṃ pavattissanti na pavattissantī’’ti āvajjitvāva samāpajjitabbaṃ. Sace hi sattāhabbhantare nirujjhanake āyusaṅkhāre anāvajjitvāva samāpajjati, tassa nirodhasamāpatti maraṇaṃ paṭibāhituṃ na sakkoti, antonirodhe maraṇassa natthitāya antarāva samāpattito vuṭṭhāti, tasmā etaṃ āvajjitvāva samāpajjitabbaṃ. Avasesañhi anāvajjitumpi vaṭṭati, idaṃ pana āvajjitabbamevāti vuttaṃ. So evaṃ ākiñcaññāyatanaṃ samāpajjitvā vuṭṭhāya idaṃ pubbakiccaṃ katvā nevasaññānāsaññāyatanaṃ samāpajjati, athekaṃ vā dve vā cittavāre atikkamitvā acittako hoti, nirodhaṃ phusati ^a^M1.0383^ea^. Kasmā panassa dvinnaṃ cittānaṃ upari cittāni na pavattantīti? Nirodhassa payogattā. Idañhi imassa bhikkhuno dve samathavipassanādhamme yuganaddhe katvā aṭṭhasamāpattiārohanaṃ anupubbanirodhassa payogo, na nevasaññānāsaññāyatanasamāpattiyāti nirodhassa payogattā dvinnaṃ cittānaṃ upari cittāni na pavattantīti.</p>
              <p>[03]Yasmā bodhisattena bodhimaṇḍupasaṅkamanato pubbepi carimabhave catutthajjhānaṃ nibbattitapubbaṃ, tadā pana taṃ nibbattitamattameva ahosi, na vipassanādipādakaṃ. Tasmā ‘‘bodhirukkhamūle nibbattita’’nti tato visesetvā vuttaṃ. ^b^Vipassanāpādaka^eb^nti vipassanārambhe vipassanāya pādakaṃ. ^b^Abhiññāpādaka^eb^nti etthāpi eseva nayo. Buddhānañhi paṭhamārambhe eva pādakajjhānena payojanaṃ ahosi, na tato paraṃ uparimaggādhigamaphalasamāpattiabhiññāvaḷañjanādiatthaṃ. Abhisambodhisamadhigamato paṭṭhāya hi sabbaṃ ñāṇasamādhikiccaṃ ākaṅkhāmattapaṭibaddhamevāti. ^b^Sabbakiccasādhaka^eb^nti anupubbavihārādisabbakiccasādhakaṃ. ^b^Sabbalokiyalokuttaraguṇadāyaka^eb^nti ettha vipassanābhiññāpādakattā eva catutthassa jhānassa bhagavato sabbalokiyalokuttaraguṇadāyakatā veditabbā. Sabbaññutaññāṇapadaṭṭhānañhi maggañāṇaṃ taṃpadaṭṭhānañca sabbaññutaññāṇaṃ abhisambodhi, tadadhigamasamakālameva ca bhagavato sabbe buddhaguṇā hatthagatā ahesuṃ, catutthajjhānasannissayo ca maggādhigamoti.</p>
              <p>[03]‘‘Catutthaṃ jhānaṃ upasampajja vihāsi’’nti vatvā ‘‘so’’ti vuttattā āha ^b^‘‘so aha’’^eb^nti. ^b^Evaṃ samāhite^eb^ti ettha ^b^evaṃ^eb^-saddo heṭṭhā jhānattayādhigamapaṭipāṭisiddhassa catutthajjhānasamādhānassa ^a^V1.0336^ea^ nidassanatthoti āha ^b^‘‘evanti catutthajjhānakkamanidassanameta’’^eb^nti. Catutthajjhānassa tassa ca adhigamamaggassa nidassanaṃ, yena samādhānānukkamena catutthajjhānasamādhi laddho, tadubhayanidassananti attho. Tenāha ^b^‘‘iminā…pe… vuttaṃ hotī’’^eb^ti. Tattha ^b^iminā kamenā^eb^ti iminā paṭhamajjhānādhigamādinā kamena. Yadipi ‘‘eva’’nti idaṃ āgamanasamādhinā saddhiṃ catutthajjhānasamādhānaṃ dīpeti, satipārisuddhisamādhi eva pana iddhiyā adhiṭṭhānabhāvato padhānanti āha ^b^‘‘catutthajjhānasamādhinā samāhite’’^eb^ti. Sabbapaccanīkadhammupakkilesaparisuddhāya paccanīkasamanepi abyāvaṭāya pārisuddhupekkhāya vattamānāya ^a^M1.0384^ea^ catutthajjhānaṃ taṃsampayuttā ca dhammā suparisuddhā suvisadā ca honti, satisīsena pana tattha desanā katāti āha ^b^‘‘upekkhāsatipārisuddhibhāvena parisuddhe’’^eb^ti, upekkhāya janitasatipārisuddhisambhavenāti attho. Parisuddhiyā eva paccayavisesena pavattiviseso pariyodātatā sudhantasuvaṇṇassa nighaṃsanena pabhassaratā viyāti āha ^b^‘‘parisuddhattāyeva pariyodāte, pabhassareti vuttaṃ hotī’’^eb^ti.</p>
              <p>[03]^b^Sukhādīnaṃ paccayānaṃ ghātenā^eb^ti sukhasomanassānaṃ dukkhadomanassānañca yathākkamaṃ rāgadosapaccayānaṃ vikkhambhanena. ‘‘Sukhaṃ somanassassa paccayo, somanassaṃ rāgassa, dukkhaṃ domanassassa paccayo, domanassaṃ dosassā’’ti vuttaṃ. Yathā rāgādayo cetaso malāsucibhāvena ‘‘aṅgaṇānī’’ti vuccanti, evaṃ upagantvā kilesanaṭṭhena upakkilesāti āha ^b^‘‘anaṅgaṇattā eva ca vigatupakkilese’’^eb^ti. Tenāha ^b^‘‘aṅgaṇena hi cittaṃ upakkilissatī’’^eb^ti, vibādhīyati upatāpīyatīti attho. ^b^Subhāvitattā^eb^ti paguṇabhāvāpādanena suṭṭhu bhāvitattā. Tenāha ^b^‘‘vasībhāvappatte’’^eb^ti, āvajjanādinā pañcadhā cuddasavidhena vā paridamanena vasaṃ vattituṃ upagateti attho. ^b^Vase vattamānañhi cittaṃ mudūti vuccatī^eb^ti vase vattamānaṃ cittaṃ paguṇabhāvāpattiyā suparimadditaṃ viya cammaṃ suparikammakatā viya ca lākhā mudūti vuccati. ^b^Kammakkhame^eb^ti vikubbanādīddhikammakkhame. ^b^Tadubhaya^eb^nti mudutākammaniyadvayaṃ.</p>
              <p>[03]^b^Nāha^eb^ntiādīsu (a. ni. aṭṭha. 1.1.1) ^b^na^eb^-kāro paṭisedhattho. ^b^Aha^eb^nti satthā attānaṃ niddisati. ^b^Bhikkhave^eb^ti bhikkhū ālapati. ^b^Añña^eb^nti idāni vuccamānacittato aññaṃ. ^b^Ekadhammampī^eb^ti ekampi sabhāvadhammaṃ. Na samanupassāmīti sambandho. Ayañhettha attho – ahaṃ, bhikkhave, sabbaññutaññāṇena olokentopi aññaṃ ekadhammampi na samanupassāmi, yaṃ vasībhāvāpādanena bhāvitaṃ tathā punappunaṃ karaṇena bahulīkataṃ evaṃ savisesamudubhāvappattiyā mudu ^a^V1.0337^ea^ kammakkhamatāya kammaniyañca hoti yathā idaṃ cittanti. ^b^Idaṃ citta^eb^nti ca attano tesañca paccakkhatāya evamāha.</p>
              <p>[03]Yathā yathāvuttā parisuddhatādayo na vigacchanti, evaṃ subhāvitaṃ cittaṃ tattha avaṭṭhitaṃ idha ‘‘ṭhitaṃ āneñjappatta’’nti ca vuttanti āha ^b^‘‘etesu parisuddhabhāvādīsu^eb^^a^M1.0385^ea^^b^ṭhitattā ṭhite, ṭhitattāyeva āneñjappatte’’^eb^ti. Yathā mudukammaññatā vasībhāvappattiyā lakkhīyati, evaṃ vasībhāvappattipi mudukammaññatāhi lakkhīyatīti ^b^‘‘mudukammaññabhāvena vā attano vase ṭhitattā ṭhite’’^eb^ti vuttaṃ. Yathā hi kāraṇena phalaṃ niddhārīyati, evaṃ phalenapi kāraṇaṃ niddhārīyatīti niccalabhāvena avaṭṭhānaṃ āneñjappattiyā ca sampayuttadhammesu thirabhāvena paṭipakkhehi akammaniyatāya ca sambhavataṃ saddhādibalānaṃ ānubhāvena hotīti āha ^b^‘‘saddhādīhi pariggahitattā āneñjappatte’’^eb^ti.</p>
              <p>[03]Idāni saṅkhepato vuttamevatthaṃ vivarituṃ ^b^‘‘saddhāpariggahitaṃ hī’’^eb^tiādi vuttaṃ. Tattha ^b^saddhāpariggahita^eb^nti evaṃ subhāvitaṃ vasībhāvappattaṃ cittaṃ ekaṃsena abhiññāsacchikaraṇīyānaṃ dhammānaṃ abhiññāsacchikiriyāya saṃvattatīti evaṃ pavattāya saddhāya pariggahitaṃ yathāvuttasaddhābalena upatthambhitaṃ. ^b^Assaddhiyenā^eb^ti tappaṭipakkhena assaddhiyena hetunā. ^b^Na iñjatī^eb^ti na calati na kampati, aññadatthu uparivisesāvahabhāveneva tiṭṭhati. ^b^Vīriyapariggahita^eb^ntiādīsupi imināva nayena attho veditabbo. Ayaṃ pana viseso – ^b^vīriyapariggahita^eb^nti vasībhāvāpādanaparidamanasādhanena vīriyena upatthambhitaṃ. ^b^Satipariggahita^eb^nti yathāvutte bhāvanābahulīkāre asammosādikāya kusalānañca dhammānaṃ gatiyo samanvesamānāya satiyā upatthambhitaṃ. ^b^Samādhipariggahita^eb^nti tattheva avikkhepasādhanena samādhānena upatthambhitaṃ. ^b^Paññāpariggahita^eb^nti tassā eva bhāvanāya upakārānupakāradhammānaṃ pajānanalakkhaṇāya paññāya upatthambhitaṃ. ^b^Obhāsagata^eb^nti ñāṇobhāsasahagataṃ. Obhāsabhūtena hi yathāvuttasamādhānasaṃvaddhitena ñāṇena saṃkilesapakkhaṃ yāthāvato passanto tato utrāsanto ottappanto taṃ abhibhavati, na tena abhibhuyyati. Tenāha ^b^‘‘kilesandhakārena na iñjatī’’^eb^ti. Etena ñāṇapariggahitaṃ hirottappabalaṃ dasseti. ^b^Aṭṭhaṅgasamannāgata^eb^nti catutthajjhānasamādhinā samāhitatā parisuddhatā pariyodātatā anaṅgaṇatā vigatupakkilesatā mudubhāvo kammaniyatā āneñjappattiyā ṭhitatāti imehi aṭṭhahi aṅgehi samannāgataṃ. Atha vā samāhitassa cittassa imāni aṅgānīti ‘‘samāhite’’ti imaṃ aṅgabhāvena aggahetvā ṭhitiāneñjappattiyo visuṃ gahetvā yathāvuttehi aṭṭhahi aṅgehi samannāgatanti ^a^M1.0386^ea^ attho daṭṭhabbo. ^b^Abhinīhārakkhama^eb^nti iddhividhādiatthaṃ ^a^V1.0338^ea^ abhinīhārakkhamaṃ tadabhimukhakaraṇayoggaṃ. Tenāha ^b^‘‘abhiññāsacchikaraṇīyānaṃ dhammānaṃ abhiññāsacchikiriyāyā’’^eb^ti.</p>
              <p>[03]Kāmaṃ nīvaraṇāni vikkhambhetvā eva paṭhamajjhānasamadhigamo, vitakkādivūpasamā eva ca dutiyajjhānādisamadhigamo, tathāpi na tathā te tehi dūrībhūtā, apetā vā yathā catutthajjhānato, tasmā cetaso malīnabhāvasaṅkhobhauppilābhāvakarehi nīvaraṇādīhi suṭṭhu vimuttiyā tassa parisuddhipariyodātatā ca vuttāti āha ^b^‘‘nīvaraṇa…pe… pariyodāte’’^eb^ti. ^b^Jhānapaṭilābhapaccanīkāna^eb^nti ettha ^b^ācariyadhammapālattherena^eb^ ‘‘jhānapaṭilābhapaccayāna’’nti pāṭhaṃ gahetvā ‘‘jhānapaṭilābhapaccanīkāna’’nti ayaṃ pāṭho paṭikkhitto. Vuttañhi tena –</p>
              <p>[08]^b^‘‘Jhānapaṭilābhapaccayāna^eb^nti jhānapaṭilābhahetukānaṃ jhānapaṭilābhaṃ nissāya uppajjanakānaṃ. ^b^Pāpakāna^eb^nti lāmakānaṃ. ^b^Icchāvacarāna^eb^nti icchāya avacarānaṃ icchāvasena otiṇṇānaṃ ‘aho vata mameva satthā paṭipucchitvā bhikkhūnaṃ dhammaṃ deseyyā’tiādinayappavattānaṃ mānamāyāsāṭheyyādīnaṃ. ^b^Abhijjhādīna^eb^nti ^b^ādi^eb^-saddenapi tesaṃyeva saṅgaho. Abhijjhā cettha paṭhamajjhānena avikkhambhaneyyā mānādayo ca tadekaṭṭhā daṭṭhabbā jhānapaṭilābhapaccayānanti anuvattamānattā. Vikkhambhaneyyā pana nīvaraṇaggahaṇena gahitā. Kathaṃ pana paṭhamajjhānena avikkhambhaneyyā idha vigacchantīti? ‘Sabbe kusalā dhammā sabbākusalānaṃ paṭipakkhā’ti sallekhapaṭipattivasena evaṃ vuttaṃ jhānassa aparāmaṭṭhabhāvadassanato. Ye panettha ‘icchāvacarānaṃ abhijjhādīna’nti imehi padehi kopāppaccayakāmarāgabyāpādādayo gahitāti adhippāyena ‘jhānapaṭilābhapaccayāna’nti pāṭhaṃ paṭikkhipitvā ‘jhānapaṭilābhapaccanīkāna’nti pāṭhoti vadanti, taṃ tesaṃ matimattaṃ tathā pāṭhasseva abhāvato, jhānapaṭilābhapaccanīkā ca nīvaraṇā ceva tadekaṭṭhā ca, tesaṃ ^a^M1.0387^ea^ dūrībhāvaṃ vatvā puna tesaṃyeva abhāvavigamacodanāya ayujjamānattā. Nanu ca anaṅgaṇasuttavatthasuttesu ayamattho labbhati oḷārikānaṃyeva pāpadhammānaṃ tattha adhippetattāti. Saccametaṃ, idha pana adhigatacatutthajjhānassa vasena vuttattā sukhumāyeva te gahitā, aṅgaṇupakkilesatāsāmaññena panettha suttānaṃ apadisanaṃ. Tathā hi ‘suttānusārenā’ti vuttaṃ, na pana suttavasenā’’ti.</p>
              <p>[03]Avassañcetamevaṃ sampaṭicchitabbaṃ adhigatajjhānānampi kesañci icchāvacarānaṃ pavattisabbhāvatoti ^a^V1.0339^ea^. Teneva ^b^ācariyadhammapālattherena^eb^ ‘‘jhānapaṭilābhapaccayāna’’nti pāṭhaṃ gahetvā ‘‘jhānapaṭilābhapaccanīkāna’’nti ayaṃ pāṭho paṭikkhitto. ^b^Mahāgaṇṭhipade^eb^ visuddhimaggassa ^b^sīhaḷagaṇṭhipadepi^eb^ ca ‘‘jhānapaṭilābhapaccayāna’’nti imasseva pāṭhassa attho vutto, tasmā ayameva pāṭho gahetabbo, atthopi cettha yathāvuttanayeneva veditabbo. Tena ‘‘icchāvacarānanti icchāya avacarānaṃ icchāvasena otiṇṇānaṃ pavattānaṃ nānappakārānaṃ kopāppaccayānanti attho’’ti ayampi pāṭho ayuttoyevāti gahetabbaṃ, tatoyeva ca ^b^visuddhimagge^eb^ ayaṃ pāṭho sabbena sabbaṃ na dassitoti.</p>
              <p>[03]^b^Iddhipādakabhāvūpagamanenā^eb^ti iddhiyā pādakabhāvassa padaṭṭhānabhāvassa upagamanena. ^b^Bhāvanāpāripūriyā^eb^ti ito paraṃ kattabbassa abhāvavasena abhinīhārakkhamabhāvanāya paripuṇṇattā. ^b^Paṇītabhāvūpagamanenā^eb^ti tato eva padhānabhāvaṃ nītatāya uttamaṭṭhena atittikaraṭṭhena ca paṇītabhāvassa upagamanena. Ubhayañcetaṃ bhāvanāya ṭhitiyā kāraṇavacanaṃ, paripuṇṇāya bhāvanāya paṇītabhāvappattiyā ṭhiteti. ^b^Āneñjappatte^eb^ti idaṃ ṭhitiyā visesanaṃ. Tenāha ^b^‘‘yathā āneñjappattaṃ hoti, evaṃ ṭhite’’^eb^ti. Imasmiṃ pakkhe ‘‘ṭhite āneñjappatte’’ti ubhayamekaṃ aṅgaṃ, ‘‘samāhite’’ti pana idampi ekamaṅgaṃ. Tenevassa paṭhamavikappato visesaṃ sandhāyāha ^b^‘‘evampi aṭṭhaṅgasamannāgata’’^eb^nti.</p>
              <p>[03]Pubbenivāsaṃ anussarati, tassa vā anussaraṇaṃ ^b^pubbenivāsānussati^eb^ taṃnissayādipaccayabhūtaṃ paṭicca uppajjanato. ^b^Pubbenivāsānussatimhi yaṃ ñāṇaṃ^eb^^a^M1.0388^ea^^b^tadatthāyā^eb^ti saṅkhepena vuttamatthaṃ vivaranto pubbenivāsaṃ tāva dassetvā tattha satiñāṇāni dassetuṃ ^b^‘‘pubbenivāso’’^eb^tiādimāha. Tattha ‘‘pubbe’’ti idaṃ padaṃ ‘‘ekampi jāti’’ntiādivacanato atītabhavavisayaṃ idhādhippetanti āha ^b^‘‘atītajātīsū’’^eb^ti. ^b^Nivāsa^eb^saddo kammasādhano, khandhavinimutto ca nivasitadhammo natthīti āha ^b^‘‘nivutthakkhandhā’’^eb^ti. Nivutthatā cettha santāne pavattatā, tathābhūtā ca te anu anu bhūtā jātā pavattā, tattha uppajjitvā vigatā ca hontīti āha ^b^‘‘nivutthāti ajjhāvutthā anubhūtā attano santāne uppajjitvā niruddhā’’^eb^ti. Evaṃ sasantatipariyāpannadhammavasena nivāsasaddassa atthaṃ vatvā idāni avisesena vattuṃ ^b^‘‘nivutthadhammā vā nivutthā’’^eb^ti vatvā taṃ vivarituṃ ^b^‘‘gocaranivāsenā’’^eb^tiādi vuttaṃ. Gocarabhūtāpi hi gocarāsevanāya āsevitā ārammaṇakaraṇavasena anubhūtā nivutthā nāma honti. Te pana duvidhā saparaviññāṇagocaratāyāti ubhayepi te dassetuṃ ^b^‘‘attano’’^eb^tiādi vuttaṃ. Tattha ^b^‘‘attano viññāṇena viññātā’’^eb^ti vatvā ^b^‘‘paricchinnā’’^eb^ti vacanaṃ ye te gocaranivāsena ^a^V1.0340^ea^ nivutthadhammā, na te kevalaṃ viññāṇena viññātamattā, atha kho yathā pubbe nāmagottavaṇṇaliṅgāhārādīhi visesehi paricchedakārikāya paññāya paricchijja gahitā, tathevetaṃ ñāṇaṃ paricchijja gaṇhātīti imassa atthassa dīpanatthaṃ vuttaṃ. Paraviññāṇaviññātāpi vā nivutthāti sambandho. Na kevalaṃ attanova viññāṇena, atha kho paresaṃ viññāṇena viññātāpīti attho. Idhāpi ‘‘paricchinnā’’ti padaṃ ānetvā sambandhitabbaṃ, paresampi vā viññāṇena viññātā paricchinnāti. Tassa ca gahaṇe payojanaṃ vuttanayeneva vattabbaṃ.</p>
              <p>[03]Te ca kho yasmā atītāsu eva jātīsu aññehi viññātā paricchinnā, te ca parinibbutāpi honti, yehi te viññātā, tesaṃ tadā vattamānasantānānusārena tesampi atīte pavatti viññāyatīti sikhāppattaṃ pubbenivāsānussatiñāṇassa visayabhūtaṃ pubbenivāsaṃ dassetuṃ ^b^‘‘chinnavaṭumakānussaraṇādīsū’’^eb^ti vuttaṃ. Chinnavaṭumakā sammāsambuddhā, tesaṃ anussaraṇaṃ ^b^chinnavaṭumakānussaraṇaṃ^eb^. ‘‘Ādisaddena paccekabuddhabuddhasāvakānussaraṇāni gayhantī’’ti keci vadanti. Chinnavaṭumakā pana sabbeva anupādisesāya nibbānadhātuyā parinibbutā chinnasaṃsāramaggattā, tesaṃ anussaraṇaṃ nāma tesaṃ paṭipattiyā anussaraṇaṃ. Sā pana paṭipatti saṅkhepato ^a^M1.0389^ea^ chaḷārammaṇaggahaṇalakkhaṇāti tāni idha paraviññāṇaviññātaggahaṇena gahitāni. Tasmā purimāsu jātīsu attano viññāṇena aviññātānaṃ parinibbutānaṃ sabbesampi buddhapaccekabuddhasāvakānaṃ anussaraṇaṃ chinnavaṭumakānussaraṇanti veditabbaṃ. ^b^Ādi^eb^-saddena panettha purimāsu jātīsu attano viññāṇena aviññātānaṃ aparinibbutānampi vattamānakkhandhapaṭipāṭiyā agantvā sīhokkantikavasena anussaraṇaṃ gahitaṃ, ime pana yathāvuttachinnavaṭumakānussaraṇādayo buddhānaṃyeva labbhanti. Na hi atīte buddhā bhagavanto evaṃ vipassiṃsu, evaṃ maggaṃ bhāvesuṃ, phalanibbānāni sacchākaṃsu, evaṃ veneyye vinesunti ettha sabbathā aññesaṃ ñāṇassa gati atthīti. Ye pana purimāsu jātīsu attanova viññāṇena viññātā, te parinibbutepi khandhapaṭibaddhattā sāvakā anussarantiyeva. Yāya satiyā pubbenivāsaṃ anussarati, sā pubbenivāsānussatīti ānetvā sambandhitabbaṃ. ^b^Abhinīhari^eb^nti cittaṃ jhānārammaṇato apanetvā pubbenivāsābhimukhaṃ pesesiṃ, pubbenivāsaninnaṃ pubbenivāsapoṇaṃ pubbenivāsapabbhāraṃ akāsinti attho.</p>
              <p>[03]Pāḷiyaṃ ‘‘abhininnāmesi’’nti uttamapurisappayogattā ‘‘so’’ti ettha ahaṃsaddo ānetvā vuccamāno tadattho pākaṭo hotīti ^b^‘‘so aha’’^eb^nti vuttaṃ. ^b^Anekavidha^eb^nti nānābhavayonigativiññāṇaṭṭhitisattāvāsādivasena bahuvidhaṃ. ^b^Pakārehī^eb^ti nāmagottādiākārehi saddhiṃ. Sahayoge ^a^V1.0341^ea^ cetaṃ karaṇavacanaṃ. ^b^Pavattita^eb^nti desanāvasena pavattitaṃ. Tenāha ^b^‘‘saṃvaṇṇita’’^eb^nti, vitthāritanti attho. ^b^Nivāsa^eb^nti antogadhabhedasāmaññavacanametanti te bhede byāpanicchāvasena saṅgahetvā dassento ^b^‘‘tattha tattha nivutthasantāna’’^eb^nti āha. ^b^Anugantvā anugantvā^eb^ti ñāṇagatiyā anugantvā anugantvā. ^b^Anudevā^eb^ti anu eva, da-kāro padasandhivasena āgato. ‘‘Abhininnāmesi’’nti vatvā ‘‘anussarāmī’’ti vuttattā cittassa abhinīhārasamanantarabhāvasaraṇaṃ anusaddo dīpetīti āha ^b^‘‘citte abhininnāmitamatte eva sarāmīti dassetī’’^eb^ti. ^b^Parikammaṃ vattabbaṃ siyā^eb^ti ‘‘pubbenivāsaṃ anussaritukāmena ādikammikena bhikkhunā pacchābhattaṃ piṇḍapātapaṭikkantena rahogatena paṭisallīnena paṭipāṭiyā cattāri jhānāni samāpajjitvā abhiññāpādakacatutthajjhānato vuṭṭhāya sabbapacchimā nisajjā āvajjitabbā’’ti evamādinā pubbenivāsañāṇassa parikammabhūtaṃ pubbakaraṇaṃ vattabbaṃ bhaveyya.</p>
              <p>[03]^b^Āraddhappakāradassanatthe^eb^ti ^a^M1.0390^ea^ anussarituṃ āraddhassa pubbenivāsassa pabhedadassanatthe. ^b^Ekampi jāti^eb^nti ekampi bhavaṃ. So hi ekakammanibbatto ādānanikkhepaparicchinno antogadhadhammappabhedo khandhappabandho idha ‘‘jātī’’ti adhippeto jāyatīti jātīti katvā. Tenāha ^b^‘‘ekampi…pe… khandhasantāna’’^eb^nti. ^b^Parihāyamāno^eb^ti khīyamāno vinassamāno. ^b^Kappo^eb^ti asaṅkhyeyyakappo. So pana atthato kālo, tadā pavattamānasaṅkhāravasenassa parihāni veditabbā. ^b^Vaḍḍhamāno vivaṭṭakappo^eb^ti etthāpi eseva nayo. Yo pana ‘‘kālaṃ khepeti, kālo ghasati bhūtāni, sabbāneva sahattanā’’ti (jā. 1.2.190) ādīsu kālassapi khayo vuccati, so idha nādhippeto aniṭṭhappasaṅgato. Saṃvaṭṭanaṃ vinassanaṃ saṃvaṭṭo, saṃvaṭṭato uddhaṃ tathāṭhāyī ^b^saṃvaṭṭaṭṭhāyī^eb^. ^b^Tammūlakattā^eb^ti taṃpubbakattā. Vivaṭṭanaṃ nibbattanaṃ, vaḍḍhanaṃ vā ^b^vivaṭṭo^eb^.</p>
              <p>[03]Tejena saṃvaṭṭo ^b^tejosaṃvaṭṭo^eb^. ^b^Saṃvaṭṭasīmā^eb^ti saṃvaṭṭanamariyādā. ^b^Saṃvaṭṭatī^eb^ti vinassati. ^b^Sadā^eb^ti sabbakālaṃ, tīsupi saṃvaṭṭakālesūti attho. ^b^Ekaṃ buddhakkhetta^eb^nti idha yaṃ sandhāya vuttaṃ, taṃ niyametvā dassetuṃ ^b^‘‘buddhakkhettaṃ nāma tividha’’^eb^ntiādi vuttaṃ. Yattake ṭhāne tathāgatassa paṭisandhiñāṇādiñāṇānubhāvo puññaphalasamuttejito saraseneva parijambhati, taṃ sabbampi buddhaṅkurassa nibbattanakkhettaṃ nāmāti āha ^b^‘‘jātikkhettaṃ dasasahassacakkavāḷapariyanta’’^eb^nti. ^b^Ānubhāvo pavattatī^eb^ti idha iddhimā cetovasippatto āṇākkhettapariyāpanne yattha katthaci cakkavāḷe ṭhatvā attano atthāya parittaṃ katvā tattheva aññaṃ cakkavāḷaṃ gatopi kataparitto eva hotīti katvā vuttaṃ. Atha vā tattha ekasmiṃ cakkavāḷe ṭhatvā sabbasattānaṃ atthāya paritte kate āṇākkhette sabbasattānaṃ abhisambhuṇātveva parittānubhāvo tattha devatāhi parittānaṃ ^a^V1.0342^ea^ sampaṭicchitabbatoti vuttaṃ ‘‘ānubhāvo pavattatī’’ti. ^b^Yaṃ yāvatā vā pana ākaṅkheyyāti vutta^eb^nti yaṃ visayakkhettaṃ sandhāya ekasmiṃyeva khaṇe sarena abhiviññāpanaṃ attano rūpadassanañca paṭijānantena bhagavatā ‘‘yāvatā vā pana ākaṅkheyyā’’ti vuttaṃ. ^b^Yatthā^eb^ti yasmiṃ padese anantāparimāṇe visayakkhette. ^b^Yaṃ yaṃ ākaṅkhati, taṃ taṃ anussaratī^eb^ti ākaṅkhamattapaṭibaddhavuttitāya buddhañāṇassa yaṃ yaṃ anussarituṃ ^a^M1.0391^ea^ icchati, taṃ taṃ anussarati. ^b^Ekaṃ āṇākkhettaṃ vinassatī^eb^ti iminā tiriyato saṃvaṭṭamānaparicchedo vutto. ^b^Saṇṭhahanta^eb^nti vivaṭṭamānaṃ jāyamānaṃ. ^b^Tassa vināso ca saṇṭhahanañca visuddhimagge vutta^eb^nti amhehipi heṭṭhā ‘‘lokavidū’’ti imassa atthasaṃvaṇṇanādhikāre pasaṅgato vuttattā idha na vuccati.</p>
              <p>[03]Evaṃ pasaṅgena saṃvaṭṭādike pakāsetvā idāni yathādhigataṃ tesaṃ anussaraṇākāraṃ dassetuṃ ^b^‘‘ye panete saṃvaṭṭavivaṭṭā vuttā’’^eb^tiādimāha. Tattha ^b^etesū^eb^ti niddhāraṇe bhummaṃ saṃvaṭṭavivaṭṭakappasamudāyato anekesaṃ saṃvaṭṭakappādīnaṃ niddhāriyamānattā. ^b^Amumhi saṃvaṭṭakappe^eb^ti ettha ^b^vā^eb^-saddo luttaniddiṭṭho daṭṭhabbo. Tena ca aniyamatthena itarāsaṃ asaṅkhyeyyānampi saṅgaho siddhoti. Atha vā ^b^amumhi saṃvaṭṭakappe^eb^ti idaṃ saṃvaṭṭakappassa ādito pāḷiyaṃ gahitattā vuttaṃ. Tatthāpi hi imassa katipayakālaṃ bhavādīsu saṃsaraṇaṃ upalabbhatīti. Saṃvaṭṭakappe vā vattamāne yesu bhavādīsu imassa upapatti ahosi, taṃdassanametaṃ daṭṭhabbaṃ. ^b^Bhave vā^eb^tiādīsu kāmādibhave vā aṇḍajādiyoniyā vā devādigatiyā vā nānattakāyanānattasaññīādiviññāṇaṭṭhitiyā vā sattāvāse vā khattiyādisattanikāye vā. Yasmā idaṃ bhagavato vasena pubbenivāsānussatiñāṇaṃ āgataṃ, tasmā tasseva nāmādivasena atthaṃ yojetvā dassento āha ^b^‘‘evaṃnāmoti vessantaro vā jotipālo vā’’^eb^tiādi. ^b^Sālimaṃsodanāhāro vā^eb^ti gihikālaṃ sandhāya vuttaṃ. ^b^Pavattaphalabhojano vā^eb^ti tāpasādikālaṃ sandhāya. ^b^Pavattaphalabhojano^eb^ti sayampatitaphalāhāro. ^b^Sāmisanirāmisādippabhedāna^eb^nti ettha ^b^sāmisā^eb^ gehassitasomanassādayo, ^b^nirāmisā^eb^ nekkhammassitasomanassādayo. ^b^Ādi^eb^-saddena vivekajasamādhijasukhādīnaṃ saṅgaho.</p>
              <p>[03]Heṭṭhā sāmaññato vuttamevatthaṃ vibhajitvā dassetukāmo ^b^‘‘atha vā’’^eb^tiādimāha. Tattha ^b^amutrāsi^eb^nti sāmaññaniddesoyaṃ, byāpanicchālopo vā, amutra amutra āsinti vuttaṃ hoti. ^b^Anupubbena ārohantassa yāvadicchakaṃ anussaraṇa^eb^nti ettha ^b^ārohantassā^eb^ti paṭilomato ñāṇena pubbenivāsaṃ ārohantassa. ^b^Paṭinivattantassā^eb^ti pubbenivāsaṃ anussaraṇavasena ^a^M1.0392^ea^ yāvadicchakaṃ gantvā paccāgacchantassa. ^b^Paccavekkhaṇa^eb^nti anussaritānussaritassa paccavekkhaṇaṃ. ^b^Tasmā^eb^ti vuttassevatthassa kāraṇabhāvena paccāmasanaṃ, paṭinivattantassa paccavekkhaṇabhāvatoti vuttaṃ hoti. ^b^Idhūpapattiyā^eb^ti ^a^V1.0343^ea^ idha carimabhave upapattiyā. ^b^Anantara^eb^nti atītānantaramāha. ^b^Amutrā^eb^ti amukasmiṃ bhaveti attho. ^b^Udapādi^eb^nti uppajjiṃ. ^b^Tāhi devatāhī^eb^ti tusitadevatāhi. ^b^Ekagotto^eb^ti tusitagottena ekagotto. Mahābodhisattānaṃ santānassa pariyosānāvatthāyaṃ devalokūpapattijanakaṃ nāma akusalena kammunā anupaddutameva hotīti adhippāyena ^b^‘‘dukkhaṃ pana saṅkhāradukkhamattamevā’’^eb^ti vuttaṃ. Mahāpuññānampi pana devaputtānaṃ pubbanimittuppattikālādīsu aniṭṭhārammaṇasamāyogo hotiyevāti ‘‘kadāci dukkhadukkhassapi sambhavo natthī’’ti na sakkā vattuṃ, dhammānaṃ uppādanirodhasaṅkhāradukkhanti veditabbaṃ. ^b^Sattapaññāsa…pe… pariyanto^eb^ti idaṃ manussavassagaṇanāvasena vuttaṃ. Tattha devānaṃ vassagaṇanāya pana catusahassameva.</p>
              <p>[03]^b^Itī^eb^ti vuttatthanidassanametaṃ, tañca kho yathārahato, na yathānupubbatoti dassento ^b^‘‘nāmagottavasenā’’^eb^tiādimāha. ^b^Uddisīyatī^eb^ti disvāva aviññeyyattā ‘‘ayaṃ ko nāmo’’ti pucchite ‘‘tisso gotamo’’ti nāmagottena uddisīyati. ^b^Vaṇṇādīhī^eb^ti vaṇṇāhāravedayitāyuparicchedehi. ^b^Sāmotī^eb^ti ettha ^b^iti^eb^-saddo ādiattho, pakārattho vā. Tena evamādievaṃpakāranānattatoti dassitaṃ hoti. ^b^Nāmagottaṃ uddeso^eb^ti uddisīyati satto etenāti uddeso nāmagottaṃ. ^b^Itare ākārā^eb^ti ākarīyati disvāva satto viññāyati etehīti itare vaṇṇādayo ākārā. ^b^‘‘No ca kho avisesenā’’^eb^ti saṅkhepato vuttamevatthaṃ vitthārena dassento āha ^b^‘‘titthiyā hī’’^eb^tiādi. Tattha ^b^titthiyā^eb^ti aññatitthiyā. Te pana kammavādino kiriyavādino tāpasādayo. Yasmā titthiyānaṃ ^b^brahmajālā^eb^dīsu cattālīsāya eva saṃvaṭṭavivaṭṭānaṃ anussaraṇaṃ āgataṃ, tasmā ^b^‘‘na tato para’’^eb^nti vatvā tattha kāraṇaṃ vadanto ^b^‘‘dubbalapaññattā’’^eb^tiādimāha. Tena vipassanābhiyogo pubbenivāsānussatiñāṇassa visesakāraṇanti dasseti. Tatoyeva ca balavapaññattā ṭhapetvā aggasāvakamahāsāvake itare pakatisāvakā kappasatampi kappasahassampi anussarantiyevāti ^a^M1.0393^ea^ daṭṭhabbaṃ. Teneva vuttaṃ ^b^visuddhimagge^eb^ (visuddhi. 2.402) ‘‘pakatisāvakā kappasatampi kappasahassampi anussarantiyeva balavapaññattā’’ti. ^b^Ettako hi tesaṃ abhinīhāro^eb^ti kappānaṃ satasahassampi tadadhikaṃ ekaṃ dve ca asaṅkhyeyyānīti kālavasena evaṃparimāṇo yathākkamaṃ tesaṃ mahāsāvakāggasāvakapaccekabuddhānaṃ puññañāṇābhinīhāro, sāvakapaccekabodhipāramitā siddhā. Yadi bodhisambhārasambharaṇakālaparicchinno tesaṃ tesaṃ ariyānaṃ abhiññāñāṇavibhavo, evaṃ sante buddhānampissa paricchedatā āpannāti āha ^b^‘‘buddhānaṃ pana paricchedo natthī’’^eb^ti. ‘‘Yāvatakaṃ ñeyyaṃ, tāvatakaṃ ñāṇa’’nti (paṭi. ma. 3.5) vacanato sabbaññutaññāṇassa viya buddhānaṃ abhiññāñāṇānampi savisaye paricchedo nāma natthīti tattha yaṃ yaṃ ñātuṃ icchanti, taṃ taṃ jānanti ^a^V1.0344^ea^ eva. Atha vā satipi kālaparicchede kāraṇūpāyakosallapariggahādinā sātisayattā mahābodhisambhārānaṃ paññāpāramitāya pavattiānubhāvassa paricchedo nāma natthi, kuto taṃnibbattānaṃ abhiññāñāṇānanti āha ^b^‘‘buddhānaṃ pana paricchedo natthī’’^eb^ti. Atīte ‘‘ettakānaṃ kappānaṃ asaṅkhyeyyānī’’ti evaṃ kālaparicchedo natthi anāgate anāgataṃsañāṇassa viya. Tenāha ^b^‘‘yāva icchanti tāva sarantī’’^eb^ti.</p>
              <p>[03]Evaṃ pañcannaṃ janānaṃ pubbenivāsānussaraṇaṃ kālavibhāgato dassetvā idāni ārammaṇaggahaṇavasenassa pavattivisesaṃ dassento ^b^‘‘titthiyā cā’’^eb^tiādimāha. ^b^Khandhapaṭipāṭimeva sarantī^eb^ti ettha ^b^khandhapaṭipāṭi^eb^ khandhānaṃ anukkamo, sā ca kho cutito paṭṭhāya uppaṭipāṭivasena. Keci panettha ‘‘iriyāpathapaṭipāṭi khandhapaṭipāṭī’’ti vadanti. Vuttamevatthaṃ byatirekato vibhāvento āha ^b^‘‘paṭipāṭiṃ muñcitvā’’^eb^tiādi. Tattha ^b^cutipaṭisandhivasenā^eb^ti attano parassa vā tasmiṃ tasmiṃ attabhāve cutiṃ disvā antarā kiñci anāmasitvā paṭisandhiyā eva gahaṇavasena. Yathā pana andhā yaṭṭhiṃ amuñcitvā gacchanti, evaṃ te khandhapaṭipāṭiṃ amuñcitvāva sarantīti āha ^b^‘‘tesañhi andhānaṃ viya icchitappadesokkamanaṃ natthī’’^eb^ti. ^b^Sāvakā^eb^ti pakatisāvakāpi mahāsāvakāpi aggasāvakāpi sāmaññato vuttā. Pakatisāvakāpi hi khandhapaṭipāṭiyāpi anussaranti ^a^M1.0394^ea^, cutipaṭisandhivasenapi saṅkamanti balavapaññattā, tathā asītimahāsāvakā. Dvinnaṃ pana aggasāvakānaṃ khandhapaṭipāṭikiccaṃ natthi. Ekassa attabhāvassa cutiṃ disvā paṭisandhiṃ passanti, puna aparassa cutiṃ disvā paṭisandhinti evaṃ cutipaṭisandhivasenapi saṅkamantā gacchanti. Yathā nāma saradasamaye ṭhitamajjhanhikavelāyaṃ caturatanike gehe cakkhumato purisassa rūpagataṃ supākaṭameva hotīti lokasiddhametaṃ. Siyā pana tassa sukhumataratirokuṭṭādibhedassa rūpagatassa agocaratā, na tveva buddhānaṃ ñātuṃ icchitassa ñeyyassa agocaratā, atha kho taṃ ñāṇālokena obhāsitaṃ hatthatale āmalakaṃ viya supākaṭaṃ suvibhūtameva hoti, tathā ñeyyāvaraṇassa suppahīnattāti āha ^b^‘‘buddhā panā’’^eb^tiādi.</p>
              <p>[03]Tattha ^b^sīhokkantavasenā^eb^ti sīhagatipatanavasena. ^b^Yaṃ yaṃ ṭhānaṃ ākaṅkhantī^eb^ti yasmiṃ kappe yasmiṃ bhave yaṃ yaṃ ṭhānaṃ jānituṃ icchanti. ^b^Taṃ sabbaṃ sarantiyevā^eb^ti ñātuṃ icchitaṃ taṃ sabbaṃ sarantiyeva, na na saranti. Buddhānañhi neva khandhapaṭipāṭikiccaṃ, na ca cutipaṭisandhivasena saṅkamanakiccaṃ atthi. Tesañhi anekāsu kappakoṭīsu heṭṭhā vā upari vā yaṃ yaṃ ṭhānaṃ icchanti, taṃ taṃ pākaṭameva hoti. Tasmā yathā peyyālapāḷiṃ paṭhantā ‘‘paṭhamaṃ jhānaṃ…pe… pañcamaṃ jhāna’’ntiādipariyosānameva gaṇhantā saṅkhipitvā sajjhāyanti, na anupadaṃ, evaṃ anekāpi ^a^V1.0345^ea^ kappakoṭiyo peyyālapāḷiṃ viya saṅkhipitvā yaṃ yaṃ icchanti, tattha tattheva ñāṇena okkamantā sīhokkantavasena gacchanti. Evaṃ gacchantānañca tesaṃ ñāṇaṃ yathā nāma katavālavedhiparicayassa sarabhaṅgasadisassa dhanuggahassa khitto saro antarantarā rukkhalatādīsu asajjamāno lakkheyeva patati na sajjati na virajjhati, evaṃ antarantarāsu jātīsu na sajjati na virajjhati, asajjamānaṃ avirajjhamānaṃ icchiticchitaṭṭhānaṃyeva gaṇhāti.</p>
              <p>[03]Atītabhave khandhā tappaṭibaddhanāmagottāni ca sabbaṃ pubbenivāsantveva saṅgahitānīti āha ^b^‘‘kiṃ viditaṃ karoti? Pubbenivāsa’’^eb^nti. Moho paṭicchādakaṭṭhena tamo viya tamoti āha ^b^‘‘sveva moho’’^eb^tiādi. ^b^Obhāsakaraṇaṭṭhenā^eb^ti kātabbato karaṇaṃ, obhāsova karaṇaṃ obhāsakaraṇaṃ, attano paccayehi obhāsabhāvena nibbattetabbaṭṭhenāti attho. ^b^Sesaṃ pasaṃsāvacana^eb^nti paṭipakkhavidhamanapavattivisesānaṃ bodhanato vuttaṃ. ^b^Avijjā vihatā^eb^ti etena vijānanaṭṭhena vijjāti ayampi ^a^M1.0395^ea^ attho dīpitoti daṭṭhabbaṃ. ^b^Kasmā? Yasmā vijjā uppannā^eb^ti etena vijjāpaṭipakkhā avijjā, paṭipakkhatā cassā pahātabbabhāvena vijjāya ca pahāyakabhāvenāti dasseti. ^b^Esa nayo itarasmimpi padadvaye^eb^ti iminā tamo vihato vinaṭṭho. Kasmā? Yasmā āloko uppannoti imamatthaṃ atidisati. Kilesānaṃ ātāpanaparitāpanaṭṭhena vīriyaṃ ātāpoti āha ^b^‘‘vīriyātāpena ātāpino’’^eb^ti, vīriyavatoti attho. ^b^Pesitacittassā^eb^ti yathādhippetatthasiddhiṃ pativissaṭṭhacittassa. ^b^Yathā appamattassa ātāpino pahitattassa viharato^eb^ti aññassapi kassaci mādisassāti adhippāyo. ^b^Padhānānuyogassā^eb^ti sammappadhānamanuyuttassa. Sesamettha uttānattā vuttanayattā ca suviññeyyameva.</p>
              <p>[06]Pubbenivāsakathā niṭṭhitā.</p>
            </h4>
          </h3>
        </h2>
        <h2>
          <h2n>Dibbacakkhuñāṇakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^13^eb^^b^.^eb^^b^Cutiyā^eb^ti cavane. ^b^Upapāte^eb^ti upapajjane. Samīpatthe cetaṃ bhummavacanaṃ, cutikkhaṇasāmantā upapattikkhaṇasāmantā cāti vuttaṃ hoti. Tathā hi vakkhati ‘‘ye pana āsannacutikā’’tiādi. ^b^Yena ñāṇenā^eb^ti yena dibbacakkhuñāṇena. Dibbacakkhuñāṇeneva hi sattānaṃ cuti ca upapatti ca ñāyati. ^b^Parikammaṃ vattabbaṃ siyā^eb^ti ‘‘dibbacakkhuñāṇaṃ uppādetukāmena ādikammikena kulaputtena kasiṇārammaṇaṃ abhiññāpādakajjhānaṃ sabbākārena abhinīhārakkhamaṃ katvā tejokasiṇaṃ odātakasiṇaṃ ālokakasiṇanti imesu tīsu kasiṇesu ^a^V1.0346^ea^ aññataraṃ āsannaṃ kātabbaṃ, upacārajjhānagocaraṃ katvā vaḍḍhetvā ṭhapetabba’’ntiādinā dibbacakkhuñāṇassa parikammaṃ vattabbaṃ bhaveyya.</p>
              <p>[03]^b^So aha^eb^nti so katacittābhinīhāro ahaṃ. ^b^Dibbasadisattā^eb^ti divi bhavanti dibbaṃ, devānaṃ pasādacakkhu, tena dibbena cakkhunā sadisattāti attho. ^b^Dibbasadisattā^eb^ti ca hīnūpamādassanaṃ devatānaṃ dibbacakkhutopi imassa ^a^M1.0396^ea^ mahānubhāvattā. Idāni taṃ dibbasadisattaṃ vibhāvetuṃ ^b^‘‘devatānañhī’’^eb^tiādi vuttaṃ. Tattha ^b^sucaritakammanibbatta^eb^nti saddhābahulatāvisuddhadiṭṭhitāānisaṃsadassāvitādisampattiyā suṭṭhu caritattā sucaritena devūpapattijanakena puññakammena nibbattaṃ. ^b^Pittasemharuhirādīhī^eb^ti ^b^ādi^eb^-saddena vātarogādīnaṃ saṅgaho. ^b^Apalibuddha^eb^nti anupaddutaṃ. Pittādīhi anupaddutattā kammassa ca uḷāratāya upakkilesavimutti veditabbā. Upakkilesadosarahitañhi kammaṃ tiṇādidosarahitaṃ viya sassaṃ uḷāraphalaṃ anupakkiliṭṭhaṃ hoti. Kāraṇūpacārena cassa phalaṃ tathā voharīyati yathā ‘‘sukkaṃ sukkavipāka’’nti. ^b^Dūrepī^eb^ti ^b^pi^eb^-saddena sukhumassapi ārammaṇassa sampaṭicchanasamatthataṃ saṅgaṇhāti. ^b^Pasādacakkhū^eb^ti catunnaṃ mahābhūtānaṃ pasādalakkhaṇaṃ cakkhu. ^b^Vīriyabhāvanābalanibbatta^eb^nti vīriyārambhavaseneva ijjhanato sabbāpi kusalabhāvanā vīriyabhāvanā, padhānasaṅkhārasamannāgatā vā iddhipādabhāvanā visesato vīriyabhāvanā, tassā ānubhāvena nibbattaṃ vīriyabhāvanābalanibbattaṃ. Ñāṇamayaṃ cakkhu ^b^ñāṇacakkhu. Tādisamevā^eb^ti upakkilesavimuttatāya dūrepi sukhumassapi ārammaṇassa sampaṭicchanasamatthatāya ca taṃsadisameva.</p>
              <p>[03]^b^Dibbavihāravasena paṭiladdhattā^eb^ti dibbavihārasaṅkhātānaṃ catunnaṃ jhānānaṃ vasena paṭiladdhattā. Iminā kāraṇavasenassa dibbabhāvamāha. ^b^Dibbavihārasannissitattā^eb^ti aṭṭhaṅgasamannāgamena ukkaṃsagataṃ pādakajjhānasaṅkhātaṃ dibbavihāraṃ sannissāya pavattattā, dibbavihārapariyāpannaṃ vā attanā sampayuttaṃ rūpāvacaracatutthajjhānaṃ nissāya paccayabhūtaṃ sannissitattāti evamettha attho daṭṭhabbo. ^b^Ālokapariggahena mahājutikattāpi dibba^eb^nti kasiṇālokānuggahena pattabbattā sayaṃ ñāṇālokapharaṇabhāvena ca mahājutikabhāvatopi dibbanti attho. Mahājutikampi hi dibbanti vuccati ‘‘dibbamidaṃ byamha’’ntiādīsu. ^b^Mahāgatikattā^eb^ti mahanīyagamanattā, vimhayanīyappavattikattāti attho. Vimhayanīyā hissa pavatti tirokuṭṭādigatarūpadassanato. ^b^Taṃ sabba^eb^nti ‘‘heṭṭhā vuttaṃ atthapañcakamapekkhitvā vutta’’nti vadanti. Keci pana ‘‘jutigatiatthesupi saddavidū divusaddaṃ icchantīti mahājutikattā mahāgatikattāti idameva dvayaṃ sandhāya vuttaṃ, tasmā ‘saddasatthānusārena veditabba’nti idaṃ dibbati jotayatīti dibbaṃ, dibbati ^a^V1.0347^ea^ gacchati asajjamānaṃ pavattatīti dibbanti imamatthaṃ dassetuṃ vutta’’nti vadanti. ^b^Ācariyadhammapālatthero^eb^ pana –</p>
              <p>[08]‘‘Dibbacakkhulābhāya ^a^M1.0397^ea^ yogino parikammakaraṇaṃ tappaṭipakkhābhibhavassa atthato tassa vijayicchā nāma hoti, dibbacakkhulābhī ca iddhimā devatānaṃ vacanagahaṇakkhamanadhammadānavasena mahāmoggallānattherādayo viya dānaggahaṇalakkhaṇe vohāre ca pavatteyyāti evaṃ vihāravijayicchāvohārajutigatisaṅkhātānaṃ atthānaṃ vasena imassa abhiññāñāṇassa dibbacakkhubhāvasiddhito saddavidū ca tesu eva atthesu divusaddaṃ icchantīti ‘taṃ sabbaṃ saddasatthānusārena veditabba’nti vutta’’nti –</p>
              <p>[07]Āha.</p>
              <p>[03]^b^Dassanaṭṭhenā^eb^ti rūpadassanabhāvena. Cakkhunā hi sattā rūpaṃ passanti. Yathā maṃsacakkhu viññāṇādhiṭṭhitaṃ samavisamaṃ ācikkhantaṃ viya pavattati, na tathā idaṃ. Idaṃ pana sayameva tato sātisayaṃ cakkhukiccakārīti āha ^b^‘‘cakkhukiccakaraṇena cakkhumivātipi cakkhū’’^eb^ti. ^b^Diṭṭhivisuddhihetuttā^eb^ti saṅkhepato vuttamatthaṃ vivarituṃ ^b^‘‘yo hī’’^eb^tiādi vuttaṃ. ^b^Ucchedadiṭṭhiṃ gaṇhātī^eb^ti parato uppattiyā adassanato ‘‘etthe vāyaṃ satto ucchinno, evamitarepī’’ti ucchedadiṭṭhiṃ gaṇhāti. ^b^Navasattapātubhāvadiṭṭhiṃ gaṇhātī^eb^ti jhānalābhī adhiccasamuppanniko viya gaṇhāti. Yathā hi so asaññasattā cavitvā idhūpapanno pabbajito samāno abhiññālābhī hutvā pubbenivāsaṃ anussaranto idhūpapattimeva disvā tato paraṃ asaññabhave uppattiṃ anussaritumasakkonto ‘‘ahaṃ adhiccasamuppanno pubbe nāhosiṃ, somhi etarahi ahutvā sattatāya pariṇato, sesāpi sattā tādisāyevā’’ti abhinavasattapātubhāvadiṭṭhiṃ gaṇhāti, evamayampi upapātamattameva disvā cutiṃ apassanto navasattapātubhāvadiṭṭhiṃ gaṇhāti.</p>
              <p>[03]Idāni aññathāpi visuddhikāraṇaṃ dassento āha ^b^‘‘ekādasaupakkilesavirahato vā’’^eb^tiādi. ^b^Yathāhā^eb^ti upakkilesasutte āgatapāḷiṃ nidasseti. Tattha hi anuruddho nandiyo kimiloti ime tayo kulaputte āmantetvā dhammaṃ dassentena ‘‘anuruddhā tumhe kiṃ imehi na āluḷissanti, ahampi imehi upādāya ekādasahi upakkilesehi āluḷitapubbo’’ti dassetuṃ –</p>
              <p>[08]‘‘Ahampi ^a^M1.0398^ea^^a^V1.0348^ea^ sudaṃ anuruddhā pubbeva sambodhā anabhisambuddho bodhisattova samāno obhāsañceva sañjānāmi dassanañca rūpānaṃ, so kho pana me obhāso na cirasseva antaradhāyati dassanañca rūpānaṃ. Tassa mayhaṃ anuruddhā etadahosi ‘ko nu kho hetu, ko paccayo, yena me obhāso antaradhāyati dassanañca rūpāna’nti. Tassa mayhaṃ anuruddhā etadahosi ‘vicikicchā kho me udapādi, vicikicchādhikaraṇañca me samādhi cavi, samādhimhi cute obhāso antaradhāyati dassanañca rūpānaṃ, sohaṃ tathā karissāmi, yathā me puna na vicikicchā uppajjissatī’ti.</p>
              <p>[08]‘‘So kho ahaṃ anuruddhā appamatto ātāpī pahitatto viharanto obhāsañceva sañjānāmi dassanañca rūpānaṃ, so kho pana me obhāso na cirasseva antaradhāyati dassanañca rūpānaṃ. Tassa mayhaṃ anuruddhā etadahosi ‘ko nu kho hetu, ko paccayo, yena me obhāso antaradhāyati dassanañca rūpāna’nti. Tassa mayhaṃ anuruddhā etadahosi ‘amanasikāro kho me udapādi, amanasikārādhikaraṇañca pana me samādhi cavi, samādhimhi cute obhāso antaradhāyati dassanañca rūpānaṃ, sohaṃ tathā karissāmi, yathā me puna na vicikicchā uppajjissati na amanasikāro’’’ti –</p>
              <p>[07]Ādinā (ma. ni. 3.241) desanaṃ ārabhitvā idaṃ vuttaṃ ‘‘so kho ahaṃ anuruddhā vicikicchā cittassa upakkilesoti iti viditvā’’tiādi.</p>
              <p>[03]Tattha (ma. ni. aṭṭha. 3.241) ^b^vicikicchā^eb^ti mahāsattassa ālokaṃ vaḍḍhetvā dibbacakkhunā nānāvidhāni rūpāni passantassa ‘‘idaṃ nu kho ki’’nti uppannā vicikicchā. Manasikāravasena pana me rūpāni upaṭṭhahiṃsu, rūpāni passato vicikicchā uppajjati, tasmā idāni kiñci na manasi karissāmīti tuṇhī bhavati, taṃ tuṇhībhāvappattiṃ sandhāyāha ^b^‘‘amanasikāro’’^eb^ti. ^b^Thinamiddha^eb^nti kiñci amanasikarontassa uppannaṃ thinamiddhaṃ. Tathābhūtassa hi savipphārikamanasikārassa abhāvato thinamiddhaṃ uppajjati. ^b^Chambhitatta^eb^nti thinamiddhaṃ vinodetvā yathāraddhamanasikāravasena ^a^M1.0399^ea^ himavantābhimukhaṃ ālokaṃ vaḍḍhetvā dānavarakkhasājagarādayo passantassa uppannaṃ chambhitattaṃ. ^b^Uppila^eb^nti ‘‘mayā diṭṭhabhayaṃ pakatiyā cakkhuviññāṇena olokiyamānaṃ na passati, adiṭṭhe parikappitasadise kiṃnāma bhaya’’nti bhayassa vinodanavasena cintentassa attano paccavekkhaṇākosallaṃ nissāya uppannaṃ uppilāvitattaṃ. ^b^Duṭṭhulla^eb^nti kāyālasiyaṃ. ‘‘Mayā thinamiddhaṃ chambhitattānaṃ vūpasamanatthaṃ gāḷhaṃ vīriyaṃ ^a^V1.0349^ea^ paggahitaṃ, tena me uppilasaṅkhātā cittasamādhidūsitā gehassitā balavapīti uppannā’’ti vīriyaṃ sithilaṃ karontassa hi kāyaduṭṭhullaṃ kāyadaratho kāyālasiyaṃ udapādi.</p>
              <p>[03]^b^Accāraddhavīriya^eb^nti ‘‘mama vīriyaṃ sithilaṃ karoto duṭṭhullaṃ uppanna’’nti puna vīriyaṃ paggaṇhato uppannaṃ accāraddhavīriyaṃ. ^b^Atilīnavīriya^eb^nti ‘‘mama vīriyaṃ paggaṇhato evaṃ jāta’’nti puna vīriyaṃ sithilayato uppannaṃ atilīnavīriyaṃ. ^b^Abhijappā^eb^ti devalokābhimukhaṃ ālokaṃ vaḍḍhetvā devasaṅghaṃ passato uppannā taṇhā. ‘‘Evaṃ me hotū’’ti hi abhinivisanavasena jappatīti abhijappā, taṇhā. ^b^Nānattasaññā^eb^ti ‘‘mayhaṃ ekajātikaṃ rūpaṃ manasikarontassa abhijappā uppannā, nānāvidhaṃ rūpaṃ manasikāraṃ karissāmī’’ti kālena devalokābhimukhaṃ kālena manussalokābhimukhaṃ vaḍḍhetvā nānāvidhāni rūpāni manasikaroto uppannā nānattasaññā, nānatte nānāsabhāve saññāti nānattasaññā. ^b^Atinijjhāyitatta^eb^nti ‘‘mayhaṃ nānāvidhāni rūpāni manasikarontassa nānattasaññā udapādi, iṭṭhaṃ vā aniṭṭhaṃ vā ekajātikameva rūpaṃ manasi karissāmī’’ti tathā manasikaroto uppannaṃ rūpānaṃ atinijjhāyitattaṃ, ativiya uttari katvā nijjhānaṃ pekkhanaṃ atinijjhāyitattaṃ. ^b^Obhāsa^eb^nti parikammasamuṭṭhitaṃ obhāsaṃ. ^b^Na ca rūpāni passāmī^eb^ti parikammobhāsamanasikārappasutatāya dibbacakkhunā rūpāni na passāmi. ^b^Rūpāni hi kho passāmī^eb^ti tena parikammobhāsena pharitvā ṭhitaṭṭhāne dibbacakkhuno visayabhūtāni rūpagatāni passāmi.</p>
              <p>[03]^b^Evamādī^eb^ti ^b^ādi^eb^-saddena –</p>
              <p>[08]‘‘Kevalampi rattiṃ kevalampi divaṃ kevalampi rattindivaṃ tassa mayhaṃ anuruddhā etadahosi ‘ko nu kho hetu, ko paccayo, yvāhaṃ ^a^M1.0400^ea^ obhāsañhi kho sañjānāmi, na ca rūpāni passāmi, rūpāni kho passāmi, na ca obhāsaṃ sañjānāmi kevalampi rattiṃ kevalampi divaṃ kevalampi rattindiva’nti. Tassa mayhaṃ anuruddhā etadahosi ‘yasmiñhi kho ahaṃ samaye rūpanimittaṃ amanasikaritvā obhāsanimittaṃ manasi karomi. Obhāsañhi kho tasmiṃ samaye sañjānāmi, na ca rūpāni passāmi. Yasmiṃ panāhaṃ samaye obhāsanimittaṃ amanasikaritvā rūpanimittaṃ manasi karomi. Rūpāni hi kho tasmiṃ samaye passāmi, na ca obhāsaṃ sañjānāmi kevalampi rattiṃ kevalampi divaṃ kevalampi rattindiva’’nti (ma. ni. 3.243) –</p>
              <p>[07]Evamādipāḷiṃ ^a^V1.0350^ea^ saṅgaṇhāti.</p>
              <p>[03]Manussānaṃ idanti mānusakaṃ, manussānaṃ gocarabhūtaṃ rūpārammaṇaṃ. Tadaññassa pana dibbatirokuṭṭasukhumādibhedassa rūpassa dassanato atikkantamānusakaṃ. Evarūpaṃ tañca manussūpacāraṃ atikkantaṃ nāma hotīti āha ^b^‘‘manussūpacāraṃ atikkamitvā rūpadassanenā’’^eb^ti. Tattha ^b^manussūpacāra^eb^nti manussehi upacaritabbaṭṭhānaṃ, pakatiyā cakkhudvārena gahetabbaṃ visayanti adhippāyo. Evaṃ visayamukhena dassetvā idāni visayimukhena dassetuṃ ^b^‘‘mānusakaṃ vā’’^eb^tiādi vuttaṃ. Tatthāpi maṃsacakkhātikkamo tassa kiccātikkameneva daṭṭhabbo. ^b^Dibbena cakkhunā^eb^ti dibbacakkhuñāṇenapi daṭṭhuṃ na sakkā khaṇassa atīttaratāya atisukhumatāya kesañci rūpassa, apica dibbacakkhussa paccuppannaṃ rūpārammaṇaṃ, tañca purejātapaccayabhūtaṃ, na ca āvajjanaparikammehi vinā mahaggatassa pavatti atthi, nāpi uppajjamānameva rūpaṃ ārammaṇapaccayo bhavituṃ sakkoti, bhijjamānaṃ vā, tasmā cutūpapātakkhaṇe rūpaṃ dibbacakkhunā daṭṭhuṃ na sakkāti suvuttametaṃ.</p>
              <p>[03]Yadi dibbacakkhuñāṇaṃ rūpārammaṇameva, atha kasmā ‘‘satte passāmī’’ti vuttanti? Yebhuyyena sattasantānagatarūpadassanato evaṃ vuttaṃ. Sattagahaṇassa vā kāraṇabhāvato vohāravasena vuttantipi vadanti. Te cavamānāti adhippetāti sambandho. ^b^Evarūpe^eb^ti na cutūpapātakkhaṇasamaṅginoti adhippāyo. Mohūpanissayaṃ nāma kammaṃ nihīnaṃ nihīnaphalaṃ hotīti āha ^b^‘‘mohanissandayuttattā’’^eb^ti. Mohūpanissayatā ca kusalakammassa pubbabhāge ^a^M1.0401^ea^ mohappavattibahulatāya veditabbā. Tāya pana mohappavattiyā saṃkiliṭṭhaṃ kusalakammaṃ nihīnameva jātiādiṃ nipphādetīti nihīnajātiādayo mohassa nissandaphalānīti āha ^b^‘‘hīnānaṃ jātikulabhogādīna’’^eb^ntiādi. ^b^Hīḷite^eb^ti garahite. ^b^Ohīḷite^eb^ti visesato garahite. ^b^Uññāte^eb^ti lāmakabhāvena ñāte. ^b^Avaññāte^eb^ti visesato lāmakabhāvena vidite. ^b^Amohanissandayuttattā^eb^ti ettha amoho sampayuttavasena pubbabhāgavasena ca pavatto kathito, tena ca tihetukapaṭisandhike dasseti. ^b^Tabbiparīte^eb^ti tassa hīḷitādibhāvassa viparīte, ahīḷite anohīḷite anuññāte anavaññāte cittīkateti attho.</p>
              <p>[03]^b^Suvaṇṇe^eb^ti sundaravaṇṇe. ^b^Dubbaṇṇe^eb^ti asundaravaṇṇe. Sā panāyaṃ suvaṇṇadubbaṇṇatā yathākkamaṃ kammassa adosadosūpanissayatāya hotīti āha ^b^‘‘adosanissandayuttattā’’^eb^tiādi. Adosūpanissayatā ca kammassa mettādīhi paribhāvitasantānappavattiyā veditabbā. ^b^Abhirūpe virūpe^eb^ti ^a^V1.0351^ea^ idaṃ saṇṭhānavasena vuttaṃ. Saṇṭhānavacanopi hi vaṇṇasaddo hoti ‘‘mahantaṃ hatthivaṇṇaṃ abhinimminitvā’’tiādīsu (saṃ. ni. 1.138) viya. Paṭhamaṃ vutto pana attho vaṇṇavaseneva vutto. Sundaraṃ gatiṃ gatā sugatāti āha ^b^‘‘sugatigate’’^eb^ti, sugatiṃ upapanneti attho. Alobhajjhāsayā sattā vadaññū vigatamaccherā alobhūpanissayena kammunā sugatā samiddhā hontīti āha ^b^‘‘alobhanissandayuttattā vā aḍḍhe mahaddhane’’^eb^ti. Dukkhaṃ gatiṃ gatā duggatāti āha ^b^‘‘duggatigate’’^eb^ti. Lobhajjhāsayā sattā luddhā maccharino lobhūpanissayena kammunā duggatā durūpā hontīti āha ^b^‘‘lobhanissandayuttattā vā dalidde appannapāne’’^eb^ti. ^b^Upacita^eb^nti phalāvahabhāvena kataṃ. Yathā katañhi kammaṃ phaladānasamatthaṃ hoti, tathā kataṃ upacitaṃ. ^b^Cavamānetiādīhi dibbacakkhukiccaṃ vutta^eb^nti visayamukhena visayibyāpāramāha. ^b^Purimehī^eb^ti ‘‘dibbena cakkhunā’’tiādīni padāni sandhāya vuttaṃ. ^b^Ādīhī^eb^ti ettha ^b^ca^eb^-saddo luttaniddiṭṭho, tasmā ‘‘dibbena…pe… passāmī’’ti imehi ‘‘cavamāne’’tiādīhi ca dibbacakkhukiccaṃ vuttanti attho. ^b^Iminā^eb^^a^M1.0402^ea^^b^pana padenā^eb^ti ‘‘yathākammūpage satte pajānāmī’’ti iminā vākyena. Pajjati ñāyati attho imināti hi padaṃ vākyaṃ.</p>
              <p>[03]^b^Mahantaṃ dukkhamanubhavamāne^eb^ti ettha dibbacakkhuñāṇena rūpaṃ disvā tesaṃ dukkhānubhavanaṃ kāmāvacaracitteneva jānātīti veditabbaṃ. ^b^So^eb^ti nerayikasatte paccakkhato disvā ṭhito dibbacakkhuñāṇalābhī. ^b^Evaṃ manasi karotī^eb^ti tesaṃ nerayikānaṃ nirayasaṃvattanikassa kammassa ñātukāmatāvasena pādakajjhānaṃ samāpajjitvā vuṭṭhāya parikammavasena manasi karoti. ^b^Kiṃ nu kho^eb^tiādi manasikāravidhidassanaṃ. Evaṃ pana parikammaṃ katvā pādakajjhānaṃ samāpajjitvā vuṭṭhitassa taṃ kammaṃ ārammaṇaṃ katvā āvajjanaṃ uppajjati, tasmiṃ niruddhe cattāri pañca vā javanāni javanti. Yesaṃ purimāni tīṇi cattāri vā parikammaupacārānulomagotrabhunāmakāni kāmāvacarāni, catutthaṃ pañcamaṃ vā appanācittaṃ rūpāvacaraṃ catutthajjhānikaṃ, tattha yaṃ tena appanācittena saddhiṃ uppannaṃ ñāṇaṃ, taṃ yathākammūpagañāṇanti veditabbaṃ. ^b^‘‘Visuṃ parikammaṃ natthī’’^eb^ti idaṃ pana dibbacakkhuñāṇena vinā yathākammūpagañāṇassa visuṃ parikammaṃ natthīti adhippāyena vuttaṃ. Evañcetaṃ icchitabbaṃ, aññathā yathākammūpagañāṇassa mahaggatabhāvo eva na siyā. Devānaṃ dassanepi eseva nayo. Nerayikadevaggahaṇañcettha nidassanamattaṃ daṭṭhabbaṃ. Ākaṅkhamāno hi dibbacakkhulābhī aññagatikesupi evaṃ paṭipajjatiyeva. Tathā hi vakkhati ‘‘apāyaggahaṇena tiracchānayoniṃ dīpetī’’tiādi, ‘‘sugatiggahaṇena manussagatipi saṅgayhatī’’ti ca. Taṃ nirayasaṃvattaniyakammaṃ ārammaṇametassāti ^b^taṃkammārammaṇaṃ. Phārusakavanādīsū^eb^ti ^b^ādi^eb^-saddena cittalatāvanādīnaṃ saṅgaho.</p>
              <p>[03]^b^Yathā^eb^^a^V1.0352^ea^^b^cimassā^eb^ti yathā ca imassa yathākammūpagañāṇassa visuṃ parikammaṃ natthi, evaṃ anāgataṃsañāṇassapīti visuṃ parikammābhāvañca nidasseti. Tattha kāraṇamāha ^b^‘‘dibbacakkhupādakāneva hi imānī’’^eb^ti. Tatrāyamadhippāyo – yathā dibbacakkhulābhī nirayādiabhimukhaṃ ālokaṃ vaḍḍhetvā nerayikādike satte disvā tehi pubbe āyūhitaṃ nirayasaṃvattaniyādikaṃ kammaṃ tādisena samādānena tajjena ca manasikārena parikkhate citte yāthāvato jānāti, evaṃ yassa yassa sattassa samanantaraṃ anāgataṃ attabhāvaṃ ñātukāmo, taṃ taṃ odissa ālokaṃ vaḍḍhetvā tena tena atīte etarahi vā āyūhitaṃ tassa nibbattakaṃ kammaṃ yathākammūpagañāṇena ^a^M1.0403^ea^ disvā tena tena nibbattetabbaṃ anāgataṃ attabhāvaṃ ñātukāmo tādisena samādānena tajjena ca manasikārena parikkhate citte yāthāvato jānāti. Esa nayo tato paresupi attabhāvesu. Etaṃ anāgataṃsañāṇaṃ nāma. Yasmā etaṃ dvayaṃ dibbacakkhuñāṇe sati eva sijjhati, nāsati. Tena vuttaṃ ^b^‘‘imāni dibbacakkhunā saheva ijjhantī’’^eb^ti.</p>
              <p>[03]^b^Kāyena duccaritaṃ, kāyato vā uppannaṃ duccarita^eb^nti kāyena duṭṭhu caritaṃ, kāyato vā uppannaṃ kilesapūtikattā duṭṭhu caritaṃ kāyaduccaritanti evaṃ yathākkamaṃ yojetabbaṃ. ^b^Kāyo^eb^ti cettha copanakāyo adhippeto. Kāyaviññattivasena pavattaṃ akusalaṃ kāyakammaṃ kāyaduccaritaṃ. Yasmiṃ santāne kammaṃ katupacitaṃ, asati āhārupacchede vipākārahasabhāvassa avigacchanato so tena sahitoyevāti vattabboti āha ^b^‘‘samannāgatāti samaṅgībhūtā’’^eb^ti. ^b^Anatthakāmā hutvā^eb^ti etena mātāpitaro viya puttānaṃ, ācariyupajjhāyā viya ca nissitakānaṃ atthakāmā hutvā garahakā upavādakā na hontīti dasseti. ^b^Guṇaparidhaṃsanenā^eb^ti vijjamānānaṃ guṇānaṃ viddhaṃsanena, vināsanenāti attho. Nanu ca antimavatthunāpi upavādo guṇaparidhaṃsanamevāti? Saccametaṃ, guṇāti panettha jhānādivisesā uttarimanussadhammā adhippetāti sīlaparidhaṃsanaṃ visuṃ gahitaṃ. Tenāha ^b^‘‘natthi imesaṃ samaṇadhammo’’^eb^tiādi. ^b^Samaṇadhammo^eb^ti ca sīlasaṃyamaṃ sandhāya vadati. ^b^Jānaṃ vā^eb^ti yaṃ upavadati, tassa ariyabhāvaṃ jānanto vā. ^b^Ajānaṃ vā^eb^ti ajānanto vā. Jānanājānanañcettha appamāṇaṃ, ariyabhāvo eva pamāṇaṃ. Tenāha ^b^‘‘ubhayathāpi ariyūpavādova hotī’’^eb^ti. ‘‘Ariyoti pana ajānato aduṭṭhacittasseva tattha ariyaguṇabhāvaṃ pavedentassa guṇaparidhaṃsanaṃ na hotīti tassa ariyūpavādo natthī’’ti vadanti. ^b^Bhāriyaṃ kamma^eb^nti ānantariyasadisattā bhāriyaṃ kammaṃ, satekicchaṃ pana hoti khamāpanena, na ānantariyaṃ viya atekicchaṃ.</p>
              <p>[03]^b^Tassa^eb^^a^V1.0353^ea^^b^ca āvibhāvattha^eb^nti bhāriyādisabhāvassa pakāsanatthaṃ. ^b^Taṃ jigucchī^eb^ti taṃ theraṃ, taṃ vā kiriyaṃ jigucchi. ^b^Aticchāto^eb^ti ativiya khudābhibhūto. ^b^Mahallako^eb^ti samaṇānaṃ sāruppamasāruppaṃ, lokasamudācāramattaṃ vā na jānātīti adhippāyena vuttattā guṇaparidhaṃsanena garahatīti ^a^M1.0404^ea^ veditabbaṃ. ^b^Amhākaṃ lajjitabbakaṃ akāsī^eb^ti ‘‘samaṇena nāma evaṃ kata’’nti vutte mayaṃ sīsaṃ ukkhipituṃ na sakkomāti adhippāyo. Jānanto eva thero ^b^‘‘atthi te āvuso imasmiṃ sāsane patiṭṭhā’’^eb^ti pucchi. Itaropi saccābhisamayo sāsane patiṭṭhāti āha ^b^‘‘sotāpanno aha’’^eb^nti. Thero taṃ karuṇāyamāno ^b^‘‘khīṇāsavo tayā upavadito’’^eb^ti attānaṃ āvi akāsi. ^b^Tenassa taṃ pākatikaṃ ahosī^eb^ti tena assa taṃ kammaṃ maggāvaraṇaṃ nāhosīti adhippāyo. Pubbeva pana sotāpannattā apāyagāmīnaṃ suppahīnabhāvato saggāvaraṇamassa kātumasamatthameva taṃ kammaṃ. ^b^Attanā vuḍḍhataro hotī^eb^ti ettha ‘‘ukkuṭikaṃ nisīditvā khamāpetabbo’’ti ^b^visuddhimagge^eb^ vuttaṃ. Sotāpannasakadāgāmino dosenapi nakkhamanti, sesāriyā vā tassa atthakāmā hutvā āyatiṃ saṃvaraṇatthāya na khamāpeyyunti āha ^b^‘‘sace so nakkhamatī’’^eb^ti. ^b^Attanā vuḍḍhataro hoti, ṭhitakenevā^eb^ti etthāpi ‘‘ukkuṭikaṃ nisīditvā’’ti ^b^visuddhimagge^eb^ (visuddhi. 2.411) vuttaṃ. Evañhi tattha vuttaṃ –</p>
              <p>[08]‘‘Sace disāpakkanto hoti, sayaṃ vā gantvā saddhivihārike vā pesetvā khamāpetabbo. Sace nāpi gantuṃ, na pesetuṃ sakkā hoti, ye tasmiṃ vihāre bhikkhū vasanti, tesaṃ santikaṃ gantvā sace navakatarā honti, ukkuṭikaṃ nisīditvā, sace vuḍḍhatarā, vuḍḍhesu vuttanayeneva paṭipajjitvā ‘ahaṃ, bhante, asukaṃ nāma āyasmantaṃ idañcidañca avacaṃ, khamatu me so āyasmā’ti vatvā khamāpetabbaṃ. Sammukhā akhamantepi etadeva kātabba’’nti.</p>
              <p>[03]Idaṃ pana parampi tattha (visuddhi. 2.411) vuttaṃ –</p>
              <p>[08]‘‘Sace ekacārikabhikkhu hoti, nevassa vasanaṭṭhānaṃ, na gataṭṭhānaṃ paññāyati, ekassa paṇḍitassa bhikkhuno santikaṃ gantvā ‘ahaṃ, bhante, asukaṃ nāma āyasmantaṃ idañcidañca avacaṃ, taṃ me anussarato anussarato vippaṭisāro hoti, kiṃ karomī’ti vattabbaṃ. So vakkhati ‘tumhe mā cintayittha, thero tumhākaṃ khamati, cittaṃ vūpasamethā’ti. Tenapi ariyassa gatadisābhimukhena añjaliṃ paggahetvā ‘khamatū’ti vattabba’’nti.</p>
              <p>[03]^b^Parinibbutamañcaṭṭhāna^eb^nti ^a^M1.0405^ea^^a^V1.0354^ea^ pūjākaraṇaṭṭhānaṃ sandhāyāha. ^b^Pākatikameva hotī^eb^ti evaṃ kate attano cittaṃ pasīdatīti taṃ kammaṃ saggāvaraṇaṃ maggāvaraṇañca na hotīti adhippāyoti keci vadanti. ^b^Cariyāpiṭake mātaṅgacaritasaṃvaṇṇanāyaṃ^eb^ (cariyā. aṭṭha. 2.64) –</p>
              <p>[08]‘‘Pāramitāparibhāvanasamiddhāhi nānāsamāpattivihāraparipūritāhi sīladiṭṭhisampadāhi susaṅkhatasantāne mahākaruṇādhivāse mahāsatte ariyūpavādakammābhisapasaṅkhātaṃ pharusavacanaṃ saṃyuttaṃ mahāsattassa khettavisesabhāvato tassa ca ajjhāsayapharusatāya diṭṭhadhammavedanīyaṃ hutvā sace so mahāsattaṃ na khamāpeti, sattame divase vipaccanasabhāvaṃ jātaṃ. Khamāpite pana mahāsatte payogasampattiyā vipākassa paṭibāhitattā avipākadhammataṃ āpajji ahosikammabhāvato. Ayañhi ariyūpavādapāpassa diṭṭhadhammavedanīyassa ca dhammatā’’ti –</p>
              <p>[07]^b^Ācariyadhammapālattherena^eb^ vuttattā evaṃ khamāpite taṃ kammaṃ payogasampattiyā vipākassa paṭibāhitattā ahosikammabhāvena avipākadhammataṃ āpannanti neva saggāvaraṇaṃ na mokkhāvaraṇañca hotīti evamettha attho gahetabbo.</p>
              <p>[03]Viparītaṃ dassanametesanti ^b^viparītadassanā^eb^. Samādātabbaṭṭhena samādānāni, kammāni samādānāni yesaṃ te kammasamādānā, micchādiṭṭhivasena kammasamādānā ^b^micchādiṭṭhikammasamādānā,^eb^ hetuatthaṃ vā antogadhaṃ katvā micchādiṭṭhivasena pare kammesu samādāpakā ^b^micchādiṭṭhikammasamādānā^eb^. Tayimaṃ atthaṃ dassento ^b^‘‘micchādiṭṭhivasenā’’^eb^tiādimāha. Ye ca…pe… samādapenti, tepi micchādiṭṭhikammasamādānāti yojetabbaṃ. ^b^Sīlasampanno^eb^tiādi paripakkindriyassa maggasamaṅgino vasena vuttaṃ, aggamaggaṭṭhe pana vattabbameva natthi. Atha vā aggamaggapariyāpannā eva sīlādayo veditabbā. Aggamaggaṭṭhassa hi diṭṭheva dhamme ekaṃsikā aññārādhanā, itaresaṃ anekaṃsikā. ^b^Añña^eb^nti arahattaṃ. ^b^Evaṃsampadamida^eb^nti ettha sampajjanaṃ sampadā, nipphatti, evaṃ avirajjhanakanipphattikanti attho, yathā taṃ avassambhāvī, evamidampīti vuttaṃ hoti ^a^M1.0406^ea^. Yathā hi maggānantaraṃ avirajjhitvāva phalaṃ nibbattaṃ, evametaṃ imassapi puggalassa cutianantaraṃ avirajjhitvāva niraye paṭisandhi hotīti dasseti. Sakalasmiñhi buddhavacane na imāya upamāya gāḷhataraṃ katvā vuttaupamā atthi. ^b^Taṃ vācaṃ appahāyā^eb^tiādīsu (ma. ni. aṭṭha. 1.149) ariyūpavādaṃ sandhāya ‘‘puna evarūpiṃ vācaṃ na vakkhāmī’’ti vadanto vācaṃ pajahati nāma, ‘‘puna evarūpaṃ cittaṃ na uppādessāmī’’ti cintento ^a^V1.0355^ea^ cittaṃ pajahati nāma, ‘‘puna evarūpiṃ diṭṭhiṃ na gaṇhissāmī’’ti pajahanto diṭṭhiṃ pajahati nāma. Tathā akaronto neva pajahati na paṭinissajjati. ^b^Yathābhataṃ nikkhitto evaṃ niraye^eb^ti yathā nirayapālehi āharitvā niraye ṭhapito, evaṃ niraye ṭhapitoyeva, nāssa nirayūpapattiyā koci vibandho. Tatrāyaṃ yutti – nirayūpago ariyūpavādī tadādāyakassa avijahanato seyyathāpi micchādiṭṭhīti. Ettha ca ‘‘taṃ vācaṃ appahāyā’’ti evamādivacanena tadādāyakassa appahāneneva ariyūpavādo antarāyiko anatthāvahova, pahānena pana accayaṃ desetvā khamāpanena na antarāyiko anatthāvaho yathā taṃ vuṭṭhitā desitā ca āpattīti dasseti. Micchādiṭṭhivasena akattabbaṃ nāma pāpaṃ natthi, yato saṃsārakhāṇubhāvopi nāma hotīti āha ^b^‘‘micchādiṭṭhiparamāni, bhikkhave, vajjānī’’^eb^ti.</p>
              <p>[03]‘‘Ucchinnabhavanettiko, bhikkhave, tathāgatassa kāyo tiṭṭhati (dī. ni. 1. 147), ayañceva kāyo bahiddhā ca nāmarūpa’’nti ca evamādīsu viya idha ^b^kāya^eb^-saddo khandhapañcakavisayoti āha ^b^‘‘kāyassa bhedāti upādinnakkhandhapariccāgā’’^eb^ti. Avītarāgassa maraṇato paraṃ nāma bhavantarūpādānamevāti āha ^b^‘‘paraṃ maraṇāti tadanantaraṃ abhinibbattakkhandhaggahaṇe’’^eb^ti. Yena tiṭṭhati, tassa upacchedeneva kāyo bhijjatīti āha ^b^‘‘kāyassa bhedāti jīvitindriyassa upacchedā’’^eb^ti. Eti imasmā sukhanti ayo, puññanti āha ^b^‘‘puññasammatā ayā’’^eb^ti. Āyanti etasmā sukhānīti āyo, puññakammādīnaṃ sukhasādhanaṃ. Tenāha ^b^‘‘sukhānaṃ vā āyassa abhāvā’’^eb^ti. ^b^Vivasā^eb^ti kammassa vase vattanato attano vase vattituṃ na sakkontīti vigato vaso etesanti vivasā, avasavattinoti ^a^M1.0407^ea^ attho. Iyati assādīyatīti ayo, assādoti āha ^b^‘‘assādasaññito ayo’’^eb^ti.</p>
              <p>[03]^b^Nāgarājādīna^eb^nti ^b^ādi^eb^-saddena supaṇṇādīnaṃ saṅgaho. ^b^Asurasadisa^eb^nti petāsurasadisaṃ. ^b^So hī^eb^ti so asurakāyo. ^b^Sabbasamussayehī^eb^ti sabbehi sampattisamussayehi, sabbasampattirāsitoti vuttaṃ hoti. ^b^Vuttavipariyāyenā^eb^ti ‘‘suṭṭhu caritaṃ, sobhanaṃ vā caritaṃ anavajjattāti sucarita’’ntiādinā kāyaduccaritenātiādīnaṃ padānaṃ vuttassa atthassa vipariyāyena. ‘‘Ito bho sugatiṃ gacchā’’ti (itivu. 83) vacanato manussagatipi sugatiyevāti āha ^b^‘‘sugatiggahaṇena manussagatipi saṅgayhatī’’^eb^ti. Sesamettha vuttanayattā uttānatthato ca suviññeyyameva.</p>
              <p>[06]Dibbacakkhuñāṇakathā niṭṭhitā.</p>
            </h4>
          </h3>
        </h2>
        <h2>
          <h2n>Āsavakkhayañāṇakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^14^eb^^b^.^eb^^b^Vipassanāpādaka^eb^nti ^a^V1.0356^ea^ vipassanāya padaṭṭhānabhūtaṃ. Vipassanā ca tividhā vipassakapuggalabhedena. Mahābodhisattānañhi paccekabodhisattānañca cintāmayañāṇasaṃvaddhitattā sayambhūñāṇabhūtā, itaresaṃ sutamayañāṇasaṃvaddhitattā paropadesasambhūtā. Sā ‘‘ṭhapetvā nevasaññānāsaññāyatanaṃ avasesarūpārūpajjhānānaṃ aññatarato vuṭṭhāyā’’tiādinā anekadhā arūpamukhavasena catudhātuvavatthāne vuttānaṃ tesaṃ tesaṃ dhātupariggahamukhānaṃ aññataramukhavasena anekadhāva ^b^visuddhimagge^eb^ nānānayato vibhāvitā. Mahābodhisattānaṃ pana catuvīsatikoṭisatasahassamukhena pabhedagamanato nānānayaṃ sabbaññutaññāṇasannissayassa ariyamaggañāṇassa adhiṭṭhānabhūtaṃ pubbabhāgañāṇagabbhaṃ gaṇhāpentaṃ paripākaṃ gacchantaṃ paramagambhīraṃ saṇhasukhumataraṃ anaññasādhāraṇaṃ vipassanāñāṇaṃ hoti. Yaṃ aṭṭhakathāsu mahāvajiraññāṇanti vuccati. Yassa ca pavattivibhāgena catuvīsatikoṭisatasahassapabhedassa pādakabhāvena samāpajjiyamānā catuvīsatikoṭisatasahassasaṅkhyā devasikaṃ satthu vaḷañjanakasamāpattiyo vuccanti, svāyaṃ buddhānaṃ vipassanācāro ^b^paramatthamañjusāyaṃ^eb^^a^M1.0408^ea^ visuddhimaggavaṇṇanāyaṃ uddesato dassito, atthikehi tato gahetabbo.</p>
              <p>[03]Āsavānaṃ khepanato samucchindanato āsavakkhayo ariyamaggo, ukkaṭṭhaniddesavasena arahattamaggaggahaṇaṃ. Āsavānaṃ khaye ñāṇaṃ āsavakkhayañāṇanti dassento ^b^‘‘tatra cetaṃ ñāṇa’’^eb^nti vatvā ^b^khaye^eb^ti ca ādhāre bhummaṃ, na visayeti dassento ^b^‘‘tappariyāpannattā’’^eb^ti āha. ^b^Idaṃ dukkha^eb^nti dukkhassa ariyasaccassa tadā paccakkhato gahitabhāvadassanaṃ. ^b^Ettakaṃ dukkha^eb^nti tassa paricchijja gahitabhāvadassanaṃ. ^b^Na ito bhiyyo^eb^ti anavasesetvā gahitabhāvadassanaṃ. Tenāha ^b^‘‘sabbampi dukkhasacca’’^eb^ntiādi. ^b^Sarasalakkhaṇapaṭivedhenā^eb^ti sabhāvasaṅkhātassa lakkhaṇassa asammohato paṭivijjhanena. Asammohapaṭivedhoti ca yathā tasmiṃ ñāṇe pavatte pacchā dukkhassa sarūpādiparicchede sammoho na hoti, tathā pavatti. Tenāha ^b^‘‘yathābhūtaṃ abbhaññāsi’’^eb^nti. ^b^Nibbattika^eb^nti nipphādentaṃ. ^b^Yaṃ ṭhānaṃ patvā^eb^ti yaṃ nibbānaṃ maggassa ārammaṇapaccayaṭṭhena kāraṇabhūtaṃ āgamma. Tadubhayavato hi puggalassa patti tadubhayassa pattīti vuttaṃ. ^b^Patvā^eb^ti vā pāpuṇanahetu. ^b^Appavatti^eb^nti appavattinimittaṃ. Te vā na pavattanti etthāti appavatti, nibbānaṃ. ^b^Tassā^eb^ti dukkhanirodhassa. ^b^Sampāpaka^eb^nti sacchikiriyāvasena sammadeva pāpakaṃ.</p>
              <p>[03]^b^Kilesavasenā^eb^ti ^a^V1.0357^ea^ āsavasaṅkhātakilesavasena. Yasmā āsavānaṃ dukkhasaccapariyāyo, tappariyāpannattā, sesasaccānañca taṃsamudayādipariyāyo atthi, tasmā vuttaṃ ^b^‘‘pariyāyato’’^eb^ti. Dassento saccānīti yojanā. Āsavānaṃyeva cettha gahaṇaṃ ‘‘āsavānaṃ khayañāṇāyā’’ti āraddhattā. Tathā hi āsavavimuttisīseneva sabbasaṃkilesavimutti vuttā. ^b^Idaṃ dukkhanti yathābhūtaṃ abbhaññāsi^eb^ntiādinā missakamaggo idha kathitoti ^b^‘‘saha vipassanāya koṭippattaṃ maggaṃ kathetī’’^eb^ti vuttaṃ. Ettha ca saccappaṭivedhassa tadā atītakālikattā ‘‘yathābhūtaṃ abbhaññāsi’’nti vatvāpi abhisamayakāle tassa paccuppannataṃ upādāya ‘‘evaṃ jānato evaṃ passato’’ti vattamānakālena niddeso kato. So ca kāmaṃ maggakkhaṇato paraṃ yāvajjatanā atītakāliko eva, sabbapaṭhamaṃ panassa atītakālikattaṃ phalakkhaṇeneva veditabbanti ^a^M1.0409^ea^ āha ^b^‘‘vimuccitthāti iminā phalakkhaṇaṃ dassetī’’^eb^ti. ^b^Jānato passato^eb^ti vā hetuniddesoyaṃ. Jānanahetu dassanahetu kāmāsavāpi cittaṃ vimuccitthāti yojanā. Bhavāsavaggahaṇeneva cettha bhavarāgassa viya bhavadiṭṭhiyāpi samavarodhoti diṭṭhāsavassapi saṅgaho daṭṭhabbo.</p>
              <p>[03]Yasmā pahīnakilesapaccavekkhaṇena vijjamānassapi kammassa āyatiṃ appaṭisandhikabhāvato ‘‘khīṇā jātī’’ti jānāti, yasmā ca maggapaccavekkhaṇādīhi vusitaṃ brahmacariyantiādiṃ pajānāti, tasmā vuttaṃ ^b^‘‘khīṇā jātīti ādīhi tassa bhūmi’’^eb^nti. Tattha ^b^tassā^eb^ti paccavekkhaṇañāṇassa. ^b^Bhūmi^eb^nti pavattiṭṭhānaṃ. Yenādhippāyena ^b^‘‘katamā panā’’^eb^tiādinā codanā katā, taṃ pakāsetvā parihāraṃ vattukāmo āha ^b^‘‘na tāvassā’’^eb^tiādi. ^b^Na tāvassa atītā jāti khīṇā^eb^ti maggabhāvanāya na khīṇāti adhippāyo. Tattha kāraṇamāha ^b^‘‘pubbeva khīṇattā’’^eb^ti. Na anāgatā assa jāti khīṇāti yojanā. ^b^Na anāgatā^eb^ti ca anāgatattasāmaññaṃ gahetvā lesena vadati. Tenāha ^b^‘‘anāgate vāyāmābhāvato’’^eb^ti. Vijjamāneyeva hi payogo sambhavati, nāvijjamāneti adhippāyo. Anāgataviseso panettha adhippeto, tassa ca khepane vāyāmopi labbhateva. Tenāha ^b^‘‘yā pana maggassā’’^eb^tiādi. ‘‘Yā panā’’ti hi ādinā maggabhāvanāya anāgatajātiyā eva hetuvināsanadvārena khīṇabhāvo pakāsīyati. ^b^Ekacatupañcavokārabhavesū^eb^ti bhavattayaggahaṇaṃ vuttanayena anavasesato jātiyā khīṇabhāvadassanatthaṃ. ^b^Ta^eb^nti yathāvuttajātiṃ. ^b^So^eb^ti bhagavā.</p>
              <p>[03]Brahmacariyavāso nāma idha maggabrahmacariyassa nibbattanamevāti āha ^b^‘‘niṭṭhita’’^eb^nti. Sammādiṭṭhiyā catūsu saccesu pariññādikiccasādhanavasena pavattamānāya sammāsaṅkappādīnampi dukkhasacce pariññābhisamayānuguṇā pavatti, itarasaccesu ca nesaṃ pahānābhisamayādivasena pavatti ^a^V1.0358^ea^ pākaṭā eva. Tena vuttaṃ ^b^‘‘catūhi maggehi pariññāpahānasacchikiriyābhāvanābhisamayavasenā’’^eb^ti. ^b^Nāparaṃ itthattāyā^eb^ti ime pakārā itthaṃ, tabbhāvo itthattaṃ, tadatthanti vuttaṃ hoti. Te pana pakārā ariyamaggabyāpārabhūtā pariññādayo idhādhippetāti āha ^b^‘‘evaṃsoḷasakiccabhāvāyā’’^eb^ti. Te hi maggaṃ paccavekkhato maggānubhāvena pākaṭā hutvā upaṭṭhahanti ^a^M1.0410^ea^, pariññādīsu ca pahānameva padhānaṃ, tadatthattāya itaresanti āha ^b^‘‘kilesakkhayāya vā’’^eb^ti. Pahīnakilesapaccavekkhaṇavasena vā etaṃ vuttaṃ. ‘‘Nāparaṃ itthattāyāti abbhaññāsi’’nti etthāyamaparo nayo – ^b^itthattāyā^eb^ti nissakke sampadānavacanaṃ. Tenāyamattho – itthattāya itthambhāvato imasmā evaṃpakārā idāni vattamānakkhandhasantānā aparaṃ anāgatakkhandhasantānaṃ mayhaṃ natthi, ime pana carimattabhāvasaṅkhātā pañcakkhandhā pariññātā appatiṭṭhā tiṭṭhanti chinnamūlakā rukkhā viya. Apariññātamūlakā hi patiṭṭhā. Yathāha ‘‘kabaḷīkāre ce, bhikkhave, āhāre atthi rāgo atthi nandī atthi taṇhā, patiṭṭhitaṃ tattha viññāṇaṃ viruḷha’’ntiādi (saṃ. ni. 2.64; kathā. 296; mahāni. 7). Te pana pañcakkhandhā carimakaviññāṇanirodhena anupādāno viya jātavedo nibbāyissantīti abbhaññāsinti.</p>
              <p>[03]^b^Paccavekkhaṇañāṇapariggahita^eb^nti na paṭhamadutiyañāṇadvayādhigamaṃ viya kevalanti adhippāyo. ^b^Dassento^eb^ti nigamanavasena dassento. Sarūpato hi pubbe dassitamevāti. Sesamettha vuttanayattā suviññeyyameva.</p>
              <p>[03]^b^Tikkhattuṃ jāto^eb^ti iminā pana idaṃ dasseti ‘‘ahaṃ, brāhmaṇa, paṭhamavijjāya jātoyeva purejātassa sahajātassa vā abhāvato sabbesaṃ vuḍḍho mahallako, kimaṅgaṃ pana tīhi vijjāhi tikkhattuṃ jātoti. ^b^Pubbenivāsañāṇena atītaṃsañāṇa^eb^nti atītārammaṇasabhāgatāya tabbhāvībhāvato ca pubbenivāsañāṇena atītaṃsañāṇaṃ pakāsetvāti yojetabbaṃ. Tattha ^b^atītaṃsañāṇa^eb^nti atītakkhandhāyatanadhātusaṅkhāte atītakoṭṭhāse appaṭihatañāṇaṃ. Dibbacakkhuñāṇassa paccuppannārammaṇattā yathākammūpagañāṇassa anāgataṃsañāṇassa ca dibbacakkhuvaseneva ijjhanato dibbacakkhuno paribhaṇḍañāṇattā dibbacakkhumhiyeva ca ṭhitassa cetopariyañāṇasiddhito vuttaṃ ^b^‘‘dibbacakkhunā paccuppannānāgataṃsañāṇa’’^eb^nti. Tattha ^b^dibbacakkhunā^eb^ti saparibhaṇḍena dibbacakkhuñāṇena. Paccuppannaṃso ca anāgataṃso ca paccuppannānāgataṃsaṃ, tattha ñāṇaṃ ^b^paccuppannānāgataṃsañāṇaṃ^eb^. Āsavakkhayañāṇādhigameneva sabbaññutaññāṇassa viya sesāsādhāraṇañāṇadasabalañāṇāaveṇikabuddhadhammādīnampi anaññasādhāraṇānaṃ buddhaguṇānaṃ ijjhanato ^a^M1.0411^ea^^a^V1.0359^ea^ vuttaṃ ^b^‘‘āsavakkhayena sakalalokiyalokuttaraguṇa’’^eb^nti. Tenāha ^b^‘‘sabbepi sabbaññuguṇe pakāsetvā’’^eb^ti.</p>
              <p>[06]Āsavakkhayañāṇakathā niṭṭhitā.</p>
            </h4>
          </h3>
        </h2>
        <h2>
          <h2n>Desanānumodanakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^15^eb^^b^.^eb^^b^Pītivipphāraparipuṇṇagattacitto^eb^ti pītipharaṇena paripuṇṇakāyacitto. ^b^Aññāṇa^eb^nti aññāṇassāti attho. ^b^Dhī^eb^saddassa yogato hi sāmiatthe etaṃ upayogavacanaṃ. ^b^Abhikkantā^eb^ti ettha atikkantā, vigatāti atthoti āha ^b^‘‘khaye dissatī’’^eb^ti. Teneva hi ^b^‘‘nikkhanto paṭhamo yāmo’’^eb^ti vuttaṃ. ^b^Abhikkantataro cā^eb^ti ativiya kantataro manoramo, tādiso ca sundaro bhaddako nāma hotīti āha ^b^‘‘sundare dissatī’’^eb^ti. ^b^Ko^eb^ti devanāgayakkhagandhabbādīsu ko katamo. ^b^Me^eb^ti mama. ^b^Pādānī^eb^ti pāde. ^b^Iddhiyā^eb^ti imāya evarūpāya deviddhiyā. ^b^Yasasā^eb^ti iminā edisena parivārena paricchedena. ^b^Jala^eb^nti vijjotamāno. ^b^Abhikkantenā^eb^ti ativiya kantena kamanīyena abhirūpena. ^b^Vaṇṇenā^eb^ti chavivaṇṇena sarīravaṇṇanibhāya. ^b^Sabbā obhāsayaṃ disā^eb^ti dasapi disā pabhāsento cando viya sūriyo viya ca ekobhāsaṃ ekālokaṃ karontoti gāthāya attho. ^b^Abhirūpe^eb^ti uḷārarūpe sampannarūpe.</p>
              <p>[03]^b^Abhikkantaṃ bho gotama, abhikkantaṃ bho gotamā^eb^ti vacanadvayassa ^b^‘‘sādhu sādhu bho gotamā’’^eb^ti āmeḍitavasena atthaṃ dassetvā tassa visayaṃ niddhārento āha ^b^‘‘bhaye kodhe’’^eb^tiādi. Tattha ‘‘coro coro, sappo sappo’’tiādīsu ^b^bhaye^eb^ āmeḍitaṃ. ‘‘Vijjha vijjha, pahara paharā’’tiādīsu ^b^kodhe^eb^. ‘‘Sādhu sādhū’’tiādīsu ^b^pasaṃsāyaṃ^eb^. ‘‘Gaccha gaccha, lunāhi lunāhī’’tiādīsu ^b^turite^eb^. ‘‘Āgaccha āgacchā’’tiādīsu ^b^kotūhale^eb^. ‘‘Buddho buddhoti cintento’’tiādīsu (bu. vaṃ. 2.44) ^b^acchare^eb^. ‘‘Abhikkamathāyasmanto, abhikkamathāyasmanto’’tiādīsu (dī. ni. 3.20; a. ni. 9.11) ^b^hāse^eb^. ‘‘Kahaṃ ekaputtaka, kahaṃ ekaputtakā’’tiādīsu ^b^soke^eb^. ‘‘Aho sukhaṃ, aho sukha’’ntiādīsu (udā. 20; cūḷava. 332) ^b^pasāde^eb^. ^b^Ca^eb^-saddo avuttasamuccayattho ^a^M1.0412^ea^. Tena garahāsammānādīnaṃ saṅgaho daṭṭhabbo. Tattha ‘‘pāpo pāpo’’tiādīsu ^b^garahāyaṃ^eb^. ‘‘Abhirūpaka abhirūpakā’’tiādīsu ^b^asammāne^eb^ daṭṭhabbaṃ.</p>
              <p>[03]Nayidaṃ ^a^V1.0360^ea^ āmeḍitavasena dvikkhattuṃ vuttaṃ, atha kho atthadvayavasenāti dassento ^b^‘‘atha vā’’^eb^tiādimāha. ^b^Abhikkanta^eb^nti vacanaṃ apekkhitvā napuṃsakaliṅgavasena vuttaṃ. Taṃ pana bhagavato vacanaṃ dhammassa desanāti katvā vuttaṃ ^b^‘‘yadidaṃ bhoto gotamassa dhammadesanā’’^eb^ti. Atthamattadassanaṃ vā etaṃ, tasmā atthavasena liṅgavibhattivipariṇāmo veditabbo. Dutiyapadepi eseva nayo. ^b^Dosanāsanato^eb^ti rāgādikilesaviddhaṃsanato. ^b^Guṇādhigamanato^eb^ti sīlādiguṇānaṃ sampāpanato. Ye guṇe desanā adhigameti, tesu padhānabhūtā guṇā dassetabbāti te padhānabhūte guṇe tāva dassetuṃ ^b^‘‘saddhājananato paññājananato’’^eb^ti vuttaṃ. Saddhāpamukhā hi lokiyā guṇā, paññāpamukhā lokuttarā. ^b^Sātthato^eb^tiādīsu sīlādiatthasampattiyā ^b^sātthato,^eb^ sabhāvaniruttisampattiyā ^b^sabyañjanato^eb^. Suviññeyyasaddappayogatāya ^b^uttānapadato,^eb^ saṇhasukhumabhāvena duviññeyyatthatāya ^b^gambhīratthato^eb^. Siniddhamudumadhurasaddappayogatāya ^b^kaṇṇasukhato,^eb^ vipulavisuddhapemanīyatthatāya ^b^hadayaṅgamato^eb^. Mānātimānavidhamanena ^b^anattukkaṃsanato,^eb^ thambhasārambhanimmaddanena ^b^aparavambhanato^eb^. Hitādhippāyappavattiyā paresaṃ rāgapariḷāhādivūpasamanena ^b^karuṇāsītalato,^eb^ kilesandhakāravidhamanena ^b^paññāvadātato^eb^. Karavīkarutamañjutāya ^b^āpātharamaṇīyato,^eb^ pubbāparāviruddhasuvisuddhatthatāya ^b^vimaddakkhamato^eb^. Āpātharamaṇīyatāya eva ^b^suyyamānasukhato,^eb^ vimaddakkhamatāya hitajjhāsayappavattitāya ca ^b^vīmaṃsiyamānahitato^eb^ti evamattho veditabbo. ^b^Evamādīhī^eb^ti ^b^ādi^eb^-saddena saṃsāracakkanivattanato, saddhammacakkappavattanato, micchāvādavidhamanato, sammāvādapatiṭṭhāpanato, akusalamūlasamuddharaṇato, kusalamūlasaṃropanato, apāyadvārapidhānato, saggamaggadvāravivaraṇato, pariyuṭṭhānavūpasamanato, anusayasamugghātanatoti evamādīnaṃ saṅgaho daṭṭhabbo.</p>
              <p>[03]^b^Adhomukhaṭhapita^eb^nti kenaci adhomukhaṃ ṭhapitaṃ. ^b^Heṭṭhāmukhajāta^eb^nti sabhāveneva heṭṭhāmukhaṃ jātaṃ. ^b^Ugghāṭeyyā^eb^ti vivaṭaṃ kareyya. ^b^Hatthe^eb^^a^M1.0413^ea^^b^gahetvā^eb^ti ‘‘puratthābhimukho uttarābhimukho vā gacchā’’tiādīni avatvā hatthe gahetvā ‘‘nissandehaṃ esa maggo, evaṃ gacchā’’ti dasseyya. ^b^Kāḷapakkhacātuddasī^eb^ti kāḷapakkhe cātuddasī kāḷapakkhacātuddasī. ^b^Nikkujjitaṃ ukkujjeyyā^eb^ti ādheyyassa anādhārabhūtaṃ bhājanaṃ ādhārabhāvāpādanavasena ukkujjeyya. Heṭṭhāmukhajātatāya ^b^saddhammavimukhaṃ^eb^ adhomukhaṭhapitatāya ^b^asaddhamme patiṭṭhita^eb^nti evaṃ padadvayaṃ yathārahaṃ yojetabbaṃ, na yathāsaṅkhyaṃ. Kāmaṃ kāmacchandādayopi paṭicchādakā nīvaraṇabhāvato, micchādiṭṭhi pana savisesaṃ paṭicchādikā satte micchābhinivesanenāti āha ^b^‘‘micchādiṭṭhigahanapaṭicchanna’’^eb^nti. Tenāha bhagavā – ‘‘micchādiṭṭhiparamāhaṃ, bhikkhave, vajjaṃ vadāmī’’ti. Sabbo apāyagāmimaggo ^b^kummaggo^eb^ kucchito maggoti katvā, sammādiṭṭhiādīnaṃ ujupaṭipakkhatāya micchādiṭṭhiādayo aṭṭha ^a^V1.0361^ea^ micchattadhammā ^b^micchāmaggo^eb^. Teneva hi tadubhayapaṭipakkhataṃ sandhāya ^b^‘‘saggamokkhamaggaṃ ācikkhantenā’’^eb^ti vuttaṃ. Sappiādisannissayo padīpo na tathā, ujjalo yathā telasannissayoti telapajjotaggahaṇaṃ. ^b^Etehi pariyāyehī^eb^ti etehi nikkujjitukkujjanapaṭicchannavivaraṇādiupamopamitabbappakārehi, etehi vā yathāvuttehi arasarūpatādīnaṃ attani aññathā paṭipādanapariyāyehi attano dibbavihāravibhāvanapariyāyehi vijjattayavibhāvanāpadesena attano sabbaññuguṇavibhāvanapariyāyehi ca. Tenāha ^b^‘‘anekapariyāyena dhammo pakāsito’’^eb^ti.</p>
              <p>[06]Desanānumodanakathā niṭṭhitā.</p>
            </h4>
          </h3>
        </h2>
        <h2>
          <h2n>Pasannākārakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^Pasannākāra^eb^nti pasannehi kātabbaṃ sakkāraṃ. ^b^Saraṇaṃ gacchāmī^eb^ti ettha iti-saddo luttaniddiṭṭhoti āha ^b^‘‘saraṇanti gacchāmī’’^eb^ti. Ettha hi nāyaṃ gamisaddo nīsaddādayo viya dvikammako, tasmā yathā ajaṃ gāmaṃ netīti vuccati, evaṃ ‘‘gotamaṃ saraṇaṃ gacchāmī’’ti vattuṃ na sakkā, ‘‘saraṇanti gacchāmī’’ti pana vattabbaṃ, tasmā ettha iti-saddo luttaniddiṭṭhoti veditabbaṃ. ^b^Saraṇa^eb^nti paṭisaraṇaṃ. Tenāha ^b^‘‘parāyaṇa’’^eb^nti. Parāyaṇabhāvo ^a^M1.0414^ea^ ca anatthanisedhanena atthasampaṭipādanena ca hotīti āha ^b^‘‘aghassa tātā hitassa ca vidhātā’’^eb^ti. ^b^Aghassā^eb^ti dukkhatoti vadanti, pāpatoti pana attho yutto, nissakke cetaṃ sāmivacanaṃ. Saraṇanti gamanañcettha tadadhippāyena bhajanaṃ tathā jānanaṃ vāti dassento ^b^‘‘iti iminā adhippāyenā’’^eb^tiādimāha. Tattha ^b^gacchāmī^eb^tiādīsu purimassa purimassa pacchimaṃ pacchimaṃ atthavacanaṃ. ^b^Bhajanaṃ^eb^ vā saraṇādhippāyena upasaṅkamanaṃ, ^b^sevanā^eb^ santikāvacaratā, ^b^payirupāsanaṃ^eb^ vattappaṭivattakaraṇena upaṭṭhānanti evaṃ sabbathāpi anaññasaraṇataṃyeva dīpeti. ^b^Gacchāmī^eb^ti padassa kathaṃ bujjhāmīti ayamattho labbhatīti āha ^b^‘‘yesaṃ hī’’^eb^tiādi.</p>
              <p>[03]^b^Adhigatamagge sacchikatanirodhe^eb^ti padadvayenapi phalaṭṭhā eva dassitā, na maggaṭṭhāti te dassento ^b^‘‘yathānusiṭṭhaṃ paṭipajjamāne cā’’^eb^ti āha. Nanu ca kalyāṇaputhujjanopi yathānusiṭṭhaṃ paṭipajjatīti vuccatīti? Kiñcāpi vuccati, nippariyāyena pana maggaṭṭhā eva tathā vattabbā, na itare niyāmokkamanābhāvato. Tathā hi te eva ^b^‘‘apāyesu apatamāne dhāretī’’^eb^ti vuttā. Sammattaniyāmokkamanena hi apāyavinimuttasambhavo. ^b^Akkhāyatīti^eb^ ettha ^b^iti^eb^-saddo ^a^V1.0362^ea^ ādiattho, pakārattho vā. Tena ‘‘yāvatā, bhikkhave, dhammā saṅkhatā vā asaṅkhatā vā, virāgo tesaṃ aggamakkhāyatī’’ti (itivu. 90; a. ni. 4.34) ^b^suttapadaṃ^eb^ saṅgaṇhāti, ^b^‘‘vitthāro’’^eb^ti vā iminā. Ettha ca ariyamaggo niyyānikatāya, nibbānaṃ tassa tadatthasiddhihetutāyāti ubhayameva nippariyāyena dhammoti vutto. Nibbānañhi ārammaṇapaccayabhūtaṃ labhitvā ariyamaggassa tadatthasiddhi, tathāpi ariyaphalānaṃ ‘‘yasmā tāya saddhāya avūpasantāyā’’tiādivacanato maggena samucchinnānaṃ kilesānaṃ paṭippassaddhippahānakiccatāya niyyānānuguṇatāya niyyānapariyosānatāya ca. Pariyattidhammassa pana niyyānadhammasamadhigamahetutāyāti iminā pariyāyena vuttanayena dhammabhāvo labbhati eva, svāyamattho pāṭhāruḷho evāti dassento ^b^‘‘na kevala’’^eb^ntiādimāha.</p>
              <p>[03]^b^Rāgavirāgoti maggo kathito^eb^ti kāmarāgo bhavarāgoti evamādibhedo sabbopi rāgo virajjati pahīyati etenāti rāgavirāgoti maggo kathito. ^b^Anejamasokanti phala^eb^nti ejāsaṅkhātāya taṇhāya ^a^M1.0415^ea^ antonijjhānalakkhaṇassa sokassa ca taduppattiyaṃ sabbaso parikkhīṇattā anejamasokanti phalaṃ kathitaṃ. ^b^Appaṭikūla^eb^nti avirodhadīpanato kenaci aviruddhaṃ, iṭṭhaṃ paṇītanti vā attho. Paguṇarūpena pavattitattā, pakaṭṭhaguṇavibhāvanato vā ^b^paguṇaṃ^eb^. Yathāha ‘‘vihiṃsasaññī paguṇaṃ nabhāsiṃ, dhammaṃ paṇītaṃ manujesu brahme’’ti (ma. ni. 1.283; mahāva. 9). Sabbadhammakkhandhā kathitāti yojanā. ^b^Diṭṭhisīlasaṅghātenā^eb^ti ‘‘yāyaṃ diṭṭhi ariyā niyyānikā niyyāti takkarassa sammā dukkhakkhayāya, tathārūpāya diṭṭhiyā diṭṭhisāmaññagato viharatī’’ti (dī. ni. 3.324, 356; ma. ni. 1.492; 3.54) evaṃ vuttāya diṭṭhiyā ‘‘yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṃvattanikāni, tathārūpehi sīlehi sīlasāmaññagato viharatī’’ti (dī. ni. 3.324, 356; ma. ni. 1.492; 3.54; a. ni. 6.12) evaṃ vuttānaṃ sīlānañca saṃhatabhāvena, diṭṭhisīlasāmaññenāti attho. ^b^Saṃhato^eb^ti ghaṭito, sametoti attho. Ariyapuggalā hi yattha katthaci dūre ṭhitāpi attano guṇasāmaggiyā saṃhatā eva. ^b^Aṭṭha ca puggalā dhammadasā te^eb^ti purisayugaḷavasena cattāropi puggalavasena aṭṭheva ariyadhammassa paccakkhadassāvitāya dhammadasā. Tīṇi vatthūni saraṇanti gamanena tikkhattuṃ gamanena ca ^b^tīṇi saraṇagamanāni. Paṭivedesī^eb^ti attano hadayaṅgataṃ vācāya pavedesi.</p>
              <p>[06]Pasannākārakathā niṭṭhitā.</p>
            </h4>
          </h3>
        </h2>
        <h2>
          <h2n>Saraṇagamanakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]Saraṇagamanassa ^a^V1.0363^ea^ visayappabhedaphalasaṃkilesabhedānaṃ viya kattu ca vibhāvanā tattha kosallāya hotīti ^b^‘‘saraṇagamanesu kosallatthaṃ saraṇaṃ…pe… veditabbo’’^eb^ti vuttaṃ tena vinā saraṇagamanasseva asambhavato. Tattha ^b^saraṇa^eb^nti padatthato tāva hiṃsatīti saraṇaṃ. Hiṃsatthassa hi sarasaddassa vasenetaṃ padaṃ daṭṭhabbaṃ, tasmā saraṇagatānaṃ teneva saraṇagamanena vaṭṭabhayaṃ cittutrāsaṃ kāyikaṃ dukkhaṃ duggatipariyāpannaṃ sabbampi dukkhaṃ hanati, vināsetīti attho. Ratanattayassevetaṃ adhivacanaṃ ^a^M1.0416^ea^. Atha vā hite pavattanena ‘‘sampannasīlā, bhikkhave, viharathā’’tiādinā (ma. ni. 1.64) atthe niyojanena ahitā ca nivattanena ‘‘pāṇātipātassa kho pana pāpako vipāko, pāpakaṃ abhisamparāya’’ntiādinā ādīnavadassanādimukhena anatthato nivattanena sattānaṃ bhayaṃ hiṃsati, hitāhitesu appavattipavattihetukaṃ byasanaṃ apavattikaraṇena vināseti buddho. Bhavakantārauttaraṇena maggasaṅkhāto dhammo sattānaṃ bhayaṃ hiṃsati, itaro assāsadānena. Appakānampi dānavasena pūjāvasena ca upanītānaṃ sakkārānaṃ vipulaphalapaṭilābhakaraṇena sattānaṃ bhayaṃ hiṃsati saṅgho anuttaradakkhiṇeyyabhāvato, tasmā imināpi vibhajitvā vuttapariyāyena ratanattayaṃ saraṇaṃ. ‘‘Sammāsambuddho bhagavā, svākkhāto dhammo, suppaṭipanno saṅgho’’ti evaṃ pavattaratanattayapasāadataggarukatāhi vidhutadiṭṭhivicikicchāsammohāssaddhiyāditāya vihatakileso tadeva ratanattayaṃ saraṇaṃ parāyaṇaṃ gati tāṇaṃ leṇanti evaṃ pavattiyā tapparāyaṇatākārappavatto cittuppādo ^b^saraṇagamanaṃ^eb^ saraṇanti gacchati etenāti katvā. Tena yathāvuttacittuppādena samannāgato satto saraṇanti gacchati, vuttappakārena cittuppādena ‘‘etāni me tīṇi ratanāni saraṇaṃ, etāni parāyaṇa’’nti evaṃ upeti bhajati sevati payirupāsati, evaṃ vā jānāti, bujjhatīti attho. Evaṃ tāva saraṇaṃ, saraṇagamanaṃ, yo ca saraṇaṃ gacchati, idaṃ tayaṃ veditabbaṃ.</p>
              <p>[03]^b^Saraṇagamanappabhede^eb^ pana duvidhaṃ saraṇagamanaṃ lokuttaraṃ lokiyañca. Tattha lokuttaraṃ diṭṭhasaccānaṃ maggakkhaṇe saraṇagamanupakkilesasamucchedanena ārammaṇato nibbānārammaṇaṃ hutvā kiccato sakalepi ratanattaye ijjhati. Atthato catusaccādhigamo eva hi lokuttarasaraṇagamanaṃ. Tattha hi nibbānadhammo sacchikiriyābhisamayavasena, maggadhammo bhāvanābhisamayavasena paṭivijjhiyamānoyeva saraṇagamanatthaṃ sādheti, buddhaguṇā pana sāvakagocarabhūtā pariññābhisamayavasena, tathā ariyasaṅghaguṇā. Tena vuttaṃ ‘‘kiccato sakalepi ratanattaye ijjhatī’’ti ^a^V1.0364^ea^. Ijjhantañca saheva ijjhati, na lokiyaṃ viya paṭipāṭiyā asammohapaṭivedhena paṭividdhattā. Ye pana vadanti ‘‘na saraṇagamanaṃ nibbānārammaṇaṃ hutvā pavattati, maggassa adhigatattā pana adhigatameva hoti ekaccānaṃ tevijjādīnaṃ ^a^M1.0417^ea^ lokiyavijjādayo viyā’’ti, tesaṃ lokiyameva saraṇagamanaṃ siyā, na lokuttaraṃ. Tañca ayuttaṃ duvidhassapi icchitabbattā. Lokiyaṃ pana saraṇagamanaṃ puthujjanānaṃ saraṇagamanupakkilesavikkhambhanena ārammaṇato buddhādiguṇārammaṇaṃ hutvā ijjhati. Taṃ atthato buddhādīsu vatthūsu ‘‘sammāsambuddho bhagavā’’tiādinā saddhāpaṭilābho yathāvuttasaddhāpubbaṅgamā ca sammādiṭṭhi, dasasu puññakiriyavatthūsu diṭṭhijukammanti vuccati. Ettha ca ‘‘saddhāpaṭilābho’’ti iminā mātādīhi ussāhitadārakādīnaṃ viya ñāṇavippayuttasaraṇagamanaṃ dassitanti veditabbaṃ. ‘‘Sammādiṭṭhī’’ti iminā pana ñāṇasampayuttaṃ saraṇagamanaṃ dassitaṃ buddhasubuddhataṃ dhammasudhammataṃ saṅghasuppaṭipattiñca lokiyāvabodhavaseneva sammā ñāyena dassanato.</p>
              <p>[03]Tayidaṃ lokiyasaraṇagamanaṃ catudhā pavattati attasanniyyātanena tapparāyaṇatāya sissabhāvūpagamanena paṇipātenāti. Tattha ^b^attasanniyyātanaṃ^eb^ nāma ‘‘ajja ādiṃ katvā ahaṃ attānaṃ buddhassa niyyātemi, dhammassa, saṅghassā’’ti evaṃ buddhādīnaṃyeva saṃsāradukkhanittharaṇatthaṃ attano attabhāvassa pariccajanaṃ. ^b^Tapparāyaṇatā^eb^ nāma ‘‘ajja ādiṃ katvā ahaṃ buddhaparāyaṇo dhammaparāyaṇo saṅghaparāyaṇoti maṃ dhārethā’’ti evaṃ tapparāyaṇabhāvo. ^b^Sissabhāvūpagamanaṃ^eb^ nāma ‘‘ajja ādiṃ katvā ‘ahaṃ buddhassa antevāsiko, dhammassa, saṅghassā’ti maṃ dhārethā’’ti evaṃ sissabhāvūpagamo. ^b^Paṇipāto^eb^ nāma ‘‘ajja ādiṃ katvā ‘ahaṃ abhivādanaṃ paccuṭṭhānaṃ añjalikammaṃ sāmīcikammaṃ buddhādīnaṃyeva tiṇṇaṃ vatthūnaṃ karomī’ti maṃ dhārethā’’ti evaṃ buddhādīsu paramanipaccakāro. Imesañhi catunnaṃ ākārānaṃ aññatarampi karontena gahitaṃyeva hoti saraṇagamanaṃ.</p>
              <p>[03]Apica ‘‘bhagavato attānaṃ pariccajāmi, dhammassa saṅghassa attānaṃ pariccajāmi, jīvitaṃ pariccajāmi, pariccattoyeva me attā, pariccattaṃyeva me jīvitaṃ, jīvitapariyantikaṃ buddhaṃ saraṇaṃ gacchāmi, buddho me saraṇaṃ leṇaṃ tāṇa’’nti evampi ^b^attasanniyyātanaṃ^eb^ veditabbaṃ. ‘‘Satthārañca vatāhaṃ passāmi, bhagavantameva passāmi, sugatañca vatāhaṃ passāmi, bhagavantameva passāmi, sammāsambuddhañca vatāhaṃ passāmi, bhagavantameva passāmī’’ti (saṃ. ni. 2.154) evaṃ mahākassapattherassa saraṇagamanaṃ viya ^b^sissabhāvūpagamanaṃ^eb^ daṭṭhabbaṃ.</p>
              <p>[21]‘‘So ^a^M1.0418^ea^^a^V1.0365^ea^ ahaṃ vicarissāmi, gāmā gāmaṃ purā puraṃ;</p>
              <p>[22]Namassamāno sambuddhaṃ, dhammassa ca sudhammataṃ. (saṃ. ni. 1.246; su. ni. 194);</p>
              <p>[22]‘‘Te mayaṃ vicarissāma, gāmā gāmaṃ nagā nagaṃ…pe… sudhammata’’nti. (su. ni. 182) –</p>
              <p>[07]Evampi āḷavakasātāgirahemavatādīnaṃ saraṇagamanaṃ viya ^b^tapparāyaṇatā^eb^ veditabbā. Nanu cete āḷavakādayo maggeneva āgatasaraṇagamanā, kathaṃ tesaṃ tapparāyaṇatāsaraṇagamanaṃ vuttanti? Maggenāgatasaraṇagamanehipi ‘‘sohaṃ vicarissāmi gāmā gāma’’ntiādinā (saṃ. ni. 1.246; su. ni. 194) tehi tapparāyaṇatākārassa paveditattā tathā vuttaṃ. Atha kho brahmāyu brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato pādesu sirasā nipatitvā bhagavato pādāni mukhena ca paricumbati, pāṇīhi ca parisambāhati, nāmañca sāveti ‘‘brahmāyu ahaṃ, bho gotama, brāhmaṇo, brahmāyu ahaṃ, bho gotama, brāhmaṇo’’ti (ma. ni. 2.394) evampi ^b^paṇipāto^eb^ daṭṭhabbo.</p>
              <p>[03]So panesa ñātibhayācariyadakkhiṇeyyatāvasena catubbidho hoti. Tattha dakkhiṇeyyatāhetukena paṇipātena saraṇagamanaṃ hoti, na itarehi ñātibhayādivasappavattehi tīhi paṇipātehi. Seṭṭhavaseneva hi saraṇaṃ gayhati, seṭṭhavasena bhijjati, tasmā yo sākiyo vā koliyo vā ‘‘buddho amhākaṃ ñātako’’ti vandati, aggahitameva hoti saraṇaṃ. Yo vā ‘‘samaṇo gotamo rājapūjito mahānubhāvo avandiyamāno anatthampi kareyyā’’ti bhayena vandati, aggahitameva hoti saraṇaṃ. Yopi bodhisattakāle bhagavato santike kiñci uggahitaṃ saramāno buddhakāle vā –</p>
              <p>[21]‘‘Ekena bhogaṃ bhuñjeyya, dvīhi kammaṃ payojaye;</p>
              <p>[22]Catutthañca nidhāpeyya, āpadāsu bhavissatī’’ti. (dī. ni. 3.265) –</p>
              <p>[07]Evarūpiṃ diṭṭhadhammikaṃ anusāsaniṃ uggahetvā ‘‘ācariyo me’’ti vandati, aggahitameva hoti saraṇaṃ, samparāyikaṃ pana niyyānikaṃ vā anusāsaniṃ paccāsīsanto dakkhiṇeyyapaṇipātameva karoti. Yo pana ‘‘ayaṃ loke aggadakkhiṇeyyo’’ti vandati, teneva gahitaṃ hoti saraṇaṃ.</p>
              <p>[03]Evaṃ ^a^M1.0419^ea^^a^V1.0366^ea^ gahitasaraṇassa ca upāsakassa vā upāsikāya vā aññatitthiyesu pabbajitampi ñātiṃ ‘‘ñātako me aya’’nti vandatopi saraṇagamanaṃ na bhijjati, pageva apabbajitaṃ. Tathā rājānaṃ bhayavasena vandato. So hi raṭṭhapūjitattā avandiyamāno anatthampi kareyyāti. Tathā yaṃ kiñci sippasikkhāpakaṃ titthiyampi ‘‘ācariyo me aya’’nti vandatopi na bhijjati. Evaṃ ^b^saraṇagamanassa pabhedo^eb^ veditabbo.</p>
              <p>[06]Saraṇagamanakathā niṭṭhitā.</p>
            </h4>
          </h3>
        </h2>
        <h2>
          <h2n>Saraṇagamanaphalakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]Ettha ca lokuttarassa saraṇagamanassa cattāri sāmaññaphalāni vipākaphalaṃ ariyamaggasseva lokuttarasaraṇagamananti adhippetattā. Sakalassa pana vaṭṭadukkhassa anuppādanirodho ānisaṃsaphalaṃ. Vuttañhetaṃ –</p>
              <p>[21]‘‘Yo ca buddhañca dhammañca, saṅghañca saraṇaṃ gato;</p>
              <p>[22]Cattāri ariyasaccāni, sammappaññāya passati.</p>
              <p>[21]‘‘Dukkhaṃ dukkhasamuppādaṃ, dukkhassa ca atikkamaṃ;</p>
              <p>[22]Ariyañcaṭṭhaṅgikaṃ maggaṃ, dukkhūpasamagāminaṃ.</p>
              <p>[21]‘‘Etaṃ kho saraṇaṃ khemaṃ, etaṃ saraṇamuttamaṃ;</p>
              <p>[22]Etaṃ saraṇamāgamma, sabbadukkhā pamuccatī’’ti. (dha. pa. 190-192);</p>
              <p>[03]Apica niccato anupagamanādivasena petassa ānisaṃsaphalaṃ veditabbaṃ. Vuttañhetaṃ –</p>
              <p>[08]‘‘Aṭṭhānametaṃ, bhikkhave, anavakāso, yaṃ diṭṭhisampanno puggalo kañci saṅkhāraṃ niccato upagaccheyya, sukhato upagaccheyya, kañci dhammaṃ attato upagaccheyya, mātaraṃ jīvitā voropeyya, pitaraṃ jīvitā voropeyya, arahantaṃ jīvitā voropeyya, paduṭṭhacitto tathāgatassa lohitaṃ uppādeyya, saṅghaṃ bhindeyya, aññaṃ satthāraṃ uddiseyya, netaṃ ṭhānaṃ vijjatī’’ti (ma. ni. 3.128; a. ni. 1.276).</p>
              <p>[03]Lokiyassa ^a^M1.0420^ea^^a^V1.0367^ea^ pana saraṇagamanassa bhavasampadāpi bhogasampadāpi phalameva. Vuttañhetaṃ –</p>
              <p>[21]‘‘Ye keci buddhaṃ saraṇaṃ gatāse,</p>
              <p>[27]Na te gamissanti apāyabhūmiṃ;</p>
              <p>[26]Pahāya mānusaṃ dehaṃ,</p>
              <p>[22]Devakāyaṃ paripūressantī’’ti.(dī. ni. 2.332; saṃ. ni. 1.37);</p>
              <p>[03]Aparampi vuttaṃ –</p>
              <p>[08]‘‘Atha kho sakko devānamindo asītiyā devatāsahassehi saddhiṃ yenāyasmā mahāmoggallāno tenupasaṅkami…pe… ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca ‘sādhu kho, devānaminda, buddhasaraṇagamanaṃ hoti, buddhasaraṇagamanahetu kho, devānaminda, evamidhekacce sattā kāyassa bhedā paraṃ maraṇā sugatiṃ saggaṃ lokaṃ upapajjanti. Te aññe deve dasahi ṭhānehi adhigaṇhanti dibbena āyunā dibbena vaṇṇena sukhena yasena ādhipateyyena dibbehi rūpehi saddehi gandhehi rasehi phoṭṭhabbehī’’’ti (saṃ. ni. 4.341).</p>
              <p>[07]Esa nayo dhamme saṅghe ca.</p>
              <p>[03]Apica velāmasuttādivasenapi saraṇagamanassa phalaviseso veditabbo. Tathā hi ^b^velāmasutte^eb^ (a. ni. 9.20) ‘‘karīsassa catutthabhāgappamāṇānaṃ caturāsītisahassasaṅkhyānaṃ suvaṇṇapātirūpiyapātikaṃsapātīnaṃ yathākkamaṃ rūpiyasuvaṇṇahiraññapūrānaṃ sabbālaṅkārapaṭimaṇḍitānaṃ caturāsītiyā hatthisahassānaṃ caturāsītiyā assasahassānaṃ caturāsītiyā rathasahassānaṃ caturāsītiyā dhenusahassānaṃ caturāsītiyā kaññāsahassānaṃ caturāsītiyā pallaṅkasahassānaṃ caturāsītiyā vatthakoṭisahassānaṃ aparimāṇassa ca khajjabhojjādibhedassa āhārassa pariccajanavasena sattamāsādhikāni satta saṃvaccharāni nirantaraṃ pavattavelāmamahādānato ekassa sotāpannassa dinnaṃ mahapphalataraṃ, tato sataṃ sotāpannānaṃ dinnadānato ekassa sakadāgāmino, tato ^a^M1.0421^ea^ ekassa anāgāmino, tato ekassa arahato, tato ekassa paccekasambuddhassa, tato sammāsambuddhassa, tato buddhappamukhassa saṅghassa dinnadānaṃ mahapphalataraṃ, tato ^a^V1.0368^ea^ cātuddisaṃ saṅghaṃ uddissa vihārakaraṇaṃ, tato saraṇagamanaṃ mahapphalatara’’nti pakāsitaṃ. Vuttañhetaṃ –</p>
              <p>[08]‘‘Yaṃ, gahapati, velāmo brāhmaṇo dānaṃ adāsi mahādānaṃ, yo cekaṃ diṭṭhisampannaṃ bhojeyya, idaṃ tato mahapphalatara’’nti (a. ni. 9.20) –</p>
              <p>[03]Ādi. Evaṃ ^b^saraṇagamanaphalaṃ^eb^ veditabbaṃ.</p>
              <p>[06]Saraṇagamanaphalakathā niṭṭhitā.</p>
            </h4>
          </h3>
        </h2>
        <h2>
          <h2n>Saraṇagamanasaṃkilesabhedakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]Tattha ca lokiyasaraṇagamanaṃ tīsu vatthūsu aññāṇasaṃsayamicchāñāṇādīhi saṃkilissati, na mahājutikaṃ, na ujjalaṃ aparisuddhaṃ apariyodātaṃ hoti, na mahāvipphāraṃ anuḷāraṃ. Ettha ca ^b^aññāṇaṃ^eb^ nāma vatthuttayassa guṇānaṃ ajānanaṃ tattha sammoho. ‘‘Buddho nu kho, na nu kho’’tiādinā vicikicchā ^b^saṃsayo. Micchāñāṇaṃ^eb^ nāma tassa guṇānaṃ aguṇabhāvaparikappanena viparītaggāhoti veditabbaṃ. Lokuttarassa pana saraṇagamanassa natthi saṃkileso. Lokiyassa ca saraṇagamanassa duvidho bhedo sāvajjo anavajjo ca. Tattha ^b^sāvajjo^eb^ aññasatthārādīsu attaniyyātanādīhi hoti, so aniṭṭhaphalo. ^b^Anavajjo^eb^ pana kālakiriyāya hoti. Lokiyañhi saraṇagamanaṃ sikkhāpadasamādānaṃ viya aggahitakālaparicchedakaṃ jīvitapariyantameva hoti, tasmā tassa khandhabhedena bhedo, so avipākattā aphalo. Lokuttarassa pana nevatthi bhedo. Bhavantarepi hi ariyasāvako aññaṃ satthāraṃ na uddisatīti. Evaṃ saraṇagamanassa ^b^saṃkileso^eb^ ca ^b^bhedo^eb^ ca veditabbo.</p>
              <p>[03]Kasmā panettha vodānaṃ na gahitaṃ, nanu vodānavibhāvanāpi tattha kosallāya hotīti? Saccametaṃ, taṃ pana saṃkilesaggahaṇena atthato dīpitaṃ hotīti na gahitaṃ. Yāni hi tesaṃ saṃkilesakāraṇāni aññāṇādīni ^a^M1.0422^ea^, tesaṃ sabbena sabbaṃ anuppādanena uppannānañca pahānena vodānaṃ hotīti. Evamettha ‘‘saraṇaṃ saraṇagamana’’ntiādīnaṃ papañco veditabbo. Imassa pana yathāvuttapapañcassa idha avacane kāraṇaṃ dassento āha ^b^‘‘so pana idha vuccamāno’’^eb^tiādi. Tattha ^b^saraṇavaṇṇanato^eb^ti sāmaññaphalasutte vuttasaraṇavaṇṇanato.</p>
              <p>[06]Saraṇagamanasaṃkilesabhedakathā niṭṭhitā.</p>
            </h4>
          </h3>
        </h2>
        <h2>
          <h2n>Upāsakattapaṭivedanākathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^Evaṃ^eb^^a^V1.0369^ea^^b^dhāretū^eb^ti evaṃ jānātūti attho. Ettha ^b^ko upāsako^eb^ti sarūpapucchā, tasmā kiṃlakkhaṇo upāsakoti vuttaṃ hoti. ^b^Kasmā^eb^ti hetupucchā. Tena kena pavattinimittena upāsakasaddo tasmiṃ puggale niruḷhoti dasseti. Tenāha ^b^‘‘kasmā upāsakoti vuccatī’’^eb^ti. Saddassa hi abhidheyyapavattinimittaṃ tadatthassa tabbhāvakāraṇaṃ. ^b^Kimassa sīla^eb^nti kīdisaṃ assa upāsakassa sīlaṃ, kittakena sīlenāyaṃ sīlasampanno nāma hotīti attho. ^b^Ko ājīvo^eb^ti ko assa sammāājīvo. So pana micchājīvassa parivajjanena hotīti sopi vibhajīyati. ^b^Kā vipattī^eb^ti kassa sīlassa ājīvassa vā vipatti. Anantarassa hi vidhi vā paṭisedho vā. ^b^Sampattī^eb^ti etthāpi eseva nayo.</p>
              <p>[03]^b^Idaṃ pakiṇṇakaṃ veditabba^eb^nti kathaṃ veditabbaṃ? Vuccate – ^b^ko upāsako^eb^ti khattiyādīsu yo koci tisaraṇaṃ gato gahaṭṭho. Saraṇagamanameva hettha kāraṇaṃ, na jātiādiviseso. Vuttañhetaṃ ‘‘yato kho, mahānāma, buddhaṃ saraṇaṃ gato hoti, dhammaṃ, saṅghaṃ saraṇaṃ gato hoti. Ettāvatā kho, mahānāma, upāsako hotī’’ti (saṃ. ni. 5.1033).</p>
              <p>[03]^b^Kasmā upāsako^eb^ti ratanattayaupāsanato. Teneva saraṇagamanena tattha ca sakkaccakiriyāya ādaragāravabahumānādiyogena payirupāsanatoti vuttaṃ hoti. So hi buddhaṃ upāsatīti upāsako. Dhammaṃ, saṅghaṃ upāsatīti upāsako.</p>
              <p>[03]^b^Kimassa^eb^^a^M1.0423^ea^^b^sīla^eb^nti pañca veramaṇiyo. ^b^Veramaṇiyo^eb^ti cettha veraṃ vuccati pāṇātipātādīsu dussīlyaṃ, tassa mananato hananato vināsanato veramaṇiyo pañca viratiyo viratippadhānattā tassa sīlassa. Vuttañhetaṃ ‘‘yato kho, mahānāma, upāsako pāṇātipātā paṭivirato hoti, adinnādānā, kāmesumicchācārā, musāvādā, surāmerayamajjapamādaṭṭhānā paṭivirato hoti. Ettāvatā kho, mahānāma, upāsako sīlavā hotī’’ti (saṃ. ni. 5.1033).</p>
              <p>[03]^b^Ko ājīvo^eb^ti pañca micchāvaṇijjā pahāya dhammena samena jīvitakappanaṃ. Vuttañhetaṃ – ‘‘pañcimā, bhikkhave, vaṇijjā upāsakena akaraṇīyā. Katamā pañca? Satthavaṇijjā sattavaṇijjā ^a^V1.0370^ea^ maṃsavaṇijjā majjavaṇijjā visavaṇijjā. Imā kho, bhikkhave, pañca vaṇijjā upāsakena akaraṇīyā’’ti (a. ni. 5.177).</p>
              <p>[03]Ettha ca ^b^satthavaṇijjā^eb^ti āvudhabhaṇḍaṃ katvā vā kāretvā vā yathākataṃ vā paṭilabhitvā tassa vikkayo. ^b^Sattavaṇijjā^eb^ti manussavikkayo. ^b^Maṃsavaṇijjā^eb^ti sūnakārādayo viya migasūkarādike posetvā maṃsaṃ sampādetvā vikkayo. ^b^Majjavaṇijjā^eb^ti yaṃ kiñci majjaṃ yojetvā tassa vikkayo. ^b^Visavaṇijjā^eb^ti visaṃ yojetvā saṅgahetvā vā tassa vikkayo. Tattha satthavaṇijjā paroparodhanimittatāya akaraṇīyā vuttā, sattavaṇijjā abhujissabhāvakaraṇato, maṃsavisavaṇijjā vadhahetuto, majjavaṇijjā pamādaṭṭhānatoti veditabbā.</p>
              <p>[03]^b^Kā vipattī^eb^ti yā tasseva sīlassa ca ājīvassa ca vipatti bhedo kopo pakopo ca, ayamassa vipatti. Apica yāya esa caṇḍālo ceva hoti malañca paṭikuṭṭho ca, sāpissa vipattīti veditabbā. Te ca atthato assaddhiyādayo pañca dhammā honti. Yathāha –</p>
              <p>[08]‘‘Pañcahi, bhikkhave, dhammehi samannāgato upāsako upāsakacaṇḍālo ca hoti upāsakamalañca upāsakapaṭikuṭṭho ca. Katamehi pañcahi? Assaddho hoti, dussīlo hoti, kotūhalamaṅgaliko hoti, maṅgalaṃ pacceti, no kammaṃ ^a^M1.0424^ea^, ito ca bahiddhā dakkhiṇeyyaṃ pariyesati, tattha ca pubbakāraṃ karotī’’ti (a. ni. 5.175).</p>
              <p>[03]Ettha ca ^b^upāsakapaṭikuṭṭho^eb^ti upāsakanihīno. Buddhādīsu kammakammaphalesu ca saddhāvipariyāyo assaddhiyaṃ micchādhimokkho, yathāvuttena assaddhiyena samannāgato ^b^assaddho^eb^. Yathāvuttasīlavipattiājīvavipattivasena ^b^dussīlo^eb^. ‘‘Iminā diṭṭhādinā idaṃ nāma maṅgalaṃ hotī’’ti evaṃ bālajanaparikappitakotūhalasaṅkhātena diṭṭhasutamutamaṅgalena samannāgato ^b^kotūhalamaṅgaliko. Maṅgalaṃ paccetī^eb^ti diṭṭhamaṅgalādibhedaṃ maṅgalameva pattiyāyati. ^b^No kamma^eb^nti kammassakataṃ no pattiyāyati. ^b^Itobahiddhā^eb^ti ito sabbaññubuddhasāsanato bahiddhā bāhirakasamaye. ^b^Dakkhiṇeyyaṃ pariyesatī^eb^ti duppaṭipannaṃ dakkhiṇārahasaññī gavesati. ^b^Pubbakāraṃ karotī^eb^ti dānamānanādikaṃ kusalakiriyaṃ paṭhamataraṃ karoti. Ettha ca dakkhiṇeyyapāyesanapubbakāre ekaṃ katvā pañca dhammā veditabbā.</p>
              <p>[03]^b^Kā^eb^^a^V1.0371^ea^^b^sampattī^eb^ti sāva tassa sīlasampadā ca ājīvasampadā ca sampatti, ye cassa ratanabhāvādikarā saddhādayo pañca dhammā. Yathāha –</p>
              <p>[08]‘‘Pañcahi, bhikkhave, dhammehi samannāgato upāsako upāsakaratanañca hoti upāsakapadumañca upāsakapuṇḍarīko ca. Katamehi pañcahi? Saddho hoti, sīlavā hoti, na kotūhalamaṅgaliko hoti, kammaṃ pacceti, no maṅgalaṃ, na ito bahiddhā dakkhiṇeyyaṃ pariyesati, idha ca pubbakāraṃ karotī’’ti.</p>
              <p>[03]Ettha ca catunnampi parisānaṃ ratijananaṭṭhena upāsakova ratanaṃ ^b^upāsakaratanaṃ,^eb^ guṇasobhākittisaddasugandhatāhi upāsakova padumaṃ ^b^upāsakapadumaṃ,^eb^ tathā ^b^upāsakapuṇḍarīko^eb^ ca veditabbo. Sesamettha vipattiyaṃ vuttavipariyāyena viññeyyaṃ. Evamidaṃ ‘‘ko upāsako’’tiādikaṃ pakiṇṇakaṃ vitthārato veditabbaṃ. Imassa pana pakiṇṇakassa idha vitthāretvā avacane kāraṇaṃ dassento āha ^b^‘‘taṃ atibhāriyakaraṇato’’^eb^tiādi.</p>
              <p>[03]^b^Ādimhī^eb^ti ^a^M1.0425^ea^ ādiatthe. ^b^Koṭiya^eb^nti pariyantakoṭiyaṃ. ^b^Vihāraggenā^eb^ti ovarakakoṭṭhāsena, ‘‘imasmiṃ gabbhe vasantānaṃ idaṃ panasaphalaṃ pāpuṇātī’’tiādinā taṃtaṃvasanaṭṭhānakoṭṭhāsenāti attho. ^b^Ajjata^eb^nti ajja icceva attho. ^b^Pāṇehi upeta^eb^nti iminā tassa saraṇagamanassa āpāṇakoṭikataṃ dassento ^b^‘‘yāva me jīvitaṃ pavattatī’’^eb^tiādīni vatvā puna jīvitenapahaṃ vatthuttayaṃ paṭipūjento saraṇagamanañca rakkhāmīti uppannaṃ tassa brāhmaṇassa adhippāyaṃ vibhāvento ^b^‘‘ahañhī’’^eb^tiādimāha. ^b^Pāṇehi upeta^eb^nti hi yāva me pāṇā dharanti, tāva saraṇaṃ upetaṃ, upento na vācāmattena na ekavāraṃ cittuppādanamattena, atha kho pāṇānaṃ pariccajanavasena yāvajīvaṃ upetanti evamettha attho veditabbo.</p>
              <p>[03]^b^Adhivāsetū^eb^ti sādiyatu, taṃ pana sādiyanaṃ manasā sampaṭiggaho hotīti āha ^b^‘‘sampaṭicchatū’’^eb^ti. ^b^Kāyaṅga^eb^nti kāyameva aṅganti vadanti, kāyassa vā aṅgaṃ sīsādi kāyaṅgaṃ, sīsādi sarīrāvayavanti vuttaṃ hoti. ^b^Vācaṅga^eb^nti ‘‘hotu sādhū’’ti evamādivācāya aṅgaṃ avayavaṃ. Vācaṅgassa copanaṃ vācāya pavattanamevāti veditabbaṃ. ^b^Abbhantareyevā^eb^ti attano cittasantāneyeva. ^b^Khantiṃ cāretvā^eb^ti khantiṃ pavattetvā, ruciṃ uppādetvāti vuttaṃ hoti. ‘‘Khantiṃ dhāretvā’’tipi pāṭho, uppannaṃ ruciṃ abbhantareyeva dhāretvā vacībhedena apakāsetvāti vuttaṃ hoti.</p>
              <p>[03]Kathaṃ ^a^V1.0372^ea^ pana verañjo brāhmaṇo bhagavato adhivāsanaṃ aññāsi. Na hi tena sakkā bhagavato cittappavatti paccakkhato viññātuṃ, tasmā ‘‘bhagavato adhivāsanaṃ viditvā’’ti kasmā vuttanti ce? Kiñcāpi tena na sakkā cittappavatti paccakkhato viññātuṃ, tathāpi ākārasallakkhaṇakusalatāya anvayabyatirekavasena anumānato aññāsīti dassento āha ^b^‘‘sace me samaṇo gotamo’’^eb^tiādi. ^b^Ākārasallakkhaṇakusalatāyā^eb^ti cittappavattiākāravijānane chekatāya, adhippāyavijānane kusalatāyāti vuttaṃ hoti. ^b^Dasanakhasamodhānasamujjala^eb^nti dvīsu hatthesu dasannaṃ nakhānaṃ samodhānena ekībhāvena samujjalantaṃ. ^b^Añjali^eb^nti hatthapuṭaṃ. ^b^Paṭimukhoyevā^eb^ti abhimukhoyeva, na bhagavato piṭṭhiṃ dassetvāti attho. ^b^Vanditvā^eb^ti pañcapatiṭṭhitena vanditvā.</p>
              <p>[06]Upāsakattapaṭivedanākathā niṭṭhitā.</p>
            </h4>
          </h3>
        </h2>
        <h2>
          <h2n>Dubbhikkhakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^16^eb^^b^.^eb^^b^Susassakālepī^eb^ti ^a^M1.0426^ea^ sampannasassakālepi. ^b^Atisamagghepī^eb^ti atisayena appagghepi, yadā kiñcideva datvā bahuṃ pubbaṇṇāparaṇṇaṃ gaṇhanti, tādise kālepīti attho. Sāliādi dhaññaṃ ^b^pubbaṇṇaṃ,^eb^ muggamāsādi ^b^aparaṇṇaṃ^eb^. Dvidhā pavattaṃ īhitaṃ etthāti dvīhitikāti majjhapadalopībāhiratthasamāsoyamīti dassento āha ^b^‘‘dvidhā pavattaīhitikā’’^eb^ti. Īhanaṃ īhitanti īhitasaddoyaṃ bhāvasādhanoti āha ^b^‘‘īhitaṃ nāma iriyā’’^eb^ti. Tattha ^b^iriyā^eb^ti kiriyā. Kassa panesā kiriyāti āha ^b^‘‘cittairiyā’’^eb^ti, cittakiriyā cittappayogoti attho. Tenevāha ^b^‘‘cittaīhā’’^eb^ti. Kathaṃ panettha īhitassa dvidhā pavattīti āha ^b^‘‘lacchāma nu kho’’^eb^tiādi. Tattha ^b^lacchāma nu kho^eb^ti idaṃ duggatānaṃ vasena vuttaṃ. ^b^Jīvituṃ vā sakkhissāma nu kho, no^eb^ti idaṃ pana issarānaṃ vasena vuttanti veditabbaṃ. ^b^Bhikkhamānā^eb^ti yācamānā. ‘‘Duhitikā’’tipi pāṭho. Tatthāpi vuttanayenevattho veditabbo. Dvi-saddassa hi du-saddādesenāyaṃ niddeso hoti. Dukkhaṃ vā īhitaṃ ettha na sakkā koci payogo sukhena kātunti ^b^duhitikā,^eb^ dukkarajīvitappayogāti attho.</p>
              <p>[03]Du-sadde vā ukārassa vakāraṃ katvā dvīhitikāti ayaṃ niddesoti āha ^b^‘‘atha vā’’^eb^tiādi. ^b^Byādhi rogo^eb^ti etāni ‘‘āturatā’’ti imassa vevacanāni. Tena setaṭṭikā nāma ekā rogajātīti dasseti. So pana rogo pāṇakadosena sambhavati. Eko kira pāṇako ^a^V1.0373^ea^ nāḷamajjhagataṃ gaṇṭhiṃ vijjhati, yena viddhattā nikkhantampi sālisīsaṃ khīraṃ gahetuṃ na sakkoti. Tenāha ^b^‘‘pacchinnakhīra’’^eb^ntiādi.</p>
              <p>[03]^b^Vuttasassa^eb^nti vapitasassaṃ. ^b^Tatthā^eb^ti verañjāyaṃ. Salākāmattaṃ vuttaṃ etthāti ^b^salākāvuttā,^eb^ purimapade uttarapadalopenāyaṃ niddeso. Tenāha ^b^‘‘salākā eva sampajjatī’’^eb^ti. Yaṃ tattha vuttaṃ vāpitaṃ, taṃ salākāmattameva ahosi, phalaṃ na jāyatīti attho. ^b^Sampajjatī^eb^ti ca iminā ‘‘salākāvuttā’’ti etthāyaṃ vuttasaddo nipphattiatthoti dasseti. ^b^Salākāyā^eb^ti veḷuvilīvatālapaṇṇādīhi katasalākāya. ^b^Dhaññavikkayakānaṃ santika^eb^nti dhaññaṃ vikkiṇantīti dhaññavikkayakā, tesaṃ samīpanti attho. ^b^Kayakesū^eb^ti dhaññagaṇhanakesu. ^b^Kiṇitvā^eb^ti gahetvā. ^b^Dhaññakaraṇaṭṭhāne^eb^ti koṭṭhāgārassa samīpaṭṭhāne, dhaññaminanaṭṭhāneti vuttaṃ hoti ^a^M1.0427^ea^. ^b^Vaṇṇajjhakkha^eb^nti kahāpaṇaparikkhakaṃ. ^b^Nasukarā uñchena paggahena yāpetu^eb^nti paggayhatīti paggaho, patto. Tena paggahena pattenāti attho, pattaṃ gahetvā bhikkhācariyāya yāpetuṃ na sakkāti vuttaṃ hoti. Tenevāha ^b^‘‘paggahena yo uñcho’’^eb^tiādi. ^b^Nasukarā^eb^ti sukarabhāvo ettha natthīti nasukarā. ^b^Piṇḍāya caritvā^eb^ti piṇḍāya caraṇahetu. Hetuatthepi hi tvāsaddameke icchanti.</p>
              <p>[03]Uttarāpathato āgatā, uttarāpatho vā nivāso etesanti uttarāpathakāti vattabbe niruttinayena ‘‘uttarāhakā’’ti vuttaṃ. Tenāha ^b^‘‘uttarāpathavāsikā’’^eb^tiādi. ‘‘Uttarāpathakā’’icceva vā pāḷipāṭho veditabbo. Keci pana ‘‘uttaraṃ visiṭṭhaṃ bhaṇḍaṃ āharantīti uttarāhakā, uttaraṃ vā adhikaṃ agghaṃ nentīti uttarāhakā’’tiādinā aññena pakārena atthaṃ vaṇṇayanti. ^b^Assānaṃ uṭṭhānaṭṭhāne^eb^ti assānaṃ ākaraṭṭhāne. ^b^Verañja^eb^nti verañjāyaṃ. Bhummatthe hetaṃ upayogavacanaṃ. ^b^Mandira^eb^nti assasālaṃ. ^b^Assamaṇḍalikāyoti paññāyiṃsū^eb^ti parimaṇḍalākārena katattā assamaṇḍalikāyoti pākaṭā ahesuṃ. Evaṃ katānañca assasālānaṃ bahuttā bahuvacananiddeso kato. Dasannaṃ dasannaṃ assānaṃ vasanokāso ekekā assamaṇḍalikātipi vadanti. ^b^Addhānakkhamā na hontī^eb^ti dīghakālaṃ pavattetuṃ khamā na honti, na cirakālappavattinoti vuttaṃ hoti.</p>
              <p>[03]Gaṅgāya dakkhiṇā disā appatirūpadeso, uttarā disā patirūpadesoti adhippāyenāha ^b^‘‘na hi te’’^eb^tiādi. Gaṅgāya dakkhiṇatīrajātā ^b^dakkhiṇāpathamanussā^eb^. ‘‘Amhākaṃ buddho’’ti evaṃ buddhaṃ mamāyantīti ^b^buddhamāmakā^eb^. Evaṃ sesesupi. ^b^Paṭiyādetu^eb^nti sampādetuṃ. ^b^Niccabhattasaṅkhepenā^eb^ti niccabhattākārena. ^b^Pubbaṇhasamaya^eb^nti idaṃ bhummatthe upayogavacananti āha ^b^‘‘pubbaṇhasamayeti^eb^^a^V1.0374^ea^^b^attho’’^eb^ti. Accantasaṃyoge vā idaṃ upayogavacananti dassetuṃ yathā accantasaṃyogattho sambhavati, tathā atthaṃ dassento āha ^b^‘‘pubbaṇhe vā samaya’’^eb^ntiādi. ^b^Eva^eb^nti evaṃ pacchā vuttanayena atthe vuccamāne. Nanu ca vihāre nisīdantāpi antaravāsakaṃ nivāsetvāva nisīdanti, tasmā ‘‘nivāsetvā’’ti idaṃ kasmā vuttanti āha ^b^‘‘vihāranivāsanaparivattanavasenā’’^eb^tiādi. Vihāranivāsanaparivattanañca vihāre nisinnakāle nivatthampi puna gāmappavesanasamaye cāletvā ^a^M1.0428^ea^ ito cito ca saṇṭhapetvā sakkaccaṃ nivāsanamevāti veditabbaṃ. Tenevāha ^b^‘‘na hi te tato pubbe anivatthā ahesu’’^eb^nti. ^b^Pattacīvaramādāyā^eb^ti pattañca cīvarañca gahetvā. Gahaṇañcettha na kevalaṃ hattheneva, atha kho yena kenaci ākārena dhāraṇamevāti dassento yathāsambhavamatthayojanaṃ karoti ^b^‘‘pattaṃ hatthehī’’^eb^tiādinā.</p>
              <p>[03]^b^Gatagataṭṭhāne^eb^ti assamaṇḍalikāsu sampattasampattaṭṭhāne. ^b^Udukkhale koṭṭetvā koṭṭetvā paribhuñjantī^eb^ti ettha kasmā pana te bhikkhū sayameva evaṃ katvā paribhuñjanti, kimevaṃ laddhaṃ kappiyakārakehi yāguṃ vā bhattaṃ vā pacāpetvā sayaṃ vā pacitvā paribhuñjituṃ na vaṭṭatīti āha ^b^‘‘therānaṃ koci kappiyakārako natthī’’^eb^tiādi. Kappiyākappiyabhāvaṃ anapekkhitvā bhikkhūnaṃ evaṃ kātuṃ sāruppaṃ na hotīti vatvā puna akappiyabhāvampi dassento āha ^b^‘‘na ca vaṭṭatī’’^eb^ti. Bhājanādipariharaṇavasena bahubhaṇḍikatāya abhāvato vuttaṃ ^b^‘‘sallahukavuttitā’’^eb^ti. ^b^Sakaṃ sakaṃ paṭivīsa^eb^nti attano attano koṭṭhāsaṃ. ^b^Appossukkā^eb^ti samaṇadhammato aññattha nirussāhā. ^b^Tadupiya^eb^nti tadanurūpaṃ. ^b^Pisatī^eb^ti cuṇṇeti. Puññañāṇavisesehi kattabbakammassa manāpatā hotīti āha ^b^‘‘puññavatā’’^eb^tiādi. ^b^Na^eb^nti naṃ patthapulakaṃ. ‘‘Na tato paṭṭhāyā’’ti vacanato tato pubbe bhagavato piṇḍāya caraṇampi dassitanti veditabbaṃ.</p>
              <p>[03]^b^Laddhā^eb^ti labhitvā. ‘‘Laddho’’ti vā pāṭho, upaṭṭhākaṭṭhānaṃ neva laddhoti attho. Kadā pana thero upaṭṭhākaṭṭhānaṃ laddhoti? Vuccate (dī. ni. aṭṭha. 2.11; a. ni. aṭṭha. 1.1.219-223) – ekadā kira bhagavā nāgasamālattherena saddhiṃ addhānamaggappaṭipanno dvedhāpathaṃ patto. Thero maggā ukkamma ‘‘bhagavā ahaṃ iminā maggena gacchāmī’’ti āha. Atha naṃ bhagavā ‘‘ehi bhikkhu, iminā gacchāmā’’ti āha. So ‘‘handa bhagavā tumhākaṃ pattacīvaraṃ gaṇhatha, ahaṃ iminā gacchāmī’’ti vatvā pattacīvaraṃ chamāyaṃ ṭhapetuṃ āraddho. Atha bhagavā ‘‘āhara bhikkhū’’ti vatvā pattacīvaraṃ gahetvā gato. Tassapi bhikkhuno itarena maggena ^a^V1.0375^ea^ gacchato corā pattacīvarañceva hariṃsu, sīsañca bhindiṃsu. So ‘‘bhagavā dāni me paṭisaraṇaṃ, na añño’’ti cintetvā lohitena gaḷantena bhagavato santikaṃ āgami. ‘‘Kimidaṃ bhikkhū’’ti ca vutte taṃ pavattiṃ ārocesi. Atha ^a^M1.0429^ea^ naṃ bhagavā ‘‘mā cintayi bhikkhu, etaṃ kāraṇaṃyeva te nivārayimhā’’ti vatvā samassāsesi.</p>
              <p>[03]Ekadā pana bhagavā meghiyattherena saddhiṃ pācīnavaṃsamigadāye jantugāmaṃ agamāsi. Tatrāpi meghiyo jantugāme piṇḍāya caritvā nadītīre pāsādikaṃ ambavanaṃ disvā ‘‘bhagavā tumhākaṃ pattacīvaraṃ gaṇhatha, ahaṃ etasmiṃ ambavane samaṇadhammaṃ karomī’’ti vatvā bhagavatā tikkhattuṃ nivāriyamānopi gantvā akusalavitakkehi anvāsatto paccāgantvā taṃ pavattiṃ ārocesi. Tampi bhagavā ‘‘idameva te kāraṇaṃ sallakkhayitvā nivārayimhā’’ti vatvā anupubbena sāvatthiṃ agamāsi. Tattha gandhakuṭipariveṇe paññattavarabuddhāsane nisinno bhikkhusaṅghaparivuto bhikkhū āmantesi – ‘‘bhikkhave, idānimhi mahallako, ekacce bhikkhū ‘iminā maggena gacchāmā’ti vutte aññena gacchanti, ekacce mayhaṃ pattacīvaraṃ bhūmiyaṃ nikkhipanti, mayhaṃ nibaddhupaṭṭhākaṃ bhikkhuṃ jānāthā’’ti. Bhikkhūnaṃ dhammasaṃvego udapādi. Athāyasmā sāriputto uṭṭhāya bhagavantaṃ vanditvā ‘‘ahaṃ, bhante, tumheyeva patthayamāno satasahassakappādhikaṃ asaṅkhyeyyaṃ pāramiyo pūresiṃ, nanu mādiso mahāpañño upaṭṭhāko nāma vaṭṭati, ahaṃ upaṭṭhahissāmī’’ti āha. Taṃ bhagavā ‘‘alaṃ, sāriputta, yassaṃ disāyaṃ tvaṃ viharasi, asuññāyeva sā disā, tava ovādo buddhānaṃ ovādasadiso, na me tayā upaṭṭhākakiccaṃ atthī’’ti paṭikkhipi. Etenevupāyena mahāmoggallānaṃ ādiṃ katvā asītimahāsāvakā uṭṭhahiṃsu. Sabbe bhagavā paṭikkhipi.</p>
              <p>[03]Ānandatthero pana tuṇhīyeva nisīdi. Atha naṃ bhikkhū āhaṃsu ‘‘āvuso, bhikkhusaṅgho upaṭṭhākaṭṭhānaṃ yācati, tvampi yācāhī’’ti. Yācitvā laddhaṭṭhānaṃ nāma āvuso kīdisaṃ hoti, kiṃ maṃ satthā na passati, sace rocessati, ‘‘ānando maṃ upaṭṭhātū’’ti vakkhatīti. Atha bhagavā ‘‘na, bhikkhave, ānando aññena ussāhetabbo, sayameva jānitvā maṃ upaṭṭhahissatī’’ti āha. Tato bhikkhū ‘‘uṭṭhehi āvuso ānanda, uṭṭhehi, āvuso ānanda, dasabalaṃ upaṭṭhākaṭṭhānaṃ yācāhī’’ti āhaṃsu. Thero uṭṭhahitvā cattāro paṭikkhepe ca catasso ca āyācanāti aṭṭha vare yāci.</p>
              <p>[03]^b^Cattāro^eb^^a^M1.0430^ea^^b^paṭikkhepā^eb^ nāma ‘‘sace me, bhante bhagavā, attanā laddhaṃ paṇītaṃ cīvaraṃ na dassati ^a^V1.0376^ea^, piṇḍapātaṃ na dassati, ekagandhakuṭiyaṃ vasituṃ na dassati, nimantanaṃ gahetvā na gamissati, evāhaṃ bhagavantaṃ upaṭṭhahissāmī’’ti vatvā ‘‘kaṃ panettha, ānanda, ādīnavaṃ addasā’’ti vutte āha ‘‘sacāhaṃ, bhante, imāni vatthūni labhissāmi, bhavissanti vattāro ‘ānando dasabalena laddhaṃ paṇītaṃ cīvaraṃ paribhuñjati, piṇḍapātaṃ paribhuñjati, ekagandhakuṭiyaṃ vasati, ekanimantanaṃ gacchati, etaṃ lābhaṃ labhanto tathāgataṃ upaṭṭhāti, ko evaṃ upaṭṭhahato bhāro’’’ti. Ime cattāro paṭikkhepe yāci.</p>
              <p>[03]^b^Catasso āyācanā^eb^ nāma ‘‘sace, bhante bhagavā, mayā gahitaṃ nimantanaṃ gamissati, sacāhaṃ tiroraṭṭhā tirojanapadā bhagavantaṃ daṭṭhuṃ āgataparisaṃ āgatakkhaṇe eva bhagavantaṃ dassetuṃ lacchāmi, yadā me kaṅkhā uppajjati, tasmiṃyeva khaṇe bhagavantaṃ upasaṅkamituṃ lacchāmi, tathā yaṃ bhagavā mayhaṃ parammukhaṃ dhammaṃ deseti, taṃ āgantvā mayhaṃ kathessati, evāhaṃ bhagavantaṃ upaṭṭhahissāmī’’ti vatvā ‘‘kaṃ panettha, ānanda, ānisaṃsaṃ passasī’’ti vutte āha ‘‘idha, bhante, saddhā kulaputtā bhagavato okāsaṃ alabhantā maṃ evaṃ vadanti ‘sveva, bhante ānanda, bhagavatā saddhiṃ amhākaṃ ghare bhikkhaṃ gaṇheyyāthā’ti. Sace bhagavā tattha na gamissati, icchitakkhaṇeyeva parisaṃ dassetuṃ kaṅkhañca vinodetuṃ okāsaṃ na lacchāmi, bhavissanti vattāro ‘kiṃ ānando dasabalaṃ upaṭṭhāti, ettakampissa anuggahaṃ bhagavā na karotī’ti. Bhagavato ca parammukhā maṃ pucchissanti ‘ayaṃ, āvuso ānanda, gāthā idaṃ suttaṃ idaṃ jātakaṃ kattha desita’nti. Sacāhaṃ taṃ na sampāyissāmi, bhavissanti vattāro ‘ettakampi, āvuso, na jānāsi, kasmā tvaṃ chāyā viya bhagavantaṃ na vijahanto dīgharattaṃ ciraṃ vicarī’ti. Tenāhaṃ parammukhā desitassapi dhammassa puna kathanaṃ icchāmī’’ti. Imā catasso āyācanā yāci. Bhagavāpissa adāsi. Evaṃ ime aṭṭha vare gahetvā nibaddhupaṭṭhāko ahosi.</p>
              <p>[03]Tasseva ṭhānantarassa atthāya kappasatasahassaṃ pūritānaṃ pāramīnaṃ phalaṃ pāpuṇi, pāpuṇitvā ca upaṭṭhākānaṃ aggo hutvā bhagavantaṃ upaṭṭhahi. Thero hi upaṭṭhākaṭṭhānaṃ laddhakālato paṭṭhāya bhagavantaṃ duvidhena udakena tividhena dantakaṭṭhena pādaparikammena piṭṭhiparikammena gandhakuṭipariveṇasammajjanenāti evamādīhi kiccehi upaṭṭhahanto ‘‘imāya nāma velāya satthu idaṃ ^a^M1.0431^ea^ nāma laddhuṃ vaṭṭati, idaṃ nāma kātuṃ vaṭṭatī’’ti cintetvā taṃ taṃ nipphādento mahatiṃ daṇḍadīpikaṃ gahetvā ekarattiṃ gandhakuṭipariveṇaṃ nava vāre anupariyāyati. Evañhissa ahosi ‘‘sace me thinamiddhaṃ okkameyya, bhagavati pakkosante paṭivacanaṃ dātuṃ nāhaṃ sakkuṇeyya’’nti. Tasmā sabbarattiṃ daṇḍadīpikaṃ hatthena na muñcati, evametassa nibaddhupaṭṭhākaṭṭhānassa ^a^V1.0377^ea^ aladdhabhāvaṃ sandhāya vuttaṃ ^b^‘‘no ca kho upaṭṭhākaṭṭhānaṃ laddhā’’^eb^ti. ^b^Nibaddhupaṭṭhāko nāma natthī^eb^ti niyatupaṭṭhāko nāma natthi. Aniyatupaṭṭhākā pana bhagavato paṭhamabodhiyaṃ bahū ahesuṃ, te dassento āha ^b^‘‘kadāci nāgasamālatthero’’^eb^tiādi. Ñāti ca so pasatthatamaguṇayogato seṭṭho cāti ^b^ñātiseṭṭho^eb^. ^b^Evarūpesu ṭhānesu ayameva patirūpo^eb^ti āpadāsu āmisassa abhisaṅkharitvā dānaṃ nāma ñātakeneva kātuṃ yuttataranti adhippāyo.</p>
              <p>[03]^b^Mārāvaṭṭanāyā^eb^ti mārena katacittāvaṭṭanāya, mārānubhāvena sañjātacittasammohenāti vuttaṃ hoti. Tenevāha ^b^‘‘āvaṭṭetvā mohetvā’’^eb^tiādi. ^b^Tiṭṭhantu…pe… tampi māro āvaṭṭeyyā^eb^ti phussassa bhagavato kāle katupacitassa akusalakammassa tadā laddhokāsavasena upaṭṭhitattā. Vuttañhetaṃ ^b^apadāne^eb^ –</p>
              <p>[21]‘‘Phussassāhaṃ pāvacane, sāvake paribhāsayiṃ;</p>
              <p>[22]Yavaṃ khādatha bhuñjatha, mā ca bhuñjatha sālayo.</p>
              <p>[21]‘‘Tena kammavipākena, temāsaṃ khāditaṃ yavaṃ;</p>
              <p>[22]Nimantito brāhmaṇena, verañjāyaṃ vasiṃ tadā’’ti. (apa. thera 1.39.88-89);</p>
              <p>[03]^b^Pariyuṭṭhitacitto^eb^ti pariyonaddhacitto, abhibhūtacittoti attho. ^b^Āvaṭṭitapariyosāne āgamiṃsū^eb^ti mārena āvaṭṭetvā gate pacchā āgamiṃsu. ^b^Avisahatāyā^eb^ti asakkuṇeyyatāya. ^b^Abhihaṭabhikkhāyā^eb^ti pacitvā abhihariyamānabhikkhāya. ^b^Nibaddhadānassā^eb^ti ‘‘ettakaṃ kālaṃ bhagavato dassāmā’’ti niccabhattavasena paricchinditvā ṭhapitadānassa. ^b^Appitavatthassā^eb^ti ‘‘idaṃ buddhassa catupaccayaparibhogattha’’nti vihāraṃ netvā dinnavatthuno. ^b^Na visahatī^eb^ti na sakkoti. ^b^Abhihaṭabhikkhāsaṅkhepenā^eb^ti abhihaṭabhikkhānīhārena ^a^M1.0432^ea^. ^b^Byāmappabhāyā^eb^ti samantato byāmamattāya pabhāya. Ettha ca anubyañjanānaṃ byāmappabhāya ca nippabhākaraṇaṃ antarāyoti daṭṭhabbaṃ. Tenevāha ^b^‘‘candimasūriyadevabrahmānampi hī’’^eb^tiādi. Anubyañjanānaṃ byāmappabhāya ekābaddhattā vuttaṃ ^b^‘‘anubyañjanabyāmappabhāppadesaṃ patvā’’^eb^ti. ^b^Sabbaññutaññāṇassa antarāyo^eb^ nāma ñeyyadhammesu āvaraṇaṃ.</p>
              <p>[03]^b^Assosi kho bhagavā udukkhalasadda^eb^nti kiṃ sayameva uppannaṃ udukkhalasaddaṃ assosīti ^a^V1.0378^ea^ ceti āha ^b^‘‘patthapatthapulakaṃ koṭṭentāna’’^eb^ntiādi. ^b^Atthasañhita^eb^nti payojanasādhakaṃ. ^b^Anatthasañhite^eb^ti anatthanissite vacane. Ghātāpekkhaṃ bhummavacanaṃ. Yasmiñca yena ghāto nipphādīyati, tasseva tena ghāto kato nāma hotīti āha ^b^‘‘maggeneva tādisassa vacanassa ghāto samucchedoti vuttaṃ hotī’’^eb^ti. Sāmiatthe vā bhummavacananti maññamāno evamāhāti daṭṭhabbaṃ. Vacanassa ca samugghāto tammūlakilesānaṃ samugghātenāti veditabbaṃ.</p>
              <p>[03]Ākaroti attano anurūpatāya samariyādaṃ saparicchedaṃ phalaṃ nipphattetīti ākāro kāraṇanti āha ^b^‘‘ākārehīti kāraṇehī’’^eb^ti. ^b^Aṭṭhuppattiyutta^eb^nti paccuppannavatthuṃ nissāya pavattaṃ. ^b^Tāya pucchāya vītikkamaṃ pākaṭaṃ katvā^eb^ti ‘‘saccaṃ kira tvaṃ bhikkhū’’tiādipucchāya tena bhikkhunā katavītikkamaṃ pakāsetvā, vītikkamappakāsanañca kimatthamidaṃ sikkhāpadaṃ paññapetīti anujānanatthaṃ.</p>
              <p>[03]^b^Natthi kiñci vattabba^eb^nti pubbe vuttanayattā na kiñci ettha apubbaṃ vattabbamatthīti dasseti. Tenāha ^b^‘‘pubbe vuttameva hī’’^eb^tiādi. ^b^Sādhu sādhū^eb^ti idaṃ pasaṃsāyaṃ āmeḍitavacananti āha ^b^‘‘āyasmantaṃ ānandaṃ sampahaṃsento’’^eb^ti. ^b^Dvīsu ākāresū^eb^ti dhammadesanasikkhāpadapaññattisaṅkhātesu dvīsu kāraṇesu. ^b^Ekaṃ gahetvā^eb^ti dhammaṃ vā desessāmāti evaṃ vuttakāraṇaṃ gahetvā. ^b^Evaṃdubbhikkhe^eb^ti evaṃ dukkhena labhitabbā bhikkhā etthāti evaṃdubbhikkhe kāle, dese vā. ^b^Dullabhapiṇḍe^eb^ti etasseva atthadīpanaṃ. Bhājanādipariharaṇavasena bahubhaṇḍikatāya abhāvato vuttaṃ ^b^‘‘imāya sallahukavuttitāyā’’^eb^ti. Ettakameva alaṃ yāpetunti uttari patthanābhāvato pana ^b^‘‘iminā ca sallekhenā’’^eb^ti vuttaṃ. ^b^Dubbhikkhaṃ vijita^eb^nti ettha hi bhikkhānaṃ abhāvo ^b^dubbhikkhaṃ^eb^ ‘‘nimmakkhika’’ntiādīsu viya. Bhikkhābhāvoyeva hi taṃnimittacittavighātānaṃ abhāvato bhikkhūhi ^a^M1.0433^ea^ vijito vase vattito. ^b^Lobho vijito^eb^ti āmisahetu ratticchedavassacchedasamuṭṭhāpako loluppādopi tesaṃ nāhosīti āmisalolatāsaṅkhāto lobho vijito. ^b^Icchācāro vijito^eb^ti ‘‘āmisahetu aññamaññassa uttarimanussadhammappakāsanavasena guṇavaṇijjaṃ katvā jīvikaṃ kappessāmā’’ti evaṃ pavattaicchācārassa abhāvato yathāvutto icchācāro vijito. Cittuppādamattassapi anuppannabhāvaṃ sandhāya ^b^‘‘cintā vā’’^eb^ti vuttaṃ. Punappunānusocanavasena pana cittapīḷāpi nāhosīti dassanatthaṃ ^b^‘‘vighāto vā’’^eb^ti vuttaṃ.</p>
              <p>[03]^b^Ratticchedo vā^eb^ti sattāhakaraṇīyavasena gantvā bahi aruṇuṭṭhāpanavasena ratticchedo vā na kato sattāhakiccavasenapi katthaci agatattā. Sattāhakiccavasena vippavāsañhi sandhāya ratticchedoti ^a^V1.0379^ea^ aṭṭhakathāvohāro, tatoyeva ca ^b^vassūpanāyikakkhandhakavaṇṇanāyaṃ^eb^ (mahāva. aṭṭha. 199) ‘‘ayaṃ panettha pāḷimuttakaratticchedavinicchayo’’ti vatvā ‘‘dhammassavanatthāya animantitena gantuṃ na vaṭṭatī’’tiādinā sattāhakaraṇīyameva vibhattaṃ. ^b^Mahāaṭṭhakathāyampi^eb^ vuttaṃ ‘‘sattāhakiccena gantvā ekabhikkhunāpi ratticchedo vā na kato’’ti. Evañca katvā ratticchedo nāma sattāhakaraṇīyavasena hoti, na aññathāti ratticchedalakkhaṇañca kathitanti daṭṭhabbaṃ. Ettha ca paccayavekallasaṅkhāte vassacchedakāraṇe sati ratticchedassapi vuttattā yattha vassacchedakāraṇaṃ labbhati, tattha sattāhakiccena gantumpi vaṭṭatīti siddhanti ^b^cūḷagaṇṭhipade majjhimagaṇṭhipade^eb^ ca vuttaṃ, taṃ suvuttaṃ vassūpanāyikakkhandhake vassacchedādhikāre –</p>
              <p>[08]‘‘Tena kho pana samayena aññatarasmiṃ āvāse vassūpagatānaṃ bhikkhūnaṃ gāmo corehi vuṭṭhāsi. Bhagavato etamatthaṃ ārocesuṃ. Anujānāmi, bhikkhave, yena gāmo tena gantu’’nti (mahāva. 201) –</p>
              <p>[07]Ettha ‘‘sace gāmo avidūragato hoti, tattha piṇḍāya caritvā vihārameva āgantvā vasitabbaṃ. Sace dūragato, sattāhavārena aruṇo uṭṭhāpetabbo. Na sakkā ce hoti, tattheva sabhāgaṭṭhāne vasitabba’’nti (mahāva. aṭṭha. 201) iminā aṭṭhakathāvacanenapi saṃsandanato. Tathā hi gāme vuṭṭhite ^a^M1.0434^ea^ bhikkhāya abhāvato vassacchedepi anāpattiṃ vadantena bhagavatā ‘‘anujānāmi, bhikkhave, yena gāmo tena gantu’’nti (mahāva. 201) vuttattā bhikkhāya abhāvo vassacchedakāraṇaṃ. Tattha ‘‘sace dūragato, sattāhavārena aruṇo uṭṭhāpetabbo’’ti (mahāva. aṭṭha. 201) idaṃ aṭṭhakathāvacanaṃ vassacchedakāraṇe sati sattāhakiccena gantumpi vaṭṭatīti imamatthaṃ sādheti.</p>
              <p>[03]Yaṃ pana vuttaṃ ^b^kenaci^eb^ –</p>
              <p>[08]^b^‘‘Ratticchedo^eb^ti sattāhakiccaṃ sandhāya vutto, sattāhakaraṇīyena gantvā ratticchedo vā vassacchedo vā ekabhikkhunāpi na katoti vuttaṃ kira mahāaṭṭhakathāyaṃ, tasmā vassacchedassa kāraṇe sati sattāhakiccaṃ kātuṃ vaṭṭatīti eke. Vinayadharā pana na icchanti, tasmā aṭṭhakathādhippāyo vīmaṃsitabbo’’ti.</p>
              <p>[07]Taṃ pana sayaṃ sammūḷhassa paresaṃ mohuppādanamattaṃ. Na hi vinayadharānaṃ anicchāya kāraṇaṃ dissati ^a^V1.0380^ea^ aṭṭhakathāya virujjhanato yuttiabhāvato ca. Yañhi kāraṇaṃ vassacchedepi anāpattiṃ sādheti, tasmiṃ sati vinā vassacchedaṃ sattāhakiccena gantuṃ na vaṭṭatīti kā nāma yutti. ‘‘Pacchimikāya tattha vassaṃ upagacchāmā’’ti idaṃ tesaṃ bhikkhūnaṃ anurūpaparivitakkanapādīpanaṃ, na pana visesatthaparidīpanaṃ. Tathā hi dubbhikkhatāya vassacchedakaraṇasabbhāvato purimikāya tāva vassacchedepi anāpatti. Pacchimikāyaṃ anupagantukāmatāya gamanepi natthi doso pacchimikāya vassūpanāyikadivasassa asampattabhāvato.</p>
              <p>[03]^b^Na kismiñci maññantī^eb^ti kismiñci guṇe sambhāvanavasena na maññanti. ^b^Pakāsetvā^eb^ti paṭiladdhajjhānādiguṇavasena pakāsetvā. ‘‘Pacchā sīlaṃ adhiṭṭhaheyyāmā’’ti vuttanayena kucchipaṭijaggane sati tathāpavattaicchācārassa aparisuddhabhāvato ājīvasuddhiyā ca abhāvato puna vāyamitvā saṃvare patiṭṭhātabbanti āha ^b^‘‘pacchā sīlaṃ adhiṭṭhaheyyāmā’’^eb^ti.</p>
              <p>[03]^b^Kiṃ ida^eb^nti garahaṇavasena vuttaṃ. Sālitaṇḍulehi sampāditaṃ maṃsena upasittaṃ odanaṃ ^b^sālimaṃsodanaṃ^eb^. ^b^Atimaññissatī^eb^ti avaññātakaraṇavasena atikkamitvā maññissati, lāmakaṃ nihīnaṃ katvā maññissatīti vuttaṃ hoti ^a^M1.0435^ea^. Tenāha ^b^‘‘oññātaṃ avaññātaṃ karissatī’’^eb^ti. Heṭṭhā katvā nihīnaṃ katvā ñātaṃ ^b^oññātaṃ^eb^. ^b^Avaññāta^eb^nti tasseva vevacanaṃ. ^b^Svāya^eb^nti so ayaṃ janapado. ^b^Imāya paṭipattiyā^eb^ti verañjāyaṃ pūritāya sudukkarāya paṭipattiyā. ^b^Tumhe nissāyā^eb^ti tumhākaṃ imaṃ appicchapaṭipadaṃ nissāya. ^b^Sabrahmacārīsaṅkhātā^eb^ti chabbaggiyādayo vuttā. ^b^Tumhākaṃ antare nisīditvā^eb^ti tumhākaṃ majjhe nisīditvā, tumhehi saddhiṃ nisīditvāti vuttaṃ hoti. ^b^Omāna^eb^nti atimānaṃ. Atimānoyeva hettha nihīnatāya ‘‘omāna’’nti vutto, na pana hīḷetvā maññanaṃ. Tumhehi, ānanda, sappurisehi vijitaṃ sālimaṃsodanaṃ pacchimā janatā atimaññissatīti evamettha pāḷiṃ yojetvā atthaṃ vaṇṇayanti. Idaṃ vuttaṃ hoti – yaṃ laddhaṃ, teneva tussitvā sālimaṃsodanapatthanāya chinnattā ca tumhehi vijitaṃ abhibhūtaṃ sālimaṃsodanaṃ pacchimā janatā tattha patthanaṃ chindituṃ asamatthatāya atimaññissatīti.</p>
              <p>[06]Dubbhikkhakathā niṭṭhitā.</p>
            </h4>
          </h3>
        </h2>
        <h2>
          <h2n>Mahāmoggallānassa sīhanādakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^17^eb^^b^.^eb^ Āyasmāti vā devānaṃpiyāti vā bhadrabhavanti vā piyasamudācāro esoti āha ^b^‘‘āyasmāti^eb^^a^V1.0381^ea^^b^piyavacanameta’’^eb^nti. Viññujātikā hi paraṃ piyena samudācarantā ‘‘bhava’’nti vā ‘‘devānaṃpiyā’’ti vā ‘‘āyasmā’’ti vā samudācaranti, tasmā sammukhā sambodhanavasena āvusoti, tirokkhaṃ āyasmāti ayampi samudācāro. Tayidaṃ piyavacanaṃ garugāravasappatissavasena vuccatīti āha ^b^‘‘garugāravasappatissādhivacanameta’’^eb^nti. Guṇamahattatāya mahāmoggallāno, na cūḷamoggallānassa atthitāyāti āha ^b^‘‘mahā ca so guṇamahantatāyā’’^eb^ti. ^b^Pappaṭakoja^eb^nti pathavīsandhārakaṃ udakaṃ āhacca ṭhite mahāpathaviyā heṭṭhimatale samuṭṭhitaṃ udakoghena ajjhotthaṭe bhūmippadese sañjātakaddamapaṭalasadisaṃ atimadhurapathavīmaṇḍaṃ. ^b^Na me taṃ assa patirūpa^eb^nti taṃ anāpucchā karaṇaṃ na me anucchavikaṃ bhaveyyāti attho. Anāpucchā karontena ca yathā bhagavā icchiticchitaṃ kiñci anāpucchā karoti, evamahampīti bhagavatā samānaṃ katvā attānaṃ mānena kataṃ viya bhavissatīti ^a^M1.0436^ea^ āha ^b^‘‘yugaggāho viya bhagavatā saddhiṃ kato bhaveyyā’’^eb^ti. Parena hi saddhiṃ attānaṃ yugaṃ yugaḷaṃ samānaṃ katvā gāho, tassa mama vā ko visesoti gahaṇaṃ ^b^yugaggāho^eb^.</p>
              <p>[03]^b^Sampanna^eb^nti sampattiyuttaṃ. Sā panettha rasasampatti adhippetā sāmaññajotanāya visese avaṭṭhānato. Tenāha ^b^‘‘sampannanti madhuraṃ sādurasanti attho’’^eb^ti. Tividhañhi sampannaṃ paripuṇṇasamaṅgīmadhuravasena. Tattha –</p>
              <p>[21]‘‘Sampannaṃ sālikedāraṃ, suvā bhuñjanti kosiya;</p>
              <p>[22]Paṭivedemi te brahme, na ne vāretumussahe’’ti. (jā. 1.14.1) –</p>
              <p>[07]Idaṃ ^b^paripuṇṇasampannaṃ^eb^ nāma. Paripuṇṇampi hi samantato pannaṃ pattanti sampannanti vuccati. ‘‘Iminā pātimokkhasaṃvarena upeto hoti samupeto upagato samupagato sampanno samannāgato’’ti (vibha. 511) idaṃ ^b^samaṅgīsampannaṃ^eb^ nāma. Samaṅgīpi hi sammadeva panno gato upagatoti sampannoti vuccati. ‘‘Tatrassa rukkho sampannaphalo ca upapannaphalo cā’’ti (ma. ni. 2.48) idaṃ ^b^madhurasampannaṃ^eb^ nāma. Tattha madhurasampannaṃ idhādhippetanti veditabbaṃ. ^b^Upapannaphalo^eb^ti bahuphalo. ^b^Assā^eb^ti pathaviyā heṭṭhimatalassa. ^b^Opammanidassanattha^eb^nti upamāya nidassanatthaṃ. ^b^Anīḷaka^eb^nti niddosaṃ. Niddosatā cettha makkhikādirahitatāyāti āha ^b^‘‘nimmakkhika’’^eb^ntiādi. Natthi ettha makkhikāti nimmakkhikaṃ. Makkhikāsaddena cettha makkhikaṇḍakampi sāmaññato gahitanti vadanti. Teneva ^b^tīsupi gaṇṭhipadesu^eb^ vuttaṃ ‘‘nimmakkhikanti imassevatthaṃ pakāsetuṃ nimmakkhikaṇḍakanti vuttaṃ, makkhikāhi tāsaṃ aṇḍakehi ^a^V1.0382^ea^ ca virahitanti attho’’ti. Ayaṃ panettha amhākaṃ khanti ‘‘makkhikānaṃ aṇḍāni makkhikaṇḍāni, natthi ettha makkhikaṇḍānīti nimmakkhikaṇḍanti. Iminā makkhikānaṃ aṇḍehi rahitatā vuttā, ‘nimmakkhika’nti iminā pana makkhikānaṃyeva abhāvo vutto’’ti. ^b^Etaṃ kira madhū^eb^ti khuddakamakkhikāhi katamadhu. ^b^Sabbamadhūhī^eb^ti mahāmakkhikabhamaramakkhikādikatehi. ^b^Agga^eb^nti uttamaṃ. ^b^Seṭṭha^eb^nti pasatthatamaṃ. ^b^Surasa^eb^nti sobhanarasaṃ. ^b^Ojavanta^eb^nti accantamojasampannaṃ.</p>
              <p>[03]^b^Āyācanavacanameta^eb^nti iminā sampaṭicchanasampahaṃsanādiatthaṃ nivatteti. ^b^Ekaṃ hattha^eb^nti ekaṃ pāṇitalaṃ. ^b^‘‘Abhinimminissāmī’’^eb^ti vuttamatthaṃ pakāsetuṃ ^b^‘‘pathavīsadisaṃ karissāmī’’^eb^ti vuttaṃ. ^b^Ayaṃ nu kho pathavī, udāhu na aya^eb^nti iminā ^a^M1.0437^ea^ nimmitapathaviyā pakatipathaviyā ca sandissamānattā ‘‘esā nu kho amhākaṃ pathavī, udāhu aññā’’ti uppajjamānakukkuccaṃ dasseti. Nibaddhavipulāgamo gāmo ^b^nigamo,^eb^ pavattitamahāāyo mahāgāmoti vuttaṃ hoti. ^b^Na vā esa vipallāso^eb^ti pubbapakkhaṃ nidasseti. Kasmā panesa vipallāso na hotīti āha ^b^‘‘acinteyyo hi iddhimato iddhivisayo’’^eb^ti. Iddhibaleneva tesaṃ sattānaṃ tādiso vipallāso na bhavissatīti adhippāyo. Idāni aññathā vipallāsappaṭilābhaṃ dassento āha ^b^‘‘evaṃ panā’’^eb^tiādi. ^b^Garahantā^eb^ti sammukhā garahantā. ^b^Upavadantā^eb^ti parammukhā akkosantā.</p>
              <p>[03]Nanu ca uttarakuruṃ piṇḍāya gamanaṃ paṭisedhetvā vipallāsampi sattā paṭilabheyyunti kāraṇaṃ na vuttaṃ, tasmā kimettha kāraṇanti āha ^b^‘‘tattha kiñcāpī’’^eb^tiādi. Yadipi na vuttaṃ, tathāpi ‘‘vipallāsampi sattā paṭilabheyyu’’nti pubbe adhikatattā teneva kāraṇena piṇḍāya uttarakurugamanampi bhagavatā paṭisiddhanti viññāyati, tasmā tadeva kāraṇaṃ idhāpi gahetabbanti dassento āha ^b^‘‘pubbe vuttanayeneva gahetabba’’^eb^nti. ^b^Vipallāsampi sattā paṭilabheyyu^eb^nti idaṃ idha avuttampi ānetvā sambandhitabbanti adhippāyo. Atthopi cassa vuttasadisameva veditabboti. ‘‘Evaṃ pana vipallāsaṃ paṭilabheyyu’’ntiādinā pacchā vuttameva atthavikappaṃ sandhāya vadati. Yaṃ pana tattha vuttaṃ ‘‘te guṇe nibbattetvā dubbhikkhakāle pathaviṃ parivattetvā pappaṭakojaṃ paribhuñjiṃsū’’ti, taṃ apanetvā te guṇe nibbattetvā dubbhikkhakāle uttarakuruṃ gantvā piṇḍāya caritvā paribhuñjiṃsūti evamettha yojanā kātabbā. ^b^Ekena padavītihārenā^eb^ti ettha padassa vītiharaṇaṃ nikkhipanaṃ padavītihāro, padanikkhepo, tasmā ekena padanikkhepenāti vuttaṃ hoti. Ekena padavītihārena atikkamitabbaṭṭhānañca samagamanena ^a^V1.0383^ea^ dvinnaṃ padānaṃ antare muṭṭhiratanamattaṃ, tasmā. ^b^Mātikāmattaṃ adhiṭṭhahitvā^eb^ti muṭṭhiratanappamāṇaṃ mātikāmattaṃ adhiṭṭhāyāti attho.</p>
              <p>[06]Niṭṭhitā mahāmoggallānassa sīhanādakathā.</p>
            </h4>
          </h3>
        </h2>
        <h2>
          <h2n>Vinayapaññattiyācanakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^18^eb^^b^.^eb^^b^Vinayapaññattiyā^eb^ti ^a^M1.0438^ea^ pubbe apaññattasikkhāpadaṃ sandhāya vuttaṃ. Thero hi paññattasikkhāpadāni ṭhapetvā idāni paññapetabbasikkhāpadāni pātimokkhuddesañca sandhāya ‘‘etassa bhagavā kālo, etassa sugata kālo, yaṃ bhagavā sāvakānaṃ sikkhāpadaṃ paññapeyya, uddiseyya pātimokkha’’nti (pārā. 21) āha. Bhagavatāpi –</p>
              <p>[08]‘‘Ko nu kho, bhante, hetu, ko paccayo, yena pubbe appatarāni ceva sikkhāpadāni ahesuṃ, bahutarā ca bhikkhū aññāya saṇṭhahiṃsu. Ko pana, bhante, hetu, ko paccayo, yena etarahi bahutarāni ceva sikkhāpadāni honti, appatarā ca bhikkhū aññāya saṇṭhahantīti. Evametaṃ, bhaddāli, hoti, sattesu hāyamānesu saddhamme antaradhāyamāne bahutarāni ceva sikkhāpadāni honti, appatarā ca bhikkhū aññāya saṇṭhahantīti. Na tāva, bhaddāli, satthā sāvakānaṃ sikkhāpadaṃ paññapeti, yāva na idhekacce āsavaṭṭhānīyā dhammā saṅghe pātubhavantī’’ti –</p>
              <p>[07]Imasmiṃ ^b^bhaddālisutte^eb^ (ma. ni. 2.145) viya ekaccesu paññattesupi tato paraṃ paññapetabbāni sandhāya ‘‘na tāva, sāriputta, satthā sāvakānaṃ sikkhāpadaṃ paññapetī’’ti vuttaṃ. Idheva ca aṭṭhakathāyaṃ ‘‘sāmampi pacanaṃ samaṇasāruppaṃ na hoti, na ca vaṭṭatī’’ti vacanaṃ ‘‘ratticchedo vā vassacchedo vā na kato’’ti vacanañca pubbe paññattasikkhāpadānaṃ sabbhāve pamāṇanti daṭṭhabbaṃ. Sesasikkhāpadānañceva pātimokkhuddesassa ca therassa āyācanena paññattattā ^b^‘‘mūlato pabhuti nidānaṃ dassetu’’^eb^nti āha. ^b^Rahogatassā^eb^ti raho janavivittaṃ ṭhānaṃ upagatassa. Tena gaṇasaṅgaṇikābhāvena therassa kāyavivekamāha. ^b^Paṭisallīnassā^eb^ti nānārammaṇacārato cittassa nivattiyā paṭi sammadeva nilīnassa tattha avisaṭacittassa. Tena cittasaṅgaṇikābhāvenassa pubbabhāgiyaṃ cittavivekamāha. ^b^Cira^eb^nti kālāpekkhaṃ accantasaṃyoge upayogavacanaṃ. ^b^Cirā^eb^ti cirakālayuttā ṭhiti abhedena vuttā.</p>
              <p>[03]^b^Etaṃ^eb^^a^M1.0439^ea^^a^V1.0384^ea^^b^na sakkotī^eb^ti etaṃ vinicchinituṃ na sakkoti. Aṭṭhakathāyaṃ vuttanayaṃ dassetvā idāni theravādaṃ dassento āha ^b^‘‘mahāpadumatthero panā’’^eb^tiādi. Aṭṭhakathāyampi ‘‘na sakkotī’’ti idaṃ yasmā jānamānopi sammadeva paricchindituṃ na sakkoti, tasmā vuttanti vadanti. ^b^Soḷasavidhāya paññāya matthakaṃ pattassā^eb^ti ^b^majjhimanikāye anupadasuttantadesanāya^eb^ (ma. ni. 3.93) –</p>
              <p>[08]‘‘Mahāpañño bhikkhave sāriputto, puthupañño bhikkhave sāriputto, hāsapañño bhikkhave sāriputto, javanapañño bhikkhave sāriputto, tikkhapañño bhikkhave sāriputto, nibbedhikapañño bhikkhave sāriputto’’ti –</p>
              <p>[07]Evamāgatā mahāpaññādikā cha, tasmiṃyeva sutte āgatā navānupubbavihārasamāpattipaññā, arahattamaggapaññāti imāsaṃ soḷasappabhedānaṃ paññānaṃ sāvakavisaye ukkaṭṭhakoṭippattassa.</p>
              <p>[03]Kasmā panettha bhagavā vipassīādīnaṃ sattannaṃyeva buddhānaṃ brahmacariyassa ciraṭṭhitikāciraṭṭhitikabhāvaṃ kathesi, na buddhavaṃsadesanāyaṃ viya pañcavīsatiyā buddhānaṃ, tato vā pana bhiyyoti? Yesaṃ sammāsambuddhānaṃ paṭivedhasāsanaṃ ekaṃsato nicchayena ajjāpi dharati, na antarahitaṃ, te eva kittento vipassīādīnaṃyeva bhagavantānaṃ brahmacariyassa ciraṭṭhitikāciraṭṭhitikabhāvaṃ idha kathesi. Tesaṃyeva hi sāvakā tadā ceva etarahi ca suddhāvāsabhūmiyaṃ ṭhitā, na aññesaṃ parinibbutattā. Siddhatthatissaphussānaṃ kira buddhānaṃ sāvakā suddhāvāsesu uppannā uppattisamanantarameva imasmiṃ sāsane upakādayo viya arahattaṃ adhigantvā na cirasseva parinibbāyiṃsu, na tattha tattha sāvakā yāvatāyukaṃ aṭṭhaṃsūti vadanti. Apubbācarimaniyamo pana aparāparaṃ saṃsaraṇakasattāvāsavasena ekissā lokadhātuyā icchitoti na tenetaṃ virujjhatīti daṭṭhabbaṃ.</p>
              <p>[03]^b^19^eb^^b^.^eb^ Asādhāraṇo hetu, sādhāraṇo paccayoti evamādivibhāgena idha payojanaṃ natthi, vipassīādīnaṃ pana brahmacariyassa aciraṭṭhitikatāya ciraṭṭhitikatāya ca kāraṇapucchāparattā codanāyāti āha ^b^‘‘hetu paccayoti ubhayametaṃ kāraṇādhivacana’’^eb^nti. Hinoti tena ^a^M1.0440^ea^ phalanti hetūti karaṇasādhanoyaṃ hetusaddoti āha ^b^‘‘tena tassa phala’’^eb^ntiādi. Kattusādhanopi hetusaddo no na yujjati hinoti phalassa hetubhāvaṃ upagacchatīti hetūti. Taṃ paṭicca eti pavattatīti taṃ kāraṇaṃ paṭicca tassa phalaṃ eti pavattati nibbattatīti attho.</p>
              <p>[03]^b^Kilāsuno^eb^^a^V1.0385^ea^^b^ahesu^eb^nti appossukkā ahesuṃ, nirussāhā ahesunti attho. Sā pana nirussāhatā na ālasiyavasenāti āha ^b^‘‘na ālasiyakilāsuno’’^eb^ti, ālasiyavasena kilāsuno nāhesunti attho. Tattha kāraṇamāha ^b^‘‘na hī’’^eb^tiādi. ^b^Ālasiyaṃ vā^eb^ti iminā thinamiddhavasappavattānaṃ akusalānaṃ abhāvamāha. ^b^Osannavīriyatā vā^eb^ti iminā pana ‘‘ālasiyābhāvepi antamaso annabhāranesādānampi sakkaccaṃyeva dhammaṃ desetī’’ti vacanato yassa kassacipi dhammadesanāya nirussāhatā natthīti dīpeti sabbesaṃ samakeneva ussāhena dhammadesanāya pavattanato. Tenāha ^b^‘‘buddhā hī’’^eb^tiādi. ^b^Osannavīriyā^eb^ti ohīnavīriyā, appossukkāti attho. ^b^Ussannavīriyā^eb^ti adhikavīriyā, mahussāhāti attho. ^b^Vegenā^eb^ti javena. Dhamme garu etesanti ^b^dhammagaruno^eb^. Dhamme gāravametesanti ^b^dhammagāravā^eb^. Vipassissa bhagavato kāle asīti vassasahassāni āyuppamāṇaṃ sikhissa sattati vassasahassāni, vessabhussa saṭṭhivassasahassāni āyuppamāṇanti āha ^b^‘‘tesaṃ kira kāle dīghāyukā sattā’’^eb^ti. ^b^Abhisamentī^eb^ti paṭivijjhanti.</p>
              <p>[03]^b^Niddosatāyā^eb^ti vītikkamadosassa abhāvato. ‘‘Imasmiṃ vītikkame ayaṃ nāma āpattī’’ti evaṃ āpattivasena apaññapetvā ‘‘pāṇātipātaṃ pahāya pāṇātipātā paṭivirato hotī’’tiādinā (dī. ni. 1.8, 194) dhammadesanāvasena ovādasikkhāpadānaṃyeva paññattattā vuttaṃ ^b^‘‘sattāpattikkhandhavasena āṇāsikkhāpadaṃ apaññatta’’^eb^nti. Channaṃ channaṃ vassānaṃ accayenāti pāṭhaseso daṭṭhabbo. Atha vā channaṃ channaṃ vassānaṃ osānadivasaṃ apekkhitvā ^b^‘‘sakiṃ saki’’^eb^nti vuttattā tadapekkhamidaṃ sāmivacanaṃ. Sakalajambudīpe sabbopi bhikkhusaṅgho ekasmiṃyeva ṭhāne uposathaṃ akāsīti sambandho. Katamaṃ taṃ ṭhānanti āha ^b^‘‘bandhumatiyā rājadhāniyā’’^eb^tiādi. Isipatanaṃ ^a^M1.0441^ea^ tena samayena khemaṃ nāma uyyānaṃ hoti, migānaṃ pana abhayavāsatthāya dinnattā migadāyoti vuccati. Taṃ sandhāya vuttaṃ ^b^‘‘kheme migadāye’’^eb^ti.</p>
              <p>[03]^b^Abbokiṇṇāni dasapi vīsatipi bhikkhusahassāni vasantī^eb^ti visabhāgapuggalehi asaṃsaṭṭhāni dasapi vīsatipi bhikkhūnaṃ sahassāni vasanti. ^b^Dīghanikāyaṭṭhakathāyaṃ^eb^ pana ‘‘te sabbepi dvādasasahassabhikkhugaṇhanakā mahāvihārā abhayagiricetiyapabbatacittalapabbatavihārasadisā ca ahesu’’nti vuttaṃ. ^b^Uposathārocikā^eb^ti uposathārocanakā. Tā kira devatā ekamhi vasse nikkhante tattha tattha gantvā ārocenti ‘‘nikkhantaṃ kho, mārisā, ekaṃ vassaṃ, pañca dāni vassāni sesāni, pañcannaṃ vassānaṃ accayena bandhumatī rājadhānī upasaṅkamitabbā pātimokkhuddesāyā’’ti. Tathā dvīsu vassesu nikkhantesu ‘‘nikkhantāni kho, mārisā, dve vassāni ^a^V1.0386^ea^, cattāri vassāni sesāni, catunnaṃ vassānaṃ accayena bandhumatī rājadhānī upasaṅkamitabbā pātimokkhuddesāyā’’ti ārocenti. Imināva nayena tīsu catūsu pañcasu vassesu atikkantesu ārocenti. Tena vuttaṃ ^b^‘‘mārisā ekaṃ vassaṃ atikkanta’’^eb^ntiādi. ^b^Sānubhāvā^eb^ti iddhānubhāvena sānubhāvā. ^b^Te kira bhikkhū^eb^ti ye devatānubhāvena gacchanti, te sandhāya vadati. ^b^Pācīnasamuddante^eb^ti pācīnasamuddassa samīpadese. ^b^Gamiyavatta^eb^nti gamikehi kātabbaṃ senāsanapaṭijagganādivattaṃ. ^b^Uposathagga^eb^nti uposathakaraṇaṭṭhānaṃ. ^b^Gatāva hontī^eb^ti devatānubhāvena gatā eva honti. ^b^Te^eb^ti attano attano ānubhāvena devatānubhāvena ca gatā sabbepi.</p>
              <p>[03]^b^Khantī parama^eb^ntiādīsu (dī. ni. aṭṭha. 2.90; dha. pa. aṭṭha. 2.185) parūpavādaṃ parāpakāraṃ sītuṇhādibhedañca guṇoparodhaṃ khamati sahati adhivāsetīti ^b^khanti^eb^. Sā pana sīlādīnaṃ paṭipakkhadhamme savisesaṃ tapati santapati vidhamatīti ^b^paramaṃ^eb^ uttamaṃ ^b^tapo^eb^. Titikkhanaṃ khamanaṃ ^b^titikkhā^eb^. Khantiyāyevetaṃ vevacanaṃ. Akkharacintakā hi khamāyaṃ titikkhāsaddaṃ vaṇṇenti, tasmā evamettha attho daṭṭhabbo ‘‘titikkhāsaṅkhātā adhivāsanakhanti nāma uttamaṃ tapo’’ti. ^b^Nibbānaṃ paramaṃ vadanti buddhā^eb^ti bhavena bhavantaraṃ vināti bhavanikantibhāvena saṃsibbati, sataṇhasseva vā āyatiṃ punabbhavabhāvato phalena saddhiṃ kammaṃ vināti saṃsibbatīti ^a^M1.0442^ea^ vānanti saṅkhyaṃ gatāya taṇhāya nikkhantaṃ nibbānaṃ tattha tassā sabbaso abhāvato. Taṃ nibbānaṃ pana santapaṇītanipuṇasivakhemādinā sabbākārena paramanti vadanti buddhā.</p>
              <p>[03]^b^Na hi pabbajito parūpaghātī^eb^ti yo adhivāsanakhantirahitattā paraṃ upaghāteti bādhati vihiṃsati, so pabbajito nāma na hoti pabbājetabbadhammassa apabbājanato. Catutthapādo pana tatiyapādasseva vevacanaṃ anatthantarattā. ‘‘Na hi pabbajito’’ti etassa hi ‘‘na samaṇo hotī’’ti vevacanaṃ. ‘‘Parūpaghātī’’ti etassa ‘‘paraṃ viheṭhayanto’’ti vevacanaṃ. Atha vā ^b^parūpaghātī^eb^ti sīlūpaghātī. Sīlañhi uttamaṭṭhena ‘‘para’’nti vuccati parasaddassa seṭṭhavācakattā ‘‘puggalaparoparaññū’’tiādīsu viya. Yo ca samaṇo paraṃ yaṃ kañci sattaṃ viheṭhayanto parūpaghātī hoti attano sīlavināsako, so pabbajito nāma na hotīti attho. Atha vā yo adhivāsanakhantiyā abhāvā parūpaghātī hoti, paraṃ antamaso ḍaṃsamakasampi jīvitā voropeti, so na hi pabbajito. Kiṃ kāraṇā? Pāpamalassa apabbājitattā anīhaṭattā. ‘‘Pabbājayamattano malaṃ, tasmā pabbajitoti vuccatī’’ti (dha. pa. 388) idañhi pabbajitalakkhaṇaṃ ^a^V1.0387^ea^. Yopi naheva kho upaghāteti na māreti, apica daṇḍādīhi viheṭheti, sopi paraṃ viheṭhayanto samaṇo na hoti. Kiṃkāraṇā? Vihesāya asamitattā. Samitattā samaṇoti vuccatīti idañhi samaṇalakkhaṇaṃ. ‘‘Samitattā hi pāpānaṃ, samaṇoti pavuccatī’’ti (dha. pa. 265) hi vuttaṃ.</p>
              <p>[03]Apica bhagavā bhikkhūnaṃ pātimokkhaṃ uddisanto pātimokkhakathāya ca sīlappadhānattā sīlassa ca visesato doso paṭipakkhoti tassa niggaṇhanavidhiṃ dassetuṃ ādito ^b^‘‘khantī paramaṃ tapo’’^eb^ti āha. Tena aniṭṭhassa paṭihananūpāyo vutto, titikkhāggahaṇena pana iṭṭhassa, tadubhayenapi uppannaṃ aratiṃ uppannaṃ ratiṃ abhibhuyya viharatīti ayamattho dassito. Taṇhāvānassa vūpasamanato nibbānaṃ paramaṃ vadanti buddhā. Tattha khantiggahaṇena payogavipattiyā abhāvo dassito, titikkhāggahaṇena āsayavipattiyā abhāvo. Tathā khantiggahaṇena parāparādhasahatā, titikkhāggahaṇena paresu anaparajjhanā dassitā. Evaṃ kāraṇamukhena anvayato pātimokkhaṃ dassetvā idāni byatirekato ^a^M1.0443^ea^ taṃ dassetuṃ ^b^‘‘na hī’’^eb^tiādi vuttaṃ. Tena yathā sattānaṃ jīvitā voropanaṃ paraṃ pāṇileḍḍudaṇḍādīhi viheṭhanañca ‘‘parūpaghāto paraṃ viheṭhana’’nti vuccati, evaṃ tesaṃ sāpateyyāvaharaṇaṃ parāmasanaṃ visaṃvādanaṃ aññamaññabhedanaṃ pharusavacanena mammaghaṭṭanaṃ niratthakavippalāpo parasantakābhijjhānaṃ ucchedacintanaṃ micchābhinivesanañca upaghāto paraviheṭhanañca hotīti yassa kassaci akusalassa kammapathassa kammassa ca karaṇena pabbajito samaṇo ca na hotīti dasseti.</p>
              <p>[03]Dutiyagāthāya ^b^sabbapāpassā^eb^ti sabbākusalassa sabbassapi dvādasākusalassa sabbacittuppādasaṅgahitassa sāvajjadhammassa. ^b^Akaraṇa^eb^nti anuppādanaṃ. Karaṇañhi nāma tassa attano santāne uppādananti tappaṭikkhepato akaraṇaṃ anuppādanaṃ. ^b^Kusalassā^eb^ti catubhūmikakusalassa. ‘‘Kusalassā’’ti hi idaṃ ‘‘etaṃ buddhāna sāsana’’nti vakkhamānattā ariyamaggadhamme tesañca sambhārabhūte tebhūmikakusale dhamme bodheti. ^b^Upasampadā^eb^ti upasampādanaṃ. Taṃ pana atthato tassa kusalassa samadhigamo paṭilābho. ^b^Sacittapariyodapana^eb^nti attano cittassa jotanaṃ cittassa pabhassarabhāvakaraṇaṃ sabbaso parisodhanaṃ. Taṃ pana arahattena hoti. Ettha ca yasmā aggamaggasamaṅgino cittaṃ sabbaso pariyodapīyati nāma, aggaphalakkhaṇe pana pariyodapitaṃ hoti puna pariyodapetabbatāya abhāvato, tasmā pariniṭṭhitapariyodapanataṃ sandhāya vuttaṃ ‘‘taṃ pana arahattena hotī’’ti. Iti sīlasaṃvarena sabbapāpaṃ pahāya lokiyalokuttarāhi samathavipassanāhi ^a^V1.0388^ea^ kusalaṃ sampādetvā arahattaphalena cittaṃ pariyodapetabbanti etaṃ buddhānaṃ sāsanaṃ ovādo anusiṭṭhi.</p>
              <p>[03]Tatiyagāthāya ^b^anupavādo^eb^ti vācāya kassaci anupavadanaṃ. ^b^Anupaghāto^eb^ti kāyena manasā ca kassaci upaghātākaraṇaṃ manasāpi paresaṃ anatthacintanādivasena upaghātakaraṇassa vajjetabbattā. ^b^Pātimokkhe^eb^ti yaṃ taṃ pātimokkhaṃ atipamokkhaṃ uttamaṃ sīlaṃ, pāti vā sugatibhayehi mokkheti duggatibhayehi, yo vā naṃ pāti, taṃ mokkhetīti pātimokkhanti vuccati, tasmiṃ pātimokkhe ca. ^b^Saṃvaro^eb^ti sattannaṃ āpattikkhandhānaṃ avītikkamalakkhaṇo saṃvaro. ^b^Mattaññutā^eb^ti bhojane mattaññutā paṭiggahaṇaparibhogavasena pamāṇaññutā. ^b^Pantañca sayanāsana^eb^nti janasaṅghaṭṭavirahitaṃ nijjanasambādhaṃ vivittaṃ senāsanañca. Ettha dvīhiyeva ^a^M1.0444^ea^ paccayehi catupaccayasantoso dīpitoti veditabbo paccayasantosasāmaññena itaradvayassapi lakkhaṇahāranayena jotitabhāvato. ^b^Adhicitte ca āyogo^eb^ti vipassanāpādakaṃ aṭṭhasamāpatticittaṃ adhicittaṃ, tatopi ca maggaphalacittameva adhicittaṃ, tasmiṃ yathāvutte adhicitte āyogo ca, anuyogoti attho. ^b^Etaṃ buddhāna sāsana^eb^nti etaṃ parassa anupavadanaṃ anupaghātanaṃ pātimokkhe saṃvaro paṭiggahaṇaparibhogesu mattaññutā vivittasenāsanasevanaṃ adhicittānuyogo ca buddhānaṃ sāsanaṃ ovādo anusiṭṭhi.</p>
              <p>[03]Imā pana sabbabuddhānaṃ pātimokkhuddesagāthā hontīti veditabbā. Tenāha ^b^‘‘eteneva upāyenā’’^eb^tiādi. ^b^Yāva sāsanapariyantā^eb^ti dharamānakabuddhānaṃ anusāsanapariyantaṃ sandhāya vuttaṃ, yāva buddhā dharanti, tāva uddisitabbataṃ āgacchantīti vuttaṃ hoti. Ovādapātimokkhañhi buddhāyeva uddisanti, na sāvakā. Paṭhamabodhiyaṃyeva uddesamāgacchantīti sambandho. Paṭhamabodhi cettha vīsativassaparicchinnāti ^b^mahāgaṇṭhipade^eb^ vuttaṃ. Tañca heṭṭhā aṭṭhakathāyameva ‘‘bhagavato hi paṭhamabodhiyaṃ vīsativassantare nibaddhupaṭṭhāko nāma natthī’’ti kathitattā ‘‘paṭhamabodhi nāma vīsativassānī’’ti gahetvā vuttaṃ. ^b^Ācariyadhammapālattherena^eb^ pana ‘‘pañcacattālīsāya vassesu ādito pannarasa vassāni paṭhamabodhī’’ti vuttaṃ. Evañca sati majjhe pannarasa vassāni majjhimabodhi, ante pannarasa vassāni pacchimabodhīti tiṇṇaṃ bodhīnaṃ samappamāṇatā siyāti tampi yuttaṃ. Pannarasattikena hi pañcacattālīsa vassāni pūrenti. Aṭṭhakathāyaṃ pana pannarasavassappamāṇāya paṭhamabodhiyā vīsativassesuyeva antogadhattā ‘‘paṭhamabodhiyaṃ vīsativassantare’’ti vuttanti evampi sakkā viññātuṃ.</p>
              <p>[03]Nanu ^a^V1.0389^ea^ ca kānici sikkhāpadāni paññapetvāpi na tāva āṇāpātimokkhaṃ anuññātaṃ pacchā therassa āyācanena anuññātattā, tasmā kathametaṃ vuttaṃ ‘‘sikkhāpadapaññattikālato pana pabhuti āṇāpātimokkhameva uddisīyatī’’ti, yadipi kānici sikkhāpadāni paññapetvāva āṇāpātimokkhaṃ na anuññātaṃ, tathāpi apaññatte sikkhāpade āṇāpātimokkhaṃ natthi, kintu paññatteyevāti imamatthaṃ dassetuṃ ^b^‘‘sikkhāpadapaññattikālato pana pabhutī’’^eb^ti vuttaṃ. ^b^Pubbārāme^eb^ti sāvatthiyā ^a^M1.0445^ea^ pācīnadisābhāge katattā evaṃladdhavohāre mahāvihāre. ^b^Migāramātupāsāde^eb^ti migāraseṭṭhino mātuṭṭhāniyattā migāramātāti saṅkhyaṃ gatāya visākhāmahāupāsikāya kārite pāsāde. ^b^Aṭṭhāna^eb^nti hetupaṭikkhepo. ^b^Anavakāso^eb^ti paccayapaṭikkhepo. Ubhayenapi kāraṇameva paṭikkhipati. ^b^Ya^eb^nti yena kāraṇena.</p>
              <p>[03]^b^Tesa^eb^nti bhikkhūnaṃ. ^b^Sammukhasāvakānaṃ santike pabbajitā^eb^ti sabbantimānaṃ subhaddasadisānaṃ sammukhasāvakānaṃ santike pabbajite sandhāya vadati. Khattiyakulādivaseneva vividhā kulāti sambandho. ^b^Uccanīcauḷāruḷārabhogādikulavasena vā^eb^ti uccanīcakulavasena uḷāruḷārabhogādikulavasena vāti yojetabbaṃ. Tattha khattiyabrāhmaṇavasena vā khattiyabrāhmaṇagahapatikānaṃ vasena vā ^b^uccakulatā^eb^ veditabbā, sesānaṃ vasena ^b^nīcakulatā^eb^. ^b^Uḷāruḷārabhogādikulavasena vā^eb^ti uḷārataratamaupabhogavantādikulavasena. Uḷārātisayajotanatthañhi puna uḷāraggahaṇaṃ ‘‘dukkhadukkha’’ntiādīsu viya. ^b^Ādi^eb^-saddena uḷārānuḷārānaṃ gahaṇaṃ veditabbaṃ.</p>
              <p>[03]^b^Brahmacariyaṃ rakkhantī^eb^ti vuttamevatthaṃ pakāsetvā dassento āha ^b^‘‘ciraṃ pariyattidhammaṃ pariharantī’’^eb^ti. Apaññattepi sikkhāpade yadi samānajātiādikā siyuṃ, attano attano kulānugataganthaṃ viya na nāseyyuṃ. Yasmā pana sikkhāpadampi apaññattaṃ, ime ca bhikkhū na samānajātiādikā, tasmā vināsesunti imamatthaṃ dassetuṃ ^b^‘‘yasmā ekanāmā…pe… tasmā aññamaññaṃ viheṭhentā’’^eb^tiādi vuttaṃ. Yadi evaṃ kasmā ciraṭṭhitikavārepi ‘‘nānānāmā’’tiādi vuttanti? Satipi tesaṃ nānājaccādibhāve sikkhāpadapaññattiyā eva sāsanassa cirappavattīti dassanatthaṃ vuttaṃ. Sikkhāpadapaññattivaseneva sāsanassa cirappavatti. Yasmā buddhā attano parinibbānato uddhampi vinetabbasattasambhave sati sikkhāpadaṃ paññapenti, asati na paññapenti, tasmāti veditabbo. Yathā kāyavacīdvārasaṅkhātaṃ viññattiṃ samuṭṭhāpetvā pavattamānampi cittaṃ tassāyeva viññattiyā vasena pavattanato ‘‘kāyavacīdvārehi pavatta’’nti vuccati, evaṃsampadamidaṃ daṭṭhabbaṃ. ^b^Yathā ta^eb^nti ettha ^b^ta^eb^nti nipātamattaṃ. ^b^Vaggasaṅgahapaṇṇāsasaṅgahādīhī^eb^ti ^a^V1.0390^ea^ sīlakkhandhavaggamahāvaggādivaggasaṅgahavasena mūlapaṇṇāsamājhamapaṇṇāsādipaṇṇāsasaṅgahavasena. ^b^Ādi^eb^-saddena saṃyuttādisaṅgaho veditabbo.</p>
              <p>[03]^b^Evaṃ^eb^^a^M1.0446^ea^^b^vitakketha, mā evaṃ vitakkayitthā^eb^ti ettha ^b^eva^eb^nti yathānusiṭṭhāya anusāsaniyā vidhivasena paṭisedhanavasena ca pavattitākāraparāmasanaṃ, sā ca sammāvitakkānaṃ micchāvitakkānañca pavattiākāradassanavasena pavattati atthāanisaṃsassa ādīnavassa ca vibhāvanatthaṃ. Tenāha ^b^‘‘nekkhammavitakkādayo tayo vitakke vitakkethā’’^eb^tiādi. Ettha ^b^ādi^eb^-saddena abyāpādavitakkāvihiṃsāvitakkānaṃ gahaṇaṃ veditabbaṃ. Tattha nekkhammaṃ vuccati lobhato nikkhantattā alobho, nīvaraṇehi nikkhantattā paṭhamajjhānaṃ, sabbākusalehi nikkhantattā sabbo kusalo dhammo, sabbasaṅkhatehi nikkhantattā nibbānaṃ, upanissayato sampayogato ārammaṇakaraṇato ca nekkhammena paṭisaṃyutto vitakko ^b^nekkhammavitakko,^eb^ sammāsaṅkappo. So asubhajjhānassa pubbabhāge kāmāvacaro hoti, asubhajjhāne rūpāvacaro, taṃ jhānaṃ pādakaṃ katvā uppannamaggaphalakāle lokuttaro. Byāpādassa paṭipakkho abyāpādo, kañcipi na byāpādenti etenāti vā abyāpādo, mettā. Yathāvuttena abyāpādena paṭisaṃyutto vitakko ^b^abyāpādavitakko^eb^. So mettājhānassa pubbabhāge kāmāvacaro hoti, mettābhāvanāvasena adhigate paṭhamajjhāne rūpāvacaro, taṃ jhānaṃ pādakaṃ katvā uppannamaggaphalakāle lokuttaro. Vihiṃsāya paṭipakkhā, na vihiṃsanti vā etāya satteti avihiṃsā, karuṇā. Tāya paṭisaṃyutto vitakko ^b^avihiṃsāvitakko^eb^. So karuṇājhānassa pubbabhāge kāmāvacaro, karuṇābhāvanāvasena adhigate paṭhamajjhāne rūpāvacaro, taṃ jhānaṃ pādakaṃ katvā uppannamaggaphalakāle lokuttaro.</p>
              <p>[03]Nanu ca alobhādosāmohānaṃ aññamaññāvirahato nesaṃ vasena uppajjanakānaṃ imesaṃ nekkhammavitakkādīnaṃ aññamaññaṃ asaṅkarato vavatthānaṃ na hotīti? No na hoti. Yadā hi alobho padhāno hoti niyamitapariṇatasamudācārādivasena, tadā itare dve tadanvāyikā bhavanti. Tathā hi yadā alobhappadhāno nekkhammagaruko cittuppādo hoti, tadā laddhāvasaro nekkhammavitakko patiṭṭhahati. Taṃsampayuttassa pana adosalakkhaṇassa abyāpādassa vasena yo tasseva abyāpādavitakkabhāvo sambhaveyya, sati ca abyāpādavitakkabhāve kassacipi aviheṭhanajātikatāya avihiṃsāvitakkabhāvo ca sambhaveyya. Te itare ^a^M1.0447^ea^ dve tasseva nekkhammavitakkassa anugāmino sarūpato adissanato tasmiṃ sati honti, asati na hontīti anumāneyyā bhavanti. Evameva yadā mettāpadhāno cittuppādo hoti, tadā itare dve tadanvāyikā ^a^V1.0391^ea^ bhavanti. Yadā karuṇāpadhāno cittuppādo hoti, tadā itare dve tadanvāyikā bhavanti.</p>
              <p>[03]^b^Kāmavitakkādayo^eb^ti ettha ^b^ādi^eb^-saddena byāpādavitakkavihiṃsāvitakkānaṃ gahaṇaṃ veditabbaṃ. Tattha kāmapaṭisaṃyutto vitakko ^b^kāmavitakko^eb^. Ettha hi dve kāmā vatthukāmo ca kilesakāmo ca. Tattha vatthukāmapakkhe ārammaṇavasena kāmehi paṭisaṃyutto vitakko kāmavitakko, kilesakāmapakkhe pana sampayogavasena kāmena paṭisaṃyuttoti yojetabbaṃ. Byāpādapaṭisaṃyutto vitakko ^b^byāpādavitakko^eb^. Vihiṃsāpaṭisaṃyutto vitakko ^b^vihiṃsāvitakko^eb^. Tesu dve sattesupi saṅkhāresupi uppajjanti. Kāmavitakko hi piye manāpe satte vā saṅkhāre vā vitakkentassa uppajjati, byāpādavitakko appiye amanāpe satte vā saṅkhāre vā kujjhitvā olokanakālato paṭṭhāya yāva vināsanā uppajjati, vihiṃsāvitakko saṅkhāresu nuppajjati. Saṅkhāro hi dukkhāpetabbo nāma natthi, ‘‘ime sattā haññantu vā ucchijjantu vā vinassantu vā mā vā ahesu’’nti cintanakāle pana sattesu uppajjati. Atha kasmā vuttaṃ ‘‘saṅkhāro dukkhāpetabbo nāma natthī’’ti, nanu ye dukkhāpetabbāti icchitā sattasaññitā, tepi atthato saṅkhārā evāti? Saccametaṃ, te pana indriyabaddhā saviññāṇakatāya dukkhaṃ paṭisaṃvedenti, tasmā te vihiṃsāvitakkassa visayā icchitā sattasaññitā. Ye pana na dukkhaṃ paṭisaṃvedenti vuttalakkhaṇāyogato, te sandhāya ‘‘vihiṃsāvitakko saṅkhāresu nuppajjatī’’ti vuttaṃ.</p>
              <p>[03]^b^Anupādāya āsavehi cittāni vimucciṃsū^eb^ti ettha ^b^āsavehī^eb^ti katthuatthe karaṇaniddeso, ^b^cittānī^eb^ti paccattabahuvacanaṃ, ^b^vimucciṃsū^eb^ti kammasādhanaṃ, tasmā āsavehi kattubhūtehi anupādāya ārammaṇavasena aggahetvā cittāni vimuccitānīti evamettha attho gahetabboti āha ^b^‘‘tesañhi cittānī’’^eb^tiādi. ^b^Yehi āsavehī^eb^ti etthāpi kattuatthe eva karaṇaniddeso. ^b^Vimucciṃsū^eb^ti kammasādhanaṃ. ^b^Na te^eb^^a^M1.0448^ea^^b^tāni gahetvā vimucciṃsū^eb^ti te āsavā tāni cittāni ārammaṇavasena na gahetvā vimucciṃsu vimocesuṃ. Ettha hi ^b^cittānī^eb^ti upayogabahuvacanaṃ, ^b^vimucciṃsū^eb^ti kattusādhanaṃ. ^b^Anuppādanirodhena nirujjhamānā^eb^ti āyatiṃ anuppattisaṅkhātena nirodhena nirujjhamānā āsavā. ^b^Aggahetvā vimucciṃsū^eb^ti ārammaṇakaraṇavasena aggahetvā cittāni vimocesuṃ. ^b^Vikasitacittā ahesu^eb^nti sātisayañāṇarasmisamphassena samphullacittā ahesuṃ. ^b^Purimavacanāpekkha^eb^nti ‘‘aññatarasmiṃ bhiṃsanake vanasaṇḍe’’ti vuttavacanāpekkhaṃ. Tenāha ^b^‘‘yaṃ vuttaṃ aññatarasmiṃ bhiṃsanake vanasaṇḍeti, tatrā’’^eb^ti. ^b^Kata^eb^nti bhāvasādhanavāci idaṃ padanti āha ^b^‘‘bhiṃsanakatasmiṃ^eb^^a^V1.0392^ea^^b^hoti, bhiṃsanakakiriyāyā’’^eb^ti. Bhiṃsanassa karaṇaṃ kiriyā bhiṃsanakataṃ, tasmiṃ ^b^bhiṃsanakatasmiṃ^eb^.</p>
              <p>[03]Idāni aññathāpi atthayojanaṃ dassento āha ^b^‘‘atha vā’’^eb^tiādi. Imasmiṃ atthavikappe bhiṃsayatīti bhiṃsano, bhiṃsano eva bhiṃsanako, tassa bhāvo bhiṃsanakattanti vattabbe ta-kārassa lopaṃ katvā ‘‘bhiṃsanakata’’nti vuttanti dassento āha ^b^‘‘bhiṃsanakatasminti bhiṃsanakabhāveti attho’’^eb^tiādi. Yebhuyyaggahaṇaṃ lomavantavasenapi yojetabbaṃ, na lomavasenevāti āha ^b^‘‘bahutarānaṃ vā’’^eb^tiādi.</p>
              <p>[03]^b^Purisayugavasenā^eb^ti purisakālavasena, purisānaṃ āyuppamāṇavasenāti vuttaṃ hoti. ‘‘Sabbapacchimako subhaddasadiso’’ti ^b^tīsupi gaṇṭhipadesu^eb^ vuttaṃ. Tasmiṃ kāle vijjamānānaṃ dvinnaṃ purisānaṃ āyuparicchedaṃ sakalameva gahetvā ^b^‘‘satasahassaṃ…pe… aṭṭhāsī’’^eb^ti vuttaṃ. ^b^Dveyeva purisayugānī^eb^ti ettha purisānaṃ yugappavattikālo purisayugaṃ. Abhilāpamattameva cetaṃ, atthato pana purisova purisayugaṃ. Dharamāne bhagavati ekaṃ purisayugaṃ, parinibbute ekanti katvā ‘‘dveyeva purisayugānī’’ti vuttaṃ. Parinibbute pana bhagavati ekameva purisayugaṃ asītiyeva vassasahassāni brahmacariyaṃ aṭṭhāsīti veditabbaṃ.</p>
              <p>[03]^b^20^eb^^b^.^eb^^b^Sāvakayugānī^eb^ti sāvakā eva sāvakayugāni. ^b^Asambhuṇantenā^eb^ti apāpuṇantena. ^b^Gabbhaṃ gaṇhāpentassā^eb^ti sabbaññutaññāṇassa vijāyanatthaṃ ñāṇagabbhaṃ gaṇhāpentassa.</p>
              <p>[03]^b^21^eb^^b^.^eb^^b^Ko^eb^^a^M1.0449^ea^^b^anusandhī^eb^ti pubbāparakathānaṃ kiṃ anusandhānaṃ, ko sambandhoti attho. ^b^Sikkhāpadapaññattiyācanāpekkha^eb^nti yācīyatīti yācanā, sikkhāpadapaññattiyeva yācanā sikkhāpadapaññattiyācanā, taṃ apekkhatīti sikkhāpadapaññattiyācanāpekkhaṃ bhummavacanaṃ, yāciyamānasikkhāpadapaññattiapekkhaṃ bhummavacananti vuttaṃ hoti. Yācanavisiṭṭhā sikkhāpadapaññattiyeva hi ‘‘tatthā’’ti iminā parāmaṭṭhā, teneva vakkhati ‘‘tattha tassā sikkhāpadapaññattiyā’’ti. ^b^Yaṃ vutta^eb^nti ‘‘sikkhāpadaṃ paññapeyyā’’ti iminā yaṃ sikkhāpadapaññapanaṃ vuttaṃ, yācitanti attho. ^b^Tattha tassā sikkhāpadapaññattiyā^eb^ti tassaṃ yāciyamānasikkhāpadapaññattiyanti attho. ^b^Akāla^eb^nti sikkhāpadapaññattiyā akālaṃ.</p>
              <p>[03]^b^Āsavaṭṭhānīyā^eb^ti ettha adhikaraṇe anīyasaddoti āha ^b^‘‘āsavā tiṭṭhanti etesū’’^eb^tiādi ^a^V1.0393^ea^. Ke pana te āsavā, ke ca dhammā tadadhikaraṇabhūtāti āha ^b^‘‘yesu diṭṭhadhammikasamparāyikā’’^eb^tiādi. ^b^Diṭṭhadhammikā^eb^ parūpavādādayo, ^b^samparāyikā^eb^ āpāyikā apāyadukkhavisesā. Te āsavanti tena tena paccayavasena pavattantīti ^b^āsavā. Nesa^eb^nti parūpavādādiāsavānaṃ. ^b^Te^eb^ti vītikkamadhammā. Asati āsavaṭṭhānīye dhamme sikkhāpadapaññattiyaṃ ko doso, yenevaṃ vuttanti āha ^b^‘‘yadi hi paññapeyyā’’^eb^tiādi, vītikkamadosaṃ adisvā yadi paññapeyyāti adhippāyo. Parammukhā akkosanaṃ ^b^parūpavādo,^eb^ parehi vacanesu dosāropanaṃ ^b^parūpārambho,^eb^ sammukhā garahanaṃ ^b^garahadoso^eb^.</p>
              <p>[03]Kathañhi nāma paliveṭhessatīti sambandho, kathaṃ-saddayoge anāgatappayogo daṭṭhabbo. ^b^Anvāyiko^eb^ti anuvattako. ^b^Bhogakkhandha^eb^nti bhogarāsiṃ. ‘‘Amhākamete’’ti ñāyantīti ñātī, pitāmahapituputtādivasena parivaṭṭanaṭṭhena parivaṭṭo, ñātīyeva parivaṭṭo ^b^ñātiparivaṭṭo. Ghāsacchādanaparamatāya santuṭṭhā^eb^ti ghāsacchādane paramatāya uttamatāya santuṭṭhā, ghāsacchādanapariyesane sallekhavasena paramatāya ukkaṭṭhabhāve saṇṭhitāti attho. Ghāsacchādanameva vā paramaṃ paramā koṭi etesaṃ na tato paraṃ kiñci asāmisajātaṃ pariyesanti paccāsīsanti cāti ghāsacchādanaparamā, tesaṃ bhāvo ghāsacchādanaparamatā, tassaṃ ^b^ghāsacchādanaparamatāya santuṭṭhā. Tesu nāma ko^eb^ti yathāvuttaguṇavisiṭṭhesu ^a^M1.0450^ea^ tesu bhikkhūsu ko nāma. ^b^Lokāmisabhūta^eb^nti lokapariyāpannaṃ hutvā kilesehi āmasitabbattā lokāmisabhūtaṃ. ^b^Pabbajjāsaṅkhepenevā^eb^ti ‘‘pāṇātipātā veramaṇī’’tiādinā pabbajjāmukheneva. ^b^Eta^eb^nti methunādīnaṃ akaraṇaṃ. ^b^Thāma^eb^nti sikkhāpadānaṃ paññāpanakiriyāya sāmatthiyaṃ. ^b^Bala^eb^nti yāthāvato sabbadhammānaṃ paṭivedhasamatthaṃ ñāṇabalaṃ. ^b^Kuppeyyā^eb^ti kuppaṃ bhaveyya. Etassevatthassa pākaṭakaraṇaṃ ^b^na yathāṭhāne tiṭṭheyyā^eb^ti, paññattiṭṭhāne na tiṭṭheyyāti attho. ^b^Akusalo^eb^ti tikicchituṃ yuttakālassa aparijānanato akusalo acheko. Avuddhi ^b^anayo, byasanaṃ^eb^ dukkhaṃ. ^b^Paṭikaccevā^eb^ti gaṇḍuppādanato paṭhamameva. ^b^Sañchaviṃ katvā^eb^ti sobhanacchaviṃ katvā. ^b^Bālavejjo^eb^ti apaṇḍitavejjo. ^b^Lohitakkhayañca maṃ pāpetī^eb^ti vibhattivipariṇāmaṃ katvā yojetabbaṃ.</p>
              <p>[03]^b^Akālaṃ dassetvā^eb^ti sikkhāpadapaññattiyā akālaṃ dassetvā. ^b^Rogaṃ vūpasametvā^eb^ti phāsuṃ katvā. ^b^Sake ācariyake^eb^ti ācariyassa bhāvo, kammaṃ vā ācariyakaṃ, tasmiṃ attano ācariyabhāve, ācariyakamme vā. Nimittatthe cetaṃ bhummavacanaṃ. ^b^Viditānubhāvo^eb^ti pākaṭānubhāvo.</p>
              <p>[03]^b^Vipulabhāvenā^eb^ti ^a^V1.0394^ea^ pabbajitānaṃ bahubhāvena. ^b^Sāsane ekacce āsavaṭṭhānīyā dhammā na uppajjantī^eb^ti yasmā senāsanāni pahonti, tasmā āvāsamacchariyādihetukā sāsane ekacce āsavaṭṭhānīyā dhammā na uppajjanti. ^b^Iminā nayenā^eb^ti etena padasodhammasikkhāpadādīnaṃ saṅgaho daṭṭhabbo.</p>
              <p>[03]^b^Lābhaggamahatta^eb^nti cīvarādilabhitabbapaccayo lābho, tassa aggaṃ mahattaṃ paṇītatā bahubhāvo vā. Bahussutassa bhāvo ^b^bāhusaccaṃ. Ayoniso ummujjamānā^eb^ti anupāyena abhinivisamānā, viparītato jānamānāti attho. ^b^Rasena rasaṃ saṃsanditvā^eb^ti sabhāvena sabhāvaṃ saṃsanditvā, anuññātapaccattharaṇādīsu sukhasamphassasāmaññato upādinnaphassarasepi anavajjasaññitāya anupādinnaphassarasena upādinnaphassarasaṃ saṃsanditvā, samānabhāvaṃ upanetvāti attho. ^b^Uddhammaṃ ubbinayaṃ^eb^^a^M1.0451^ea^^b^satthusāsanaṃ dīpentī^eb^ti ‘‘tathāhaṃ bhagavatā dhammaṃ desitaṃ ājānāmī’’tiādinā (pāci. 418) satthusāsanaṃ uddhammaṃ ubbinayaṃ katvā dīpenti.</p>
              <p>[03]^b^Imasmiṃ atthe^eb^ti ‘‘nirabbudo hi, sāriputta, bhikkhusaṅgho’’ti (pārā. 21) evaṃ vuttabhikkhusaṅghasaññite atthe. Kathaṃ pana dussīlānaṃ corabhāvoti āha ^b^‘‘te hi assamaṇāva hutvā’’^eb^tiādi. ^b^Kāḷakadhammayogā^eb^ti dussīlatāsaṅkhātapāpadhammayogato. ^b^Pabhassaro^eb^ti pabhassarasīlo. ^b^Sāroti vuccantī^eb^ti sāsanabrahmacariyassa sārabhūtattā sīlādayo guṇā ‘‘sāro’’ti vuccanti.</p>
              <p>[03]^b^Sabbaparittaguṇo^eb^ti sabbehi nihīnaguṇo, appaguṇo vā. ^b^So sotāpanno^eb^ti ānandattheraṃ sandhāya vadati. ^b^Sotaṃ āpanno^eb^ti maggasotaṃ āpanno. Paṭipakkhadhammānaṃ anavasesato savanato pellanato soto ariyamaggoti āha ^b^‘‘sototi ca maggassetaṃ adhivacana’’^eb^nti. ^b^Sotāpannoti tena samannāgatassa puggalassā^eb^ti iminā maggasamaṅgī sotāpannoti vatvā tamevatthaṃ udāharaṇena sādhetvā idāni idhādhippetapuggalaṃ niddhāretvā dassento āha ^b^‘‘idha panā’’^eb^tiādi. Idha āpannasaddo ‘‘phalasacchikiriyāya paṭipanno’’tiādīsu (saṃ. ni. 5.488) viya vattamānakālikoti āha ^b^‘‘maggena phalassa nāmaṃ dinna’’^eb^nti. Maggena hi attanā sadisassa aṭṭhaṅgikassa vā sattaṅgikassa vā phalassa sototi nāmaṃ dinnaṃ, atītakālikatte pana sarasatova nāmalābho siyā. Maggakkhaṇe hi maggasotaṃ āpajjati nāma, phalakkhaṇe āpanno.</p>
              <p>[03]Virūpaṃ ^a^V1.0395^ea^ sadukkhaṃ saupāyāsaṃ nipātetīti ^b^vinipāto,^eb^ apāyadukkhe khipanako. ^b^Dhammo^eb^ti sabhāvo. Tenāha ^b^‘‘na attānaṃ apāyesu vinipātanasabhāvo’’^eb^ti. Atha vā ^b^dhammo^eb^ti apāyesu khipanako sakkāyadiṭṭhiādiko akusaladhammo. Yassa pana so akusaladhammo natthi sabbaso pahīnattā, so yasmā apāyesu attānaṃ vinipātanasabhāvo na hoti, tasmā vuttaṃ ^b^‘‘na attānaṃ apāyesu vinipātanasabhāvoti vuttaṃ hotī’’^eb^ti. ^b^Kasmā^eb^ti avinipātanadhammatāya kāraṇaṃ pucchati. Apāyaṃ gamentīti ^b^apāyagamanīyā. Vinipātanasabhāvo^eb^ti uppajjanasabhāvo. ^b^Sammattaniyāmena maggenā^eb^ti sammā ^a^M1.0452^ea^ bhavaniyāmakena paṭiladdhamaggena. ^b^Niyato^eb^ti vā heṭṭhimantato sattamabhavato upari anuppajjanadhammatāya niyato. ^b^Sambodhī^eb^ti uparimaggattayasaṅkhātā sambodhi. Sambujjhatīti hi sambodhi, ariyamaggo. So ca idha paṭhamamaggassa adhigatattā avasiṭṭho eva adhigantabbabhāvena icchitabboti. Tenāha ^b^‘‘uparimaggattayaṃ avassaṃ sampāpako’’^eb^ti. Uparimaggattayaṃ avassaṃ sampāpuṇātīti ^b^sampāpako,^eb^ sotāpanno.</p>
              <p>[06]Vinayapaññattiyācanakathā niṭṭhitā.</p>
            </h4>
          </h3>
        </h2>
        <h2>
          <h2n>Buddhāciṇṇakathā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^22^eb^^b^.^eb^^b^Anudhammatā^eb^ti lokuttaradhammānugato dhammo. ^b^Anapaloketvā^eb^ti padassa vivaraṇaṃ ^b^‘‘anāpucchitvā’’^eb^ti. ^b^Janapadacārikaṃ pakkamantī^eb^ti ettha iti-saddo gamyamānatāya na vutto, evaṃ aññatthāpi īdisesu ṭhānesu. Tattha ^b^janapadacārika^eb^nti janapadesu caraṇaṃ, caraṇaṃ vā cāro, so eva cārikā, janapadesu cārikā janapadacārikā. Taṃ pakkamanti, janapadagamanaṃ gacchantīti attho. ^b^Pakkamantiyevā^eb^ti avadhāraṇena no na pakkamantīti dasseti. ‘‘Janapadacārikaṃ pakkamantī’’ti ettha ṭhatvā bhagavato cārikāpakkamanavidhiṃ dassento āha ^b^‘‘janapadacārikaṃ carantā cā’’^eb^tiādi. Cārikā ca nāmesā (dī. ni. aṭṭha. 1.254; ma. ni. aṭṭha. 1.254) duvidhā turitacārikā ceva aturitacārikā ca. Tattha dūrepi bodhaneyyapuggalaṃ disvā tassa bodhanatthāya sahasā gamanaṃ ^b^turitacārikā^eb^ nāma, sā mahākassapattherapaccuggamanādīsu daṭṭhabbā. Bhagavā hi mahākassapattheraṃ paccuggacchanto muhuttena tigāvutamagamāsi, āḷavakassatthāya tiṃsayojanaṃ, tathā aṅgulimālassa, pukkusātissa pana pañcacattālīsayojanaṃ, mahākappinassa vīsayojanasataṃ, dhaniyassatthāya sattayojanasatāni agamāsi, dhammasenāpatino saddhivihārikassa vanavāsītissasāmaṇerassa tigāvutādhikaṃ vīsayojanasataṃ agamāsi, ayaṃ turitacārikā. Yaṃ pana gāmanigamanagarapaṭipāṭiyā devasikaṃ yojanāḍḍhayojanavasena piṇḍapātacariyādīhi ^a^V1.0396^ea^ lokaṃ anuggaṇhantassa gamanaṃ, ayaṃ ^b^aturitacārikā^eb^ nāma. Imaṃ pana cārikaṃ caranto bhagavā mahāmaṇḍalaṃ majjhimamaṇḍalaṃ antimamaṇḍalanti imesaṃ tiṇṇaṃ maṇḍalānaṃ ^a^M1.0453^ea^ aññatarasmiṃ carati. Tattha ‘‘janapadacārika’’nti vuttattā aturitacārikāva idhādhippetā. Tameva vibhajitvā dassento āha ^b^‘‘mahāmaṇḍalaṃ majjhimamaṇḍala’’^eb^ntiādi.</p>
              <p>[03]Tattha ^b^antimamaṇḍala^eb^nti khuddakamaṇḍalaṃ, itaresaṃ vā maṇḍalānaṃ antogadhattā antimamaṇḍalaṃ, abbhantarimamaṇḍalanti vuttaṃ hoti. Imesaṃ pana maṇḍalānaṃ kiṃ pamāṇanti āha ^b^‘‘tattha mahāmaṇḍalaṃ navayojanasatika’’^eb^ntiādi. Navayojanasatikampi ṭhānaṃ majjhimadesapariyāpannameva, tato paraṃ nādhippetaṃ turitacārikāvasena agamanato. Yasmā nikkhantakālato paṭṭhāya gatagataṭṭhānassa catūsu passesu samantato yojanasataṃ ekakolāhalaṃ hoti, purimaṃ purimaṃ āgatā nimantetuṃ labhanti, itaresu dvīsu maṇḍalesu sakkāro mahāmaṇḍalaṃ osarati, tattha buddhā bhagavanto tesu tesu gāmanigamesu ekāhaṃ dvīhaṃ vasantā mahājanaṃ āmisapaṭiggahena anuggaṇhanti, dhammadānena ca vivaṭṭūpanissitaṃ kusalaṃ vaḍḍhenti, tasmā vuttaṃ ^b^‘‘gāmanigamādīsu mahājanaṃ āmisapaṭiggahena anuggaṇhantā’’^eb^tiādi. ^b^Samathavipassanā taruṇā hontī^eb^ti ettha taruṇā vipassanāti saṅkhāraparicchedane ñāṇaṃ kaṅkhāvitaraṇe ñāṇaṃ sammasane ñāṇaṃ maggāmagge ñāṇanti catunnaṃ ñāṇānaṃ adhivacanaṃ. Samathassa taruṇabhāvo pana upacārasamādhivasena veditabbo. ‘‘Sace pana antovasse bhikkhūnaṃ samathavipassanā taruṇā hontī’’ti idaṃ nidassanamattanti daṭṭhabbaṃ. Aññenapi majjhimamaṇḍale veneyyānaṃ ñāṇaparipākādikāraṇena majjhimamaṇḍale cārikaṃ caritukāmā cātumāsaṃ vasitvāva nikkhamanti.</p>
              <p>[03]^b^Pavāraṇāsaṅgahaṃ datvā^eb^ti anumatidānavasena datvā. ^b^Māgasirassa paṭhamadivase^eb^ti māgasiramāsassa paṭhamadivase. Idañcetarahi pavattavohāravasena kattikamāsassa aparapakkhapāṭipadadivasaṃ sandhāya vuttaṃ. ^b^Tesa^eb^nti tesaṃ buddhānaṃ. Tehi vinetabbattā ‘‘tesaṃ vineyyasattā’’ti vuttaṃ. ^b^Vineyyasattā^eb^ti ca cārikāya vinetabbasattā. ^b^Māgasiramāsampi tattheva vasitvā phussamāsassa paṭhamadivase^eb^ti idampi nidassanamattanti daṭṭhabbaṃ. Catumāsavutthānampi buddhānaṃ vineyyasattā aparipakkindriyā honti, tesaṃ indriyaparipākaṃ āgamayamānā aparampi ekamāsaṃ vā dviticatumāsaṃ vā tatthevavasitvā mahābhikkhusaṅghaparivārā nikkhamitvā purimanayeneva lokaṃ anuggaṇhantā ^a^M1.0454^ea^ sattahi vā chahi vā pañcahi vā catūhi vā māsehi cārikaṃ pariyosāpenti. ^b^Veneyyavasenevā^eb^ti avadhāraṇena na cīvarādihetu carantīti dasseti. Tathā ^a^V1.0397^ea^ hi imesu tīsu maṇḍalesu yattha katthaci cārikaṃ carantā na cīvarādihetu caranti, atha kho ye duggatabālajiṇṇabyādhikā, te ‘‘kadā tathāgataṃ āgantvā passissanti, mayi pana cārikaṃ carante mahājano tathāgatadassanaṃ labhissati, tattha keci cittāni pasādessanti, keci mālādīhi pūjessanti, keci kaṭacchubhikkhaṃ dassanti, keci micchādassanaṃ pahāya sammādiṭṭhikā bhavissanti, taṃ nesaṃ bhavissati dīgharattaṃ hitāya sukhāyā’’ti evaṃ lokānukampāya cārikaṃ caranti.</p>
              <p>[03]Apica catūhi kāraṇehi buddhā bhagavanto cārikaṃ caranti jaṅghavihāravasena sarīraphāsukatthāya, aṭṭhuppattikālābhikaṅkhanatthāya, bhikkhūnaṃ sikkhāpadapaññāpanatthāya, tattha tattha paripākagatindriye bodhaneyyasatte bodhanatthāyāti. Aparehipi catūhi kāraṇehi buddhā bhagavanto cārikaṃ caranti buddhaṃ saraṇaṃ gacchissantīti vā, dhammaṃ, saṅghaṃ saraṇaṃ gacchissantīti vā, mahatā dhammavassena catasso parisā santappessāmāti vā. Aparehipi pañcahi kāraṇehi buddhā bhagavanto cārikaṃ caranti pāṇātipātā viramissantīti vā, adinnādānā, kāmesumicchācārā, musāvādā, surāmerayamajjapamādaṭṭhānā viramissantīti vā. Aparehipi aṭṭhahi kāraṇehi buddhā bhagavanto cārikaṃ caranti paṭhamaṃ jhānaṃ paṭilabhissantīti vā, dutiyaṃ…pe… nevasaññānāsaññāyatanasamāpattiṃ paṭilabhissantīti vā. Aparehipi aṭṭhahi kāraṇehi buddhā bhagavanto cārikaṃ caranti sotāpattimaggaṃ adhigamissantīti vā, sotāpattiphalaṃ…pe… arahattaphalaṃ sacchikarissantīti vāti.</p>
              <p>[03]^b^Pupphāni ocinantā viya carantī^eb^ti iminā yathā mālākāro bahuṃ pupphagacchaṃ disvā tattha cirampi ṭhatvā pupphāni ocinitvā pupphasuññaṃ gacchaṃ disvā tattha papañcaṃ akatvā taṃ pahāya aññattha gantvā pupphāni ocinanto vicarati, evameva buddhāpi yattha gāmanigamādīsu vineyyasattā bahū honti, tattha cirampi vasantā te vinetvā vineyyasuññagāmādīsu papañcaṃ akatvā taṃ pahāya aññattha bahuvineyyakesu gāmādīsu vasantā vicarantīti dasseti. Tatoyeva ca atikhuddakepi antimamaṇḍale upanissayavantānaṃ bahubhāvato tāva bahumpi kālaṃ sattamāsapariyantaṃ cārikaṃ caranti.</p>
              <p>[03]Santasabhāvattā ^a^M1.0455^ea^ kilesasamaṇahetutāya vā santaṃ nibbānaṃ, sukhakāraṇatāya ca sukhanti āha ^b^‘‘santaṃ sukhaṃ nibbānamārammaṇaṃ katvā’’^eb^ti. ^b^Dasasahassacakkavāḷe^eb^ti jātikkhettabhūtāya dasasahassilokadhātuyā. Idañca devabrahmānaṃ vasena vuttaṃ, manussā pana imasmiṃyeva cakkavāḷe bodhaneyyā ^a^V1.0398^ea^ honti. ^b^Bodhaneyyasattasamavalokana^eb^nti paṭhamaṃ mahākaruṇāya pharitvā pacchā sabbaññutaññāṇajālaṃ pattharitvā tassa anto paviṭṭhānaṃ bodhaneyyasattānaṃ samolokanaṃ. Buddhā kira mahākaruṇāsamāpattiṃ samāpajjitvā tato vuṭṭhāya ‘‘ye sattā bhabbā paripākañāṇā ajjayeva mayā vinetabbā, te mayhaṃ ñāṇassa upaṭṭhahantū’’ti cittaṃ adhiṭṭhāya samannāharanti. Tesaṃ saha samannāhārā eko vā dve vā bahū vā tadā vinayūpagā veneyyā sabbaññutaññāṇassa āpāthamāgacchanti, ayamettha buddhānubhāvo. Evaṃ āpāthamāgatānaṃ pana nesaṃ upanissayaṃ pubbacariyaṃ pubbahetuṃ sampativattamānañca paṭipattiṃ olokenti. Veneyyasattapariggaṇhanatthañhi samannāhāre kate paṭhamaṃ nesaṃ veneyyabhāveneva upaṭṭhānaṃ hoti. Atha ‘‘kiṃ nu kho bhavissatī’’ti saraṇagamanādivasena kañci nipphattiṃ vīmaṃsamānā pubbupanissayāni olokenti.</p>
              <p>[03]^b^Otiṇṇe^eb^ti ārocite, parisamajjhaṃ vā otiṇṇe. ^b^Dvikkhattu^eb^nti ekasmiṃ saṃvacchare dvikkhattuṃ. Buddhakāle kira ekekasmiṃ saṃvacchare dve vāre bhikkhū sannipatanti upakaṭṭhavassūpanāyikakāle ca pavāraṇākāle ca. Upakaṭṭhāya vassūpanāyikāya dasapi vīsampi tiṃsampi cattālīsampi paññāsampi bhikkhū vaggavaggā hutvā kammaṭṭhānatthāya āgacchanti. Bhagavā tehi saddhiṃ sammoditvā ‘‘kasmā, bhikkhave, upakaṭṭhāya vassūpanāyikāya vicarathā’’ti pucchati. Atha te ‘‘bhagavā kammaṭṭhānatthaṃ āgatamha, kammaṭṭhānaṃ no dethā’’ti yācanti. Satthā tesaṃ cariyavasena rāgacaritassa asubhakammaṭṭhānaṃ deti, dosacaritassa mettākammaṭṭhānaṃ, mohacaritassa ‘‘uddeso paripucchā kālena dhammassavanaṃ kālena dhammasākacchā idaṃ tuyhaṃ sappāya’’nti ācikkhati. Kiñcāpi hi mohacaritassa ānāpānassatikammaṭṭhānaṃ sappāyaṃ, kammaṭṭhānabhāvanāya pana bhājanabhūtaṃ kātuṃ sammohavigamāya ^a^M1.0456^ea^ paṭhamaṃ uddesaparipucchādhammassavanadhammasākacchāsu niyojeti. Vitakkacaritassa ānāpānassatikammaṭṭhānaṃ deti. Saddhācaritassa visesato purimā cha anussatiyo sappāyā, tāsaṃ pana anuyuñjane ayaṃ pubbabhāgapaṭipattīti dassetuṃ pasādanīyasuttantena buddhasubodhitaṃ dhammasudhammataṃ saṅghasuppaṭipattiñca pakāseti. Ñāṇacaritassa pana maraṇassati upasamānussati catudhātuvavatthānaṃ āhārepaṭikūlasaññā visesato sappāyā, tesaṃ upakāradhammadassanatthaṃ aniccatādipaṭisaṃyutte gambhīre suttante katheti. Te kammaṭṭhānaṃ gahetvā sace sappāyaṃ hoti, satthu santike eva vasanti. No ce hoti, sappāyaṃ senāsanaṃ pucchantā gacchanti. Tepi tattha vasantā temāsikaṃ paṭipadaṃ gahetvā ghaṭentā vāyamantā sotāpannāpi honti sakadāgāminopi anāgāminopi arahantopi. Tato vutthavassā pavāretvā satthu santikaṃ gantvā ‘‘bhagavā ahaṃ tumhākaṃ santike kammaṭṭhānaṃ ^a^V1.0399^ea^ gahetvā sotāpattiphalaṃ patto…pe… ahaṃ aggaphalaṃ arahatta’’nti paṭiladdhaguṇaṃ ārocenti, upari anadhigatassa adhigamāya kammaṭṭhānañca yācanti. Tena vuttaṃ ^b^‘‘pure vassūpanāyikāya ca kammaṭṭhānaggahaṇatthaṃ…pe… upari kammaṭṭhānaggahaṇatthañcā’’^eb^ti.</p>
              <p>[03]^b^Āyāmā^eb^ti ettha ^b^ā^eb^-saddo ‘‘āgacchā’’ti iminā samānatthoti āha ^b^‘‘āyāmāti āgaccha yāmā’’^eb^ti, ehi gacchāmāti attho. ^b^Ānandā^eb^ti bhagavā santikāvacarattā theraṃ ālapati, na pana tadā satthu santike vasantānaṃ bhikkhūnaṃ abhāvato. Pañcasataparimāṇo hi tadā bhagavato santike bhikkhusaṅgho. Thero pana ‘‘gaṇhathāvuso pattacīvarāni, bhagavā asukaṭṭhānaṃ gantukāmo’’ti bhikkhūnaṃ āroceti. ‘‘Atha kho bhagavā āyasmantaṃ ānandaṃ āmantesī’’ti vuttattā ^b^‘‘bhagavato paccassosī’’^eb^ti idha ^b^bhagavato^eb^ti sāmivacanaṃ āmantanavacanameva sambandhīantaraṃ apekkhatīti iminā adhippāyena ^b^‘‘bhagavato vacanaṃ paṭiassosī’’^eb^ti vuttaṃ. ^b^Bhagavato^eb^ti pana idaṃ patissavasambandhena sampadānavacanaṃ yathā ‘‘devadattassa paṭissuṇotī’’ti. ^b^Paccassosī^eb^ti ettha ^b^paṭi^eb^-saddo abhimukhavacanoti āha ^b^‘‘abhimukho hutvā suṇī’’^eb^ti. Bhagavato mukhābhimukho hutvā adhivāsetvā suṇi, na udāsino hutvāti adhippāyo.</p>
              <p>[03]Tassa ^a^M1.0457^ea^ pāṭihāriyassa āgantukavasena katattā vuttaṃ ^b^‘‘nagaradvārato paṭṭhāyā’’^eb^ti. ^b^Suvaṇṇarasapiñjarāhi rasmīhī^eb^ti ettha ^b^rasa^eb^-saddo udakapariyāyo, ^b^piñjara^eb^-saddo hemavaṇṇapariyāyo, tasmā suvaṇṇajaladhārā viya suvaṇṇavaṇṇāhi rasmīhīti attho. ^b^Samujjotayamāno^eb^ti obhāsayamāno. ^b^Assā^eb^ti verañjassa brāhmaṇassa. ^b^Bhagavantaṃ upanisīditukāmo^eb^ti bhagavantaṃ upagantvā nisīditukāmo, bhagavato samīpe nisīditukāmoti vuttaṃ hoti.</p>
              <p>[03]Brāhmaṇa tayā nimantitā vassaṃvutthā amhāti pāḷiyaṃ sambandho veditabbo. ^b^Dātabbo assā^eb^ti dātabbo bhaveyya. ^b^No asanto^eb^ti neva avijjamāno, kintu vijjamānoyevāti dīpeti. Vinā vā liṅgavipallāsenettha attho daṭṭhabboti āha ^b^‘‘atha vā’’^eb^tiādi. Iminā sāmaññavacanato ettha napuṃsakaliṅganiddesoti dasseti. ^b^No natthī^eb^ti no amhākaṃ natthi. ^b^No^eb^ti vā etassa vivaraṇaṃ ^b^natthī^eb^ti. Kesaṃ adātukāmatā viyāti āha ^b^‘‘yathā’’^eb^tiādi. ^b^Pahūtavittūpakaraṇāna^eb^nti ettha ^b^vittī^eb^ti tuṭṭhi, vittiyā upakaraṇaṃ vittūpakaraṇaṃ, tuṭṭhikāraṇanti attho. Pahūtaṃ dhanadhaññajātarūparajatanānāvidhālaṅkārasuvaṇṇabhājanādibhedaṃ vittūpakaraṇametesanti pahūtavittūpakaraṇā, tesaṃ pahūtavittūpakaraṇānaṃ maccharīnaṃ yathā adātukāmatā, evaṃ no adātukāmatāpi ^a^V1.0400^ea^ natthīti sambandho. ^b^Taṃ kutettha labbhā^eb^ti ettha ^b^ta^eb^nti taṃ kāraṇaṃ, taṃ kiccaṃ vā. ^b^Etthā^eb^ti gharāvāse. Dutiye pana atthavikappe ^b^ta^eb^nti deyyadhammassa parāmasanaṃ. ^b^Etthā^eb^ti imasmiṃ temāsabbhantareti attho. ^b^Ya^eb^nti yena kāraṇena, kiriyāparāmasanaṃ vā. Dutiye pana atthavikappe ^b^ya^eb^nti yaṃ deyyadhammanti attho.</p>
              <p>[03]^b^Alaṃ gharāvāsapalibodhacintāyāti saññāpetvā^eb^ti brāhmaṇa netaṃ gharāvāsapalibodhena kataṃ, atha kho mārāvaṭṭanenāti brāhmaṇaṃ saññāpetvā. ^b^Taṅkhaṇānurūpāyā^eb^ti yādisī tadā tassa ajjhāsayappavatti, tadanurūpāyāti attho. Tassa tadā tādisassa vivaṭṭasannissitassa ñāṇaparipākassa abhāvato kevalaṃ abbhantarasannissito eva attho dassitoti āha ^b^‘‘diṭṭhadhammikasamparāyikaṃ atthaṃ sandassetvā’’^eb^ti, paccakkhato vibhāvetvāti attho. ^b^Kusale dhamme^eb^ti tebhūmake kusale ^a^M1.0458^ea^ dhamme. ^b^Tatthā^eb^ti kusaladhamme yathāsamādapite. ^b^Na^eb^nti brāhmaṇaṃ. ^b^Samuttejetvā^eb^ti sammadeva uparūpari nivesetvā puññakiriyāya tikkhavisadabhāvaṃ āpādetvā. Taṃ pana atthato tassa ussāhajananaṃ hotīti āha ^b^‘‘saussāhaṃ katvā’’^eb^ti. Evaṃ puññakiriyāya saussāhato evarūpaguṇasamaṅgitā ca niyamato diṭṭhadhammikādiatthasampādananti evaṃ saussāhatāya aññehi ca tasmiṃ vijjamānaguṇehi ^b^sampahaṃsetvā^eb^ sammadeva haṭṭhatuṭṭhabhāvaṃ āpādetvā.</p>
              <p>[03]Yadi bhagavā dhammaratanavassaṃ vassi, atha kasmā so visesaṃ nādhigacchi? Upanissayasampattiyā abhāvato. Yadi evaṃ kasmā bhagavā tassa tathā dhammaratanavassaṃ vassīti? Vuccate – yadipi tassa visesādhigamo natthi, āyatiṃ pana nibbānādhigamatthāya vāsanābhāgiyā ca sabbā purimapacchimadhammakathā ahosīti daṭṭhabbā. Na hi bhagavato niratthakā dhammadesanā atthi. ^b^Temāsikopi deyyadhammo^eb^ti temāsaṃ dātabbopi deyyadhammo. ^b^Yaṃ divasa^eb^nti yasmiṃ divase.</p>
              <p>[03]^b^23^eb^^b^.^eb^^b^Buddhapariṇāyaka^eb^nti buddho pariṇāyako etassāti buddhapariṇāyako, bhikkhusaṅgho. Taṃ buddhapariṇāyakaṃ, buddhajeṭṭhakanti attho. ^b^Yāvadatthaṃ katvā^eb^ti yāva attho, tāva bhojanena tadā katanti adhippāyo. Dātuṃ upanītabhikkhāya paṭikkhepo nāma hatthasaññāya mukhavikārena vacībhedena vā hotīti āha ^b^‘‘hatthasaññāyā’’^eb^tiādi. ^b^Onītapattapāṇi^eb^nti ettha onīto pattato pāṇi etassāti onītapattapāṇīti bhinnādhikaraṇavisayoyaṃ saddo bāhiratthasamāsoti āha ^b^‘‘pattato onītapāṇi’’^eb^ntiādi. ‘‘Onittapattapāṇi’’ntipi pāṭho, tassattho onittaṃ nānābhūtaṃ vinābhūtaṃ āmisāpanayanena vā sucikataṃ pattaṃ pāṇito assāti onittapattapāṇi ^a^V1.0401^ea^, taṃ onittapattapāṇiṃ, hatthe ca pattañca dhovitvā ekamante pattaṃ nikkhipitvā nisinnanti attho. ^b^Pattuṇṇapaṭṭapaṭe cā^eb^ti pattuṇṇapaṭe ca paṭṭapaṭe ca. Tattha pattuṇṇapadese bhavā pattuṇṇā, kosiyavisesātipi vadanti. Paṭṭāni pana cīnapaṭāni. ^b^Āyogā^eb^dīsu ^b^āyogo^eb^ti paṭiāyogo, ^b^aṃsabaddhakaṃ^eb^ pattatthavikādīsu. ^b^Bhesajjatelāna^eb^nti bhesajjasampākena sādhitatelānaṃ. ^b^Tumbānī^eb^ti ^a^M1.0459^ea^ cammamayatelabhājanāni. Ekamekassa bhikkhuno sahassagghanakaṃ telamadāsīti sambandho.</p>
              <p>[03]^b^Mahāyāgaṃ yajitvā^eb^ti mahādānaṃ datvā. ^b^Saputtadāraṃ vanditvā nisinna^eb^nti puttadārehi saddhiṃ vanditvā nisinnaṃ. ^b^Temāsa^eb^nti accantasaṃyoge upayogavacanaṃ. ‘‘Temāsaṃ sotabbadhammaṃ ajjeva suṇissāmī’’ti nisinnassa taṃ ajjhāsayaṃ pūretvā desitattā vuttaṃ ^b^‘‘paripuṇṇasaṅkappaṃ kurumāno’’^eb^ti. ^b^Anubandhitvā^eb^ti anugantvā.</p>
              <p>[03]Buddhānaṃ anabhiratiparitassitā nāma natthīti āha ^b^‘‘yathājjhāsayaṃ yathārucitaṃ vāsaṃ vasitvā’’^eb^ti. Abhirantaṃ abhiratīti hi atthato ekaṃ. Abhirantasaddo cāyaṃ abhirucipariyāyo, na assādapariyāyo. Assādavasena ca katthaci vasantassa assādavatthuvigamanena siyā tassa tattha anabhirati, tayidaṃ khīṇāsavānaṃ natthi, pageva buddhānaṃ, tasmā abhirativasena katthaci vasitvā tadabhāvato aññattha gamanaṃ nāma buddhānaṃ natthi, vineyyavinayanatthaṃ pana katthaci vasitvā tasmiṃ siddhe vineyyavinayatthameva tato aññattha gacchanti, ayamettha yathāruci. ^b^Soreyyādīni anupagammā^eb^ti mahāmaṇḍalacārikāya vīthibhūtāni soreyyanagarādīni anupagantvā. ^b^Payāgapatiṭṭhāna^eb^nti gāmassapi adhivacanaṃ titthassapi. ^b^Gaṅgaṃ nadi^eb^nti gaṅgaṃ nāma nadiṃ. ^b^Tadavasarī^eb^ti ettha ^b^ta^eb^nti karaṇatthe upayogavacananti āha ^b^‘‘tena avasari tadavasarī’’^eb^ti.</p>
              <p>[06]Buddhāciṇṇakathā niṭṭhitā.</p>
              <p>[03]^b^Samantapāsādikāyā^eb^ti samantato sabbaso pasādaṃ janetīti samantapāsādikā, tassā samantapāsādikāya. ^b^Tatridaṃ samantapāsādikāya samantapāsādikattasmi^eb^nti ettha ^b^tatrā^eb^ti purimavacanāpekkhaṃ, ^b^ida^eb^nti vakkhamānakāraṇavacanāpekkhaṃ. Tatrāyaṃ yojanā – yaṃ vuttaṃ ‘‘samantapāsādikāya vinayasaṃvaṇṇanāyā’’ti, tatra yā sā samantapāsādikāti saṃvaṇṇanā vuttā ^a^V1.0402^ea^, tassā samantapāsādikāya saṃvaṇṇanāya samantapāsādikattasmiṃ samantapāsādikabhāve sabbaso pasādajanakatte idaṃ hoti. Kiṃ hotīti āha ^b^‘‘ācariyaparamparato’’^eb^tiādi.</p>
              <p>[03]^b^Ācariyaparamparato^eb^ti ^a^M1.0460^ea^ ‘‘upāli dāsako’’tiādinā (pari. 3). Vuttāacariyaparamparato. ^b^Nidānavatthuppabhedadīpanato^eb^ti nidānappabhedadīpanato vatthuppabhedadīpanato ca. Tattha bāhiranidānābbhantaranidānasikkhāpadanidānadassanavasena ^b^nidāna^eb^ppabhedadīpanaṃ veditabbaṃ, theravādappakāsanaṃ pana ^b^vatthu^eb^ppabhedadīpanaṃ. ^b^Parasamayavivajjanato^eb^ti ‘‘sakāya paṭiññāya mettiyaṃ bhikkhuniṃ nāsethā’’tiādīsu (pārā. 384) micchāpaṭipannānaṃ paresaṃ laddhinirākaraṇato, tatoyeva ca attano samayapatiṭṭhāpanena sakasamayavisuddhito.</p>
              <p>[03]^b^Byañjanaparisodhanato^eb^ti pāṭhasodhanena byañjanaparisodhanaṃ veditabbaṃ, saddasatthānusārena vā nibbacanaṃ dassetvā padanipphattidassanaṃ byañjanaparisodhanaṃ. ^b^Vibhaṅganayabhedadassanato^eb^ti ‘‘tisso itthiyo’’tiādipadabhājanassa anurūpavasena nayabhedadassanato. ^b^Sampassata^eb^nti ñāṇacakkhunā sammā passantānaṃ, upaparikkhantānanti attho. ^b^Apāsādika^eb^nti appasādāvahaṃ. ^b^Etthā^eb^ti samantapāsādikāya. Sampassataṃ viññūnanti sambandho. Tasmā ayaṃ saṃvaṇṇanā samantapāsādikātveva pavattāti yojetabbaṃ. Kassa kena desitassa saṃvaṇṇanāti āha ^b^‘‘vinayassā’’^eb^tiādi.</p>
              <p>[06]Iti samantapāsādikāya vinayaṭṭhakathāya sāratthadīpaniyaṃ</p>
              <p>[06]Verañjakaṇḍavaṇṇanā samattā.</p>
              <p>[06]Paṭhamo bhāgo niṭṭhito.</p>
            </h4>
          </h3>
        </h2>
      </h1>
    </h0>
    <h0>
      <h0n>1. Pārājikakaṇḍaṃ</h0n>
      <h1>
        <h1n>1. Paṭhamapārājikaṃ</h1n>
        <h2>
          <h2n>Sudinnabhāṇavāravaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^24^eb^^b^.^eb^^b^Anupadavaṇṇana^eb^nti ^a^M2.0001^ea^^a^V2.0001^ea^ padaṃ padaṃ paṭivaṇṇanaṃ, padānukkamena vaṇṇanaṃ vā. ^b^Bhaṇḍappayojanauddhārasāraṇādinā kiccenā^eb^ti ettha vikkāyikabhaṇḍassa vikkiṇanaṃ ^b^bhaṇḍappayojanaṃ,^eb^ dātuṃ ^a^V2.0002^ea^ saṅketite divase gantvā gahaṇaṃ ^b^uddhāro,^eb^ ‘‘asukasmiṃ divase dātabba’’nti satuppādanaṃ ^b^sāraṇaṃ^eb^. ^b^Catubbidhāyā^eb^ti khattiyabrāhmaṇagahapatisamaṇānaṃ vasena catubbidhāya, bhikkhubhikkhunīupāsakaupāsikānaṃ vasena vā. ^b^Disvānassa etadahosī^eb^ti hetuattho ayaṃ disvāna-saddo asamānakattuko yathā ‘‘ghataṃ pivitvā balaṃ hoti, sīhaṃ disvā bhayaṃ hotī’’ti. Dassanakāraṇā hi evaṃ parivitakkanaṃ ahosi. Kiñcāpi ettha ‘‘bhabbakulaputtassā’’ti vuttaṃ, tathāpi upanissayasampannassapi ajātasattuno viya antarāyo bhavissatīti imassa therassapi katapāpakammamūlavippaṭisāravasena adhigamantarāyo ahosīti vadanti.</p>
              <p>[03]Kiṃ pana yesaṃ maggaphalānaṃ upanissayo atthi, buddhānaṃ sammukhībhāvepi tesaṃ antarāyo hotīti? Āma hoti, na pana buddhe paṭicca. Buddhā hi paresaṃ ^a^M2.0002^ea^ maggaphalādhigamāya ussāhajātā tattha nirantaraṃ yuttapayuttā eva honti, tasmā te paṭicca tesaṃ antarāyo na hoti, atha kho kiriyāparihāniyā vā pāpamittatāya vā hoti, kiriyāparihāni ca desakassa tasseva vā puggalassa tajjapayogābhāvato veditabbā, desakavasena panettha parihāni sāvakānaṃ vaseneva veditabbā, na buddhānaṃ vasena. Tathā hi sace dhammasenāpati dhanañjāniyassa brāhmaṇassa āsayaṃ ñatvā dhammaṃ desayissa, brāhmaṇo sotāpanno abhavissa. Evaṃ tāva desakassa vasena kiriyāparihāniyā antarāyo hoti. Sace pesso hatthārohaputto bhagavato sammukhā dhammaṃ suṇanto muhuttaṃ nisīdeyya, yāva tassa bhagavā attantapādike cattāro puggale vitthārena vibhajitvā deseti, sotāpattiphalena saṃyutto abhavissa. Evaṃ puggalassa vasena kiriyāparihāniyā antarāyo hoti nāma. Imassa hi upāsakassa kiriyāparihāni jātā apariniṭṭhitāya desanāya uṭṭhahitvā pakkantattā. Sace ajātasattu devadattassa vacanaṃ gahetvā pitughātakammaṃ nākarissa, sāmaññaphalasuttakathitadivase sotāpanno abhavissa, tassa vacanaṃ gahetvā pitughātakammassa katattā pana nāhosi. Evaṃ pāpamittatāya antarāyo hoti. Sudinnassapi pāpamittavasena antarāyo ahosīti daṭṭhabbaṃ. Yadi hi tena mātāpitūnaṃ vacanaṃ gahetvā purāṇadutiyikāya methunadhammo paṭisevito nābhavissa, na taṃmūlavippaṭisāravasena adhigamantarāyo abhavissa.</p>
              <p>[03]^b^Yannūnā^eb^ti parivitakkanatthe nipātoti āha ^b^‘‘parivitakkadassanameta’’^eb^nti. ‘‘Dhammaṃ suṇeyya’’nti kiriyāpadena vuccamāno eva hi attho ‘‘yannūnā’’ti nipātapadena jotīyati. Ahaṃ yannūna dhammaṃ suṇeyyanti yojanā. ^b^Yannūnā^eb^ti ca yadi panāti attho. Yadi panāti idampi hi tena samānatthameva. Yaṃ dhammaṃ suṇātīti sambandho. ^b^Uḷāruḷārajanā^eb^ti khattiyamahāsālādiuḷāruḷārajanākiṇṇā ^a^V2.0003^ea^. Sace ayampi paṭhamaṃ āgaccheyya, bhagavantaṃ upasaṅkamitvā nisīdituṃ araharūpoti āha ^b^‘‘pacchā āgatenā’’^eb^ti. ^b^Sikkhattayūpasaṃhita^eb^nti adhisīlādhicittādhipaññāsaṅkhātasikkhattayayuttaṃ. Thokaṃ dhammakathaṃ sutvā ahosīti sambandho. Idhāpi sutvā-saddo hetuatthoti daṭṭhabbo, savanakāraṇā etadahosīti vuttaṃ ^a^M2.0003^ea^ hoti. Yadi evaṃ atha kasmā ‘‘ekamantaṃ nisinnassa…pe… etadahosī’’ti vuttanti āha ^b^‘‘taṃ panassa yasmā’’^eb^tiādi. Tattha ^b^ta^eb^nti parivitakkanaṃ.</p>
              <p>[03]^b^Saṅkhepakathā^eb^ti visuṃ visuṃ paduddhāraṃ akatvā samāsato atthavaṇṇanā. ^b^Yena yena ākārenā^eb^ti yena yena pakārena. ^b^Tena tena me upaparikkhato^eb^ti ‘‘kāmā nāmete aniccā dukkhā vipariṇāmadhammā aṭṭhikaṅkalūpamā’’ti (ma. ni. 1.234; 2.42; pāci. 417; mahāni. 3; cūḷani. khaggavisāṇasuttaniddesa 147) ca ādinā yena yena ākārena kāmesu ādīnavaṃ okāraṃ saṃkilesaṃ, tabbipariyāyato nekkhamme ānisaṃsaṃ guṇaṃ pakāsentaṃ bhagavatā dhammaṃ desitaṃ ājānāmi avabujjhāmi, tena tena pakārena upaparikkhato vīmaṃsantassa mayhaṃ evaṃ hoti evaṃ upaṭṭhāti. ^b^Sikkhattayabrahmacariya^eb^nti adhisīlasikkhādisikkhattayasaṅgahaṃ seṭṭhacariyaṃ. ^b^Ekampi divasa^eb^nti ekadivasamattampi. ^b^Akhaṇḍaṃ katvā^eb^ti dukkaṭamattassapi anāpajjanena akhaṇḍitaṃ katvā, akhaṇḍācchiddādibhāvāpādanena vā. Akhaṇḍalakkhaṇavacanañhetaṃ. ^b^Carimakacitta^eb^nti cuticittaṃ. Kiñcipi ekadesaṃ asesetvā ekanteneva paripūretabbatāya ^b^ekantaparipuṇṇaṃ. Kilesamalena amalīnaṃ katvā^eb^ti taṇhāsaṃkilesādinā asaṃkiliṭṭhaṃ katvā, cittuppādamattampi saṃkilesamalaṃ anuppādetvā. Accantameva visuddhaṃ katvā pariharitabbatāya ^b^ekantaparisuddhaṃ^eb^. Tato eva saṅkhaṃ viya likhitanti ^b^saṅkhalikhitaṃ^eb^. Tenāha ^b^‘‘likhitasaṅkhasadisa’’^eb^nti. Pariyodātaṭṭhena nimmalabhāvena saṅkhaṃ viya likhitaṃ dhotanti saṅkhalikhitanti āha ^b^‘‘dhotasaṅkhasappaṭibhāga’’^eb^nti. ‘‘Ajjhāvasatā’’ti padappayogena ^b^agāra^eb^nti bhummatthe upayogavacananti āha ^b^‘‘agāramajjhe’’^eb^ti. Dāṭhikāpi massuggahaṇeneva gahetvā ^b^‘‘massu’’^eb^tveva vuttaṃ, uttarādharamassunti attho. Kasāyena rattānīti ^b^kāsāyānī^eb^ti āha ^b^‘‘kasāyarasapītatāyā’’^eb^ti. ^b^Paridahitvā^eb^ti nivāsetvā ceva pārupitvā ca. ^b^Agārassa hita^eb^nti agāravāso agāraṃ uttarapadalopena, tassa vaḍḍhiāvahaṃ agārassa hitaṃ.</p>
              <p>[03]^b^25^eb^^b^.^eb^^b^Ñātisālohitā^eb^tiādīsu ‘‘ayaṃ ajjhattiko’’ti jānanti, ñāyanti vāti ^b^ñātī,^eb^ lohitena sambandhāti ^b^sālohitā^eb^. Pitupakkhikā ñātī, mātupakkhikā sālohitā. Mātupakkhikā pitupakkhikā vā ñātī ^a^M2.0004^ea^, sassusasurapakkhikā sālohitā. Mittāyantīti ^b^mittā,^eb^^a^V2.0004^ea^ minanti vā sabbaguyhesu anto pakkhipantīti ^b^mittā^eb^. Kiccakaraṇīyesu sahabhāvaṭṭhena amā hontīti ^b^amaccā^eb^. Mamāyatīti ^b^mātā,^eb^ piyāyatīti ^b^pitā. Sarīrakiccalesenā^eb^ti uccārapassāvādisarīrakiccalesena. ^b^Ananuññātaṃ puttaṃ na pabbājetī^eb^ti ‘‘mātāpitūnaṃ lokiyamahājanassa ca cittaññathattaṃ mā hotū’’ti na pabbājeti. Tatoyeva ca suddhodanamahārājassa tathā varo dinno.</p>
              <p>[03]^b^26^eb^^b^.^eb^^b^Dhuranikkhepenā^eb^ti bhaṇḍappayojanādīsu dhuranikkhepena. Tenāha ^b^‘‘na hī’’^eb^tiādi. Piyāyitabboti ^b^piyo^eb^ti āha ^b^‘‘pītijananako’’^eb^ti. Manassa appāyanato ^b^manāpo^eb^ti āha ^b^‘‘manavaḍḍhanako’’^eb^ti. ^b^Sukhedhito^eb^ taruṇadārakakāle, tato parañca sappikhīrādisādurasamanuññabhojanādiāhārasampattiyā ^b^sukhaparihato^eb^. Atha vā daḷhabhattikadhātijanādiparijanasampattiyā ceva paricchedasampattiyā ca uḷārapaṇītasukhapaccayūpahārehi ca ^b^sukhedhito,^eb^ akiccheneva dukkhapaccayavinodanena ^b^sukhaparihato^eb^. Ajjhattikaṅgasampattiyā vā ^b^sukhedhito,^eb^ bāhiraṅgasampattiyā ^b^sukhaparihato^eb^.</p>
              <p>[03]^b^Kiñcī^eb^ti etassa vivaraṇaṃ ^b^‘‘appamattakampi kalabhāga’’^eb^nti. Yadā jānāti-saddo bodhanattho na hoti, tadā tassa payoge ‘‘sappino jānāti, madhuno jānātī’’tiādīsu viya karaṇatthe sāmivacanaṃ saddatthavidū icchantīti āha ^b^‘‘kiñci dukkhena nānubhosī’’^eb^ti. Tenāha ^b^‘‘karaṇatthe sāmivacanaṃ, anubhavanatthe ca jānanā’’^eb^ti. Ettha ca ^b^kiñci dukkhena nānubhosī^eb^ti kenaci dukkhena karaṇabhūtena visayaṃ nānubhosīti evamattho veditabbo. ‘‘Kiñcī’’ti etthāpi hi karaṇatthe sāmivacanassa lopo kato. Teneva ca vakkhati ‘‘vikappadvayepi purimapadassa uttarapadena samānavibhattilopo daṭṭhabbo’’ti. Yadā pana jānāti-saddo saraṇattho hoti, tadā saraṇatthānaṃ dhātusaddānaṃ payoge ‘‘mātu sarati, pitu sarati, bhātu jānātī’’tiādīsu viya upayogatthe sāmivacanaṃ saddasatthavidū vadantīti āha ^b^‘‘atha vā kiñci dukkhaṃ nassarasīti attho’’^eb^ti, kassaci dukkhassa ananubhūtattā attanā anubhūtaṃ appamattakampi dukkhaṃ pariyesamānopi abhāvatoyeva nassarasīti attho ^a^M2.0005^ea^. ^b^Vikappadvayepī^eb^ti anubhavanasaraṇatthavasena vutte dutiyatatiyavikappadvaye. ^b^Purimapadassā^eb^ti ‘‘kiñcī’’ti padassa. ^b^Uttarapadenā^eb^ti ‘‘dukkhassā’’ti padena. ^b^Samānavibhattilopo^eb^ti uttarapadena samānassa sāmivacanassa lopo. ‘‘Kassaci dukkhassā’’ti vattabbe vikappadvayepi purimapade sāmivacanassa lopaṃ katvā ‘‘kiñci dukkhassā’’ti niddeso kato. ^b^Anicchakā^eb^ti anicchantā. ^b^Evaṃ sante^eb^ti nanu mayaṃ sudinna sāmādīsu kenacipi upāyena appaṭisādhanena appaṭikārena maraṇenapi tayā akāmakāpi ^a^V2.0005^ea^ vinā bhavissāma, evaṃ sati. ^b^Yenā^eb^ti yena kāraṇena. ^b^Kiṃ panā^eb^ti ettha ^b^ki^eb^nti karaṇatthe paccattavacananti dassento āha ^b^‘‘kena pana kāraṇenā’’^eb^ti.</p>
              <p>[03]^b^28^eb^^b^.^eb^^b^Gandhabbanaṭanāṭakādīnī^eb^ti ettha ^b^gandhabbā^eb^ nāma gāyanakā, ^b^naṭā^eb^ nāma raṅganaṭā, ^b^nāṭakā^eb^ laṅghanakādayo. ^b^Paricārehī^eb^ti ettha parito tattha tattha yathāsakaṃ visayesu cārehīti atthoti āha ^b^‘‘indriyāni cārehī’’^eb^tiādi. ^b^Paricārehī^eb^ti vā sukhūpakaraṇehi attānaṃ paricārehi attano paricaraṇaṃ kārehi. Tathābhūto ca yasmā laḷanto kīḷanto nāma hoti, tasmā ^b^‘‘laḷā’’^eb^tiādi vuttaṃ. Bhuñjitabbato paribhuñjitabbato visesato pañca kāmaguṇā bhogā nāmāti āha ^b^‘‘bhoge bhuñjanto’’^eb^ti. ^b^Dānappadānānī^eb^ti ettha niccadānaṃ ^b^dānaṃ^eb^ nāma, uposathadivasādīsu dātabbaṃ atirekadānaṃ ^b^padānaṃ^eb^ nāma. Paveṇīrakkhaṇavasena vā dīyamānaṃ ^b^dānaṃ^eb^ nāma, attanāva paṭṭhapetvā dīyamānaṃ ^b^padānaṃ^eb^ nāma. Pacurajanasādhāraṇaṃ vā nātiuḷāraṃ ^b^dānaṃ^eb^ nāma, anaññasādhāraṇaṃ atiuḷāraṃ ^b^padānaṃ^eb^ nāma. ^b^Ādi^eb^-saddena sīlādīni saṅgaṇhāti. Natthi etassa vacanappaṭivacanasaṅkhāto ālāpasallāpoti ^b^nirālāpasallāpo^eb^.</p>
              <p>[03]^b^30^eb^^b^.^eb^^b^Balaṃ gāhetvā^eb^ti ettha balaggahaṇaṃ nāma kāyabalassa uppādanamevāti āha ^b^‘‘kāyabalaṃ janetvā’’^eb^ti. ^b^Assumukha^eb^nti assūni mukhe etassāti assumukho, taṃ assumukhaṃ, assukilinnamukhanti attho. Gāmoyeva ^b^gāmantasenāsanaṃ^eb^ gāmapariyāpannattā gāmantasenāsanassa. ^b^Atirekalābhapaṭikkhepenā^eb^ti ‘‘piṇḍiyālopabhojanaṃ nissāyā’’ti (mahāva. 128) evaṃ vuttabhikkhāhāralābhato adhikalābho saṅghabhattādiatirekalābho, tassa paṭikkhepenāti attho. Tenāha ^b^‘‘cuddasa^eb^^a^M2.0006^ea^^b^bhattāni paṭikkhipitvā’’^eb^ti. Saṅghabhattaṃ uddesabhattaṃ nimantanabhattaṃ salākabhattaṃ pakkhikaṃ uposathikaṃ pāṭipadikaṃ āgantukabhattaṃ gamikabhattaṃ gilānabhattaṃ gilānupaṭṭhākabhattaṃ vihārabhattaṃ dhurabhattaṃ vārabhattanti imāni cuddasa bhattāni. Tattha sakalassa saṅghassa dātabbaṃ bhattaṃ ^b^saṅghabhattaṃ^eb^. Katipaye bhikkhū uddisitvā dātabbaṃ bhattaṃ ^b^uddesabhattaṃ^eb^. Ekasmiṃ pakkhe ekadivasaṃ dātabbaṃ bhattaṃ ^b^pakkhikaṃ^eb^. Uposathe dātabbaṃ bhattaṃ ^b^uposathikaṃ^eb^. Pāṭipadadivase dātabbaṃ bhattaṃ ^b^pāṭipadikaṃ^eb^. Vihāraṃ uddissa dātabbaṃ bhattaṃ ^b^vihārabhattaṃ^eb^. Dhurageheyeva ṭhapetvā dātabbaṃ bhattaṃ ^b^dhurabhattaṃ^eb^. Gāmavāsīādīhi vārena dātabbaṃ bhattaṃ ^b^vārabhattaṃ^eb^.</p>
              <p>[03]Atha ^b^‘‘gahapaticīvaraṃ paṭikkhipitvā’’^eb^ti kasmā vuttaṃ. Gahaṇe hi sati paṭikkhepo yujjeyya, na ca paṭhamabodhiyaṃ gahapaticīvarassa paṭiggahaṇaṃ anuññātaṃ parato ^b^jīvakavatthusmiṃ^eb^ anuññātattā. Teneva vakkhati ^b^jīvakavatthusmiṃ^eb^ (mahāva. aṭṭha. 337) ‘‘bhagavato hi buddhabhāvappattito ^a^V2.0006^ea^ paṭṭhāya yāva idaṃ vatthaṃ, etthantare vīsati vassāni na koci gahapaticīvaraṃ sādiyi, sabbe paṃsukūlikāva ahesu’’nti. Sudinno ca paṭhamabodhiyaṃyeva pabbajito. Teneva vakkhati ‘‘sudinno hi bhagavato dvādasame vasse pabbajito, vīsatime vasse ñātikulaṃ piṇḍāya paviṭṭho, sayaṃ pabbajjāya aṭṭhavassiko hutvā’’ti. Tasmā ‘‘gahapaticīvaraṃ paṭikkhipitvā’’ti kasmā vuttanti? Vuccate – ananuññātepi gahapaticīvare paṃsukūlikaṅgasamādānavasena gahapaticīvaraṃ paṭikkhittaṃ nāma hotīti katvā vuttaṃ ‘‘gahapaticīvaraṃ paṭikkhipitvā’’ti.</p>
              <p>[03]^b^Loluppacāraṃ paṭikkhipitvā^eb^ti kusalabhaṇḍassa bhusaṃ vilumpanaṭṭhena loluppaṃ vuccati taṇhā, loluppena caraṇaṃ loluppacāro, taṇhāvasena gharapaṭipāṭiṃ atikkamitvā bhikkhāya caraṇaṃ, taṃ paṭikkhipitvāti attho. Tenāha ^b^‘‘gharapaṭipāṭiyā bhikkhāya pavisatī’’^eb^ti. Ettha ca āraññikaṅgādipadhānaṅgavasena sesadhutaṅgānipi gahitāneva hontīti veditabbaṃ. ^b^Vajjīna^eb^nti rājāno apekkhitvā sāmivacanaṃ kataṃ, vajjīrājūnanti attho. Janapada-saddassa taṃnivāsīsupi pavattanato ^b^‘‘vajjīsū’’^eb^ti janapadāpekkhaṃ bhummavacanaṃ, vajjināmake janapadeti attho.</p>
              <p>[03]^b^Upabhogaparibhogūpakaraṇamahantatāyā^eb^ti ^a^M2.0007^ea^ pañcakāmaguṇasaṅkhātānaṃ upabhogānañceva hatthiassarathaitthiyādiupabhogūpakaraṇānañca mahantatāya. Upabhogūpakaraṇāneva hi idha paribhogūpakaraṇasaddena vuttāni. Tenevāha ^b^‘‘ye hi tesaṃ upabhogā, yāni ca upabhogūpakaraṇāni, tāni mahantānī’’^eb^ti. ‘‘Upabhogā hatthiassarathaitthīādayo, upabhogūpakaraṇāni tesameva suvaṇṇādiupakaraṇānī’’tipi vadanti. ^b^Sārakānī^eb^ti sārabhūtāni. ^b^Nidhetvā^eb^ti nidahitvā, nidhānaṃ katvāti attho. ^b^Divasaparibbayasaṅkhātabhogamahantatāyā^eb^ti divase divase paribhuñjitabbasaṅkhātabhogānaṃ mahantatāya. ^b^Jātarūparajatasseva pahūtatāyā^eb^ti piṇḍapiṇḍavasena ceva suvaṇṇamāsakarajatamāsakādivasena ca jātarūparajatasseva pahūtatāya. ^b^Vittī^eb^ti tuṭṭhi, vittiyā upakaraṇaṃ vittūpakaraṇaṃ, pahūtaṃ nānāvidhālaṅkārabhūtaṃ vittūpakaraṇametesanti ^b^pahūtavittūpakaraṇā^eb^. Tenāha ^b^‘‘alaṅkārabhūtassā’’^eb^tiādi. ^b^Vohāravasenā^eb^ti vaṇijjāvasena vaḍḍhikatādivasena. ^b^Dhanadhaññassa pahūtatāyā^eb^ti sattaratanasaṅkhātassa dhanassa sabbapubbaṇṇāparaṇṇasaṅgahitassa dhaññassa ca pahūtatāyāti attho. Tattha ‘‘suvaṇṇarajatamaṇimuttāveḷuriyavajirapavāḷāni satta ratanānī’’ti vadanti. Sālivīhiādi ^b^pubbaṇṇaṃ^eb^ purakkhataṃ sassaphalanti katvā, tabbipariyāyato muggamāsādi ^a^V2.0007^ea^^b^aparaṇṇa^eb^nti veditabbaṃ. ^b^Ukkaṭṭhapiṇḍapātikattā^eb^ti sesadhutaṅgaparivāritena ukkaṭṭhapiṇḍapātadhutaṅgena samannāgatattā. Tenāha ^b^‘‘sapadānacāraṃ caritukāmo’’^eb^ti.</p>
              <p>[03]^b^31^eb^^b^.^eb^ Antojātatāya vā ñātisadisī dāsīti ^b^ñātidāsī^eb^. Pūtibhāveneva lakkhitabbadoso vā ^b^ābhidosiko,^eb^ abhidosaṃ vā paccūsakālaṃ gato patto atikkantoti ^b^ābhidosiko^eb^. Tenāha ^b^‘‘ekarattātikkantassa vā’’^eb^tiādi. Pūtibhūtabhāvena paribhogaṃ nārahatīti ^b^aparibhogāraho^eb^. Chaḍḍanīyasabhāve nicchitepi pucchākāle sandehavohāravaseneva pucchituṃ yuttanti āha ^b^‘‘sace’’^eb^ti. ^b^Ariyavohārenā^eb^ti ariyasamudācārena. Ariyā hi mātugāmaṃ bhaginivādena samudācaranti. ^b^Nissaṭṭhapariggaha^eb^nti pariccattālayaṃ.</p>
              <p>[03]‘‘Ākirā’’ti vuttattā ^b^‘‘viññatti vā’’^eb^ti vuttaṃ, ‘‘sace taṃ chaḍḍanīyadhamma’’nti pariyāyaṃ amuñcitvā vuttattā ^b^‘‘payuttavācā vā’’^eb^ti vuttaṃ, paccayapaṭisaṃyuttā vācā payuttavācā. ^b^Vattuṃ vaṭṭatī^eb^ti nirapekkhabhāvato vuttaṃ ^a^M2.0008^ea^, idha pana visesato aparibhogārahattāva vatthuno. ^b^Aggāriyavaṃsiko^eb^ti ariyavaṃsapaṭipattipūrakānaṃ aggo uttamo. Nimīyati saññāyatīti ^b^nimittaṃ,^eb^ yathāsallakkhito ākāroti āha ^b^‘‘gihikāle sallakkhitapubbaṃ ākāra’’^eb^nti. Hatthapiṭṭhiādīni olokayamānā ‘‘sāmiputtassa me sudinnassa viya suvaṇṇakacchapapiṭṭhisadisā imā hatthapādapiṭṭhiyo, haritālavaṭṭiyo viya suvaṭṭitā aṅguliyo, madhuro saro’’ti gihikāle sallakkhitapubbaṃ ākāraṃ aggahesi sañjāni sallakkhesi. Kasmā pana sā ñātidāsī disvāva na sañjānīti āha ^b^‘‘sudinno hī’’^eb^tiādi. ^b^Pabbajjupagatenā^eb^ti pabbajjaṃ upagatena, pabbajitenāti attho. ^b^Gharaṃ pavisitvā^eb^ti gehasāminiyā nisīditabbaṭṭhānabhūtaṃ antogehaṃ pavisitvā. ^b^Yagghe^eb^ti imassa ārocayāmīti ayamatthoti āha ^b^‘‘ārocanatthe nipāto’’^eb^ti. ‘‘Yagghe jāneyyāsīti suṭṭhu jāneyyāsī’’tipi atthaṃ vadanti. ^b^Ālapane^eb^ti dāsijanassa ālapane. Tenāha ^b^‘‘evañhī’’^eb^tiādi.</p>
              <p>[03]^b^32^eb^^b^.^eb^^b^Gharesu sālā hontī^eb^ti gharesu ekamante bhojanasālā honti pākāraparikkhittā susaṃvihitadvārabandhā susammaṭṭhavālikaṅgaṇā. ^b^Udakakañjiya^eb^nti udakañca kañjiyañca. Kasmā pana īdisāyameva sālāya aññataraṃ kuṭṭamūlanti ayamattho vuttoti āha ^b^‘‘na hi pabbajitā’’^eb^tiādi. ^b^Asāruppe ṭhāne^eb^ti bhikkhūnaṃ ananucchavike padese. ^b^Atthi nu kho^eb^ti ^b^nu^eb^-saddo pucchanatthe, ^b^kho^eb^-saddo vacanasiliṭṭhatāya vutto. ^b^Nukho^eb^ti vā nipātasamudāyo pucchanattho. Tena nāma-saddassa pucchanatthataṃ dasseti. ^b^Yesaṃ no tva^eb^nti yesaṃ no putto tvaṃ. ^b^Īdise ṭhāne^eb^ti kiñcāpi ^a^V2.0008^ea^ taṃ ṭhānaṃ bhikkhūnaṃ ananurūpaṃ na hoti, tathāpi mādisānaṃ mahābhogakulānaṃ puttassa parakule āsanasālāyaṃ nisīditvā bhojanaṃ nāma ayuttarūpanti maññamāno āha. Tenevāha ‘‘nanu nāma, tāta sudinna, sakaṃ gehaṃ gantabba’’nti. Aññenapi pakārena nāmasaddassa pucchanatthatameva dassento āha ^b^‘‘tathā atthi nu kho tātā’’^eb^tiādi. ^b^Tathā^eb^ti samuccayattho. Idāni nāmasaddassa maññanatthataṃ dassento āha ^b^‘‘tathā atthi maññe’’^eb^tiādi.</p>
              <p>[03]^b^Dukkhābhitunnatāyā^eb^ti mānasikena dukkhena abhipīḷitattā. ^b^Etamattha^eb^nti ‘‘atthi nu kho, tāta sudinna, amhākaṃ dhana’’ntiādinā yathāvuttamatthaṃ. ^b^Anokappanāmarisanatthavasenā^eb^ti ^a^M2.0009^ea^ ettha ^b^anokappanaṃ^eb^ asaddahanaṃ. ^b^Amarisanaṃ^eb^ asahanaṃ. ^b^Anāgatavacanaṃ^eb^ anāgatasaddappayogo, attho pana vattamānakālikova. Tenāha ^b^‘‘paccakkhampī’’^eb^ti. ^b^Na marisayāmī^eb^ti na visahāmi. ^b^Taṃ na sundara^eb^nti ‘‘tadāya’’nti pāṭhaṃ sandhāyāha. ^b^Alaṃ, gahapati, kataṃ me ajja bhattakicca^eb^nti thero ukkaṭṭhaekāsanikatāya paṭikkhipanto evamāha. ^b^Ukkaṭṭhaekāsanikatāyā^eb^ti ca idaṃ bhūtakathanavasena vuttaṃ therassa tathābhāvadīpanatthaṃ. Mudukassapi hi ekāsanikassa yāya nisajjāya kiñcimattampi bhojanaṃ bhuttaṃ, vattasīsenapi tato vuṭṭhitassa puna bhuñjituṃ na vaṭṭati. Tenāha ^b^tipiṭakacūḷābhayatthero^eb^ ‘‘āsanaṃ vā rakkheyya bhojanaṃ vā’’ti. ^b^Ukkaṭṭhapiṇḍapātikopi samāno^eb^ti nidassanamattamidaṃ, thero sapadānacārikesupi ukkaṭṭhoyeva. Ukkaṭṭhasapadānacārikopi hi purato ca pacchato ca āhaṭabhikkhampi aggahetvāva gharadvāre ṭhatvā pattavissajjanameva karoti, tasmā thero ukkaṭṭhasapadānacārikattāpi svātanāya bhikkhaṃ nādhivāseti. Atha kasmā ‘‘adhivāsesī’’ti āha ^b^‘‘sace ekabhattampi na gahessāmī’’^eb^tiādi. Paṇḍitā hi mātāpitūnaṃ ācariyupajjhāyānaṃ vā kātabbaṃ anuggahaṃ ajjhupekkhitvā dhutaṅgavisuddhikā na bhavanti.</p>
              <p>[03]^b^33^eb^^b^.^eb^^b^Majjhimappamāṇo^eb^ti catuhattho puriso majjhimappamāṇo. ‘‘Chahattho’’tipi keci. Tiro karonti etāyāti tirokaraṇīti sāṇipākāravacano ayaṃ ^b^tirokaraṇī^eb^-saddoti āha ^b^‘‘tirokaraṇiyanti karaṇatthe bhumma’’^eb^nti. ‘‘Tirokaraṇiyā’’ti vattabbe ‘‘tirokaraṇiya’’nti karaṇatthe bhummaṃ vuttaṃ. ^b^Tirokaraṇīya^eb^-saddo vā ayaṃ sāṇipākārapariyāyoti dassento āha ^b^‘‘atha vā’’^eb^tiādi. ^b^Taṃ parikkhipitvā^eb^ti taṃ samantato khipitvā, parito bandhitvāti vuttaṃ hoti. Tenāha ^b^‘‘samantato katvā’’^eb^ti. Vibhattipatirūpakopi nipāto hotīti āha ^b^‘‘tenāti ayampi vā’’^eb^tiādi.</p>
              <p>[03]^b^34^eb^^b^.^eb^ ‘‘Atha ^a^V2.0009^ea^ kho āyasmato sudinnassa pitā sake nivesane paṇītaṃ khādanīyaṃ bhojanīyaṃ paṭiyādāpetvā āyasmato sudinnassa kālaṃ ārocesi – ‘kālo, tāta sudinna, niṭṭhitaṃ bhatta’nti’’ evaṃ kālārocanassa pāḷiyaṃ anāruḷhattā āha – ^b^‘‘kiñcāpi pāḷiyaṃ kālārocanaṃ^eb^^a^M2.0010^ea^^b^ na vutta’’^eb^nti. ^b^Ārociteyeva kāle^eb^ti ‘‘kālo, tāta sudinna, niṭṭhitaṃ bhatta’’nti kāle ārociteyeva. ^b^Dve puñje^eb^ti kahāpaṇapuñjañca suvaṇṇapuñjañca.</p>
              <p>[03]^b^Pettika^eb^nti pitito āgataṃ pettikaṃ. ^b^Nihita^eb^nti bhūmigataṃ. ^b^Payutta^eb^nti vaḍḍhivasena payojitaṃ. ^b^Taddhitalopaṃ katvā veditabba^eb^nti yathā aññatthāpi ‘‘pitāmahaṃ dhanaṃ laddhā, sukhaṃ jīvati sañjayo’’ti vuttaṃ, evaṃ taddhitalopaṃ katvā vuttanti daṭṭhabbaṃ. Pitāmahato āgataṃ, pitāmahassa vā idaṃ ^b^petāmahaṃ^eb^. ^b^Pabbajitaliṅga^eb^nti samaṇavesaṃ. ^b^Na rājabhīto^eb^ti aparādhakāraṇā na rājakulā bhīto. Yesaṃ santakaṃ dhanaṃ gahitaṃ, te ^b^iṇāyikā^eb^. ^b^Palibuddho^eb^ pīḷito.</p>
              <p>[03]^b^Vibhattipatirūpako^eb^ti ‘‘tenā’’ti padaṃ sandhāyāha. ^b^Taṃnidāna^eb^nti taṃ dhanaṃ nidānaṃ kāraṇamassāti taṃnidānaṃ. ^b^Assā^eb^ti paccattavacanassa, padassa vā. ^b^Bhaya^eb^nti cittassa utrastākārena pavattabhayaṃ adhippetaṃ, na ñāṇabhayaṃ, nāpi ‘‘bhāyati etasmā’’ti evaṃ vuttaṃ ārammaṇabhayanti āha ^b^‘‘cittutrāsoti attho’’^eb^ti. ^b^Chambhitatta^eb^nti teneva cittutrāsabhayena sakalasarīrassa chambhitabhāvo. Visesato pana hadayamaṃsacalananti āha ^b^‘‘kāyakampo hadayamaṃsacalana’’^eb^nti. ^b^Lomahaṃso^eb^ti tena bhayena tena chambhitattena sakalasarīralomānaṃ haṭṭhabhāvo, so pana nesaṃ bhittiyaṃ nāgadantānaṃ viya uddhaṃmukhatāti āha ^b^‘‘lomānaṃ haṃsanaṃ uddhaggabhāvo’’^eb^ti.</p>
              <p>[03]^b^35^eb^^b^.^eb^^b^Attanā^eb^ti paccatte karaṇavacanaṃ, sayanti attho. ^b^Devaccharāna^eb^nti anaccantiyo sandhāyāha. ^b^Devanāṭakāna^eb^nti naccantiyo, pariyāyavacanaṃ vā etaṃ devakaññānaṃ. ^b^Samuppannabalavasokā hutvā^eb^ti ayaṃ loko nāma attānaṃva cinteti, tasmā sāpi ‘‘idāni ahaṃ anāthā jātā’’ti attānaṃva cintayamānā ‘‘ayaṃ ajja āgamissati, ajja āgamissatī’’ti aṭṭha vassāni bahi na nikkhantā etaṃ nissāya mayā dārakopi na laddho, yassa ānubhāvena jīveyyāmi, ito cāmhi parihīnā aññato cāti samuppannabalavasokā hutvā. Kularukkhapatiṭṭhāpane bījasadisattā kulavaṃsappatiṭṭhāpako putto idha bījakoti adhippetoti āha ^b^‘‘kulavaṃsabījakaṃ^eb^^a^M2.0011^ea^^b^ekaṃ putta’’^eb^nti. Saṃ nāma dhanaṃ, tassa patīti saṃpati, dhanavā ^a^V2.0010^ea^ vibhavasampanno. Diṭṭhadhammikasamparāyikahitāvahattā tassa hitanti sāpateyyaṃ, tadeva dhanaṃ vibhavoti āha – ^b^‘‘imaṃ sāpateyyaṃ evaṃ mahantaṃ amhākaṃ vibhava’’^eb^nti.</p>
              <p>[03]^b^36^eb^^b^.^eb^ Itthīnaṃ kumārībhāvappattito paṭṭhāya pacchimavayato oraṃ asati vibandhe aṭṭhame aṭṭhame sattāhe gabbhāsayasaññite tatiye āvatte katipayā lohitapīḷakā saṇṭhahitvā aggahitapubbā eva bhijjanti, tato lohitaṃ paggharati, tattha utusamaññā pupphasamaññā cāti āha – ^b^‘‘pupphanti utukāle uppannalohitassa nāma’’^eb^nti. ^b^Gabbhapatiṭṭhānaṭṭhāne^eb^ti yasmiṃ okāse dārako nibbattati, tasmiṃ padese. ^b^Saṇṭhahitvā^eb^ti nibbattitvā. ^b^Bhijjantī^eb^ti aggahitapubbā eva bhijjanti. Ayañhi tāsaṃ sabhāvo. ^b^Dosenā^eb^ti lohitamalena. ^b^Suddhe vatthumhī^eb^ti paggharitalohitattā anāmayattā ca nahānato paraṃ catutthadivasato paṭṭhāya suddhe gabbhāsaye. Suddhe pana vatthumhi mātāpitūsu ekavāraṃ sannipatitesu yāva satta divasāni khettameva hoti gabbhasaṇṭhahanassa parittassa lohitalepassa vijjamānattā. Keci pana ‘‘aḍḍhamāsamattampi khettamevā’’ti vadanti. ^b^Bāhāya^eb^nti adhikaraṇe bhummanti āha ^b^‘‘purāṇadutiyikāya yā bāhā, tatra naṃ gahetvā’’^eb^ti. Upayogatthe bhummavacanampi yujjatiyeva yathā ‘‘sudinnassa pādesu gahetvā’’ti.</p>
              <p>[03]Pubbepi paññattasikkhāpadānaṃ sabbhāvato ^b^apaññatte sikkhāpade^eb^ti pārājikaṃ sandhāya vuttanti āha – ^b^‘‘paṭhamapārājikasikkhāpade aṭṭhapite’’^eb^ti. Vuttamevatthaṃ vibhāvento āha – ^b^‘‘bhagavato kira paṭhamabodhiya’’^eb^ntiādi. ^b^Evarūpa^eb^nti pārājikapaññattiyā anurūpaṃ. Nidassanamattañcetaṃ, saṅghādisesapaññattiyā anurūpampi ajjhācāraṃ nākaṃsuyeva. Tenevāha – ^b^‘‘avasese pañca khuddakāpattikkhandhe eva paññapesī’’^eb^ti. Idañca thullaccayādīnaṃ pañcannaṃ lahukāpattikkhandhānaṃ sabbhāvamattaṃ sandhāya vuttaṃ, na pañcāpattikkhandhānaṃ anavasesato paññattattāva. Paṭhamabodhiyaṃ pañcannaṃ lahukāpattīnaṃ sabbhāvavacaneneva dhammasenāpatissa sikkhāpadapaññattiyācanā visesato garukāpattipaññattiyā pātimokkhuddesassa ca hetubhūtāti daṭṭhabbā. Keci ^a^M2.0012^ea^ pana ‘‘tasmiṃ tasmiṃ pana vatthusmiṃ avasesapañcakhuddakāpattikkhandhe eva paññapesīti idaṃ dvādasame vasse verañjāyaṃ vutthavassena bhagavatā tato paṭṭhāya aṭṭhavassabbhantare paññattasikkhāpadaṃ sandhāya vutta’’nti vadanti, taṃ na sundaraṃ tato pubbepi sikkhāpadapaññattiyā sabbhāvato. Teneva verañjakaṇḍe ‘‘ekabhikkhunāpi ratticchedo vā pacchimikāya tattha vassaṃ upagacchāmāti vassacchedo vā na kato’’ti ca ‘‘sāmampi pacanaṃ samaṇasāruppaṃ na hoti, na ca vaṭṭatī’’ti ca vuttaṃ. ^b^Ārādhayiṃsū^eb^ti cittaṃ gaṇhiṃsu, ajjhāsayaṃ ^a^V2.0011^ea^ pūrayiṃsu, hadayagāhiniṃ paṭipattiṃ paṭipajjiṃsūti attho. ^b^Ekaṃ samaya^eb^nti ekasmiṃ samaye, paṭhamabodhiyanti attho.</p>
              <p>[03]Yaṃ ādīnavanti sambandho. ^b^Sikkhāpadaṃ paññapento^eb^ti paṭhamapārājikasikkhāpadaṃ paññapento. ^b^Ādīnavaṃ dassessatī^eb^ti ‘‘varaṃ te, moghapurisa, āsīvisassa ghoravisassa mukhe aṅgajātaṃ pakkhittaṃ, na tveva mātugāmassa aṅgajāte aṅgajātaṃ pakkhitta’’ntiādinā yaṃ ādīnavaṃ dassessati. ^b^Abhiviññāpesī^eb^ti imassa ‘‘pavattesī’’ti ayamattho kathaṃ laddhoti āha ^b^‘‘pavattanāpi hī’’^eb^tiādi. ^b^Kāyaviññatticopanato^eb^ti kāyaviññattivasena pavattacalanato. Kasmā panesa methunadhammena anatthikopi samāno tikkhattuṃ abhiviññāpesīti āha – ^b^‘‘tikkhattuṃ abhiviññāpanañcesā’’^eb^tiādi. Tattha ^b^tikkhattuṃ abhiviññāpana^eb^nti muttipāpanavasena tīsu vāresu methunadhammassa pavattanaṃ.</p>
              <p>[03]Sabbesampi padānaṃ avadhāraṇaphalattā vināpi evakāraṃ avadhāraṇattho viññāyatīti āha ^b^‘‘teneva ajjhācārenā’’^eb^ti. Aṭṭha hi gabbhakāraṇāni. Vuttañhetaṃ –</p>
              <p>[21]‘‘Methunacoḷaggahaṇaṃ, tanusaṃsaggo ca nābhiāmasanaṃ;</p>
              <p>[22]Pānaṃ dassanasavanaṃ, ghāyanamiti gabbhahetavo aṭṭhā’’ti.</p>
              <p>[03]Idāni avadhāraṇena nivattitamatthaṃ dassetukāmo āha – ^b^‘‘kiṃ pana aññathāpi gabbhaggahaṇaṃ hotī’’^eb^tiādi. Nanu ca nābhiparāmasanampi kāyasaṃsaggoyeva, kasmā naṃ visuṃ vuttanti? Ubhayesaṃ chandarāgavasena kāyasaṃsaggo vutto, itthiyā chandarāgavasena nābhiparāmasanaṃ, vatthuvasena vā taṃ visuṃ vuttanti daṭṭhabbaṃ. Kathaṃ pana kāyasaṃsaggena gabbhaggahaṇaṃ hoti, kathañca tattha sukkasoṇitassa sambhavoti āha ^b^‘‘itthiyo hī’’^eb^tiādi ^a^M2.0013^ea^. Chandarāguppattivasena itthiyā sukkakoṭṭhāso calito hoti, sopi gabbhasaṇṭhānassa paccayo hotīti adhippāyo. Itthisantānepi hi rasādisattadhātuyo labbhantiyeva. Tenāha – ^b^‘‘aṅgapaccaṅgaparāmasanaṃ sādiyantiyopi gabbhaṃ gaṇhantī’’^eb^ti. ^b^Gaṇṭhipadesu^eb^ pana ‘‘kāyasaṃsaggādinā sattappakārena gabbhaggahaṇe pitu sukkakoṭṭhāsaṃ vinā chandarāgavasena mātu vikārappattaṃ lohitameva gabbhasaṇṭhānassa paccayo hotī’’ti vuttaṃ. ‘‘Yassa aṅgapaccaṅgaparāmasanaṃ sādiyitvā mātā puttaṃ paṭilabhati, sace so aparena samayena paripuṇṇindriyo hutvā tādisaṃ pitaraṃ manussajātikaṃ jīvitā voropeti, pitughātakova hotī’’ti vadanti.</p>
              <p>[03]^b^Taṃ^eb^^a^V2.0012^ea^^b^asuciṃ ekadesaṃ mukhena aggahesī^eb^ti purāṇacīvaraṃ dhovantī tattha yaṃ asuciṃ addasa, taṃ asuciṃ ekadesaṃ pivi. ‘‘Vaṭṭati tumhākaṃ methunadhammo’’ti puṭṭho ‘‘kappatu vā mā vā kappatu, mayaṃ tena anatthikā’’ti dassento āha ^b^‘‘anatthikā mayaṃ etenā’’^eb^ti. Kiñcāpi nābhiparāmasane methunarāgo natthi, tathāpi nābhiparāmasanakāle phassasādiyanavasena assādamattaṃ tassā ahosīti gahetabbaṃ, aññathā gabbhasaṇṭhahanaṃ na siyā. Diṭṭhamaṅgalikāya nābhiparāmasanena maṇḍabyassa nibbatti ahosi, caṇḍapajjotamātu nābhiyaṃ vicchikā pharitvā gatā, tena caṇḍapajjotassa nibbatti ahosīti āha ^b^‘‘eteneva nayenā’’^eb^tiādi. ^b^Purisaṃ upanijjhāyatī^eb^ti vātapānādinā disvā vā diṭṭhapubbaṃ vā purisaṃ upanijjhāyati. ^b^Rājorodhā viyā^eb^ti sīhaḷadīpe kira ekissā itthiyā tathā ahosi, tasmā evaṃ vuttaṃ.</p>
              <p>[03]^b^Idhā^eb^ti imasmiṃ vatthusmiṃ. ^b^Aya^eb^nti sudinnassa purāṇadutiyikā. ^b^Yaṃ sandhāyā^eb^ti yaṃ ajjhācāraṃ sandhāya. Sukkaṃ sandhāya ^b^‘‘mātāpitaro ca sannipatitā hontī’’^eb^ti vuttaṃ, ^b^mātā ca utunī hotī^eb^ti lohitaṃ sandhāya. Tattha ^b^sannipatitā hontī^eb^ti asaddhammavasena ekasmiṃ ṭhāne samāgatā saṅgatā honti. ^b^Mātā ca utunī hotī^eb^ti idaṃ utusamayaṃ sandhāya vuttaṃ, na lokasamaññākarajassa lagganadivasamattaṃ. ^b^Gandhabbo^eb^ti tatrūpagasatto, gantabboti vuttaṃ hoti. Ta-kārassa dha-kāro katoti daṭṭhabbaṃ. Atha vā gandhanato uppajjanagatiyā nimittupaṭṭhānena sūcanato ^a^M2.0014^ea^ dīpanato gandhoti laddhanāmena bhavagāmikammunā abbati pavattatīti gandhabbo, tattha uppajjanakasatto. ^b^Paccupaṭṭhito hotī^eb^ti upagato hoti. Ettha ca na mātāpitūnaṃ sannipātaṃ olokayamāno samīpe ṭhito nāma hoti, kammayantayantito pana eko satto tasmiṃ okāse nibbattanako purimajātiyaṃ ṭhitoyeva gatinimittādiārammaṇakaraṇavasena upapattābhimukho hotīti adhippāyo.</p>
              <p>[03]^b^Sannipātā^eb^ti samodhānena samāgamena. ^b^Gabbhassā^eb^ti gabbhe nibbattanakasattassa. Gabbhe nibbattanakasattopi hi gabbhoti vuccati. Yathāha – ‘‘yathā kho panānanda, aññā itthikā nava vā dasa vā māse gabbhaṃ kucchinā pariharitvā vijāyantī’’ti (ma. ni. 3.205). Katthaci pana gabbhoti mātukucchi vutto. Yathāha –</p>
              <p>[21]‘‘Yamekarattiṃ paṭhamaṃ, gabbhe vasati māṇavo;</p>
              <p>[22]Abbhuṭṭhitova so yāti, sa gacchaṃ na nivattatī’’ti. (jā. 1.15.363); –</p>
              <p>[07]Ettha ^a^V2.0013^ea^ ca gabbhati attabhāvabhāvena pavattatīti gabbho, kalalādiavattho dhammappabandho, taṃnissitattā pana sattasantāno ‘‘gabbho’’ti vutto yathā ‘‘mañcā ukkuṭṭhiṃ karontī’’ti. Taṃnissayabhāvato mātukucchi ‘‘gabbho’’ti veditabbo. Gabbho viyāti vā. Yathā hi nivāsaṭṭhānatāya sattānaṃ ovarako ‘‘gabbho’’ti vuccati, evaṃ gabbhaseyyakānaṃ sattānaṃ yāva abhijāti nivāsaṭṭhānatāya mātukucchi ‘‘gabbho’’ti vuttoti veditabbo. ^b^Avakkanti hotī^eb^ti nibbatti hoti.</p>
              <p>[03]^b^Ārakkhadevatā^eb^ti tassa ārakkhatthāya ṭhitā devatā. Assa taṃ ajjhācāranti sambandho. ^b^Tathā nicchāresu^eb^nti tathā mahantaṃ saddaṃ katvā nicchāresuṃ. Kiñcāpi idha pāḷiyaṃ ākāsaṭṭhadevatā visuṃ na āgatā, tathāpi saddassa anussāvane ayamanukkamoti dassetuṃ cātumahārājikadevatāyo dvidhā katvā ākāsaṭṭhadevatā visuṃ vuttā. Tenettha ākāsaṭṭhakānaṃ visuṃ gahitattā cātumahārājikāti paribhaṇḍapabbataṭṭhakā veditabbā. ^b^Itihā^eb^ti nipātasamudāyo evaṃsaddassa atthe daṭṭhabboti āha ^b^‘‘eva’’^eb^nti. ^b^Khaṇena muhuttenā^eb^ti padadvayaṃ vevacanabhāvato samānatthamevāti daṭṭhabbaṃ. ^b^Ekakolāhalamahosī^eb^ti devabrahmalokesu ^a^M2.0015^ea^ ekakolāhalamahosi. Kiñcāpi hi so saddo yāva brahmalokā abbhuggacchi, tathāpi na so manussānaṃ visayo tesaṃ rūpaṃ viya, teneva bhikkhū pucchiṃsu – ‘‘kacci no tvaṃ, āvuso sudinna, anabhirato’’ti.</p>
              <p>[03]^b^37^eb^^b^.^eb^^b^‘‘Evaṃ mātāputtānaṃ pabbajjā saphalā ahosi, pitā pana vippaṭisārābhibhūto vihāsī’’^eb^ti vacanato sudinnassa tasmiṃ attabhāve arahattādhigamo nāhosīti viññāyati. Keci pana ‘‘pubbekatapuññatāya codiyamānassa bhabbakulaputtassāti vuttattā sudinno taṃ kukkuccaṃ vinodetvā arahattaṃ sacchākāsi, teneva pabbajjā anuññātā’’ti vadanti. Taṃ pāḷiyā aṭṭhakathāya ca na sameti. Pubbekatapuññatā ca appamāṇaṃ tādisassapi antarākatapāpakammassa vasena ajātasattuno viya adhigamantarāyadassanato. Katākatānusocanalakkhaṇaṃ kukkuccaṃ idhādhippetanti āha ^b^‘‘ajjhācārahetuko pacchānutāpo’’^eb^ti. Kataṃ ajjhācāraṃ paṭicca anusocanavasena virūpaṃ saraṇaṃ cintanaṃ ^b^vippaṭisāro^eb^ti āha ^b^‘‘vippaṭisārotipi tasseva nāma’’^eb^nti. Kucchitaṃ kataṃ kiriyāti kukataṃ, kukatameva ^b^kukkucca^eb^nti āha ^b^‘‘kucchitakiriyābhāvato kukkucca’’^eb^nti. ^b^Pariyādinnamaṃsalohitattā^eb^ti parikkhīṇamaṃsalohitattā. ^b^Avipphāriko^eb^ti uddesādīsu byāpārarahito, abyāvaṭoti attho. ^b^Vahacchinno^eb^ti ^a^V2.0014^ea^ chinnavaho, bhāravahanena chinnakkhandhoti vuttaṃ hoti. ^b^Taṃ taṃ cintayī^eb^ti ‘‘yadi ahaṃ taṃ pāpaṃ na karissaṃ, ime bhikkhū viya paripuṇṇasīlo assa’’ntiādinā taṃ taṃ cintayi.</p>
              <p>[03]^b^38^eb^^b^.^eb^^b^Evaṃbhūta^eb^nti kisalūkhādibhāvappattaṃ. ^b^Gaṇasaṅgaṇikāpapañcenā^eb^ti gaṇe janasamāgame sannipatanaṃ gaṇasaṅgaṇikā, gaṇasaṅgaṇikāyeva papañco gaṇasaṅgaṇikāpapañco, tena. ^b^Yassā^eb^ti ye assa. ^b^Kathāphāsukā^eb^ti vissāsikabhāveneva kathākaraṇe phāsukā, sukhena vattuṃ sakkuṇeyyā, sukhasambhāsāti attho. Pasādassa pamāṇato ūnādhikattaṃ sabbadā sabbesaṃ natthīti āha ^b^‘‘pasādapatiṭṭhānokāsassa sampuṇṇattā’’^eb^ti. ^b^Dānī^eb^ti imasmiṃ atthe etarahi-saddo atthīti āha ^b^‘‘dānīti nipāto’’^eb^ti. ^b^No^eb^-saddopi nu-saddo viya pucchanatthoti āha ^b^‘‘kacci^eb^^a^M2.0016^ea^^b^nu tva’’^eb^nti. ^b^Tameva anabhirati^eb^nti tehi bhikkhūhi pucchitaṃ tameva gihibhāvapatthanākāraṃ anabhiratiṃ. ‘‘Tamevā’’ti avadhāraṇena nivattitamatthaṃ dassento āha ^b^‘‘adhikusalāna’’^eb^ntiādi. Adhikusalā dhammā samathavipassanādayo. ^b^Atthī^eb^ti visayabhāvena citte parivattanaṃ sandhāya vuttaṃ, na pāpassa vattamānataṃ sandhāya, atthi visayabhāvena citte parivattatīti vuttaṃ hoti. Tenāha – ^b^‘‘niccakālaṃ abhimukhaṃ viya me tiṭṭhatī’’^eb^ti.</p>
              <p>[03]^b^Yaṃ tva^eb^nti ettha ^b^ya^eb^nti hetuatthe nipāto, karaṇatthe vā paccattavacananti āha ^b^‘‘yena pāpenā’’^eb^ti. ^b^Anekapariyāyenā^eb^ti ettha ^b^pariyāya^eb^-saddo kāraṇavacanoti āha ^b^‘‘anekakāraṇenā’’^eb^ti. ^b^Virāgatthāyā^eb^ti bhavabhogesu virajjanatthāya. ^b^No rāgena rajjanatthāyā^eb^ti bhavabhogesuyeva rāgena arañjanatthāya. Tenāha ^b^‘‘bhagavatā hī’’^eb^tiādi. ^b^Esa nayo sabbapadesū^eb^ti adhippāyikamattaṃ sabbapadesu atidissati. ^b^Idaṃ panettha pariyāyavacanamatta^eb^nti ‘‘visaṃyogāyā’’tiādīsu sabbapadesu ‘‘kilesehi visaṃyujjanatthāyā’’tiādinā padatthavibhāvanavasena vuttapariyāyavacanaṃ sandhāya vadati. ^b^Na saṃyujjanatthāyā^eb^ti kilesehi na saṃyujjanatthāya. ^b^Aggahaṇatthāyā^eb^ti kilese aggahaṇatthāya, bhavabhoge vā taṇhādiṭṭhivasena aggahaṇatthāya. ^b^Na saṅgahaṇatthāyā^eb^ti etthāpi imināva nayena attho veditabbo.</p>
              <p>[03]^b^Nibbattitalokuttaranibbānamevā^eb^ti saṅkhārehi nikkhantaṃ vivittaṃ, tatoyeva lokato uttiṇṇattā lokuttaraṃ nibbānaṃ. ^b^Madanimmadanāyāti vā^eb^ti ettha avuttasamuccayatthena ^b^vā^eb^-saddena ādiatthena ^b^iti^eb^-saddena vā ‘‘pipāsavinayāyā’’tiādi sabbaṃ saṅgahitanti daṭṭhabbaṃ. Nibbānaṃ ārammaṇaṃ katvā pavattamānena ariyamaggena pahīyamānā rāgamānamadādayo taṃ patvā pahīyanti nāmāti āha ^b^‘‘yasmā pana taṃ āgammā’’^eb^tiādi. Tattha ^b^taṃ āgammā^eb^ti nibbānaṃ āgamma paṭicca ^a^V2.0015^ea^ ariyamaggassa ārammaṇapaccayabhāvahetu. ^b^Mānamadapurisamadādayo^eb^ti ettha jātiādiṃ nissāya seyyassa ‘‘seyyohamasmī’’tiādinā uppajjanakamānoyeva madajananaṭṭhena madoti ^b^mānamado. Purisamado^eb^ vuccati purisamāno, ‘‘ahaṃ puriso’’ti uppajjanakamāno. ‘‘Asaddhammasevanasamatthataṃ nissāya pavatto māno, rāgo eva vā purisamado’’ti keci. ^b^Ādi^eb^-saddena balamadayobbanamadādiṃ saṅgaṇhāti ^a^M2.0017^ea^. ^b^Mahāgaṇṭhipade^eb^ pana ^b^majjhimagaṇṭhipade^eb^ ca ‘‘purisamado nāma sambhavo’’ti vuttaṃ, taṃ idha yuttaṃ viya na dissati. Na hi ‘‘bhagavatā sambhavassa vināsāya dhammo desito’’ti vattuṃ vaṭṭati. ^b^Nimmadā^eb^ti vigatamadabhāvā. Imameva hi atthaṃ dassetuṃ ^b^‘‘amadā’’^eb^ti vuttaṃ. Madā nimmadīyanti ettha amadabhāvaṃ vināsaṃ gacchantīti ^b^madanimmadano^eb^. Esa nayo sesapadesupi.</p>
              <p>[03]^b^Kāmapipāsā^eb^ti kāmānaṃ pātukamyatā, kāmataṇhāti attho. Ālīyanti abhiramitabbaṭṭhena sevīyantīti ālayā, pañca kāmaguṇāti āha ^b^‘‘pañca kāmaguṇālayā’’^eb^ti. Pañcasu hi kāmaguṇesu chandarāgappahāneneva pañca kāmaguṇāpi pahīnā nāma honti, teneva ‘‘yo, bhikkhave, rūpesu chandarāgo’’tiādi (saṃ. ni. 3.323) vuttaṃ. Pañcakāmaguṇesu vā ālayā ^b^pañcakāmaguṇālayā^eb^. Ālīyanti allīyanti abhiramanavasena sevantīti ālayāti hi taṇhāvicaritānaṃ adhivacanaṃ. ^b^Tebhūmakavaṭṭa^eb^nti tīsu bhūmīsu kammakilesavipākā vaṭṭanaṭṭhena vaṭṭaṃ. ^b^Virajjatī^eb^ti palujjati. ^b^‘‘Virajjatī^eb^ti kāmavināso vutto, ^b^nirujjhatī^eb^ti ekappahārena vināso’’ti ^b^gaṇṭhipadesu^eb^ vuttaṃ. ^b^Virāgo nirodho^eb^ti sāmaññacodanāyapi ‘‘taṇhākkhayo’’ti adhikatattā taṇhāya eva virajjanaṃ nirujjhanañca vuttaṃ.</p>
              <p>[03]^b^Catasso yoniyo^eb^ti ettha ^b^yonī^eb^ti khandhakoṭṭhāsassapi kāraṇassapi passāvamaggassapi nāmaṃ. ‘‘Catasso nāgayoniyo (saṃ. ni. 3.342-343) catasso supaṇṇayoniyo’’ti ettha hi khandhakoṭṭhāso yoni nāma. ‘‘Yoni hesā bhūmija phalassa adhigamāyā’’ti (ma. ni. 3.226) ettha kāraṇaṃ. ‘‘Na cāhaṃ brāhmaṇaṃ brūmi, yonijaṃ mattisambhava’’nti (ma. ni. 2.457; dha. pa. 396) ettha passāvamaggo. Idha pana khandhakoṭṭhāso ‘‘yonī’’ti adhippeto. Yavanti tāya sattā amissitāpi samānajātitāya missitā hontīti ^b^yoni^eb^. Sā pana atthato aṇḍādiuppattiṭṭhānavisiṭṭho khandhānaṃ bhāgaso pavattiviseso, sā ca aṇḍajajalābujasaṃsedajaopapātikavasena catubbidhā. Vuttañhetaṃ ‘‘catasso kho imā, sāriputta, yoniyo. Katamā catasso? Aṇḍajā yoni jalābujā yoni saṃsedajā yoni opapātikā yonī’’ti (ma. ni. 1.152).</p>
              <p>[03]Tattha ^a^M2.0018^ea^^a^V2.0016^ea^ aṇḍe jātā ^b^aṇḍajā^eb^. Jalābumhi jātā ^b^jalābujā^eb^. Saṃsede jātā ^b^saṃsedajā^eb^. Vinā etehi kāraṇehi uppatitvā viya nibbattāti ^b^opapātikā^eb^. Ettha ca petaloke tiracchāne manussesu ca aṇḍajādayo catassopi yoniyo sambhavanti, manussesu panettha kecideva opapātikā honti mahāpadumakumārādayo viya. Aṇḍajāpi kontaputtā dvebhātiyatherā viya, saṃsedajāpi padumagabbhe nibbattapokkharasātibrāhmaṇapadumavatīdevīādayo viya kecideva honti, yebhuyyena pana manussā jalābujāva. Petesupi nijjhāmataṇhikapetānaṃ niccadukkhāturatāya kāmasevanā natthi, tasmā te gabbhaseyyakā na honti. Jālāvantatāya na tāsaṃ kucchiyaṃ gabbho saṇṭhāti, tasmā te opapātikāyeva saṃsedajatāyapi asambhavato, avasesapetā pana catuyonikāpi honti. Yathā ca te, evaṃ yakkhāpi sabbacatuppadapakkhijātidīghajātiādayopi sabbe catuyonikāyeva. Sabbe nerayikā ca catumahārājikato paṭṭhāya uparidevā ca opapātikāyeva, bhummadevā pana catuyonikāva honti. Tattha devamanussesu saṃsedajaopapātikānaṃ ayaṃ viseso – saṃsedajā mandā daharā hutvā nibbattanti, opapātikā soḷasavassuddesikā hutvā.</p>
              <p>[03]^b^Pañca gatiyo^eb^ti ettha sukatadukkaṭakammavasena gantabbā upapajjitabbāti gatiyo. Yathā hi kammabhavo paramatthato asatipi kārake paccayasāmaggiyā siddho, taṃsamaṅginā santānalakkhaṇena sattena katoti voharīyati, evaṃ upapattibhavalakkhaṇagatiyo paramatthato asatipi gamake taṃtaṃkammavasena yesaṃ tāni kammāni tehi gantabbāti voharīyanti. Apica gatigati nibbattigati ajjhāsayagati vibhavagati nipphattigatīti bahuvidhā gati nāma. Tattha ‘‘taṃ gatiṃ pecca gacchāmī’’ti (a. ni. 4.184) ca ‘‘yassa gatiṃ na jānanti, devā gandhabbamānusā’’ti (dha. pa. 420; su. ni. 649) ca ayaṃ ^b^gatigati^eb^ nāma. ‘‘Imesaṃ kho panāhaṃ bhikkhūnaṃ sīlavantānaṃ neva jānāmi āgatiṃ vā gatiṃ vā’’ti (ma. ni. 1.508) ayaṃ ^b^nibbattigati^eb^ nāma. ‘‘Evampi kho te ahaṃ brahme gatiñca pajānāmi cutiñca pajānāmī’’ti (ma. ni. 1.503) ayaṃ ^b^ajjhāsayagati^eb^ nāma. ‘‘Vibhavo gati dhammānaṃ, nibbānaṃ arahato ^a^M2.0019^ea^ gatī’’ti (pari. 339) ayaṃ ^b^vibhavagati^eb^ nāma. ‘‘Dveyeva gatiyo sambhavanti anaññā’’ti (dī. ni. 1.258; 2.34; 3.200) ayaṃ ^b^nipphattigati^eb^ nāma. Tāsu idha gatigati adhippetā, sā pana nirayatiracchānayonipettivisayamanaussadevānaṃ vasena pañcavidhā hoti. Vuttañhetaṃ – ‘‘pañca kho imā, sāriputta, gatiyo. Katamā pañca? Nirayo tiracchānayoni pettivisayo manussā devā’’ti (ma. ni. 1.153).</p>
              <p>[03]Tattha ^a^V2.0017^ea^ yassa uppajjati, taṃ brūhentoyeva uppajjatīti ayo, sukhaṃ. Natthi ettha ayoti ^b^nirayo,^eb^ tato eva ramitabbaṃ assādetabbaṃ tattha natthīti niratiatthena nirassādaṭṭhena ca nirayoti vuccati. Tiriyaṃ añcitāti ^b^tiracchānā,^eb^ devamanussādayo viya uddhaṃ dīghā ahutvā tiriyaṃ dīghāti attho. Pakaṭṭhato sukhato ayanaṃ apagamo peccabhāvo, taṃ peccabhāvaṃ pattānaṃ visayoti ^b^pettivisayo,^eb^ petayoni. Manassa ussannatāya ^b^manussā,^eb^ satisūrabhāvabrahmacariyayogyatādiguṇavasena upacitamānasatāya ukkaṭṭhaguṇacittatāya manussāti vuttaṃ hoti, ayaṃ panattho nippariyāyato jambudīpavāsīvasena veditabbo. Yathāha – ‘‘tīhi, bhikkhave, ṭhānehi jambudīpakā manussā uttarakuruke ca manusse adhiggaṇhanti deve ca tāvatiṃse. Katamehi tīhi? Sūrā satimanto idha brahmacariyavāso’’ti (a. ni. 9.21). Tathā hi buddhā ca bhagavanto paccekabuddhā aggasāvakā mahāsāvakā cakkavattino aññe ca mahānubhāvā sattā tattheva uppajjanti, tehi samānarūpāditāya pana saddhiṃ parittadīpavāsīhi itaramahādīpavāsinopi manussātveva paññāyiṃsu.</p>
              <p>[03]Apare pana bhaṇanti ‘‘lobhādīhi alobhādīhi ca sahitassa manassa ussannatāya manussā. Ye hi sattā manussajātikā, tesu visesato lobhādayo alobhādayo ca ussannā. Te lobhādiussannatāya apāyamaggaṃ, alobhādiussannatāya sugatimaggaṃ nibbānagāmimaggañca paripūrenti, tasmā lobhādīhi alobhādīhi ca sahitassa manassa ussannatāya parittadīpavāsīhi saddhiṃ catumahādīpavāsino sattavisesā manussāti vuccantī’’ti. Lokiyā pana ‘‘manuno ^a^M2.0020^ea^ apaccabhāvena manussā’’ti vadanti. Manu nāma paṭhamakappiko lokamariyādāya ādibhūto sattānaṃ hitāhitavidhāyako kattabbākattabbatāvasena pituṭṭhāniyo, yo sāsane mahāsammatoti vuccati amhākaṃ bodhisatto, paccakkhato paramparāya ca tassa ovādānusāsaniyaṃ ṭhitā sattā puttasadisatāya ‘‘manussā, mānusā’’ti ca vuccanti. Tato eva hi te ‘‘mānavā manujā’’ti ca voharīyanti.</p>
              <p>[03]Pañcahi kāmaguṇehi attano attano devānubhāvasaṅkhātehi iddhivisesehi ca dibbanti kīḷanti laḷanti jotantīti ^b^devā^eb^. Tattha kāmadevā kāmaguṇehi ceva iddhivisesehi ca, itare iddhiviseseheva dibbantīti veditabbā. Saraṇanti vā gamiyanti abhitthavīyantīti vā devā. Ettha ca nirayagatidevagatimanussagatīhi saddhiṃ okāsena khandhā vuttā. Tiracchānayonipettivisayaggahaṇena khandhānaṃ eva gahaṇaṃ veditabbaṃ tesaṃ tādisassa paricchinnassa okāsassa abhāvato. Yattha yattha vā te araññasamuddapabbatapādādike nibaddhavāsaṃ vasanti, tādisassa ṭhānassa ^a^V2.0018^ea^ vasena okāsopi gahetabbo. ^b^Satta viññāṇaṭṭhitiyo nava sattāvāsā^eb^ ca heṭṭhā saṃvaṇṇitanayā eva. ^b^Aparāparabhāvāyā^eb^ti aparāparaṃ yoniādito yoniādibhāvāya. ^b^Ābandhanaṃ^eb^ gaṇṭhikaraṇaṃ, ^b^saṃsibbanaṃ^eb^ tunnakaraṇaṃ. ^b^Taṇhāya nikkhantaṃ^eb^ tattha tassā sabbaso abhāvato, nikkhamanañcassa taṇhāya visaṃyogo evāti āha ^b^‘‘visaṃyutta’’^eb^nti.</p>
              <p>[03]^b^Kāmānaṃ pahāna^eb^nti ettha kāmaggahaṇena kāmīyatīti kāmo, kāmetīti kāmoti duvidhassapi kāmassa saṅgaho katoti āha ^b^‘‘vatthukāmānaṃ kilesakāmānañca pahāna’’^eb^nti. Vatthukāmappahānañcettha tesu chandarāgappahānenāti veditabbaṃ. ^b^Kāmasaññāna^eb^nti kāmesu, kāmasahagatānaṃ vā saññānaṃ. ^b^Pariññā^eb^ti tividhāpi pariññā idhādhippetāti āha ^b^‘‘ñātatīraṇapahānavasena tividhā pariññā’’^eb^ti. Tattha katamā ñātapariññā? Sabbaṃ tebhūmakaṃ nāmarūpaṃ ‘‘idaṃ rūpaṃ, ettakaṃ rūpaṃ, na ito bhiyyo, idaṃ nāmaṃ, ettakaṃ nāmaṃ, na ito bhiyyo’’ti bhūtupādāyabhedaṃ rūpaṃ phassādibhedaṃ nāmañca lakkhaṇarasapaccupaṭṭhānapadaṭṭhānato vavatthapeti, kammāvijjādikañcassa paccayaṃ pariggaṇhāti, ayaṃ ^b^ñātapariññā^eb^.</p>
              <p>[03]Katamā ^a^M2.0021^ea^ tīraṇapariññā? Evaṃ ñātaṃ katvā taṃ sabbaṃ tīreti aniccato dukkhato rogatoti dvācattālīsāya ākārehi, ayaṃ ^b^tīraṇapariññā^eb^ nāma. Katamā pahānapariññā? Evaṃ tīrayitvā aggamaggena sabbasmiṃ chandarāgaṃ pajahati, ayaṃ ^b^pahānapariññā^eb^. Diṭṭhivisuddhikaṅkhāvitaraṇavisuddhiyo vā ñātapariññā, maggāmaggapaṭipadāñāṇadassanavisuddhiādayo, kalāpasammasanādianulomapariyosānā vā paññā tīraṇapariññā, ariyamagge ñāṇaṃ nippariyāyena pahānapariññā. Idha pana kāmasaññānaṃ sabhāvalakkhaṇapaṭivedhavasena aniccādisāmaññalakkhaṇavasena ca pavattamānānaṃ ñātatīraṇapariññānampi kiccanipphattiyā maggeneva ijjhanato maggakkhaṇaṃyeva sandhāya tividhāpi pariññā vuttā. Teneva ‘‘imesu pañcasu ṭhānesu kilesakkhayakaro lokuttaramaggova kathito’’ti vuttaṃ.</p>
              <p>[03]Kāmesu, kāme vā pātumicchā kāmapipāsāti āha – ^b^‘‘kāmesu pātabyatānaṃ, kāme vā pātumicchāna’’^eb^nti. ^b^Imesu pañcasu ṭhānesū^eb^ti ‘‘kāmānaṃ pahānaṃ akkhāta’’ntiādinā vuttesu pañcasu ṭhānesu. ^b^Tīsu ṭhānesū^eb^ti ‘‘virāgāya dhammo desito, no sarāgāya, visaṃyogāya dhammo desito, no saṃyogāya, anupādānāya dhammo desito, no saupādānāyā’’ti evaṃ vuttesu ṭhānesu. ^b^Vippaṭisāraṃ karotī^eb^ti evaṃ taṃ pāpaṃ vippaṭisāraṃ uppādeti. Kīdisaṃ vippaṭisāraṃ karotīti āha ^b^‘‘īdisepi nāmā’’^eb^tiādi.</p>
              <p>[03]^b^39^eb^^b^.^eb^^b^Neva^eb^^a^V2.0019^ea^^b^piyakamyatāyā^eb^ti attani satthu neva piyabhāvakāmatāya. ^b^Na bhedapurekkhāratāyā^eb^ti na satthu tena bhikkhunā bhedanādhippāyapurekkhāratāya. ^b^Na kalisāsanāropanatthāyā^eb^ti na dosāropanatthāya. ^b^Kalī^eb^ti kodhassetaṃ adhivacanaṃ, tassa sāsanaṃ kalisāsanaṃ, kodhavasena vuccamāno garahadoso. ^b^Vela^eb^nti sikkhāpadavelaṃ. ^b^Mariyāda^eb^nti tasseva vevacanaṃ. Sikkhāpadañhi anatikkamanīyaṭṭhena ‘‘velā, mariyādā’’ti ca vuccati.</p>
              <p>[03]^b^Ajjhācāravītikkamo^eb^ti methunavasena pavattājjhācārasaṅkhāto vītikkamo. ^b^Pakaraṇe^eb^ti ettha ^b^pa^eb^-saddo ārambhavacanoti āha ^b^‘‘kattuṃ ārabhatī’’^eb^ti. Katthaci upasaggo dhātuatthameva vadati, na visesatthajotakoti āha ^b^‘‘karotiyeva vā’’^eb^ti. ^b^Jātiyā^eb^ti ^a^M2.0022^ea^ khattiyādijātiyā. ^b^Gottenā^eb^ti gotamakassapādigottena. ^b^Kolaputtiyenā^eb^ti khattiyādijātīsuyeva sakkakulasotthiyakulādivisiṭṭhakulānaṃ puttabhāvena. ^b^Yasassī^eb^ti mahāparivāro. ^b^Pesala^eb^nti piyasīlaṃ. ^b^Avikampamānenā^eb^ti paṭighānunayehi akampamānena. Yassa tasmiṃ attabhāve uppajjanārahānaṃ maggaphalānaṃ upanissayo natthi, taṃ buddhā ‘‘moghapurisā’’ti vadanti ariṭṭhalāḷudāyīādike viya. Upanissaye satipi tasmiṃ khaṇe magge vā phale vā asati ‘‘moghapurisā’’ti vadantiyeva dhaniyaupasenattherādike viya. Sudinnassa pana tasmiṃ attabhāve maggaphalānaṃ upanissayo samucchinnoyeva, tena naṃ ‘‘moghapurisā’’ti āha.</p>
              <p>[03]^b^Samaṇakaraṇānaṃ dhammāna^eb^nti hirottappādīnaṃ. ^b^Maggaphalanibbāna^eb^ggahaṇena paṭivedhasāsanassa gahitattā ^b^sāsanāna^eb^nti paṭipattipariyattisāsanānaṃ gahaṇaṃ veditabbaṃ. ^b^Chavi^eb^nti tesaṃ pabhassarakaraṇaṃ chaviṃ. Kiṃ tanti āha ^b^‘‘chāya’’^eb^nti, tesaṃ pakāsakaṃ obhāsanti attho. Kiṃ tanti āha ^b^‘‘sundarabhāva’’^eb^nti. Chavimanugataṃ ^b^anucchavikaṃ^eb^. ^b^Patirūpa^eb^ntiādīsupi ‘‘tesa’’nti ānetvā sambandhitabbaṃ. Samaṇānaṃ kammaṃ sāmaṇakaṃ, na sāmaṇakaṃ ^b^assāmaṇakaṃ^eb^. Kathaṃ-saddayogena ‘‘na sakkhissasī’’ti anāgatavacanaṃ kataṃ. ‘‘Nāma-saddayogenā’’ti ca vadanti.</p>
              <p>[03]^b^Dayālukenā^eb^ti anukampāya sahitena. ^b^Paribhāsanto^eb^ti garahanto. Niruttinayena āsīvisa-saddassa atthaṃ dassento āha ^b^‘‘āsu sīgha’’^eb^ntiādi. ^b^Etassā^eb^ti āsīvisassa. ^b^Āgacchatī^eb^ti yo tena daṭṭho, taṃ patiāgacchati. Āsittavisotipi ^b^āsīviso,^eb^ sakalakāye āsiñcitvā viya ṭhapitaviso parassa ca sarīre āsiñcanavisoti attho. Asitavisotipi ^b^āsīviso^eb^. Yaṃ yañhi etena asitaṃ hoti paribhuttaṃ, taṃ visameva sampajjati, tasmā asitaṃ visaṃ etassāti asitavisoti vattabbe ‘‘āsīviso’’ti niruttinayena ^a^V2.0020^ea^ vuttaṃ. Asisadisavisotipi ^b^āsīviso,^eb^ asi viya tikhiṇaṃ parassa mammacchedanasamatthaṃ visaṃ etassāti āsīvisoti vuttaṃ hoti. Āsīti vā dāṭhā vuccati, tattha sannihitavisoti ^b^āsīviso^eb^. Sesasappehi kaṇhasappassa mahāvisattā āsīvisassānantaraṃ kaṇhasappo vutto. Sappamukhampi ^a^M2.0023^ea^ aṅgārakāsu viya bhayāvahattā akusaluppattiyā ṭhānaṃ na hotīti akusalakammato nivāraṇādhippāyena sīlabhedatopi suddhasīle ṭhitassa maraṇameva varataranti dassetuṃ ‘‘āsīvisassa kaṇhasappassa mukhe aṅgajātaṃ pakkhittaṃ vara’’nti vuttaṃ. Pabbajitena hi katapāpakammaṃ bhagavato āṇātikkamanato vatthumahantatāya mahāsāvajjaṃ. ^b^Kāsu^eb^nti āvāṭopi vuccati rāsipi.</p>
              <p>[21]‘‘Kinnu santaramānova, kāsuṃ khaṇasi sārathi;</p>
              <p>[22]Puṭṭho me samma akkhāhi, kiṃ kāsuyā karissasī’’ti. (jā. 2.22.3) –</p>
              <p>[07]Ettha hi āvāṭo kāsu nāma.</p>
              <p>[22]‘‘Aṅgārakāsuṃ apare phuṇanti, narā rudantā paridaḍḍhagattā’’ti (jā. 2.22.462) –</p>
              <p>[07]Ettha rāsi. Idha pana ubhayampi adhippetanti āha ^b^‘‘aṅgārapuṇṇakūpe aṅgārarāsimhi vā’’^eb^ti. Kassati khaṇīyatīti kāsu, āvāṭo. Kasīyati cīyatīti kāsu, rāsi. ^b^Padittāyā^eb^ti dippamānāya. Saṃ-saddo ettha samantapariyāyoti āha ^b^‘‘samantato pajjalitāyā’’^eb^ti.</p>
              <p>[03]Idaṃ mātugāmassa aṅgajāte aṅgajātapakkhipanaṃ nidānaṃ kāraṇamassa nirayupapajjanassāti ^b^itonidānaṃ,^eb^ bhāvanapuṃsakañcetaṃ. Paccattavacanassa to-ādeso kato, tassa ca samāsepi alopo. ^b^Tattha nāma tva^eb^nti ettha ^b^tvaṃ^eb^-saddo ‘‘samāpajjissasī’’ti iminā sambandhamupagacchamāno atthīti āha ^b^‘‘tvanti taṃsaddassa vevacana’’^eb^nti. ‘‘Yaṃ tanti pana pāṭho yuttarūpo’’ti ^b^gaṇṭhipadesu^eb^ vuttaṃ. Yaṃ tanti nāyaṃ uddesaniddeso, yathā loke yaṃ vā taṃ vāti avaññātavacanaṃ, evaṃ daṭṭhabbanti āha – ^b^‘‘yaṃ vā taṃ vā hīḷitaṃ avaññātanti vuttaṃ hotī’’^eb^ti. ^b^Nīcajanāna^eb^nti nihīnaguṇānaṃ sattānaṃ. ^b^Gāmadhamma^eb^nti ettha ^b^gāma^eb^-saddena gāmavāsino vuttā abhedūpacārenāti āha ^b^‘‘gāmavāsikamanussāna’’^eb^nti. ^b^Kilesapaggharaṇakaṃ dhamma^eb^nti rāgādikilesavissandanakadhammaṃ ^a^V2.0021^ea^. Methunadhammo hi rāgaṃ paggharati. Methunadhammassa mahāsāvajjatāya oḷārikattā vuttaṃ ^b^‘‘asukhuma’’^eb^nti. ^b^Anipuṇa^eb^nti tasseva vevacanaṃ. Udake bhavaṃ odakaṃ. Kiṃ taṃ? Udakakiccanti āha – ^b^‘‘udakakiccaṃ antikaṃ avasānaṃ assā’’^eb^ti. ^b^Samāpajjissatī^eb^ti anāgatavacanaṃ nāma-saddayogena katanti āha – ^b^‘‘samāpajjissatīti…pe… nāma-saddena^eb^^a^M2.0024^ea^^b^yojetabba’’^eb^nti. Loke methunadhammassa ādikattā koci paṭhamakappiko, na panāyanti āha – ^b^‘‘sāsanaṃ sandhāya vadatī’’^eb^ti. ^b^Bahūna^eb^nti puggalāpekkhaṃ, na pana akusalāpekkhanti āha ^b^‘‘bahūnaṃ puggalāna’’^eb^nti.</p>
              <p>[03]Yaṃ asaṃvaraṃ paṭicca dubbharatādupposatādi hoti, so asaṃvaro dubbharatādi-saddena vutto kāraṇe phalūpacārenāti āha – ^b^‘‘dubbharatādīnaṃ vatthubhūtassa asaṃvarassā’’^eb^ti. ^b^Vatthubhūtassā^eb^ti kāraṇabhūtassa. Vasati ettha phalaṃ tadāyattavuttitāyāti hi kāraṇaṃ vatthu. ^b^Attā^eb^ti cittaṃ sarīrañca, cittameva vā. ^b^Dubbharatañceva dupposatañca āpajjatī^eb^ti attanā paccayadāyakehi ca dukkhena bharitabbataṃ posetabbatañca āpajjati. Asaṃvare ṭhito hi ekacco attanopi dubbharo hoti dupposo, ekacco upaṭṭhākānampi. Kathaṃ? Yo hi ambilādīni laddhā anambilādīni pariyesati, aññassa ghare laddhaṃ aññassa ghare chaḍḍento sabbaṃ gāmaṃ caritvā rittapattova vihāraṃ pavisitvā nipajjati, ayaṃ ^b^attano dubbharo^eb^. Yo pana sālimaṃsodanādīnaṃ patte pūretvā dinnepi dummukhabhāvaṃ anattamanabhāvameva dasseti, tesaṃ vā sammukhāva taṃ piṇḍapātaṃ ‘‘kiṃ tumhehi dinna’’nti apasādento sāmaṇeragahaṭṭhādīnaṃ deti, ayaṃ ^b^upaṭṭhākānaṃ dubbharo^eb^. Etaṃ disvā manussā dūratova parivajjenti ‘‘dubbharo bhikkhu na sakkā posetu’’nti.</p>
              <p>[03]^b^Mahicchata^eb^nti ettha mahantāni vatthūni icchati, mahatī vā panassa icchāti mahiccho, tassa bhāvo mahicchatā, santaguṇavibhāvanatā paṭiggahaṇe amattaññutā ca. Mahiccho hi icchācāre ṭhatvā attani vijjamānasīladhutadhammādiguṇe vibhāveti, tādisassa paṭiggahaṇe amattaññutāpi hoti. Yaṃ sandhāya vadanti ‘‘santaguṇasambhāvanatā paṭiggahaṇe ca amattaññutā, etaṃ mahicchatālakkhaṇa’’nti. Sā panesā mahicchatā ‘‘idhekacco saddho samāno ‘saddhoti maṃ jano jānātū’ti icchati, sīlavā samāno ‘sīlavāti maṃ jano jānātū’ti’’ iminā nayena āgatāyeva, tāya samannāgato puggalo dussantappiyo hoti, vijātamātāpissa cittaṃ gahetuṃ na sakkoti. Tenetaṃ vuccati –</p>
              <p>[21]‘‘Aggikkhandho ^a^V2.0022^ea^ samuddo ca, mahiccho cāpi puggalo;</p>
              <p>[22]Sakaṭena paccayaṃ dentu, tayopete atappiyā’’ti. (ma. ni. aṭṭha. 1.252; a. ni. aṭṭha. 1.1.63; vibha. aṭṭha. 850; udā. aṭṭha. 31; mahāni. aṭṭha. 85);</p>
              <p>[03]Sattehi ^a^M2.0025^ea^ kilesehi ca saṅgaṇanaṃ samodhānaṃ ^b^saṅgaṇikā^eb^ti āha – ^b^‘‘gaṇasaṅgaṇikāya ceva kilesasaṅgaṇikāya cā’’^eb^ti. ^b^Kosajjānugato ca hotī^eb^ti kusītabhāvena anugato hoti, kusītassa bhāvo kosajjaṃ. ^b^Aṭṭhakusītavatthupāripūriyā^eb^ti ettha kucchitaṃ sīdatīti kusīto da-kārassa ta-kāraṃ katvā. Yassa dhammassa vasena puggalo ‘‘kusīto’’ti vuccati, so kusītabhāvo idha kusīta-saddena vutto. Vināpi hi bhāvajotanasaddaṃ bhāvattho viññāyati yathā ‘‘paṭassa sukka’’nti, tasmā kusītabhāvavatthūnīti attho, kosajjakāraṇānīti vuttaṃ hoti. Tathā hi –</p>
              <p>[08]‘‘Kammaṃ kho me kattabbaṃ bhavissati, kammaṃ kho pana me karontassa kāyo kilamissati, handāhaṃ nipajjāmīti so nipajjati, na vīriyaṃ ārabhati appattassa pattiyā anadhigatassa adhigamāya asacchikatassa sacchikiriyāya, idaṃ paṭhamaṃ kusītavatthu. Ahaṃ kho kammaṃ akāsiṃ, kammaṃ kho pana me karontassa kāyo kilanto, handāhaṃ nipajjāmi…pe… maggo kho me gantabbo bhavissati, maggaṃ kho pana me gacchantassa kāyo kilamissati, handāhaṃ nipajjāmi…pe… ahaṃ kho maggaṃ agamāsiṃ, maggaṃ kho pana me gacchantassa kāyo kilanto, handāhaṃ nipajjāmi…pe… ahaṃ kho gāmaṃ vā nigamaṃ vā piṇḍāya caranto nālatthaṃ lūkhassa vā paṇītassa vā bhojanassa yāvadatthaṃ pāripūriṃ, tassa me kāyo kilanto akammañño, handāhaṃ nipajjāmi…pe… ahaṃ kho gāmaṃ vā nigamaṃ vā piṇḍāya caranto alatthaṃ lūkhassa vā paṇītassa vā bhojanassa yāvadatthaṃ pāripūriṃ, tassa me kāyo garuko akammañño māsācitaṃ maññe, handāhaṃ nipajjāmi…pe… uppanno kho me ayaṃ appamattako ābādho, atthi kappo nipajjituṃ, handāhaṃ nipajjāmi…pe… ahaṃ kho gilānā vuṭṭhito aciravuṭṭhito gelaññā, tassa me kāyo dubbalo akammañño, handāhaṃ nipajjāmīti so nipajjati, na vīriyaṃ ārabhati appattassa pattiyā anadhigatassa adhigamāya asacchikatassa sacchikiriyāya. Idaṃ aṭṭhamaṃ kusītavatthu’’nti (dī. ni. 3.334; a. ni. 8.80) –</p>
              <p>[07]Evamāgatāni ^a^M2.0026^ea^^a^V2.0023^ea^ ‘‘handāhaṃ nipajjāmī’’ti evaṃ pavattaosīdanāni uparūpari kosajjakāraṇattā aṭṭha kusītavatthūni nāma, tesaṃ pāripūriyā saṃvattatīti attho.</p>
              <p>[03]^b^Subharo hoti suposo^eb^ti attano upaṭṭhākehi ca sukhena bharitabbo posetabboti attho. Saṃvare ṭhito hi ekacco attanopi subharo hoti suposo, ekacco upaṭṭhākānampi. Kathaṃ? Yo hi yaṃ kiñci lūkhaṃ vā paṇītaṃ vā laddhā tuṭṭhacittova bhuñjitvā vihāraṃ gantvā attano kammaṃ karoti, ayaṃ ^b^attano subharo^eb^. Yo pana paresampi appaṃ vā bahuṃ vā lūkhaṃ vā paṇītaṃ vā dānaṃ ahīḷetvā attamano vippasannamukho hutvā etesaṃ sammukhāva paribhuñjitvā yāti, ayaṃ ^b^upaṭṭhākānaṃ subharo^eb^. Etaṃ disvā manussā ativiya vissatthā honti, ‘‘amhākaṃ bhadanto subharo, thokathokenapi tussati, mayameva naṃ posessāmā’’ti paṭiññaṃ katvā posenti. ^b^Appicchata^eb^nti icchāvirahitattaṃ. Ettha hi byañjanaṃ sāvasesaṃ viya, attho pana niravaseso. Appa-saddo hettha abhāvatthoti sakkā viññātuṃ ‘‘appābādhatañca sañjānāmī’’tiādīsu (ma. ni. 1.225) viya. Tenevāha ^b^‘‘nittaṇhabhāva’’^eb^nti.</p>
              <p>[03]^b^Tippabhedāya santuṭṭhiyā^eb^ti yathālābhādisantosasāmaññena vuttaṃ, catūsu pana paccayesu tayo tayo santosāti dvādasavidho hoti santoso. Kathaṃ? Cīvare yathālābhasantoso yathābalasantoso yathāsāruppasantosoti tividho hoti santoso. Evaṃ piṇḍapātādīsu. Tassāyaṃ pabhedasaṃvaṇṇanā (ma. ni. aṭṭha. 1.252; saṃ. ni. aṭṭha. 2.2.144; a. ni. aṭṭha. 1.1.65) – idha bhikkhu cīvaraṃ labhati sundaraṃ vā asundaraṃ vā, so teneva yāpeti aññaṃ na pattheti, labhantopi na gaṇhāti. Ayamassa ^b^cīvare yathālābhasantoso^eb^. Atha pana pakatidubbalo vā hoti ābādhajarābhibhūto vā, garucīvaraṃ pārupanto kilamati, so sabhāgena bhikkhunā saddhiṃ taṃ parivattetvā lahukena yāpentopi santuṭṭhoyeva hoti. Ayamassa ^b^cīvare yathābalasantoso^eb^. Pakatidubbalādīnañhi garucīvarāni na phāsubhāvāvahāni sarīrakhedāvahāni ca hontīti payojanavasena anatricchatādivasena tāni parivattetvā lahukacīvaraparibhogo na santosavirodhīti. Aparo ^a^M2.0027^ea^ paṇītapaccayalābhī hoti, so paṭṭacīvarādīnaṃ aññataraṃ mahagghacīvaraṃ bahūni vā pana cīvarāni labhitvā ‘‘idaṃ therānaṃ cirapabbajitānaṃ, idaṃ bahussutānaṃ anurūpaṃ, idaṃ gilānānaṃ, idaṃ appalābhānaṃ hotū’’ti datvā tesaṃ purāṇacīvaraṃ vā saṅkārakūṭādito vā nantakāni uccinitvā tehi saṅghāṭiṃ katvā dhārentopi santuṭṭhova hoti. Ayamassa ^b^cīvare yathāsāruppasantoso^eb^. Mahagghañhi cīvaraṃ bahūni vā ^a^V2.0024^ea^ cīvarāni labhitvāpi tāni vissajjetvā tadaññassa gahaṇaṃ yathāsāruppanaye ṭhitattā na santosavirodhīti.</p>
              <p>[03]Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti aññaṃ na pattheti, labhantopi na gaṇhāti. Ayamassa ^b^piṇḍapāte yathālābhasantoso^eb^. Yo pana attano pakativiruddhaṃ vā byādhiviruddhaṃ vā piṇḍapātaṃ labhati, yenassa paribhuttena aphāsu hoti, so sabhāgassa bhikkhuno taṃ datvā tassa hatthato sappāyabhojanaṃ bhuñjitvā samaṇadhammaṃ karontopi santuṭṭhova hoti. Ayamassa ^b^piṇḍapāte yathābalasantoso^eb^. Aparo bahuṃ paṇītaṃ piṇḍapātaṃ labhati, so taṃ cīvaraṃ viya cirapabbajitabahussutāppalābhagilānānaṃ datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti. Ayamassa ^b^piṇḍapāte yathāsāruppasantoso^eb^.</p>
              <p>[03]Idha pana bhikkhu senāsanaṃ labhati manāpaṃ vā amanāpaṃ vā, so tena neva somanassaṃ, na paṭighaṃ uppādeti, antamaso tiṇasantharakenapi yathāladdheneva tussati. Ayamassa ^b^senāsane yathālābhasantoso^eb^. Yo pana attano pakativiruddhaṃ vā byādhiviruddhaṃ vā senāsanaṃ labhati, yatthassa vasato aphāsu hoti, so taṃ sabhāgassa bhikkhuno datvā tassa santake sappāyasenāsane vasantopi santuṭṭhova hoti. Ayamassa ^b^senāsane yathābalasantoso^eb^. Aparo mahāpuñño leṇamaṇḍapakūṭāgārādīni bahūni paṇītasenāsanāni labhati, so tāni cīvarādīni viya cirapabbajitabahussutāppalābhagilānānaṃ datvā yattha katthaci vasantopi santuṭṭhova hoti. Ayamassa ^b^senāsane yathāsāruppasantoso^eb^. Yopi ‘‘uttamasenāsanaṃ nāma pamādaṭṭhānaṃ, tattha nisinnassa thinamiddhaṃ okkamati, niddābhibhūtassa puna paṭibujjhato pāpavitakkā pātubhavantī’’ti paṭisañcikkhitvā tādisaṃ senāsanaṃ ^a^M2.0028^ea^ pattampi na sampaṭicchati, so taṃ paṭikkhipitvā abbhokāsarukkhamūlādīsu vasantopi santuṭṭhova hoti. Ayampissa ^b^senāsane yathāsāruppasantoso^eb^.</p>
              <p>[03]Idha pana bhikkhu bhesajjaṃ labhati lūkhaṃ vā paṇītaṃ vā, so yaṃ labhati, teneva tussati aññaṃ na pattheti, labhantopi na gaṇhāti. Ayamassa ^b^gilānapaccaye yathālābhasantoso^eb^. Yo pana telena atthiko phāṇitaṃ labhati, so taṃ sabhāgassa bhikkhuno datvā tassa hatthato telaṃ gahetvā aññadeva vā pariyesitvā bhesajjaṃ karontopi santuṭṭhova hoti. Ayamassa ^b^gilānapaccaye yathābalasantoso^eb^. Aparo mahāpuñño bahuṃ telamadhuphāṇitādipaṇītabhesajjaṃ ^a^V2.0025^ea^ labhati, so taṃ cīvaraṃ viya cirapabbajitabahussutāppalābhagilānānaṃ datvā tesaṃ ābhatena yena kenaci yāpentopi santuṭṭhova hoti. Yo pana ekasmiṃ bhājane muttaharītakaṃ ṭhapetvā ekasmiṃ catumadhuraṃ ‘‘gaṇha, bhante, yadicchasī’’ti vuccamāno sacassa tesu aññatarenapi rogo vūpasammati, atha ‘‘muttaharītakaṃ nāma buddhādīhi vaṇṇita’’nti catumadhuraṃ paṭikkhipitvā muttaharītakeneva bhesajjaṃ karonto paramasantuṭṭhova hoti. Ayamassa ^b^gilānapaccaye yathāsāruppasantoso^eb^. Evaṃ yathālābhādivasena tippabhedo santoso catunnaṃ paccayānaṃ vasena dvādasavidho hotīti veditabbo.</p>
              <p>[03]Kāmavitakkabyāpādavitakkavihiṃsāvitakkānaṃ vasena ^b^akusalavitakkattayaṃ^eb^. Nekkhammavitakkābyāpādavitakkāvihiṃ sāvitakkānaṃ vasena ^b^kusalavitakkattayaṃ^eb^. ^b^Sabbakilesāpacayabhūtāya vivaṭṭāyā^eb^ti rāgādisabbakilesānaṃ apacayahetubhūtāya nibbānadhātuyā. ^b^Aṭṭhavīriyārambhavatthupāripūriyā^eb^ti aṭṭhannaṃ vīriyārambhakāraṇānaṃ pāripūriyā. Yathā tathā paṭhamaṃ pavattābbhussahanañhi upari vīriyārambhassa kāraṇaṃ hoti. Anurūpapaccavekkhaṇāsahitāni hi abbhussahanāni tammūlakāni vā paccavekkhaṇāni aṭṭha vīriyārambhavatthūnīti veditabbāni. Tathā hi –</p>
              <p>[08]‘‘Kammaṃ kho me kattabbaṃ bhavissati, kammaṃ kho pana me karontena na sukaraṃ buddhānaṃ sāsanaṃ manasi kātuṃ, handāhaṃ vīriyaṃ ārabhāmi appattassa pattiyā anadhigatassa adhigamāya asacchikatassa sacchikiriyāya. Ahaṃ kho kammaṃ akāsiṃ, kammaṃ kho panāhaṃ karonto ^a^M2.0029^ea^ nāsakkhiṃ buddhānaṃ sāsanaṃ manasi kātuṃ, handāhaṃ vīriyaṃ ārabhāmi…pe… maggo kho me gantabbo bhavissati, maggaṃ kho pana me gacchantena na sukaraṃ buddhānaṃ sāsanaṃ manasi kātuṃ, handāhaṃ vīriyaṃ ārabhāmi…pe… ahaṃ kho maggaṃ agamāsiṃ, maggaṃ kho panāhaṃ gacchanto nāsakkhiṃ buddhānaṃ sāsanaṃ manasi kātuṃ, handāhaṃ vīriyaṃ ārabhāmi…pe… ahaṃ kho gāmaṃ vā nigamaṃ vā piṇḍāya caranto nālatthaṃ lūkhassa vā paṇītassa vā bhojanassa yāvadatthaṃ pāripūriṃ, tassa me kāyo lahuko kammañño, handāhaṃ vīriyaṃ ārabhāmi…pe… ahaṃ kho gāmaṃ vā nigamaṃ vā piṇḍāya caranto alatthaṃ lūkhassa vā paṇītassa vā bhojanassa yāvadatthaṃ pāripūriṃ, tassa me kāyo balavā kammañño, handāhaṃ vīriyaṃ ārabhāmi…pe… uppanno kho me ayaṃ appamattako ābādho, ṭhānaṃ kho panetaṃ vijjati, yaṃ me ābādho pavaḍḍheyya, handāhaṃ vīriyaṃ ārabhāmi…pe… ahaṃ kho gilānā vuṭṭhito aciravuṭṭhito gelaññā, ṭhānaṃ ^a^V2.0026^ea^ kho panetaṃ vijjati, yaṃ me ābādho paccudāvatteyya, handāhaṃ vīriyaṃ ārabhāmi appattassa pattiyā anadhigatassa adhigamāya asacchikatassa sacchikiriyāyā’’ti (dī. ni. 3.335; a. ni. 8.80) –</p>
              <p>[07]Evaṃ pavattānurūpapaccavekkhaṇāsahitāni abbhussahanāni tammūlakāni vā paccavekkhaṇāni aṭṭha vīriyārambhavatthūni nāma.</p>
              <p>[03]^b^Tadanucchavikaṃ tadanulomika^eb^nti ettha ^b^ta^eb^-saddo vakkhamānāpekkho ca atītāpekkho ca hotīti āha ^b^‘‘yaṃ idāni sikkhāpadaṃ paññapessatī’’^eb^tiādi. Sabbanāmāni hi vakkhamānavacanānipi honti pakkantavacanānipi. ^b^Saṃvarappahānapaṭisaṃyutta^eb^nti pañcasaṃvarehi ceva pañcapahānehi ca paṭisaṃyuttaṃ. Pañcavidho hi saṃvaro sīlasaṃvaro satisaṃvaro ñāṇasaṃvaro khantisaṃvaro vīriyasaṃvaroti. Pahānampi pañcavidhaṃ tadaṅgappahānaṃ vikkhambhanappahānaṃ samucchedappahānaṃ paṭippassaddhippahānaṃ nissaraṇappahānanti.</p>
              <p>[03]Tattha ‘‘iminā pātimokkhasaṃvarena upeto hoti samupeto’’ti (vibha. 511) evamāgato pātimokkhasaṃvaro ^b^sīlasaṃvaro^eb^ nāma, so ca atthato ^a^M2.0030^ea^ kāyikavācasiko avītikkamo. ‘‘Rakkhati cakkhundriyaṃ, cakkhundriye saṃvaraṃ āpajjatī’’ti (dī. ni. 1.213; ma. ni. 1.295; saṃ. ni. 4.239; a. ni. 3.16) evamāgatā indriyārakkhā ^b^satisaṃvaro,^eb^ sā ca atthato tathāpavattā sati eva. ‘‘Sotānaṃ saṃvaraṃ brūmi, paññāyete pidhīyare’’ti (su. ni. 1041; netti. 11) evamāgato ^b^ñāṇasaṃvaro^eb^. Ettha hi ‘‘sotānaṃ saṃvaraṃ brūmī’’ti vatvā ‘‘paññāyete pidhīyare’’ti vacanato sotasaṅkhātānaṃ taṇhādiṭṭhiduccaritāvijjādikilesānaṃ samucchedakañāṇaṃ pidahanaṭṭhena saṃvaroti vuttaṃ. ‘‘Khamo hoti sītassa uṇhassā’’tievamāgatā (ma. ni. 1.24; ma. ni. 3.159; a. ni. 4.114) adhivāsanā ^b^khantisaṃvaro,^eb^ sā ca atthato tathāpavattā khandhā adoso vā. Paññāti eke, taṃ na gahetabbaṃ. ‘‘Uppannaṃ kāmavitakkaṃ nādhivāsetī’’ti (ma. ni. 1.26) evamāgataṃ kāmavitakkādīnaṃ vinodanavasena pavattaṃ vīriyameva ^b^vīriyasaṃvaro^eb^. Sabbo cāyaṃ saṃvaro yathāsakaṃ saṃvaritabbānaṃ dussīlyasaṅkhātānaṃ kāyavacīduccaritānaṃ muṭṭhassaccasaṅkhātassa pamādassa abhijjhādīnaṃ vā akkhanti aññāṇakosajjānañca saṃvaraṇato pidahanato chādanato ‘‘saṃvaro’’ti vuccati. Saṃvaratīti saṃvaro, pidahati nivāreti pavattituṃ na ^a^V2.0027^ea^ detīti attho. Paccayasamavāye uppajjanārahānaṃ kāyaduccaritādīnaṃ tathā tathā anuppādanameva hi idha saṃvaraṇaṃ nāma. Evaṃ tāva pañcavidho saṃvaro veditabbo.</p>
              <p>[03]Tena tena guṇaṅgena tassa tassa aguṇaṅgassa pahānaṃ ^b^tadaṅgappahānaṃ^eb^. Nāmarūpaparicchedādīsu hi vipassanāñāṇesu paṭipakkhabhāvato dīpālokeneva tamassa nāmarūpavavatthānena sakkāyadiṭṭhiyā, paccayapariggahena ahetuvisamahetudiṭṭhīnaṃ, tasseva aparabhāge uppannena kaṅkhāvitaraṇena kathaṃkathībhāvassa, kalāpasammasanena ‘‘ahaṃ mamā’’ti gāhassa, maggāmaggavavatthānena amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā, bhayadassanena sabhaye abhayasaññāyātiādinā nayena tena tena vipassanāñāṇena tassa tassa aguṇaṅgassa pahānaṃ ^b^tadaṅgappahāna^eb^nti veditabbaṃ. Yaṃ pana upacārappanābhedena samādhinā pavattinivāraṇato ghaṭappahāreneva udakapiṭṭhe sevālassa tesaṃ tesaṃ nīvaraṇādidhammānaṃ pahānaṃ, etaṃ ^b^vikkhambhanappahānaṃ^eb^ nāma. Vikkhambhanameva pahānaṃ vikkhambhanappahānaṃ. Yaṃ catunnaṃ ariyamaggānaṃ bhāvitattā taṃtaṃmaggavato ^a^M2.0031^ea^ attano santāne ‘‘diṭṭhigatānaṃ pahānāyā’’tiādinā (dha. sa. 277) nayena vuttassa samudayapakkhiyassa kilesagaṇassa accantaṃ appavattibhāvena pahānaṃ, idaṃ ^b^samucchedappahānaṃ^eb^ nāma. Yaṃ pana phalakkhaṇe paṭippassaddhattaṃ vūpasantatā kilesānaṃ, etaṃ ^b^paṭippassaddhippahānaṃ^eb^ nāma. Yaṃ sabbasaṅkhatanissaṭattā pahīnasabbasaṅkhataṃ nibbānaṃ, etaṃ ^b^nissaraṇappahānaṃ^eb^ nāma. Sabbampi cetaṃ cāgaṭṭhena pahānanti vuccati. Evamimehi yathāvuttasaṃvarehi ceva pahānehi ca paṭisaṃyuttā dhammadesanā ‘‘saṃvarappahānapaṭisaṃyuttā’’ti veditabbā.</p>
              <p>[03]^b^Asuttantavinibaddha^eb^nti suttantesu anibaddhaṃ, pāḷianāruḷhanti attho. Pakiṇṇakadhammadesanā hi saṅgahaṃ na ārohati. Vuttamevatthaṃ pakāsento āha ^b^‘‘pāḷivinimutta’’^eb^nti. Atha vā ^b^asuttantavinibaddha^eb^nti suttābhidhammapāḷiṃ anāruḷhabhāvaṃ sandhāya vuttaṃ, ^b^pāḷivinimutta^eb^nti vinayapāḷiṃ anāruḷhabhāvaṃ sandhāya. ^b^Okkantikadhammadesanā^eb^ nāma ñāṇena anupavisitvā antarā kathiyamānā dhammadesanā, ^b^paṭikkhipanādhippāyā^eb^ bhaddālittherasadisā. Samparetabbato pecca gantabbato samparāyo, paraloko. Tattha bhavaṃ ^b^samparāyikaṃ^eb^. ^b^Vaṭṭabhayena tajjento^eb^ti ‘‘evaṃ dussīlā nirayādīsu dukkhaṃ pāpuṇantī’’ti tajjento. ^b^Dīghanikāyappamāṇampi majjhimanikāyappamāṇampi dhammadesanaṃ karotī^eb^ti ‘‘tena khaṇena tena muhuttena kathaṃ bhagavā tāvamahantaṃ dhammadesanaṃ karotī’’ti na vattabbaṃ. Yāvatā hi lokiyamahājanā ekaṃ padaṃ kathenti, tāva ānandatthero aṭṭha padāni katheti. Ānandatthere pana ekaṃ ^a^V2.0028^ea^ padaṃ kathenteyeva bhagavā soḷasa padāni katheti. Iminā nayena lokiyajanassa ekapaduccāraṇakkhaṇe bhagavā aṭṭhavīsasataṃ padāni katheti. Kasmā? Bhagavato hi jivhā mudu, dantāvaraṇaṃ suphusitaṃ, vacanaṃ agaḷitaṃ, bhavaṅgaparivāso lahuko, tasmā sace eko bhikkhu kāyānupassanaṃ pucchati, añño vedanānupassanaṃ, añño cittānupassanaṃ, añño dhammānupassanaṃ, ‘‘iminā puṭṭhe ahaṃ pucchissāmī’’ti eko ekaṃ na oloketi, evaṃ santepi tesaṃ bhikkhūnaṃ ‘‘ayaṃ paṭhamaṃ pucchi, ayaṃ dutiya’’ntiādinā pucchanavāro tādisassa paññavato paññāyati sukhumassa antarassa labbhanato. Buddhānaṃ pana desanāvāro aññesaṃ na paññāyateva ^a^M2.0032^ea^ accharāsaṅghātamatte khaṇe anekakoṭisahassacittappavattisambhavato. Daḷhadhammena dhanuggahena khittasarassa vidatthicaturaṅgulaṃ tālacchāyaṃ atikkamanato puretaraṃyeva bhagavā cuddasavidhena kāyānupassanaṃ, navavidhena vedanānupassanaṃ, soḷasavidhena cittānupassanaṃ, pañcavidhena dhammānupassanaṃ katheti. Tiṭṭhantu vā ete cattāro, sace hi aññe cattāro sammappadhānesu, aññe iddhipādesu, aññe pañcindriyesu, aññe pañcabalesu, aññe sattabojjhaṅgesu, aññe aṭṭhamaggaṅgesu pañhe puccheyyuṃ, tampi bhagavā katheyya. Tiṭṭhantu vā ete aṭṭha, sace aññe sattatiṃsa janā bodhipakkhiyesu pañhe puccheyyuṃ, tampi bhagavā tāvadeva katheyya.</p>
              <p>[03]^b^Mūlaṃ nissayo patiṭṭhā^eb^ti pacchimaṃ pacchimaṃ paṭhamassa paṭhamassa vevacananti daṭṭhabbaṃ. Tattha ^b^patiṭṭhā^eb^ti sampayogavasena upanissayavasena ca okāsabhāvo. Sikkhāsaṅkhātānañhi avasesakusaladhammānaṃ methunaviratisampayogavasena vā patiṭṭhā siyā upanissayabhāvena vā. Tenevāha ^b^‘‘methunasaṃvaro hī’’^eb^tiādi. ^b^Vuttatthavasenā^eb^ti patiṭṭhāadhigamūpāyavasena. Sikkhāpadavibhaṅge niddiṭṭhaviraticetanā taṃsampayuttadhammā ca sikkhāpadanti dassetukāmo āha – ^b^‘‘ayañca attho sikkhāpadavibhaṅge vuttanayena veditabbo’’^eb^ti. Sikkhāpadavibhaṅge hi viratiādayo dhammā nippariyāyato pariyāyato ca ‘‘sikkhāpada’’nti vuttā. Vuttañhetaṃ –</p>
              <p>[08]‘‘Tattha ^a^V2.0029^ea^ katamaṃ kāmesumicchācārā veramaṇī sikkhāpadaṃ? Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ kāmesumicchācārā viramantassa, yā tasmiṃ samaye kāmesumicchācārā ārati virati paṭivirati veramaṇī akiriyā akaraṇaṃ anajjhāpatti velānatikkamo setughāto, idaṃ vuccati kāmesumicchācārā veramaṇī sikkhāpadaṃ. Avasesā dhammā veramaṇiyā sampayuttā.</p>
              <p>[08]‘‘Tattha katamaṃ kāmesumicchācārā veramaṇī sikkhāpadaṃ? Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ kāmesumicchācārā viramantassa, yā tasmiṃ ^a^M2.0033^ea^ samaye cetanā sañcetanā cetayitattaṃ, idaṃ vuccati kāmesumicchācārā veramaṇī sikkhāpadaṃ. Avasesā dhammā cetanāya sampayuttā.</p>
              <p>[08]‘‘Tattha katamaṃ kāmesumicchācārā veramaṇī sikkhāpadaṃ? Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ kāmesumicchācārā viramantassa, yo tasmiṃ samaye phasso…pe… paggāho avikkhepo, idaṃ vuccati kāmesumicchācārā veramaṇī sikkhāpada’’nti (vibha. 706).</p>
              <p>[03]Ettha hi yasmā na kevalaṃ viratiyeva sikkhāpadaṃ, cetanāpi sikkhāpadameva, tasmā taṃ dassetuṃ dutiyanayo vutto. Yasmā ca na kevalaṃ eteyeva dve dhammā sikkhāpadaṃ, cetanāsampayuttā pana paropaṇṇāsa dhammāpi sikkhitabbakoṭṭhāsato sikkhāpadameva, tasmā tatiyanayo dassito. Duvidhañhi sikkhāpadaṃ nippariyāyasikkhāpadaṃ pariyāyasikkhāpadanti. Tattha virati ^b^nippariyāyasikkhāpadaṃ^eb^. Sā hi ‘‘pāṇātipātā veramaṇī’’ti pāḷiyaṃ āgatā, no cetanā. Viramanto ca tāya eva tato tato viramati, na cetanāya, cetanampi pana āharitvā dasseti, tathā sesacetanāsampayuttadhamme. Tasmā cetanā ceva avasesasampayuttadhammā ca ^b^pariyāyasikkhāpada^eb^nti veditabbaṃ.</p>
              <p>[03]Idāni na kevalaṃ idha viratiādayo dhammāva sikkhāpadaṃ, atha kho tadatthajotikā paññattipīti dassento āha ^b^‘‘apicā’’^eb^tiādi. ^b^‘‘Yo tattha nāmakāyo padakāyo^eb^ti idaṃ mahāaṭṭhakathāyaṃ vutta’’nti vadanti. ^b^Nāmakāyo^eb^ti nāmasamūho nāmapaṇṇattiyeva. Padaniruttibyañjanāni nāmavevacanāneva ‘‘nāmaṃ nāmakammaṃ nāmaniruttī’’tiādīsu (dha. sa. 1313-1315) viya. ^b^Sikkhākoṭṭhāso^eb^ti viratiādayova vuttā, tadatthajotakaṃ vacanampi sikkhāpadanti idampi ettha labbhateva.</p>
              <p>[03]^b^Atthavase^eb^ti vuddhivisese ānisaṃsavisese. Tesaṃ pana sikkhāpadapaññattikāraṇattā āha ^b^‘‘dasa kāraṇavase’’^eb^ti, dasa kāraṇaviseseti attho. Tenāha ^b^‘‘hitavisese’’^eb^ti. Atthoyeva vā ^b^atthavaso,^eb^ dasa atthe dasa kāraṇānīti vuttaṃ hoti. Atha vā attho ^a^M2.0034^ea^ phalaṃ tadadhīnavuttitāya vaso ^a^V2.0030^ea^ etassāti ^b^atthavaso,^eb^ hetūti evampettha attho daṭṭhabbo. ^b^Suṭṭhu devā^eb^ti idaṃ ^b^rājantepurappavesanasikkhāpade^eb^ (pāci. 494 ādayo) vuttaṃ. ‘‘Ye mama sotabbaṃ saddahātabbaṃ maññissanti, tesaṃ taṃ assa dīgharattaṃ hitāya sukhāyā’’ti vuttattā ^b^‘‘yo ca tathāgatassa vacanaṃ sampaṭicchati, tassa taṃ dīgharattaṃ hitāya sukhāya hotī’’^eb^ti vuttaṃ. ^b^Asampaṭicchane ādīnava^eb^nti ^b^bhaddālisutte^eb^ (ma. ni. 2.134 ādayo) viya asampaṭicchane ādīnavaṃ dassetvā. Sukhavihārābhāve sahajīvamānassa abhāvato sahajīvitāpi sukhavihārova vutto. Sukhavihāro nāma catunnaṃ iriyāpathavihārānaṃ phāsutā.</p>
              <p>[03]^b^Maṅkuta^eb^nti nittejabhāvaṃ. ^b^Dhammenā^eb^tiādīsu ^b^dhammo^eb^ti bhūtaṃ vatthu. ^b^Vinayo^eb^ti codanā ceva sāraṇā ca. ^b^Satthusāsana^eb^nti ñattisampadā ceva anussāvanasampadā ca. ^b^Piyasīlāna^eb^nti sikkhākāmānaṃ. Tesañhi sīlaṃ piyaṃ hoti. Tenevāha ^b^‘‘sikkhattayapāripūriyā ghaṭamānā’’^eb^ti. ^b^Sandiṭṭhamānā^eb^ti saṃsayaṃ āpajjamānā. ^b^Ubbāḷhā hontī^eb^ti pīḷitā honti. ^b^Saṅghakammānī^eb^ti satipi uposathapavāraṇānaṃ saṅghakammabhāve gobalibaddañāyena uposathaṃ pavāraṇañca ṭhapetvā upasampadādisesasaṅghakammānaṃ gahaṇaṃ veditabbaṃ. Samaggānaṃ bhāvo ^b^sāmaggī^eb^.</p>
              <p>[03]‘‘Na vo ahaṃ, cunda, diṭṭhadhammikānaṃyeva āsavānaṃ saṃvarāya dhammaṃ desemī’’ti (dī. ni. 3.182) ettha vivādamūlabhūtā kilesā āsavāti āgatā.</p>
              <p>[21]‘‘Yena devūpapatyassa, gandhabbo vā vihaṅgamo;</p>
              <p>[27]Yakkhattaṃ yena gaccheyyaṃ, manussattañca abbaje;</p>
              <p>[22]Te mayhaṃ āsavā khīṇā, viddhastā vinaḷīkatā’’ti. (a. ni. 4.36) –</p>
              <p>[07]Ettha tebhūmakaṃ kammaṃ avasesā ca akusalā dhammā. Idha pana parūpavādavippaṭisāravadhabandhādayo ceva apāyadukkhabhūtā ca nānappakārā upaddavā ^b^āsavā^eb^ti āha – ^b^‘‘asaṃvare ṭhitena tasmiṃyeva attabhāve pattabbā’’^eb^tiādi. Yadi hi bhagavā sikkhāpadaṃ na paññapeyya, tato asaddhammapaṭisevanādinnādānapāṇātipātādihetu ye uppajjeyyuṃ parūpavādādayo diṭṭhadhammikā nānappakārā anatthā, ye ca taṃnimittameva nirayādīsu ^a^M2.0035^ea^ nibbattassa pañcavidhabandhanakammakāraṇādivasena mahādukkhānubhavananānappakārā anatthā, te sandhāya idaṃ vuttaṃ ‘‘diṭṭhadhammikānaṃ āsavānaṃ saṃvarāya samparāyikānaṃ āsavānaṃ paṭighātāyā’’ti. Diṭṭhadhammo vuccati paccakkho attabhāvo ^a^V2.0031^ea^, tattha bhavā ^b^diṭṭhadhammikā^eb^. Tena vuttaṃ ^b^‘‘tasmiṃyeva attabhāve pattabbā’’^eb^ti. Sammukhā garahaṇaṃ ^b^akitti,^eb^ parammukhā garahaṇaṃ ^b^ayaso^eb^. Atha vā sammukhā parammukhā ca garahaṇaṃ ^b^akitti,^eb^ parivārahāni ^b^ayaso^eb^ti veditabbaṃ. ^b^Āgamanamaggathakanāyā^eb^ti āgamanadvārapidahanatthāya. Samparetabbato pecca gantabbato ^b^samparāyo,^eb^ paralokoti āha ^b^‘‘samparāye narakādīsū’’^eb^ti. Methunādīni ^b^rajjanaṭṭhānāni,^eb^ pāṇātipātādīni ^b^dussanaṭṭhānāni^eb^.</p>
              <p>[03]^b^Cuddasa khandhakavattāni^eb^ nāma vattakkhandhake vuttāni āgantukavattaṃ āvāsikagamikānumodanabhattaggapiṇḍacārikāaraññikasenāsanajantāgharavaccakuṭiupajjhāyasaddhivihārikāacariyāntevāsikavattanti imāni cuddasa vattāni. Tato aññāni pana kadāci tajjanīyakammakatādikāleyeva caritabbāni ^b^dveasīti mahāvattāni,^eb^ na sabbāsu avatthāsu caritabbāni, tasmā cuddasakhandhakavattesu agaṇitāni, tāni pana ‘‘pārivāsikānaṃ bhikkhūnaṃ vattaṃ paññapessāmī’’ti (cūḷava. 75 ādayo) ārabhitvā ‘‘na upasampādetabbaṃ…pe… na chamāyaṃ caṅkamante caṅkame caṅkamitabba’’nti (cūḷava. 76) vuttāvasānāni chasaṭṭhi, tato paraṃ ‘‘na, bhikkhave, pārivāsikena bhikkhunā pārivāsikavuḍḍhatarena bhikkhunā saddhiṃ, mūlāyapaṭikassanārahena, mānattārahena, mānattacārikena, abbhānārahena bhikkhunā saddhiṃ ekacchanne āvāse vatthabba’’ntiādinā (cūḷava. 82) vuttavattāni pakatattacaritabbehi anaññattā visuṃ agaṇetvā pārivāsikavuḍḍhatarādīsu puggalantaresu caritabbattā tesaṃ vasena sampiṇḍetvā ekekaṃ katvā gaṇitāni pañcāti ekasattati vattāni, ukkhepanīyakammakatavattesu vuttaṃ ‘‘na pakatattassa bhikkhuno abhivādanaṃ paccuṭṭhānaṃ…pe… nahāne piṭṭhiparikammaṃ sāditabba’’nti (cūḷava. 75) idaṃ abhivādanādīnaṃ asādiyanaṃ ekaṃ, ‘‘na pakatatto bhikkhu sīlavipattiyā anuddhaṃsetabbo’’tiādīni (cūḷava. 51) dasāti evametāni dvāsīti vattāni. Etesveva pana kānici tajjanīyakammādivattāāni, kānici pārivāsikādivattānīti aggahitaggahaṇena dvāsīti eva, aññattha pana aṭṭhakathāpadese appakaṃ ^a^M2.0036^ea^ ūnamadhikaṃ vā gaṇanūpagaṃ na hotīti ‘‘asīti khandhakavattānī’’ti vuttaṃ.</p>
              <p>[03]^b^Saṃvaravinayo^eb^ti sīlasaṃvaro satisaṃvaro ñāṇasaṃvaro khantisaṃvaro vīriyasaṃvaroti pañcavidhopi saṃvaro yathāsakaṃ saṃvaritabbānaṃ vinetabbānañca kāyaduccaritādīnaṃ saṃvaraṇato saṃvaro, vinayanato vinayoti vuccati. ^b^Pahānavinayo^eb^ti tadaṅgappahānaṃ vikkhambhanappahānaṃ samucchedappahānaṃ paṭippassaddhippahānaṃ nissaraṇappahānanti pañcavidhampi pahānaṃ yasmā cāgaṭṭhena pahānaṃ ^a^V2.0032^ea^, vinayanaṭṭhena vinayo, tasmā pahānavinayoti vuccati. ^b^Samathavinayo^eb^ti satta adhikaraṇasamathā. ^b^Paññattivinayo^eb^ti sikkhāpadameva. Sikkhāpadapaññattiyā hi vijjamānāya eva sikkhāpadasambhavato paññattivinayopi sikkhāpadapaññattiyā anuggahito hoti.</p>
              <p>[03]Idāni –</p>
              <p>[08]‘‘Yaṃ saṅghasuṭṭhu, taṃ saṅghaphāsu, yaṃ saṅghaphāsu, taṃ dummaṅkūnaṃ puggalānaṃ niggahāya, yaṃ dummaṅkūnaṃ puggalānaṃ niggahāya, taṃ pesalānaṃ bhikkhūnaṃ phāsuvihārāya, yaṃ pesalānaṃ bhikkhūnaṃ phāsuvihārāya, taṃ diṭṭhadhammikānaṃ āsavānaṃ saṃvarāya, yaṃ diṭṭhadhammikānaṃ āsavānaṃ saṃvarāya, taṃ samparāyikānaṃ āsavānaṃ paṭighātāya, yaṃ samparāyikānaṃ āsavānaṃ paṭighātāya, taṃ appasannānaṃ pasādāya, yaṃ appasannānaṃ pasādāya, taṃ pasannānaṃ bhiyyobhāvāya, yaṃ pasannānaṃ bhiyyobhāvāya, taṃ saddhammaṭṭhitiyā, yaṃ saddhammaṭṭhitiyā, taṃ vinayānuggahāya.</p>
              <p>[08]‘‘Yaṃ saṅghasuṭṭhu, taṃ saṅghaphāsu, yaṃ saṅghasuṭṭhu, taṃ dummaṅkūnaṃ puggalānaṃ niggahāya, yaṃ saṅghasuṭṭhu, taṃ pesalānaṃ bhikkhūnaṃ phāsuvihārāya, yaṃ saṅghasuṭṭhu, taṃ diṭṭhadhammikānaṃ āsavānaṃ saṃvarāya, yaṃ saṅghasuṭṭhu, taṃ samparāyikānaṃ āsavānaṃ paṭighātāya, yaṃ saṅghasuṭṭhu, taṃ appasannānaṃ pasādāya, yaṃ saṅghasuṭṭhu, taṃ pasannānaṃ bhiyyobhāvāya, yaṃ saṅghasuṭṭhu, taṃ saddhammaṭṭhitiyā, yaṃ saṅghasuṭṭhu, taṃ vinayānuggahāya.</p>
              <p>[08]‘‘Yaṃ ^a^M2.0037^ea^ saṅghaphāsu, taṃ dummaṅkūnaṃ puggalānaṃ niggahāya, yaṃ saṅghaphāsu, taṃ pesalānaṃ bhikkhūnaṃ phāsuvihārāya, yaṃ saṅghaphāsu, taṃ diṭṭhadhammikānaṃ āsavānaṃ saṃvarāya, yaṃ saṅghaphāsu, taṃ samparāyikānaṃ āsavānaṃ paṭighātāya, yaṃ saṅghaphāsu, taṃ appasannānaṃ pasādāya, yaṃ saṅghaphāsu, taṃ pasannānaṃ bhiyyobhāvāya, yaṃ saṅghaphāsu, taṃ saddhammaṭṭhitiyā, yaṃ saṅghaphāsu, taṃ vinayānuggahāya, yaṃ saṅghaphāsu, taṃ saṅghasuṭṭhutāya.</p>
              <p>[08]‘‘Yaṃ dummaṅkūnaṃ puggalānaṃ niggahāya…pe… yaṃ pesalānaṃ bhikkhūnaṃ phāsuvihārāya…pe… yaṃ diṭṭhadhammikānaṃ āsavānaṃ saṃvarāya…pe… yaṃ samparāyikānaṃ āsavānaṃ paṭighātāya…pe… yaṃ appasannānaṃ pasādāya…pe… yaṃ pasannānaṃ bhiyyobhāvāya…pe… yaṃ saddhammaṭṭhitiyā…pe… yaṃ vinayānuggahāya, taṃ saṅghasuṭṭhutāya ^a^V2.0033^ea^, yaṃ vinayānuggahāya, taṃ saṅghaphāsutāya, yaṃ vinayānuggahāya, taṃ dummaṅkūnaṃ puggalānaṃ niggahāya, yaṃ vinayānuggahāya, taṃ pesalānaṃ bhikkhūnaṃ phāsuvihārāya, yaṃ vinayānuggahāya, taṃ diṭṭhadhammikānaṃ āsavānaṃ saṃvarāya, yaṃ vinayānuggahāya, taṃ samparāyikānaṃ āsavānaṃ paṭighātāya, yaṃ vinayānuggahāya, taṃ appasannānaṃ pasādāya, yaṃ vinayānuggahāya, taṃ pasannānaṃ bhiyyobhāvāya, yaṃ vinayānuggahāya, taṃ saddhammaṭṭhitiyā (pari. 334).</p>
              <p>[21]‘‘Atthasataṃ dhammasataṃ, dve ca niruttisatāni;</p>
              <p>[22]Cattāri ñāṇasatāni, atthavase pakaraṇe’’ti (pari. 334) –</p>
              <p>[07]Yaṃ vuttaṃ ^b^parivāre,^eb^ taṃ dassento ^b^‘‘apicetthā’’^eb^tiādimāha.</p>
              <p>[03]Tattha ‘‘yaṃ saṅghasuṭṭhu, taṃ saṅghaphāsu, yaṃ saṅghaphāsu, taṃ dummaṅkūnaṃ puggalānaṃ niggahāyā’’ti iminā anukkamena yaṃ vuttaṃ, taṃ sandhāya āsannāsannapadānaṃ uparūparipadehi saddhiṃ yojitattā saṅkhalikabandhanasadisattā ^b^‘‘saṅkhalikanaya’’^eb^nti vuttaṃ. Saṅkhalikanayaṃ katvāti sambandho. ‘‘Yaṃ saṅghasuṭṭhu, taṃ saṅghaphāsu, yaṃ saṅghasuṭṭhu, taṃ dummaṅkūnaṃ puggalānaṃ niggahāyā’’ti evamādinā dasasu padesu ekamekaṃ padaṃ tadavasesehi navanavapadehi yojetvā yaṃ vuttaṃ, taṃ sandhāya ^b^‘‘ekekapadamūlikaṃ dasakkhattuṃ yojanaṃ katvā’’^eb^ti vuttaṃ.</p>
              <p>[03]^b^Atthasata^eb^ntiādīsu ^a^M2.0038^ea^ saṅkhalikanaye tāva purimapurimapadānaṃ vasena dhammasataṃ veditabbaṃ, pacchimapacchimānaṃ vasena atthasataṃ daṭṭhabbaṃ. Kathaṃ? Kiñcāpi ^b^parivāre^eb^ ‘‘yaṃ saṅghasuṭṭhu, taṃ saṅghaphāsū’’tiādinā saṅkhalikanaye khaṇḍacakkameva vuttaṃ, tathāpi teneva nayena baddhacakkassapi nayo dinno, tasmā ‘‘yaṃ saṅghasuṭṭhu, taṃ saṅghaphāsū’’tiādiṃ vatvā ‘‘yaṃ vinayānuggahāya, taṃ saṅghasuṭṭhū’’ti yojetvā baddhacakkaṃ kātabbaṃ. Evaṃ ‘‘yaṃ saṅghaphāsu, taṃ dummaṅkūnaṃ puggalānaṃ niggahāyā’’tiādiṃ vatvāpi ‘‘yaṃ vinayānuggahāya, taṃ saṅghasuṭṭhu, yaṃ saṅghasuṭṭhu, taṃ saṅghaphāsū’’ti yojetvā baddhacakkaṃ kātabbaṃ. Iminā anukkamena sesapadesupi yojitesu saṅkhalikanayena dasa baddhacakkāni honti. Tesu ekekasmiṃ cakke purimapurimapadānaṃ vasena dasa dasa dhammā, pacchimapacchimapadānaṃ vasena dasa dasa atthāti saṅkhalikanaye atthasataṃ dhammasatañca sampajjati. Ekamūlakanaye pana ‘‘yaṃ saṅghasuṭṭhu, taṃ saṅghaphāsu, yaṃ saṅghasuṭṭhu, taṃ dummaṅkūnaṃ puggalānaṃ niggahāyā’’ti evamādinā ekameva padaṃ sesehi navahi padehi yojitanti purimapadassa ^a^V2.0034^ea^ ekattā ekameva dhammapadaṃ naveva atthapadāni honti, tasmā ekamūlakanaye dasasu padesu ekamekaṃ mūlaṃ katvā dasakkhattuṃ yojanāya katāya dhammapadānaṃ vasena dhammapadāni dasa, atthapadāni navutīti atthasataṃ dhammasatañca na sampajjati, tasmā ekamūlakanaye saṅkhalikanaye vuttanayena atthasataṃ dhammasatañca aggahetvā yaṃ tattha dasadhammapadānaṃ navutiatthapadānañca vasena padasataṃ vuttaṃ, taṃ sabbaṃ dhammasatanti gahetvā tadatthajotanavasena aṭṭhakathāyaṃ vuttāni saṅghasuṭṭhubhāvādīni atthapadāni atthasatanti evaṃ gahite atthasataṃ dhammasatañca sampajjati. Evaṃ tāva atthasataṃ dhammasatañca veditabbaṃ. ^b^Dve ca niruttisatānī^eb^ti ettha pana atthajotikānaṃ niruttīnaṃ vasena niruttisataṃ, dhammabhūtānaṃ niruttīnaṃ vasena niruttisatanti dve niruttisatāni ca veditabbāni. ^b^Cattāri ñāṇasatānī^eb^ti atthasate ñāṇasataṃ, dhammasate ñāṇasataṃ, dvīsu niruttisatesu dve ñāṇasatānīti cattāri ñāṇasatāni.</p>
              <p>[03]^b^Evañca pana, bhikkhave^eb^ti ettha ^b^ca^eb^-saddo bhinnakkamena yojetabboti āha ^b^‘‘uddiseyyātha cā’’^eb^ti. Kathaṃ panettha ‘‘uddiseyyāthā’’ti vutte pariyāpuṇeyyāthātiādi atthasambhavoti āha ^b^‘‘atirekānayanattho hi ettha ca-saddo’’^eb^ti. Vuttatthato atirekassa atthassa ānayanaṃ atirekānayanaṃ, so attho etassāti ^b^atirekānayanattho,^eb^ avuttasamuccayatthoti ^a^M2.0039^ea^ vuttaṃ hoti. ‘‘Asaṃvāso’’ti vuttattā ^b^‘‘daḷhaṃ katvā’’^eb^ti vuttaṃ.</p>
              <p>[06]Iti samantapāsādikāya vinayaṭṭhakathāya sāratthadīpaniyaṃ</p>
              <p>[06]Paṭhamapaññattikathā niṭṭhitā.</p>
              <p>[06]Sudinnabhāṇavāravaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Makkaṭivatthukathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^40^eb^^b^.^eb^^b^Anuttānapadavaṇṇanā^eb^ti uttānaṃ vuccati pākaṭaṃ, tappaṭipakkhena anuttānaṃ apākaṭaṃ appacuraṃ duviññeyyañca, anuttānānaṃ padānaṃ vaṇṇanā anuttānapadavaṇṇanā. Uttānapadavaṇṇanāya payojanābhāvato anuttānaggahaṇaṃ. ^b^Pacurapaṭisevano hotī^eb^ti bahulapaṭisevano hoti, divase divase nirantaraṃ paṭisevatīti attho. ^b^Pacuratthe hi vattamānavacana^eb^nti sabbadā paṭisevanābhāvepi ‘‘iha ^a^V2.0035^ea^ mallā yujjhantī’’tiādīsu viya bāhullavuttiṃ upādāya vattamānavacanaṃ. ^b^Āhiṇḍantā^eb^ti vicarantā. ^b^Aññesupī^eb^ti aññesupi bhikkhūsu.</p>
              <p>[03]^b^41^eb^^b^.^eb^^b^Sahoḍḍhaggahito^eb^ti saha bhaṇḍena gahito. Attano micchāgāhena lesaoḍḍanena vā paripuṇṇatthampi paṭhamapaññattiṃ aññathā karonto ‘‘tañca kho manussitthiyā, no tiracchānagatāyā’’ti āha. ^b^Dassana^eb^nti sānurāgadassanaṃ. ^b^Gahaṇa^eb^nti anurāgavaseneva hatthena gahaṇaṃ. ^b^Āmasanaṃ^eb^ attano sarīrena tassā sarīrassa upari āmasanamattaṃ, ^b^phusanaṃ^eb^ tato daḷhataraṃ katvā saṃphusanaṃ, ^b^ghaṭṭanaṃ^eb^ tatopi daḷhataraṃ katvā sarīrena sarīrassa ghaṭṭanaṃ. ^b^Taṃ sabbampī^eb^ti dassanādi sabbampi.</p>
              <p>[03]^b^42^eb^^b^.^eb^^b^Daḷhataraṃ sikkhāpadamakāsī^eb^ti imasmiṃ adhikāre anupaññattiyā sikkhāpadassa daḷhīkaraṇaṃ sithilakaraṇañca pasaṅgato āpannaṃ vibhajitvā dassetukāmo ^b^‘‘duvidhañhi sikkhāpada’’^eb^ntiādimāha. Tattha yassa sacittakassa sikkhāpadassa cittaṃ akusalameva hoti, taṃ lokavajjaṃ. Yassa sacittakācittakapakkhasahitassa acittakassa ca sacittakapakkhe cittaṃ akusalameva ^a^M2.0040^ea^ hoti, tampi surāpānādi lokavajjanti imamatthaṃ sampiṇḍetvā dassetuṃ ^b^‘‘yassa sacittakapakkhe cittaṃ akusalameva hoti, taṃ lokavajjaṃ nāmā’’^eb^ti vuttaṃ. ‘‘Sacittakapakkhe’’ti hi idaṃ vacanaṃ acittakaṃ sandhāya vuttaṃ. Na hi ekaṃsato sacittakassa ‘‘sacittakapakkhe’’ti visesane payojanaṃ atthi. Sacittakapakkheti ca vatthuvītikkamavijānanacittena ‘‘sacittakapakkhe’’ti gahetabbaṃ, na paṇṇattivijānanacittena. Yadi hi ‘‘na vaṭṭatī’’ti paṇṇattivijānanacittenapi yassa sikkhāpadassa sacittakapakkhe cittaṃ akusalameva, tampi lokavajjanti vadeyya, sabbesaṃ paṇṇattivajjasikkhāpadānampi lokavajjatā āpajjeyya paṇṇattivajjānampi ‘‘na vaṭṭatī’’ti jānitvā vītikkame akusalacittasseva sambhavato. Na hi bhagavato āṇaṃ jānitvā maddantassa kusalacittaṃ uppajjati anādariyavasena paṭighacittasseva uppajjanato.</p>
              <p>[03]Apicettha ‘‘sacittakapakkhe cittaṃ akusalamevā’’ti vacanato acittakassa vatthuajānanavasena acittakapakkhe cittaṃ akusalamevāti ayaṃ niyamo natthīti viññāyati. Yadi hi acittakassa acittakapakkhepi cittaṃ akusalameva siyā, ‘‘sacittakapakkhe’’ti idaṃ visesanaṃ niratthakaṃ siyā. ‘‘Yassa cittaṃ akusalameva hoti, taṃ lokavajja’’nti ettake vutte surāti ajānitvā pivantassa gandhavaṇṇakādibhāvaṃ ajānitvā tāni limpantīnaṃ bhikkhunīnañca ^a^V2.0036^ea^ vināpi akusalacittena āpattisambhavato ekantākusalaṃ sacittakasikkhāpadaṃ ṭhapetvā surāpānādiacittakasikkhāpadānaṃ lokavajjatā na siyāti tesampi saṅgaṇhatthaṃ ‘‘yassa sacittakapakkhe cittaṃ akusalameva hoti, taṃ lokavajja’’nti vuttaṃ. Teneva ^b^cūḷagaṇṭhipade majjhimagaṇṭhipade^eb^ ca vuttaṃ ‘‘etaṃ sattaṃ māressāmīti tasmiṃyeva padese nipannaṃ aññaṃ mārentassa pāṇasāmaññassa atthitāya yathā pāṇātipāto hoti, evaṃ etaṃ majjaṃ pivissāmīti aññaṃ majjaṃ pivantassa majjasāmaññassa atthitāya akusalameva hoti. Yathā pana kaṭṭhasaññāya sappaṃ ghātentassa pāṇātipāto na hoti, evaṃ nāḷikerapānasaññāya majjaṃ pivantassa akusalaṃ na hotī’’ti.</p>
              <p>[03]Keci pana vadanti ‘‘sāmaṇerassa surāti ajānitvā pivantassa pārājiko natthi, akusalaṃ pana hotī’’ti, taṃ tesaṃ matimattaṃ. ‘‘Bhikkhuno ajānitvāpi bījato paṭṭhāya majjaṃ pivantassa pācittiyaṃ, sāmaṇero jānitvā ^a^M2.0041^ea^ pivanto sīlabhedaṃ āpajjati, na ajānitvā’’ti ettakameva hi aṭṭhakathāyaṃ vuttaṃ, ‘‘akusalaṃ pana hotī’’ti na vuttanti. Aparampi vadanti ‘‘ajānitvā pivantassapi sotāpannassa mukhaṃ surā na pavisati kammapathappattākusalacitteneva pātabbato’’ti, tampi na sundaraṃ. Bodhisatte kucchigate bodhisattamātu sīlaṃ viya hi idampi ariyasāvakānaṃ dhammatāsiddhanti veditabbaṃ. Teneva dīghanikāye ^b^kūṭadantasuttaṭṭhakathāyaṃ^eb^ (dī. ni. aṭṭha. 1.352) vuttaṃ –</p>
              <p>[08]‘‘Bhavantarepi hi ariyasāvako jīvitahetupi neva pāṇaṃ hanati, na suraṃ pivati. Sacepissa surañca khīrañca missetvā mukhe pakkhipanti, khīrameva pavisati, na surā. Yathā kiṃ? Yathā koñcasakuṇānaṃ khīramissake udake khīrameva pavisati, na udakaṃ. Idaṃ yonisiddhanti ce? Idampi dhammatāsiddhanti veditabba’’nti.</p>
              <p>[03]Yadi evaṃ ^b^surāpānasikkhāpadaṭṭhakathāyaṃ^eb^ (pāci. aṭṭha. 329) ‘‘vatthuajānanatāya cettha acittakatā veditabbā, akusaleneva pātabbatāya lokavajjatā’’ti kasmā vuttaṃ? Nāyaṃ doso. Ayañhettha adhippāyo – sacittakapakkhe akusalacitteneva pātabbatāya lokavajjatāti. Imināyeva hi adhippāyena aññesupi lokavajjesu acittakasikkhāpadesu akusalacittatāyeva vuttā, na pana sacittakatā. Teneva ^b^bhikkhunīvibhaṅgaṭṭhakathāyaṃ^eb^ (pāci. aṭṭha. 1227) vuttaṃ –</p>
              <p>[08]‘‘Giraggasamajjaṃ ^a^V2.0037^ea^ cittāgārasikkhāpadaṃ saṅghāṇi itthālaṅkāro gandhakavaṇṇako vāsitakapiññāko bhikkhunīādīhi ummaddanaparimaddanāti imāni dasa sikkhāpadāni acittakāni lokavajjāni akusalacittānī’’ti,</p>
              <p>[07]Ayaṃ panettha adhippāyo – vināpi cittena āpajjitabbattā acittakāni, citte pana sati akusaleneva āpajjitabbattā lokavajjāni ceva akusalacittāni cāti. Tasmā ^b^bhikkhuvibhaṅge^eb^ āgatāni surāpānauyyuttauyyodhikasikkhāpadāni tīṇi, ^b^bhikkhunīvibhaṅge^eb^ āgatāni giraggasamajjādīni dasāti imesaṃ terasannaṃ acittakasikkhāpadānaṃ lokavajjatādassanatthaṃ ‘‘sacittakapakkhe’’ti idaṃ visesanaṃ katanti niṭṭhamettha gantabbaṃ. Yasmā ^a^M2.0042^ea^ pana paṇṇattivajjassa vatthuvītikkamavijānanacittena sacittakapakkhe cittaṃ siyā kusalaṃ, siyā akusalaṃ, siyā abyākataṃ, tasmā tassa sacittakapakkhe cittaṃ akusalamevāti ayaṃ niyamo natthīti sesaṃ paṇṇattivajjanti vuttaṃ.</p>
              <p>[03]^b^Rundhantī^eb^ti vītikkamaṃ rundhantī. ^b^Dvāraṃ pidahantī^eb^ti vītikkamalesassa dvāraṃ pidahantī. ^b^Sotaṃ pacchindamānā^eb^ti uparūpari vītikkamasotaṃ pacchindamānā. Atha vā ^b^rundhantī^eb^ti anāpattilesaṃ rundhantī. ^b^Dvāraṃ pidahantī^eb^ti anāpattilesassa dvāraṃ pidahantī. ^b^Sotaṃ pacchindamānā^eb^ti anāpattisotaṃ pacchindamānā, āpattimeva kurumānāti vuttaṃ hoti. Nanu ca lokavajje kāci anupaññatti uppajjamānā sithilaṃ karontī uppajjati, tasmā ^b^‘‘lokavajje anupaññatti uppajjamānā…pe… gāḷhataraṃ karontī uppajjatī’’^eb^ti idaṃ kasmā vuttanti āha ^b^‘‘aññatra adhimānā aññatra supinantā’’^eb^tiādi. ‘‘Aññatra adhimānā’’ti imissā anupaññattiyā ‘‘vītikkamābhāvā’’ti kāraṇaṃ vuttaṃ, ‘‘aññatra supinantā’’ti imissā ‘‘abbohārikattā’’ti kāraṇaṃ vuttaṃ. Tattha ^b^vītikkamābhāvā^eb^ti pāpiccho icchāpakatotiādivītikkamābhāvā. Uttarimanussadhamme hi ‘‘pāpiccho icchāpakato uttarimanussadhammaṃ ullapatī’’ti (mahāva. 129) vacanato visaṃvādanādhippāyena musā bhaṇanto pārājiko hoti. Ayaṃ pana adhimānena adhigatasaññī hutvā ullapati, na sikkhāpadaṃ vītikkamitukāmo, tasmā ‘‘aññatra adhimānā’’ti ayaṃ anupaññatti uppajjamānā vītikkamābhāvā anāpattikarā jātā. ^b^Abbohārikattā^eb^ti supinante vijjamānāyapi cetanāya vītikkamicchāya ca abbohārikattā. Kiñcāpi hi supinante mocanassādacetanā saṃvijjati, kadāci upakkamanampi hoti, tathāpi thinamiddhena abhibhūtattā taṃ cittaṃ abbohārikaṃ, cittassa abbohārikattā upakkamakiriyāsaṃvattanikāpi cetanā abbohārikā. Teneva ^a^V2.0038^ea^ ‘‘atthesā bhikkhave cetanā, sā ca kho abbohārikā’’ti (pārā. 235) bhagavatā vuttā, tasmā ‘‘aññatra supinantā’’ti ayaṃ anupaññatti abbohārikattā anāpattikarā jātā.</p>
              <p>[03]^b^Akate vītikkame^eb^ti ‘‘kukkuccāyantā na bhuñjiṃsū’’tiādīsu viya vītikkame akate. ^b^Sithilaṃ karontī^eb^ti paṭhamaṃ sāmaññato baddhasikkhāpadaṃ mocetvā ^a^M2.0043^ea^ attano attano visaye anāpattikaraṇavasena sithilaṃ karontī. ^b^Dvāraṃ dadamānā^eb^ti anāpattiyā dvāraṃ dadamānā. Tenevāha ^b^‘‘aparāparampi anāpattiṃ kurumānā’’^eb^ti. Nanu ca sañcarittasikkhāpade ‘‘antamaso taṅkhaṇikāyapī’’ti anupaññatti uppajjamānā āpattimeva karontī uppannā, atha kasmā ‘‘anāpattiṃ kurumānā uppajjatī’’ti vuttanti āha ^b^‘‘antamaso taṅkhaṇikāyapī’’^eb^tiādi. Udāyinā bhikkhunā taṅkhaṇikāya sañcarittaṃ āpannavatthusmiṃ paññattattā ^b^‘‘kate vītikkame’’^eb^ti vuttaṃ. ^b^Paññattigatikāva hotī^eb^ti mūlapaññattiyaṃyeva antogadhā hoti.</p>
              <p>[06]Makkaṭivatthukathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Santhatabhāṇavāro Vajjiputtakavatthuvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^43^eb^^b^.^eb^ Vesālī nivāso etesanti ^b^vesālikā^eb^ti āha ^b^‘‘vesālivāsino’’^eb^ti. Vajjīsu janapade vasantā vajjino, vajjīnaṃ puttakā ^b^vajjiputtakā^eb^ti āha ^b^‘‘vajjiraṭṭhe vesāliyaṃ kulānaṃ puttā’’^eb^ti. ^b^Ñātīnaṃ byasana^eb^nti ñātīnaṃ vināso. So pana ñātīnaṃ vināso rājadaṇḍādikāraṇena hotīti āha ^b^‘‘rājadaṇḍabyādhimaraṇavippavāsanimittenā’’^eb^ti. Bhogānaṃ byasanaṃ vināso ^b^bhogabyasanaṃ^eb^. Tañca hiraññasuvaṇṇadāsidāsādīnaṃ upabhogaparibhogavatthūnaṃ rājadaṇḍādinā vināsoti āha ^b^‘‘esa nayo dutiyapadepī’’^eb^ti. ^b^Na buddhaṃ garahāmā^eb^ti ‘‘asabbaññu buddho’’tiādinā buddhaṃ na garahāma. ^b^Na dhammagarahino^eb^ti ‘‘aniyyāniko dhammo’’tiādinā dhammaṃ na garahāma. ^b^Na saṅghagarahino^eb^ti ‘‘duppaṭipanno saṅgho’’tiādinā saṅghaṃ na garahāma. ^b^Aṭṭhatiṃsārammaṇesū^eb^ti dasa kasiṇā dasa asubhā dasānussatiyo cattāro brahmavihārā cattāro āruppā catudhātuvavatthānaṃ āhāre paṭikūlasaññāti imesu cattālīsakammaṭṭhānesu pāḷiyaṃ anāgatattā ālokākāsakasiṇadvayaṃ ṭhapetvā avasesāni gahetvā vuttaṃ. ^b^Vibhattā kusalā^eb^^a^V2.0039^ea^^b^dhammā^eb^ti ‘‘imasmiṃ ārammaṇe idaṃ hotī’’ti evaṃ vibhattā upacārajjhānena saddhiṃ paṭhamajjhānādayo mahaggatakusalā dhammā ^a^M2.0044^ea^. ^b^Teva dhamme^eb^ti te eva kusale dhamme. Majjhimayāmo bhikkhūnaṃ niddākilamathavinodanokāsattā na gahitoti āha ^b^‘‘paṭhamayāmañca pacchimayāmañcā’’^eb^ti. Saccāni bujjhati paṭivijjhatīti bodhi, arahattamaggañāṇaṃ. Upakārakattena tassa pakkhe bhavā ^b^bodhipakkhiyā^eb^ti āha ^b^‘‘bodhissa pakkhe bhavānaṃ, arahattamaggañāṇassa upakārakāna’’^eb^nti. Cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko maggoti ime sattatiṃsa bodhipakkhiyadhammā. ^b^‘‘Gihipalibodhaṃ āvāsapalibodhañca pahāyā’’^eb^ti imesaṃyeva dvinnaṃ palibodhānaṃ upacchedassa sudukkarabhāvato vuttaṃ. ^b^Yuttapayuttā^eb^ti sammadeva yuttā.</p>
              <p>[03]^b^Āsaya^eb^nti ajjhāsayaṃ. Sikkhaṃ appaccakkhāya bhikkhubhāve ṭhatvā paṭisevitamethunānaṃ tesaṃ vajjiputtakānaṃ upasampadaṃ anujānanto bhagavā ‘‘pārājiko hoti asaṃvāso’’ti evaṃ paññattasikkhāpadaṃ samūhanati nāmāti āha – ^b^‘‘yadi hi bhagavā…pe… paññattaṃ samūhaneyyā’’^eb^ti. ‘‘Yo pana bhikkhū’’ti vuttattā pana sikkhaṃ paccakkhāya paṭisevitamethunassa upasampadaṃ anujānanto na samūhanati nāma. Na hi so bhikkhu hutvā paṭisevati. ‘‘So āgato na upasampādetabbo’’ti vacanato sāmaṇerabhūmi anuññātāti āha ^b^‘‘sāmaṇerabhūmiyaṃ pana ṭhito’’^eb^tiādi. ^b^Uttamattha^eb^nti arahattaṃ nibbānameva vā.</p>
              <p>[06]Vajjiputtakavatthuvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Catubbidhavinayakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^45^eb^^b^.^eb^^b^Nīharitvā^eb^ti sāsanato nīharitvā. Tathā hi ‘‘pañcahupāli aṅgehi samannāgatena bhikkhunā nānuyuñjitabbaṃ. Katamehi pañcahi? Suttaṃ na jānāti, suttānulomaṃ na jānātī’’ti (pari. 442) evamādipariyattisāsanato suttaṃ suttānulomañca nīharitvā pakāsesuṃ, ‘‘anāpatti evaṃ amhākaṃ ācariyānaṃ uggaho paripucchāti gaṇhātī’’ti evamādipariyattisāsanato ācariyavādaṃ nīharitvā pakāsesuṃ, ^b^bhārukacchakavatthusmiṃ^eb^ (pārā. 78) ‘‘āyasmā ^a^M2.0045^ea^ upāli evamāha anāpatti āvuso supinantenā’’ti evamādipariyattisāsanato eva attanomatiṃ nīharitvā pakāsesuṃ. Tāya hi attanomatiyā thero etadaggaṭṭhānaṃ labhi.</p>
              <p>[03]^b^Vutta^eb^nti ^a^V2.0040^ea^ nāgasenattherena vuttaṃ. Pajjate anena atthoti padaṃ, bhagavatā kaṇṭhādivaṇṇappavattiṭṭhānaṃ āhacca visesetvā bhāsitaṃ padaṃ ^b^āhaccapadaṃ,^eb^ bhagavatoyeva vacanaṃ. Tenāha ^b^‘‘āhaccapadanti suttaṃ adhippeta’’^eb^nti. ‘‘Idaṃ kappati, idaṃ na kappatī’’ti evaṃ avisesetvā ‘‘yaṃ, bhikkhave, mayā ‘idaṃ na kappatī’ti appaṭikkhittaṃ, tañce akappiyaṃ anulometi, kappiyaṃ paṭibāhati, taṃ vo na kappatī’’tiādinā (mahāva. 305) vuttaṃ sāmaññalakkhaṇaṃ idha ‘‘raso’’ti adhippetanti āha ^b^‘‘rasoti suttānuloma’’^eb^nti. Dhammasaṅgāhakappabhutiācariyaparamparato ānītā aṭṭhakathātanti idha ‘‘ācariyavaṃso’’ti adhippetāti āha ^b^‘‘ācariyavaṃsoti ācariyavādo’’^eb^ti.</p>
              <p>[03]Idha vinayavinicchayassa adhikatattā tadanucchavikameva suttaṃ dassento āha – ^b^‘‘suttaṃ nāma sakale vinayapiṭake pāḷī’’^eb^ti. ^b^Mahāpadesā^eb^ti mahāokāsā, mahantāni vinayassa patiṭṭhāpanaṭṭhānāni yesu patiṭṭhāpito vinayo vinicchayati asandehato. Mahantāni vā kāraṇāni ^b^mahāpadesā,^eb^ mahantāni vinayavinicchayakāraṇānīti vuttaṃ hoti. ‘‘Atthato pana ‘yaṃ, bhikkhave’tiādinā vuttā sādhippāyā pāḷiyeva mahāpadesā’’ti vadanti. Tenevāha ^b^‘‘ye bhagavatā evaṃ vuttā’’^eb^tiādi. Ime ca mahāpadesā khandhake āgatā, tasmā tesaṃ vinicchayakathā tattheva āvi bhavissatīti idha na vuccati. Yadipi tattha tattha bhagavatā pavattitā pakiṇṇakadesanāva aṭṭhakathā, sā pana dhammasaṅgāhakehi paṭhamaṃ tīṇi piṭakāni saṅgāyitvā tassa atthavaṇṇanānurūpeneva vācanāmaggaṃ āropitattā ‘‘ācariyavādo’’ti vuccati ācariyā vadanti saṃvaṇṇenti pāḷiṃ etenāti katvā. Tenāha – ^b^‘‘ācariyavādo nāma…pe… aṭṭhakathātantī’’^eb^ti. Tisso saṅgītiyo āruḷhoyeva ca buddhavacanassa atthasaṃvaṇṇanābhūto kathāmaggo mahāmahindattherena tambapaṇṇidīpaṃ ābhato, pacchā tambapaṇṇiyehi mahātherehi sīhaḷabhāsāya ṭhapito nikāyantaraladdhisaṅkarapariharaṇatthaṃ. Kiñcāpi attanomati suttādīhi saṃsanditvāva parikappīyati, tathāpi sā na suttādīsu visesato ^a^M2.0046^ea^ niddiṭṭhāti āha ^b^‘‘suttasuttānulomāacariyavāde muñcitvā’’^eb^ti. ^b^Anubuddhiyā^eb^ti suttādīniyeva anugatabuddhiyā. ^b^Nayaggāhenā^eb^ti suttādito labbhamānanayaggahaṇena.</p>
              <p>[03]Attanomatiṃ sāmaññato paṭhamaṃ dassetvā idāni tameva visesetvā dassento ^b^‘‘apicā’’^eb^tiādimāha. Idāni tattha paṭipajjitabbākāraṃ dassento āha – ^b^‘‘taṃ pana attanomatiṃ gahetvā kathentenā’’^eb^tiādi. ^b^Atthenā^eb^ti attanā sallakkhitena atthena. ^b^Ācariyavāde otāretabbā^eb^ti ācariyavāde ñāṇena anuppavesetabbā. ^b^Sabbadubbalā^eb^ti puggalassa sayaṃ ^a^V2.0041^ea^ paṭibhānabhāvato. Pamādapāṭhavasena ācariyavādassa kadāci suttānulomena asaṃsandanāpi siyā, so na gahetabboti dassento āha – ^b^‘‘ācariyavādopi…pe… samento eva gahetabbo’’^eb^ti. ^b^Samentameva gahetabba^eb^nti yathā suttena saṃsandati, evaṃ mahāpadesato atthā uddharitabbāti dasseti. Suttānulomassa suttekadesattepi sutte viya ‘‘idaṃ kappati, idaṃ na kappatī’’ti paricchinditvā āhaccabhāsitaṃ kiñci natthīti āha – ^b^‘‘suttānulomato hi suttameva balavatara’’^eb^nti. ^b^Appaṭivattiya^eb^nti appaṭibāhiyaṃ. ^b^Kārakasaṅghasadisa^eb^nti pamāṇattā saṅgītikārakasaṅghasadisaṃ. ^b^Buddhānaṃ ṭhitakālasadisa^eb^nti iminā buddheheva kathitattā dharamānabuddhasadisanti vuttaṃ hoti. Sutte hi paṭibāhite buddhova paṭibāhito hoti. ^b^Sakavādī suttaṃ gahetvā kathetī^eb^ti sakavādī attano suttaṃ gahetvā voharati. ^b^Paravādī suttānuloma^eb^nti aññanikāyavādī attano nikāye suttānulomaṃ gahetvā katheti. ^b^Khepaṃ vā garahaṃ vā akatvā^eb^ti ‘‘kiṃ iminā’’ti khepaṃ vā ‘‘kimesa bālo vadatī’’ti garahaṃ vā akatvā. ^b^Suttānuloma^eb^nti paravādinā vuttaṃ aññanikāye suttānulomaṃ. ^b^Sutte otāretabba^eb^nti sakavādinā attano sutte otāretabbaṃ. ^b^Suttasmiṃyeva ṭhātabba^eb^nti attano sutteyeva ṭhātabbaṃ. Evaṃ sesavāresupi atthayojanā kātabbā. ^b^Aya^eb^nti sakavādī. ^b^Paro^eb^ti aññanikāyavādī. Evaṃ sesesupi.</p>
              <p>[03]Nanu ca ‘‘suttānulomato suttameva balavatara’’nti heṭṭhā vuttaṃ, idha pana ‘‘suttānulome suttaṃ otāretabba’’ntiādi kasmā vuttanti? Nāyaṃ virodho. ‘‘Suttānulomato suttameva balavatara’’nti hi idaṃ ^a^M2.0047^ea^ sakamateyeva suttaṃ sandhāya vuttaṃ. Tattha hi sakamatipariyāpannameva suttādiṃ sandhāya ‘‘attanomati sabbadubbalā, attanomatito ācariyavādo balavataro, ācariyavādato suttānulomaṃ balavataraṃ, suttānulomato suttameva balavatara’’nti ca vuttaṃ. Idha pana paravādinā ānītaṃ aññanikāye suttaṃ sandhāya ‘‘suttānulome suttaṃ otāretabba’’ntiādi vuttaṃ. Tasmā paravādinā ānītaṃ suttādiṃ attano suttānulomāacariyavādāttanomatīsu otāretvā samentaṃyeva gahetabbaṃ, itaraṃ na gahetabbanti ayaṃ nayo idha vuccatīti na koci pubbāparavirodho.</p>
              <p>[03]^b^Bāhirakasutta^eb^nti tisso saṅgītiyo anāruḷhaguḷhavessantarādīni mahāsaṅghikanikāyavāsīnaṃ suttāni. ^b^Vedallādīna^eb^nti ^b^ādi^eb^-saddena guḷhaummaggādiggahaṇaṃ veditabbaṃ, itaraṃ gārayhasuttaṃ na gahetabbaṃ. ^b^Attanomatiyameva ṭhātabba^eb^nti iminā aññanikāyato ānītasuttatopi sakanikāye attanomatiyeva balavatarāti dasseti. Sakavādī suttaṃ gahetvā katheti, paravādīpi suttamevātievamādinā ^a^V2.0042^ea^ samānajātikānaṃ vasena vāro na vutto, suttassa sutteyeva otāraṇaṃ bhinnaṃ viya hutvā na paññāyati, vuttanayeneva ca sakkā yojetunti.</p>
              <p>[03]Idāni sakavādīparavādīnaṃ kappiyākappiyādibhāvaṃ sandhāya vivāde uppanne tattha paṭipajjitabbavidhiṃ dassento āha – ^b^‘‘atha panāyaṃ kappiyanti gahetvā kathetī’’^eb^tiādi. Tattha ^b^sutte ca suttānulome ca otāretabba^eb^nti sakavādinā attanoyeva sutte ca suttānulome ca otāretabbaṃ. ^b^Paro kāraṇaṃ na vindatī^eb^ti paravādī kāraṇaṃ na labhati. ^b^Suttato bahuṃ kāraṇañca vinicchayañca dassetī^eb^ti paravādī attano suttato bahuṃ kāraṇaṃ vinicchayañca āharitvā dasseti. ^b^Sādhūti sampaṭicchitvā akappiyeva ṭhātabba^eb^nti iminā attano nikāye suttādīni alabhantena sakavādinā paravādīvacaneyeva ṭhātabbanti vadati. ^b^Dvinnampi kāraṇacchāyā dissatī^eb^ti sakavādīparavādīnaṃ ubhinnampi kappiyākappiyabhāvasādhakaṃ kāraṇapatirūpakaṃ dissati. Yadi dvinnampi kāraṇacchāyā dissati, kasmā ‘‘akappiyeva ṭhātabba’’nti āha ^b^‘‘vinayañhi patvā’’^eb^tiādi. ‘‘Vinayaṃ patvā’’ti vuttamevatthaṃ pākaṭataraṃ katvā dassento āha ^b^‘‘kappiyākappiyavicāraṇamāgammā’’^eb^ti. ^b^Rundhitabba^eb^ntiādīsu ^a^M2.0048^ea^ dubbiññeyyavinicchaye kappiyākappiyabhāve sati kappiyanti gahaṇaṃ rundhitabbaṃ, akappiyanti gahaṇaṃ ^b^gāḷhaṃ kātabbaṃ^eb^. Aparāparaṃ pavattakappiyagahaṇa^b^sotaṃ pacchinditabbaṃ,^eb^ garukabhāvasaṅkhāte akappiyabhāveyeva ṭhātabbanti attho.</p>
              <p>[03]^b^Bahūhi suttavinicchayakāraṇehī^eb^ti bahūhi suttehi ceva tato ānītavinicchayakāraṇehi ca. ^b^Attano gahaṇaṃ na vissajjetabba^eb^nti sakavādinā attano akappiyanti gahaṇaṃ na vissajjetabbaṃ. Idāni vuttamevatthaṃ nigamento ^b^‘‘eva’’^eb^ntiādimāha. Tattha ^b^yo^eb^ti sakavādīparavādīsu yo koci. Keci pana ‘‘sakavādīsuyeva yo koci idhādhippeto’’ti vadanti, evaṃ sante ‘‘atha panāyaṃ kappiyanti gahetvā kathetī’’tiādīsu sabbattha ubhopi sakavādinoyeva siyuṃ heṭṭhā vuttasseva nigamanavasena ‘‘eva’’ntiādīnaṃ vuttattā, tasmā taṃ na gahetabbaṃ. ^b^Atirekakāraṇaṃ labhatī^eb^ti ettha suttādīsu purimaṃ purimaṃ atirekakāraṇaṃ nāma, yo vā suttādīsu catūsu bahutaraṃ kāraṇaṃ labhati, so atirekakāraṇaṃ labhati nāma.</p>
              <p>[03]Suṭṭhu pavatti etassāti suppavatti, suṭṭhu pavattati sīlenāti vā suppavatti. Tenāha ^b^‘‘suppavattīti suṭṭhu pavatta’’^eb^nti. Vācāya uggataṃ ^b^vācuggataṃ,^eb^ vacasā suggahitanti vuttaṃ hoti. ^b^Suttato^eb^ti imassa vivaraṇaṃ ^b^‘‘pāḷito’’^eb^ti. Ettha ca ‘‘suttaṃ nāma sakalaṃ vinayapiṭaka’’nti vuttattā ^a^V2.0043^ea^^b^pāḷito^eb^ti tadatthadīpikā aññāyeva pāḷi veditabbā. ^b^Anubyañjanaso^eb^ti imassa vivaraṇaṃ ^b^‘‘paripucchato ca aṭṭhakathāto cā’’^eb^ti. Pāḷiṃ anugantvā atthassa byañjanato pakāsanato ^b^anubyañjana^eb^nti hi paripucchā aṭṭhakathā ca vuccati. Ettha ca aṭṭhakathāya visuṃ gahitattā ^b^paripucchā^eb^ti theravādo vutto. Saṅghabhedassa pubbabhāge pavattakalahassetaṃ adhivacanaṃ ^b^saṅgharājī^eb^ti. ^b^Kukkuccako^eb^ti aṇumattesupi vajjesu bhayadassanavasena kukkuccaṃ uppādento. ^b^Tantiṃ avisaṃvādetvā^eb^ti pāḷiṃ aññathā akatvā. ^b^Avokkamanto^eb^ti anatikkamanto.</p>
              <p>[03]^b^Vitthunatī^eb^ti atthaṃ adisvā nitthunati. ^b^Vipphandatī^eb^ti kampati. ^b^Santiṭṭhituṃ na sakkotī^eb^ti ekasmiṃyeva atthe patiṭṭhātuṃ na sakkoti. Tenāha ^b^‘‘yaṃ^eb^^a^M2.0049^ea^^b^yaṃ parena vuccati, taṃ taṃ anujānātī’’^eb^ti. ^b^Paravādaṃ gaṇhātī^eb^ti ‘‘ucchumhi kasaṭaṃ yāvajīvikaṃ, raso sattāhakāliko, tadubhayavinimutto ca ucchu nāma visuṃ natthi, tasmā ucchupi vikāle vaṭṭatī’’ti paravādinā vutte tampi gaṇhāti. ^b^Ekekaloma^eb^nti palitaṃ sandhāya vuttaṃ. ^b^Yamhī^eb^ti yasmiṃ puggale. ^b^Parikkhayaṃ pariyādāna^eb^nti atthato ekaṃ.</p>
              <p>[03]^b^Ācariyaparamparā kho panassa suggahitā hotī^eb^ti ettha ^b^ācariyaparamparā^eb^ti ācariyānaṃ vinicchayaparamparā. Teneva vakkhati ‘‘yathā ācariyo ca ācariyācariyo ca pāḷiñca paripucchañca vadanti, tathā ñātuṃ vaṭṭatī’’ti. ^b^Pubbāparānusandhito^eb^ti ‘‘idaṃ pubbavacanaṃ, idaṃ paravacanaṃ, ayamanusandhī’’ti evaṃ pubbāparānusandhito. ^b^Ācariyaparampara^eb^nti imasseva vevacanaṃ ^b^theravādaṅga^eb^nti, therapaṭipāṭinti attho. ^b^Dve tayo parivaṭṭā^eb^ti dve tisso paramparā.</p>
              <p>[03]^b^Imehi ca pana tīhi lakkhaṇehī^eb^ti ‘‘suttamassa svāgataṃ hotī’’tiādinā heṭṭhā vuttehi tīhi lakkhaṇehi. Ettha ca paṭhamena lakkhaṇena vinayassa suṭṭhu uggahitabhāvo vutto, dutiyena uggahitena acalatā suppatiṭṭhitatā vuttā, tatiyena yaṃ pāḷiyā aṭṭhakathāya ca natthi, tampi ācariyavacanena vinicchinituṃ samatthatā vuttā. ^b^Otiṇṇe vatthusmi^eb^nti codanāsaṅkhāte vītikkamasaṅkhāte vā vatthusmiṃ saṅghamajjhe otiṇṇe, osaṭeti attho. Vuttameva vibhāvento ^b^‘‘codakena ca cuditakena ca vutte vattabbe’’^eb^ti āha. Keci pana ‘‘codakena otiṇṇe vatthusmiṃ cuditakena ca vutte vattabbe’’ti evaṃ yojenti. Apare pana ‘‘codakena ca cuditakena ca vutte vinayadharena ca vattabbe’’ti evampi yojenti. ‘‘Codakena ca cuditakena ca vutte vattabbe’’ti ayameva pana yojanā sundaratarāti veditabbā. ^b^Vatthu oloketabba^eb^nti tassa tassa sikkhāpadassa vatthu oloketabbaṃ. ‘‘Tiṇena vā paṇṇena vā…pe… yo āgaccheyya, āpatti ^a^V2.0044^ea^ dukkaṭassā’’ti (pārā. 517) hi idaṃ nissaggiye aññātakaviññattisikkhāpadassa vatthusmiṃ paññattaṃ, thullaccayadubbhāsitāpattīnaṃ mātikāya anāgatattā ^b^‘‘pañcannaṃ āpattīnaṃ aññatara’’^eb^nti vuttaṃ. ^b^Aññataraṃ vā āpatti^eb^nti ‘‘kāle vikālasaññī āpatti dukkaṭassa, kāle vematiko āpatti dukkaṭassā’’ti ^a^M2.0050^ea^ evamādinā (pāci. 250) āgataṃ dukkaṭaṃ sandhāya vuttaṃ. ^b^Sikkhāpadantaresū^eb^ti vinītavatthuṃ antokatvā ekekasmiṃ sikkhāpadantare.</p>
              <p>[03]^b^Sukhumā^eb^ti attanopi duviññeyyasabhāvassa lahuparivattino cittassa sīghaparivattitāya vuttaṃ. Tenāha ^b^‘‘cittalahukā’’^eb^ti. Cittaṃ lahu sīghaparivatti etesanti ^b^cittalahukā. Te^eb^ti te vītikkame. ^b^Taṃvatthuka^eb^nti te adinnādānamanussaviggahavītikkamā vatthu adhiṭṭhānaṃ kāraṇametassāti taṃvatthukaṃ. ^b^Sīlāni sodhetvā^eb^ti yaṃvatthukaṃ kukkuccaṃ uppannaṃ, taṃ amanasikaritvā avasesasīlāni sodhetvā. Pākaṭabhāvato sukhavaḷañjanatāya ca ^b^‘‘dvattiṃsākāraṃ tāva manasi karohī’’^eb^ti vuttaṃ. Aññasmiṃ pana kammaṭṭhāne kataparicayena tadeva manasi kātabbaṃ. ^b^Kammaṭṭhānaṃ ghaṭayatī^eb^ti antarantarā khaṇḍaṃ adassetvā cittena saddhiṃ ālambanabhāvena cirakālaṃ ghaṭayati. ^b^Saṅkhārā pākaṭā hutvā upaṭṭhahantī^eb^ti vipassanākammaṭṭhāniko ce, tassa saṅkhārā pākaṭā hutvā upaṭṭhahanti. Sace katapārājikavītikkamo bhaveyya, tassa satipi asaritukāmatāya vippaṭisāravatthuvasena punappunaṃ taṃ upaṭṭhahatīti cittekaggataṃ na vindati. Tena vuttaṃ ^b^‘‘kammaṭṭhānaṃ na ghaṭayatī’’^eb^tiādi. ^b^Attanā jānātī^eb^ti sayameva jānāti. Paccatte cetaṃ karaṇavacanaṃ, attā jānātīti vuttaṃ hoti. ^b^Aññā ca devatā jānantī^eb^ti ārakkhadevatāhi aññā paracittaviduniyo devatā ca jānanti.</p>
              <p>[06]Niṭṭhitā catubbidhavinayakathāvaṇṇanā</p>
              <p>[06]Vinayadharassa ca lakkhaṇādikathāvaṇṇanā.</p>
            </h4>
          </h3>
        </h2>
        <h2>
          <h2n>Bhikkhupadabhājanīyavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^Tasmā^eb^ti yasmā pana-saddaṃ apanetvā aniyamena puggaladīpakaṃ yo-saddameva āha, tasmā. ^b^Etthā^eb^ti imasmiṃ yo-sadde. Pana-saddassa nipātamattattā yo-saddasseva atthaṃ pakāsento ^b^‘‘yo kocīti vuttaṃ hotī’’^eb^ti āha. ^b^Yo koci nāmā^eb^ti yo vā so vā yo kocīti vutto. ^b^Vāsadhurayutto vā^eb^ti vipassanādhurayutto vā. ^b^Sīlesū^eb^ti pakatīsu.</p>
              <p>[03]^b^Bhikkhatī^eb^ti ^a^M2.0051^ea^^a^V2.0045^ea^ yācati. ^b^Labhanto vā alabhanto vā^eb^ti yo koci bhikkhati bhikkhaṃ esati gavesati, so taṃ labhatu vā mā vā, tathāpi bhikkhatīti bhikkhūti ayamettha adhippāyo. ^b^Ariyāya yācanāyā^eb^ti ‘‘uddissa ariyā tiṭṭhanti, esā ariyāna yācanā’’ti evaṃ vuttāya ariyayācanāya, na kapaṇaddhikavaṇibbakayācakānaṃ viya ‘‘dehi dehī’’ti evaṃ pavattayācanāya. ^b^Bhikkhācariya^eb^nti uñchācariyaṃ. ^b^Ajjhupagatattā^eb^ti anuṭṭhitattā. ^b^Kājabhatta^eb^nti kājehi ānītaṃ bhattaṃ. ^b^Agghaphassavaṇṇabhedenā^eb^ti agghādīnaṃ purimapakativijahena. Purimapakativijahanañhettha bhedoti adhippetaṃ. Dhovitvā apanetuṃ asakkuṇeyyasabhāvaṃ ^b^malaṃ,^eb^ tathā apanetuṃ sakkuṇeyyasabhāvā ^b^jallikā^eb^. ^b^Bhinnapaṭadharo^eb^ti nibbacanaṃ bhinnapaṭadhare bhikkhu-saddassa niruḷhattā kataṃ.</p>
              <p>[03]^b^Upanissayasampanna^eb^nti pubbe aṭṭhaparikkhāradānūpanissayasampannaṃ. Yo hi cīvarādike aṭṭha parikkhāre pattacīvarameva vā sotāpannādiariyassa puthujjanasseva vā sīlasampannassa datvā ‘‘idaṃ parikkhāradānaṃ anāgate ehibhikkhubhāvāya paccayo hotū’’ti patthanaṃ paṭṭhapesi, tassa taṃ sati adhikārasampattiyaṃ buddhānaṃ sammukhībhāve iddhimayaparikkhāralābhāya saṃvattatīti veditabbaṃ. ^b^Brahmaghosa^eb^nti uttamaghosaṃ, brahmuno ghosasadisaṃ vā ghosaṃ. ^b^Brahmacariya^eb^nti sāsanabrahmacariyaṃ maggabrahmacariyañca. Dukkhassa sammā antakiriyāyāti yojetabbaṃ. ^b^Bhaṇḍū^eb^ti muṇḍo. ^b^Vāsī^eb^ti dantakaṭṭhacchedanavāsi. ^b^Bandhana^eb^nti kāyabandhanaṃ. Yutto bhāvanānuyogo assāti ^b^yuttayogo,^eb^ tassa yuttayogassa, bhāvanānuyogamanuyuttassāti vuttaṃ hoti. Iriyāpathasampannatāvibhāvanatthaṃ ^b^‘‘saṭṭhivassikatthero viyā’’^eb^ti vuttaṃ. Buddhova pabbajjācariyo upasampadācariyo ca assāti ^b^buddhācariyako^eb^. Paṭhamabodhiyampi paṭhamakāleyeva sesaupasampadānaṃ abhāvoti āha ^b^‘‘paṭhamabodhiyaṃ ekasmiṃ kāle’’^eb^ti. ^b^Pañca pañcavaggiyattherā^eb^ti pañcavaggiyattherā pañca. ^b^Tīṇi sata^eb^nti tīṇi satāni, gāthābandhasukhatthaṃ vacanavipallāso kato. ^b^Eko ca thero^eb^ti aṅgulimālattheraṃ sandhāya vuttaṃ. ^b^Na vuttā^eb^ti aṭṭhakathāyaṃ na vuttā. ^b^Tatthā^eb^ti vinayapāḷiyaṃ.</p>
              <p>[03]Veḷuvanamahāvihāre ^a^M2.0052^ea^ gandhakuṭiyaṃ nisinnoyeva bhagavā mahākassapattherassa attānaṃ uddissa pabbajitabhāvaṃ viditvā tassa paccuggamanaṃ karonto tigāvutaṃ maggaṃ ekakova gantvā bahuputtanigrodhamūle pallaṅkaṃ ābhujitvā nisinno attano santikaṃ āgantvā paramanipaccakāraṃ dassetvā ‘‘satthā me bhante bhagavā, sāvakohamasmi, satthā me bhante bhagavā, sāvakohamasmī’’ti tikkhattuṃ attano sāvakattaṃ sāvetvā ṭhitassa mahākassapattherassa nipaccakāramahattataṃ ^a^V2.0046^ea^ attano ca mahānubhāvataṃ dīpetuṃ yassa aññassa ajānaṃyeva ‘‘jānāmī’’ti paṭiññassa bāhirakassa satthuno evaṃ sabbacetasā samannāgato pasannacitto sāvako evarūpaṃ paramanipaccakāraṃ kareyya, tassa vaṇṭacchinnatālapakkaṃ viya gīvato muddhāpi vipateyya, sattadhā vā phaleyyāti dassento ‘‘yo kho, kassapa, evaṃ sabbacetasā samannāgataṃ sāvakaṃ ajānaṃyeva vadeyya ‘jānāmī’ti, apassaṃyeva vadeyya ‘passāmī’ti, muddhāpi tassa vipateyya, sattadhā vā phaleyya, ahaṃ kho, kassapa, jānaṃyeva vadāmi ‘jānāmī’ti, passaṃyeva vadāmi ‘passāmī’’’ (saṃ. ni. 2.154) ti vatvā jātimadamānamadarūpamadappahānatthaṃ tīhi ovādehi mahākassapattheraṃ ovadanto ^b^‘‘tasmātiha te kassapā’’^eb^tiādimāha.</p>
              <p>[03]Tattha (saṃ. ni. aṭṭha. 2.2.154) ^b^tasmātihā^eb^ti tasmā icceva vuttaṃ hoti, yasmā ahaṃ jānantova ‘‘jānāmī’’ti passanto eva ca ‘‘passāmī’’ti vadāmi, tasmāti attho. ^b^Ti^eb^-kāra ^b^ha^eb^-kārā nipātā. ^b^Ihā^eb^ti vā imasmiṃ sāsane, ^b^ta^eb^-kāro padasandhivasena āgato. ^b^Evaṃ sikkhitabba^eb^nti idāni vuccamānākārena sikkhitabbaṃ. ^b^Tibba^eb^nti bahalaṃ mahantaṃ. ^b^Hirottappañcā^eb^ti hirī ca ottappañca. ^b^Paccupaṭṭhitaṃ bhavissatī^eb^ti upasaṅkamanato paṭhamatarameva upaṭṭhitaṃ bhavissati. Tathā hi sati tesaṃ purato assa sagāravasappatissavatā saṇṭhāti. Yo ca therādīsu hirottappaṃ upaṭṭhapetvā upasaṅkamati, therādayopi taṃ sahirikā saottappā ca hutvā upasaṅkamantīti ayamettha ānisaṃso. ^b^Kusalūpasaṃhita^eb^nti kusalanissitaṃ, anavajjadhammanissitanti attho. ^b^Aṭṭhiṃ katvā^eb^ti attānaṃ tena dhammena aṭṭhikaṃ katvā, taṃ vā dhammaṃ ‘‘esa mayhaṃ dhammo’’ti aṭṭhiṃ katvā. ^b^Manasi katvā^eb^ti citte ṭhapetvā. ^b^Sabbacetasā samannāharitvā^eb^ti cittassa thokampi bahi gantuṃ adento ^a^M2.0053^ea^ sabbena samannāhāracittena samannāharitvā. ^b^Ohitasoto^eb^ti ṭhapitasoto, dhamme nihitasototi attho. ^b^Evañhi te sikkhitabba^eb^nti ñāṇasotañca pasādasotañca odahitvā ‘‘mayā desitaṃ dhammaṃ sakkaccameva suṇissāmī’’ti evañhi te sikkhitabbaṃ. ^b^Sātasahagatā ca me kāyagatāsatī^eb^ti asubhesu ceva ānāpāne ca paṭhamajjhānavasena sukhasampayuttā kāyagatāsati. Yo ca panāyaṃ tividho ovādo, therassa ayameva pabbajjā ca upasampadā ca ahosi.</p>
              <p>[03]Kasiṇārammaṇaṃ rūpāvacarajjhānaṃ rūpasaññā. Saññāsīsena hettha jhānaṃ vuttaṃ, tadeva ca uddhumātakapaṭibhāgārammaṇattā ^b^‘‘uddhumātakasaññā’’^eb^ti vuttaṃ. Sopākasāmaṇero bhagavatā puṭṭho ‘‘ete dve rūpāvacarabhāvena ekatthā, byañjanameva nāna’’nti āha. ^b^Āraddhacitto^eb^ti ārādhitacitto. Garudhammapaṭiggahaṇādiupasampadā upari vitthārato sayameva āvi bhavissati.</p>
              <p>[03]^b^Kalyāṇaputhujjanādayo^eb^ti ^a^V2.0047^ea^ ettha bahūnaṃ nānappakārānaṃ sakkāyadiṭṭhiādīnaṃ avihatattā janeti, tāhi vā janitoti puthujjano, kalyāṇo ca so puthujjano cāti kalyāṇaputhujjano, so ādi yesaṃ sotāpannādīnaṃ te kalyāṇaputhujjanādayo. Kalyāṇaggahaṇena cettha andhaputhujjanaṃ nivatteti. Dvidhā hi puthujjanā andhaputhujjano kalyāṇaputhujjanoti. Vuttañhetaṃ –</p>
              <p>[21]‘‘Duve puthujjanā vuttā, buddhenādiccabandhunā;</p>
              <p>[22]Andho puthujjano eko, kalyāṇeko puthujjano’’ti. (dī. ni. aṭṭha. 1.7; ma. ni. aṭṭha. 1.2; saṃ. ni. aṭṭha. 2.2.61; a. ni. aṭṭha. 1.1.51);</p>
              <p>[03]Bhadrāya paññāya bhadrāya vimuttiyāti yojetabbaṃ. ^b^Sīlenā^eb^tiādīsu ^b^sīla^eb^nti catupārisuddhisīlaṃ. ^b^Samādhī^eb^ti vipassanāpādakā aṭṭha samāpattiyo. ^b^Paññā^eb^ti lokiyalokuttarañāṇaṃ. ^b^Vimuttī^eb^ti ariyaphalavimutti. ^b^Vimuttiñāṇadassana^eb^nti ekūnavīsatividhaṃ paccavekkhaṇañāṇaṃ. Yathāsambhavena cettha yojanā veditabbā. Kalyāṇaputhujjanassa hi sīlādayo tayo eva sambhavanti, ariyānaṃ pana sabbepi sīlādayo. Sāro bhikkhūtipi kalyāṇaputhujjanādayova vuttāti āha ^b^‘‘tehiyeva sīlasārādīhī’’^eb^tiādi. Atha vā nippariyāyato khīṇāsavova sāro ^a^M2.0054^ea^ bhikkhu nāmāti āha ^b^‘‘vigatakilesapheggubhāvato vā’’^eb^tiādi.</p>
              <p>[03]Yopi kalyāṇaputhujjano anulomapaṭipadāya paripūrakārī sīlasampanno indriyesu guttadvāro bhojane mattaññū jāgariyānuyogamanuyutto pubbarattāpararattaṃ bodhipakkhiyānaṃ dhammānaṃ bhāvanānuyogamanuyutto viharati ‘‘ajja vā sve vā aññataraṃ sāmaññaphalaṃ adhigamissāmī’’ti, sopi vuccati sikkhatīti sekhoti āha ^b^‘‘puthujjanakalyāṇakena saddhi’’^eb^nti. ^b^Satta ariyā^eb^ti cattāro maggaṭṭhā, heṭṭhimā ca tayo phalaṭṭhāti ime satta ariyā. ^b^Tisso sikkhā^eb^ti adhisīlādikā tisso sikkhā. Sikkhāsu jātoti vā ^b^sekho^eb^. Ariyapuggalo hi ariyāya jātiyā jāyamāno sikkhāsu jāyati, na yoniyaṃ. Sikkhanasīloti vā ^b^sekho,^eb^ puggalādhiṭṭhānāya vā kathāya sekhassa ayanti anaññasādhāraṇā maggaphalattayadhammā sekhapariyāyena vuttā. ^b^Asekho^eb^ti ca yattha sekhabhāvāsaṅkā atthi, tatthāyaṃ paṭisedhoti lokiyanibbānesu asekhabhāvānāpatti daṭṭhabbā. Sīlasamādhipaññāsaṅkhātā hi sikkhā attano paṭipakkhakilesehi vimuttattā parisuddhā, upakkilesānaṃ ārammaṇabhāvampi anupagamanato ^a^V2.0048^ea^ etā sikkhāti vattuṃ yuttā, aṭṭhasupi maggaphalesu vijjanti, tasmā catumaggaheṭṭhimaphalattayasamaṅgino viya arahattaphalasamaṅgīpi tāsu sikkhāsu jātoti taṃsamaṅgino arahato itaresaṃ viya sekhatte sati sekhassa ayanti, sikkhā sīlaṃ etassāti ca sekhoti vattabbo siyāti taṃ nivattanatthaṃ ‘‘asekho’’ti yathāvuttasekhabhāvapaṭisedho kato. Arahattaphalehi pavattamānā sikkhā pariniṭṭhitasikkhākiccattā na sikkhākiccaṃ karonti, kevalaṃ sikkhāphalabhāveneva pavattanti, tasmā tā na sikkhāvacanaṃ arahanti, nāpi taṃsamaṅgī sekhavacanaṃ, na ca sikkhanasīlo, sikkhāsu jātoti ca vattabbataṃ arahati, heṭṭhimaphalesu pana sikkhā sakadāgāmimaggavipassanādīnaṃ upanissayabhāvato sikkhākiccaṃ karontīti sikkhāvacanaṃ arahanti, taṃsamaṅgino ca sekhavacanaṃ sikkhanasīlā, sikkhāsu jātāti ca vattabbataṃ arahanti ‘‘sikkhantīti sekhā’’ti apariyositasikkhānaṃ dassitattā, ‘‘na sikkhatīti asekho’’ti iminā pariyositasikkho dassito, na sikkhāya rahitoti āha – ^b^‘‘sekkhadhamme atikkamma^eb^^a^M2.0055^ea^^b^…pe… khīṇāsavo asekhoti vuccatī’’^eb^ti. Vuddhippattasikkho vā asekhoti etasmiṃ atthe sekhadhammesu eva ṭhitassa kassaci ariyassa asekhabhāvāpattīti arahattamaggadhammā vuddhippattā ca yathāvuttehi atthehi sekhāti katvā taṃsamaṅgino aggamaggaṭṭhassa asekhabhāvo āpannoti? Na, taṃsadisesu tabbohārato. Arahattamaggato hi ninnānākaraṇaṃ arahattaphalaṃ ṭhapetvā pariññākiccakaraṇaṃ vipākabhāvañca, tasmā te eva sekhā aggaphaladhammabhāvaṃ āpannāti sakkā vattuṃ. Kusalasukhato ca vipākasukhaṃ santataratāya paṇītataranti vuddhippattā ca te dhammā hontīti taṃsamaṅgī asekhoti vuccatīti.</p>
              <p>[03]^b^Sabbantimena pariyāyenā^eb^ti sabbantimena paricchedena. Upasampadākammassa adhikārattā ^b^‘‘pañcavaggakaraṇīye’’^eb^ti vuttaṃ. Pañcannaṃ vaggo samūhoti pañcavaggo, pañcaparimāṇayutto vā vaggo pañcavaggo, tena kattabbaṃ kammaṃ ^b^pañcavaggakaraṇīyaṃ. Yāvatikā bhikkhū^eb^ti yattakā bhikkhū. ^b^Kammappattā^eb^ti kammārahā pārājikaṃ anāpannā anukkhittā ca. Upasampadākammassa pañcavaggakaraṇīyattā pañceva bhikkhū kammappattā ettakehipi kammasiddhito, itare chandārahā. ^b^Ñatticatutthenā^eb^ti ettha kiñcāpi ñatti sabbapaṭhamaṃ vuccati, tissannaṃ pana anussāvanānaṃ atthabyañjanabhedābhāvato atthabyañjanabhinnā ñatti tāsaṃ catutthāti katvā ‘‘ñatticatuttha’’nti vuccati. Byañjanānurūpameva aṭṭhakathāyaṃ ^b^‘‘tīhi anussāvanāhi ekāya ca ñattiyā’’^eb^ti vuttaṃ, atthappavattikkamena pana ‘‘ekāya ñattiyā tīhi anussāvanāhī’’ti vattabbaṃ. ^b^Vatthuñattianaussāvanasīmāparisasampattisampannattā^eb^ti ettha ^b^vatthū^eb^ti upasampadāpekkho puggalo, so ṭhapetvā ūnavīsativassaṃ ^a^V2.0049^ea^ antimavatthuṃ ajjhāpannapubbaṃ paṇḍakādayo ca ekādasa abhabbapuggale veditabbo. Ūnavīsativassādayo hi terasa puggalā upasampadāya avatthu, ime pana ṭhapetvā aññasmiṃ upasampadāpekkhe sati upasampadākammaṃ ^b^vatthusampattisampannaṃ^eb^ nāma hoti.</p>
              <p>[03]Vatthusaṅghapuggalañattīnaṃ aparāmasanāni pacchā ñattiṭṭhapanañcāti ime tāva pañca ñattidosā. Tattha ‘‘ayaṃ itthannāmo’’ti upasampadāpekkhassa akittanaṃ ^b^vatthuaparāmasanaṃ^eb^ nāma. ‘‘Suṇātu me, bhante, saṅgho’’ti ettha ‘‘suṇātu me, bhante’’ti vatvā ‘‘saṅgho’’ti abhaṇanaṃ ^b^saṅghāparāmasanaṃ^eb^ nāma. ‘‘Itthannāmassa upasampadāpekkho’’ti upajjhāyassa akittanaṃ ^b^puggalāparāmasanaṃ^eb^^a^M2.0056^ea^ nāma. Sabbena sabbaṃ ñattiyā anuccāraṇaṃ ^b^ñattiaparāmasanaṃ^eb^ nāma. Paṭhamaṃ kammavācaṃ niṭṭhāpetvā ‘‘esā ñattī’’ti vatvā ‘‘khamati saṅghassā’’ti evaṃ ñattikittanaṃ ^b^pacchā ñattiṭṭhapanaṃ^eb^ nāma. Iti imehi dosehi vimuttāya ñattiyā sampannaṃ ^b^ñattisampattisampannaṃ^eb^ nāma.</p>
              <p>[03]Vatthusaṅghapuggalānaṃ aparāmasanāni sāvanāya hāpanaṃ akāle sāvananti ime pañca anussāvanadosā. Tattha ^b^vatthā^eb^dīnaṃ aparāmasanāni ñattiyaṃ vuttasadisāneva. Tīsu pana anussāvanāsu yattha katthaci etesaṃ aparāmasanaṃ aparāmasanameva, sabbena sabbaṃ pana kammavācaṃ avatvā catukkhattuṃ ñattikittanameva. Atha vā pana kammavācabbhantare akkharassa vā padassa vā anuccāraṇaṃ vā duruccāraṇaṃ vā ^b^sāvanāya hāpanaṃ^eb^ nāma. Sāvanāya anokāse paṭhamaṃ ñattiṃ aṭṭhapetvā anussāvanakaraṇaṃ ^b^akāle sāvanaṃ^eb^ nāma. Iti imehi dosehi vimuttāya anussāvanāya sampannaṃ ^b^anussāvanasampattisampannaṃ^eb^ nāma.</p>
              <p>[03]Vipattisīmālakkhaṇaṃ samatikkantāya pana sīmāya kataṃ ^b^sīmāsampattisampannaṃ^eb^ nāma. Yāvatikā bhikkhū kammappattā, tesaṃ anāgamanaṃ, chandārahānaṃ chandassa anāharaṇaṃ, sammukhībhūtānaṃ paṭikkosananti ime pana tayo parisadosā, tehi vimuttāya parisāya kataṃ ^b^parisasampattisampannaṃ^eb^ nāma.</p>
              <p>[03]Upasampadākammavācāsaṅkhātaṃ bhagavato vacanaṃ upasampadākammakaraṇassa kāraṇattā ṭhānaṃ, yathā ca taṃ kattabbanti bhagavatā anusiṭṭhaṃ, tathā katattā tadanucchavikaṃ yathāvuttaṃ anūnaṃ ñattianussāvanaṃ uppaṭipāṭiyā ca avuttaṃ ^b^ṭhānārahaṃ^eb^. Yathā kattabbanti hi bhagavatā vuttaṃ, tathā akate upasampadākammassa kāraṇaṃ na hotīti na taṃ ṭhānārahaṃ. Tenāha ^b^‘‘kāraṇārahena satthusāsanārahenā’’^eb^ti. Iminā ñattianussāvanasampatti kathitāti veditabbā. ‘‘Samaggena saṅghenā’’ti ^a^V2.0050^ea^ iminā pana parisasampatti kathitāva. ‘‘Akuppenā’’ti iminā pārisesato vatthusīmāsampattiyo kathitāti veditabbā. Aṭṭhakathāyaṃ pana akuppalakkhaṇaṃ ekattha sampiṇḍetvā dassetuṃ ^b^akuppenā^eb^ti imassa ‘‘vatthuñattianussāvanasīmāparisasampattisampannattā akopetabbataṃ appaṭikkositabbataṃ upagatenā’’ti attho vutto. Keci pana ‘‘ṭhānārahenātiettha ‘na hatthacchinno pabbājetabbo’tiādi (mahāva. 119) satthusāsanaṃ ṭhāna’’nti vadanti.</p>
              <p>[03]‘‘Ñatticatutthena ^a^M2.0057^ea^ kammenā’’ti imasmiṃ adhikāre pasaṅgato āharitvā yaṃ kammalakkhaṇaṃ sabbāṭṭhakathāsu papañcitaṃ, taṃ yathāāgataṭṭhāneyeva dassetukāmo idha tassa avacane tattha vacane ca payojanaṃ dassetuṃ ^b^‘‘imasmiṃ pana ṭhāne ṭhatvā’’^eb^tiādimāha.</p>
              <p>[03]Aṭṭhasu upasampadāsu ehibhikkhūpasampadā saraṇagamanūpasampadā ovādapaṭiggahaṇūpasampadā pañhabyākaraṇūpasampadāti imāhi upasampadāhi upasampannānaṃ lokavajjasikkhāpadavītikkame abhabbattā garudhammapaṭiggahaṇūpasampadā dūtenūpasampadā aṭṭhavācikūpasampadāti imāsañca tissannaṃ upasampadānaṃ bhikkhunīnaṃyeva anuññātattā ñatticatuttheneva kammena upasampanno gahitoti veditabbo. Tathā hi ehibhikkhūpasampadā antimabhavikānaṃyeva, saraṇagamanūpasampadā parisuddhānaṃ, ovādapaṭiggahaṇapañhabyākaraṇūpasampadā mahākassapasopākānaṃ, na ca te bhabbā pārājikādilokavajjaṃ āpajjituṃ, garudhammapaṭiggahaṇādayo ca bhikkhunīnaṃyeva anuññātā, ayañca bhikkhu, tasmā ettha ñatticatutthena upasampannova gahitoti veditabbo.</p>
              <p>[03]Paṇṇattivajjesu pana sikkhāpadesu aññepi ehibhikkhūpasampadāya upasampannādayo saṅgahaṃ gacchanti. Tepi hi sahaseyyādipaṇṇattivajjaṃ āpattiṃ āpajjantiyeva. Yadi evaṃ paṇṇattivajjesupi sikkhāpadesu ‘‘ayaṃ imasmiṃ atthe adhippeto bhikkhū’’ti ñatticatuttheneva kammena upasampanno kasmā vuttoti? Sabbasikkhāpadavītikkamārahattā sabbakālikattā ca. Ehibhikkhūpasampadādayo hi na sabbasikkhāpadavītikkamārahā asabbakālikā ca. Tathā hi aṭṭhasu upasampadāsu ñatticatutthakammūpasampadā dūtenūpasampadā aṭṭhavācikūpasampadāti imā tissoyeva thāvarā, sesā buddhe dharamāneyeva ahesuṃ. Teneva ca ^b^bhikkhunīvibhaṅge^eb^pi (pāci. 658) ‘‘tatra yāyaṃ bhikkhunī samaggena ubhatosaṅghena ñatticatutthena kammena akuppena ṭhānārahena upasampannā, ayaṃ imasmiṃ atthe adhippetā bhikkhunī’’ti dūtenūpasampadāya aṭṭhavācikūpasampadāya ca upasampannaṃ antokatvā ubhatosaṅghena ñatticatuttheneva kammena upasampannā bhikkhunī vuttā, na garudhammapaṭiggahaṇūpasampadāya upasampannā tassā upasampadāya pāṭipuggalikabhāvato ^a^V2.0051^ea^ asabbakālikattā. Garudhammapaṭiggahaṇūpasampadā hi mahāpajāpatiyā eva anuññātattā pāṭipuggalikāti, tasmā sabbasikkhāpadavītikkamārahaṃ ^a^M2.0058^ea^ sabbakālikāya ñatticatutthakammūpasampadāya upasampannameva gahetvā sabbasikkhāpadāni paññattānīti gahetabbaṃ. Yadi evaṃ paṇṇattivajjesu sikkhāpadesu ca ehibhikkhūpasampannādīnampi saṅgaho kathaṃ viññāyatīti? Atthato āpannattā. Tathā hi ‘‘dve puggalā abhabbā āpattiṃ āpajjituṃ buddhā ca paccekabuddhā ca, dve puggalā bhabbā āpattiṃ āpajjituṃ bhikkhū ca bhikkhuniyo cā’’ti (pari. 322) sāmaññato vuttattā ehibhikkhūpasampannādayopi asañcicca assatiyā acittakaṃ paṇṇattivajjaṃ sahaseyyādiāpattiṃ āpajjantīti atthato āpannanti ayamettha sāro. Yaṃ panettha ito aññathā ^b^kenaci^eb^ papañcitaṃ, na taṃ sārato paccetabbaṃ.</p>
              <p>[03]^b^Niruttivasenā^eb^ti nibbacanavasena. ^b^Abhilāpavasenā^eb^ti vohāravasena. ^b^Anuppannāya kammavācāyā^eb^ti anuppannāya ñatticatutthakammavācāya. ^b^Guṇavasenā^eb^ti sīlāditaṃtaṃguṇayogato. Ettha ca bhindati pāpake akusale dhammeti bhikkhūti nibbacanaṃ veditabbaṃ.</p>
              <p>[06]Bhikkhupadabhājanīyavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Sikkhāsājīvapadabhājanīyavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^Sikkhitabbā^eb^ti āsevitabbā. ^b^Uttama^eb^nti visiṭṭhaṃ. Adhisīlādīsu vijjamānesu sīlādīhipi bhavitabbaṃ. Yathā hi omakatarappamāṇaṃ chattaṃ vā dhajaṃ vā upādāya atirekappamāṇaṃ ‘‘atichattaṃ atidhajo’’ti vuccati, evamihāpi ‘‘anukkaṭṭhasīlaṃ upādāya adhisīlena bhavitabbaṃ, tathā anukkaṭṭhaṃ cittaṃ paññañca upādāya adhicittena adhipaññāya ca bhavitabba’’nti manasi katvā sīlādiṃ sarūpato vibhāvetukāmo ^b^‘‘katamaṃ panettha sīla’’^eb^ntiādimāha. Aṭṭhaṅgasīlaṃ dasaṅgasīlesveva antogadhattā visuṃ aggahetvā ^b^‘‘pañcaṅgadasaṅgasīla’’^eb^nti ettakameva vuttaṃ. ^b^Pātimokkhasaṃvarasīla^eb^nti cārittavārittavasena duvidhaṃ vinayapiṭakapariyāpannaṃ sikkhāpadasīlaṃ. Tañhi yo naṃ pāti rakkhati, taṃ mokkheti moceti āpāyikādīhi dukkhehīti pātimokkhanti vuccati. Saṃvaraṇaṃ saṃvaro ^a^M2.0059^ea^, kāyavācāhi avītikkamo. Pātimokkhameva saṃvaro pātimokkhasaṃvaro. So eva sīlanaṭṭhena sīlanti pātimokkhasaṃvarasīlaṃ.</p>
              <p>[03]Aparo ^a^V2.0052^ea^ nayo (udā. aṭṭha. 31; itivu. aṭṭha. 97) – kilesānaṃ balavabhāvato pāpakiriyāya sukarabhāvato puññakiriyāya ca dukkarabhāvato bahukkhattuṃ apāyesu patanasīloti pātī, puthujjano. Aniccatāya vā bhavābhavādīsu kammavegakkhitto ghaṭiyantaṃ viya anavaṭṭhānena paribbhamanato gamanasīloti pātī, maraṇavasena vā tamhi tamhi sattanikāye attabhāvassa patanasīloti pātī, sattasantāno, cittameva vā. Taṃ pātinaṃ saṃsāradukkhato mokkhetīti pātimokkhaṃ. Cittassa hi vimokkhena satto vimuttoti vuccati. Vuttañhi ‘‘cittavodānā visujjhantī’’ti (saṃ. ni. 3.100), ‘‘anupādāya āsavehi cittaṃ vimutta’’nti (mahāva. 28) ca.</p>
              <p>[03]Atha vā avijjādinā hetunā saṃsāre patati gacchati pavattatīti pāti. ‘‘Avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata’’nti (saṃ. ni. 2.124) hi vuttaṃ. Tassa pātino sattassa taṇhādisaṃkilesattayato mokkho etenāti pātimokkho. ‘‘Kaṇṭhekāḷo’’tiādīnaṃ viyassa samāsasiddhi veditabbā.</p>
              <p>[03]Atha vā pāteti vinipāteti dukkhehīti pāti, cittaṃ. Vuttañhi ‘‘cittena nīyati loko, cittena parikassatī’’ti (saṃ. ni. 1.62). Tassa pātino mokkho etenāti pātimokkho. Patati vā etena apāyadukkhe saṃsāradukkhe cāti pāti, taṇhāsaṃkileso. Vuttañhi ‘‘taṇhā janeti purisaṃ (saṃ. ni. 1.55-57), taṇhādutiyo puriso’’ti (a. ni. 4.9; itivu. 15, 105) ca ādi. Tato pātito mokkhoti pātimokkho.</p>
              <p>[03]Atha vā patati etthāti pāti, cha ajjhattikabāhirāni āyatanāni. Vuttañhi ‘‘chasu loko samuppanno, chasu kubbati santhava’’nti (saṃ. ni. 1.70; su. ni. 171). Tato chājjhattikabāhirāyatanasaṅkhātato pātito mokkhoti pātimokkho.</p>
              <p>[03]Atha ^a^M2.0060^ea^ vā pāto vinipāto assa atthīti pātī, saṃsāro. Tato mokkhoti pātimokkho.</p>
              <p>[03]Atha vā sabbalokādhipatibhāvato dhammissaro bhagavā patīti vuccati, muccati etenāti mokkho, patino mokkho tena paññattattāti patimokkho, patimokkho eva pātimokkho. Sabbaguṇānaṃ vā mūlabhāvato uttamaṭṭhena pati ca so yathāvuttena atthena mokkho cāti ^a^V2.0053^ea^ patimokkho, patimokkho eva pātimokkho. Tathā hi vuttaṃ ‘‘pātimokkhanti mukhametaṃ pamukhameta’’nti (mahāva. 135) vitthāro.</p>
              <p>[03]Atha vā pa-iti pakāre, ^b^atī^eb^ti accantatthe nipāto, tasmā pakārehi accantaṃ mokkhetīti pātimokkho. Idañhi sīlaṃ sayaṃ tadaṅgavasena samādhisahitaṃ paññāsahitañca vikkhambhanavasena samucchedavasena ca accantaṃ mokkheti mocetīti pātimokkho.</p>
              <p>[03]Pati pati mokkhoti vā patimokkho, tamhā tamhā vītikkamadosato paccekaṃ mokkhetīti attho, patimokkho eva pātimokkho. Mokkho vā nibbānaṃ, tassa mokkhassa paṭibimbabhūtoti patimokkho. Sīlasaṃvaro hi sūriyassa aruṇuggamanaṃ viya nibbānassa udayabhūto tappaṭibhāgo ca yathārahaṃ kilesanibbāpanato, patimokkhoyeva pātimokkho. Pativattati mokkhābhimukhanti vā patimokkhaṃ, patimokkhameva pātimokkhanti evaṃ tāvettha pātimokkhasaddassa attho veditabbo.</p>
              <p>[03]Saṃvarati pidahati etenāti saṃvaro, pātimokkhameva saṃvaro pātimokkhasaṃvaro. So eva sīlaṃ ^b^pātimokkhasaṃvarasīlaṃ,^eb^ atthato pana tato tato vītikkamitabbato viratiyo ceva cetanā ca.</p>
              <p>[03]^b^Adhisīlanti vuccatī^eb^ti anavasesato kāyikavācasikasaṃvarabhāvato ca maggasīlassa padaṭṭhānabhāvato ca pātimokkhasaṃvarasīlaṃ adhikaṃ visiṭṭhaṃ sīlaṃ adhisīlanti vuccati. ^b^Pajjotāna^eb^nti ālokānaṃ. Nanu ca paccekabuddhāpi dhammatāvasena pātimokkhasaṃvarasīlena samannāgatāva honti, evaṃ sati kasmā ‘‘buddhuppādeyeva pavattati, na vinā buddhuppādā’’ti ^a^M2.0061^ea^ niyametvā vuttanti āha – ^b^‘‘na hi taṃ paññattiṃ uddharitvā’’^eb^tiādi. Kiñcāpi paccekabuddhā pātimokkhasaṃvarasampannāgatā honti, na pana tesaṃ vasena vitthāritaṃ hutvā pavattatīti adhippāyo. ‘‘Imasmiṃ vatthusmiṃ imasmiṃ vītikkame idaṃ nāma hotī’’ti paññapanaṃ aññesaṃ avisayo, buddhānaṃyeva esa visayo, buddhānaṃ balanti āha – ^b^‘‘buddhāyeva panā’’^eb^tiādi. Lokiyasīlassa adhisīlabhāvo pariyāyenāti nippariyāyameva taṃ dassetuṃ ^b^‘‘pātimokkhasaṃvaratopi ca maggaphalasampayuttameva sīlaṃ adhisīla’’^eb^nti vuttaṃ. ^b^Na hi taṃ samāpanno bhikkhū^eb^ti gahaṭṭhesu sotāpannānaṃ sadāravītikkamasambhavato vuttaṃ. Tathā hi te saputtadārā agāraṃ ajjhāvasanti.</p>
              <p>[03]^b^Samādāpanaṃ^eb^^a^V2.0054^ea^^b^samādānañcā^eb^ti aññesaṃ samādāpanaṃ sayaṃ samādānañca. ^b^Adhicittanti vuccatī^eb^ti maggasamādhissa adhiṭṭhānabhāvato adhicittanti vuccati. ^b^Na vinā buddhuppādā^eb^ti kiñcāpi paccekabuddhānaṃ vipassanāpādakaṃ aṭṭhasamāpatticittaṃ hotiyeva, na pana te tattha aññe samādāpetuṃ sakkontīti na tesaṃ vasena vitthāritaṃ hutvā pavattatīti adhippāyo. Vipassanāpaññāyapi adhipaññatāsādhane ‘‘na vinā buddhuppādā’’ti vacanaṃ imināva adhippāyena vuttanti veditabbaṃ. Lokiyacittassa adhicittatā pariyāyenāti nippariyāyameva taṃ dassetuṃ ^b^‘‘tatopi ca maggaphalacittameva adhicitta’’^eb^nti āha. ^b^Taṃ pana idha anadhippeta^eb^nti iminā aṭṭhakathāvacanena lokiyacittassa vasena adhicittasikkhāpi idha adhippetāti viññāyati. ^b^Na hi taṃ samāpanno bhikkhu methunaṃ dhammaṃ paṭisevatī^eb^ti ca iminā lokiyādhicittaṃ samāpanno methunaṃ dhammaṃ paṭisevatīti āpannaṃ. Adhipaññāniddese ca ‘‘tatopi ca maggaphalapaññāva adhipaññā’’ti vatvā ‘‘sā pana idha anadhippetā. Na hi taṃ samāpanno bhikkhu methunaṃ dhammaṃ paṭisevatī’’ti vuttattā lokiyapaññāvasena adhipaññāsikkhāyapi idhādhippetabhāvo taṃ samāpannassa methunadhammapaṭisevanañca aṭṭhakathāyaṃ anuññātanti viññāyati. Idañca sabbaṃ ‘‘tatra yāyaṃ adhisīlasikkhā, ayaṃ imasmiṃ atthe adhippetā sikkhā’’ti imāya pāḷiyā na sameti. Ayañhi pāḷi adhisīlasikkhāva idha adhippetā, na itarāti dīpeti, tasmā pāḷiyā aṭṭhakathāya ca evamadhippāyo veditabbo – lokiyādhicittādhipaññāsamāpannassa tathārūpapaccayaṃ paṭicca ‘‘methunaṃ dhammaṃ paṭisevissāmī’’ti citte uppanne tato adhicittato ^a^M2.0062^ea^ adhipaññato ca parihāni sambhavatīti taṃ dvayaṃ samāpannena na sakkā methunaṃ dhammaṃ paṭisevitunti pāḷiyaṃ adhisīlasikkhāva vuttā. Adhisīlasikkhañhi yāva vītikkamaṃ na karoti, tāva samāpannova hoti. Na hi cittuppādamattena pātimokkhasaṃvarasīlaṃ bhinnaṃ nāma hotīti. Aṭṭhakathāyaṃ pana lokiyādhicittato adhipaññato ca parihāyitvāpi bhikkhuno methunadhammapaṭisevanaṃ kadāci bhaveyyāti taṃ dvayaṃ appaṭikkhipitvā maggaphaladhammānaṃ akuppasabhāvattā taṃ samāpannassa bhikkhuno tato parihāyitvā methunadhammapaṭisevanaṃ nāma na kadāci sambhavatīti lokuttarādhicittādhipaññānaṃyeva paṭikkhepo katoti veditabbo.</p>
              <p>[03]^b^Atthi dinnaṃ atthi yiṭṭhantiādinayappavatta^eb^nti iminā –</p>
              <p>[08]‘‘Tattha katamaṃ kammassakataññāṇaṃ? ‘Atthi dinnaṃ, atthi yiṭṭhaṃ, atthi hutaṃ, atthi sukatadukkaṭānaṃ kammānaṃ phalaṃ vipāko, atthi ayaṃ loko, atthi paro loko, atthi mātā, atthi pitā, atthi sattā opapātikā, atthi loke samaṇabrāhmaṇā sammaggatā sammā ^a^V2.0055^ea^ paṭipannā, ye imañca lokaṃ parañca lokaṃ sayaṃ abhiññā sacchikatvā pavedentī’ti yā evarūpā paññā pajānanā…pe… amoho dhammavicayo sammādiṭṭhi, idaṃ vuccati kammassakataññāṇaṃ. Ṭhapetvā saccānulomikaṃ ñāṇaṃ sabbāpi sāsavā kusalā paññā kammassakataññāṇa’’nti (vibha. 793) –</p>
              <p>[07]Imaṃ vibhaṅgapāḷiṃ saṅgaṇhāti.</p>
              <p>[03]Tattha (vibha. aṭṭha. 793) ^b^atthi dinna^eb^ntiādīsu dinnapaccayā phalaṃ atthīti iminā upāyena attho veditabbo. ^b^Dinna^eb^nti ca deyyadhammasīsena dānaṃ vuttaṃ. ^b^Yiṭṭha^eb^nti mahāyāgo, sabbasādhāraṇaṃ mahādānanti attho. ^b^Huta^eb^nti pahonakasakkāro adhippeto. ^b^Atthi mātā, atthi pitā^eb^ti mātāpitūsu sammāpaṭipattimicchāpaṭipattiādīnaṃ phalasambhavo vutto. ^b^Idaṃ vuccatī^eb^ti yaṃ ñāṇaṃ ‘‘idaṃ kammaṃ sakaṃ, idaṃ no saka’’nti jānāti, idaṃ kammassakataññāṇaṃ nāma vuccatīti attho. Tattha tividhaṃ kāyaduccaritaṃ catubbidhaṃ vacīduccaritaṃ tividhaṃ manoduccaritanti idaṃ ^b^na sakakammaṃ^eb^ nāma, tīsu dvāresu dasavidhampi sucaritaṃ ^b^sakakammaṃ^eb^ nāma. Attano vāpi hotu parassa vā, sabbampi akusalaṃ ^b^na sakakammaṃ^eb^^a^M2.0063^ea^ nāma. Kasmā? Atthabhañjanato anatthajananato ca. Attano vā hotu parassa vā, sabbampi kusalaṃ ^b^sakakammaṃ^eb^ nāma. Kasmā? Anatthabhañjanato atthajananato ca. Evaṃ jānanasamatthe imasmiṃ kammassakataññāṇe ṭhatvā bahuṃ dānaṃ datvā sīlaṃ pūretvā uposathaṃ samādiyitvā sukhena sukhaṃ sampattiyā sampattiṃ anubhavitvā nibbānaṃ pattānaṃ sattānaṃ gaṇanaparicchedo natthi. ^b^Ṭhapetvā saccānulomikaṃ ñāṇa^eb^nti maggasaccassa paramatthasaccassa ca anulomanato saccānulomikanti laddhanāmaṃ vipassanāñāṇaṃ ṭhapetvā avasesā sabbāpi sāsavā kusalā paññā kammassakataññāṇamevāti attho.</p>
              <p>[03]^b^Tilakkhaṇākāraparicchedaka^eb^nti aniccādilakkhaṇattayassa hutvā abhāvādiākārapācchindanakaṃ. ^b^Adhipaññāti vuccatī^eb^ti maggapaññāya adhiṭṭhānabhāvato vipassanāñāṇaṃ adhipaññāti vuccati.</p>
              <p>[21]‘‘Kalyāṇakārī kalyāṇaṃ, pāpakārī ca pāpakaṃ;</p>
              <p>[22]Anubhoti dvayametaṃ, anubandhati kāraka’’nti. (saṃ. ni. 1.256);</p>
              <p>[07]Evaṃ ^a^V2.0056^ea^ atīte anāgate ca vaṭṭamūlakadukkhasallakkhaṇavasena saṃvegavatthutāya vimuttiākaṅkhāya paccayabhūtā kammassakatapaññā adhipaññātipi vadanti. Lokiyapaññāya adhipaññābhāvo pariyāyenāti nippariyāyameva taṃ dassetuṃ ^b^‘‘tatopi ca maggaphalapaññāva adhipaññā’’^eb^ti vuttaṃ.</p>
              <p>[03]Saha ājīvanti etthāti ^b^sājīvo^eb^ti sabbasikkhāpadaṃ vuttanti āha – ^b^‘‘sabbampi…pe… tasmā sājīvanti vuccatī’’^eb^ti. Tattha ^b^sikkhāpada^eb^nti ‘‘nāmakāyo padakāyo niruttikāyo byañjanakāyo’’ti vuttaṃ bhagavato vacanasaṅkhātaṃ sikkhāpadaṃ. ^b^Sabhāgavuttino^eb^ti samānavuttikā, sadisappavattikāti attho. ^b^Tasmiṃ sikkhatī^eb^ti ettha ādheyyāpekkhattā adhikaraṇassa kimādheyyamapekkhitvā ‘‘tasmi’’nti adhikaraṇaṃ niddiṭṭhanti āha – ^b^‘‘taṃ sikkhāpadaṃ cittassa adhikaraṇaṃ katvā’’^eb^ti, taṃ sājīvasaṅkhātaṃ sikkhāpadaṃ ‘‘yathāsikkhāpadaṃ nu kho sikkhāmi, na sikkhāmī’’ti evaṃ pavattivasena sikkhāpadavisayattā tadādheyyabhūtassa cittassa adhikaraṇaṃ katvāti attho. Nanu ca ‘‘sikkhāsājīvasamāpanno’’ti imassa padabhājanaṃ karontena ‘‘yaṃ sikkhaṃ sājīvañca samāpanno, tadubhayaṃ dassetvā tesu sikkhati, tena ^a^M2.0064^ea^ vuccati sikkhāsājīvasamāpanno’’ti vattabbaṃ siyā, evamavatvā ‘‘tasmiṃ sikkhati, tena vuccati sājīvasamāpanno’’ti ettakameva kasmā vuttanti antolīnacodanaṃ sandhāyāha ^b^‘‘na kevalañcāyametasmi’’^eb^ntiādi.</p>
              <p>[06]^b^Tassā ca sikkhāyā^eb^ti tassā adhisīlasaṅkhātāya sikkhāya. ^b^Sikkhaṃ paripūrento^eb^ti</p>
              <p>[03]Sīlasaṃvaraṃ paripūrento, vārittasīlavasena viratisampayuttaṃ cetanaṃ cārittasīlavasena virativippayuttaṃ cetanañca attani pavattentoti attho. ^b^Tasmiñca sikkhāpade avītikkamanto sikkhatī^eb^ti ‘‘nāmakāyo padakāyo niruttikāyo byañjanakāyo’’ti evaṃ vuttaṃ bhagavato vacanasaṅkhātaṃ sikkhāpadaṃ avītikkamanto hutvā tasmiṃ yathāvuttasikkhāpade sikkhatīti attho. Sīlasaṃvarapūraṇaṃ sājīvānatikkamanañcāti idameva ca dvayaṃ idha sikkhanaṃ nāmāti adhippāyo. Tattha sājīvānatikkamo sikkhāpāripūriyā paccayo. Sājīvānatikkamato hi yāva maggā sikkhāpāripūrī hoti. Apicettha ‘‘sikkhaṃ paripūrento sikkhatī’’ti iminā viraticetanāsaṅkhātassa sīlasaṃvarassa visesato santāne pavattanakālova gahito, ‘‘avītikkamanto sikkhatī’’ti iminā pana appavattanakālopi. Sikkhañhi paripūraṇavasena attani pavattentopi niddādivasena appavattentopi vītikkamābhāvā ‘‘avītikkamanto sikkhatī’’ti vuccatīti.</p>
              <p>[06]Sikkhāsājīvapadabhājanīyavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Sikkhāpaccakkhānavibhaṅgavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]‘‘Appaccakkhāya ^a^V2.0057^ea^ appaccakkhātāyā’’ti ubhayathāpi pāṭho tīsupi ^b^gaṇṭhipadesu^eb^ vutto. ^b^Dubbalye āvikatepī^eb^ti ‘‘yaṃnūnāhaṃ buddhaṃ paccakkheyya’’ntiādinā dubbalabhāve pakāsitepi. ^b^Sikkhāya pana paccakkhātāyā^eb^ti ‘‘buddhaṃ paccakkhāmī’’tiādinā sikkhāya paccakkhātāya. Yasmā dirattavacane gahite tena purimapacchimapadāni saṃsiliṭṭhāni honti, na tasmiṃ aggahite, tasmā dirattavacanena byañjanasiliṭṭhatāmattameva payojananti āha ^b^‘‘byañjanasiliṭṭhatāyā’’^eb^ti. ^b^Mukhāruḷhatāyā^eb^ti yasmā evarūpaṃ vacanaṃ lokassa mukhamāruḷhaṃ, tasmāti attho.</p>
              <p>[03]^b^Byañjanaṃ^eb^^a^M2.0065^ea^^b^sampādetī^eb^ti tassa visuṃ atthābhāvato vuttamevatthaṃ aññapadena dīpento byañjanaṃ sampādeti. Vuttamevatthaṃ kāraṇena vibhāvento āha ^b^‘‘parivārakapadavirahitañhī’’^eb^tiādi. Atthadīpakaṃ padaṃ ^b^atthapadaṃ^eb^.</p>
              <p>[03]^b^Sikkhāpaccakkhānassā^eb^ti ‘‘buddhaṃ paccakkhāmī’’tiādisikkhāpaccakkhānavacanassa. ‘‘Buddhaṃ paccakkhāmī’’tiādīsu ‘‘evaṃ kho, bhikkhave, dubbalyāvikammañceva hoti sikkhā ca paccakkhātā’’ti vuttattā ubhayampi hotīti āha – ^b^‘‘ekaccaṃ dubbalyāvikammaṃ attho hotī’’^eb^ti. Kiñcāpi ‘‘buddhaṃ paccakkhāmī’’tiādisikkhāpaccakkhānavacanassa dubbalyāvikammapadattho na hoti, tathāpi ‘‘buddhaṃ paccakkhāmī’’ti vutte sikkhāparipūraṇe dubbalyāvibhāvassapi gamyamānattā ‘‘sikkhāpaccakkhānassa ekaccaṃ dubbalyāvikammaṃ attho hotī’’ti vuttaṃ. ^b^Naṃ sandhāyā^eb^ti naṃ atthabhūtaṃ dubbalyāvikammaṃ sandhāya.</p>
              <p>[03]^b^Visesāvisesa^eb^nti ettha yena dubbalyāvikammameva hoti, na sikkhāpaccakkhānaṃ, tattha sikkhāpaccakkhānadubbalyāvikammānaṃ atthi viseso. Yena pana sikkhāpaccakkhānañceva dubbalyāvikammañca hoti, tattha nevatthi visesoti veditabbaṃ. Kaṭhakicchajīvaneti dhātūsu paṭhitattā vuttaṃ ^b^‘‘kicchajīvikappatto’’^eb^ti. Ukkaṇṭhanaṃ ukkaṇṭhā, kicchajīvikā, taṃ ito pattoti ^b^ukkaṇṭhito. Ito^eb^ti ito ṭhānato, ito vihārato vā. ^b^Etthā^eb^ti gantumicchitaṃ padesaṃ vadati. Anabhiratiyā pīḷito vikkhittacitto hutvā sīsaṃ ukkhipitvā uddhaṃmukho ito cito ca olokento āhiṇḍatīti āha ^b^‘‘uddhaṃ kaṇṭhaṃ katvā viharamāno’’^eb^ti.</p>
              <p>[03]^b^Aṭṭīyamāno^eb^ti ettha aṭṭamiva attānamācarati aṭṭīyatīti aṭṭīyasaddassa antogadhaupamānabhūtakammattā ^a^V2.0058^ea^ upameyyabhūtena attanāva sakammakattaṃ, na bhikkhubhāvenāti āha ^b^‘‘bhikkhubhāvanti bhikkhubhāvenā’’^eb^ti. Na hi so bhikkhubhāvaṃ aṭṭamiva ācarati, kiñcarahi attānaṃ tasmā bhikkhubhāvena karaṇabhūtena attānaṃ aṭṭīyamānoti evamettha attho daṭṭhabboti āha ^b^‘‘karaṇatthe upayogavacana’’^eb^nti. ^b^Kaṇṭhe āsattena aṭṭīyeyyā^eb^ti ettha pana karaṇattheyeva karaṇavacananti āha – ^b^‘‘yathālakkhaṇaṃ karaṇavacaneneva vutta’’^eb^nti. Kattuatthe vā upayogavacanaṃ daṭṭhabbanti āha – ^b^‘‘tena vā bhikkhubhāvenā’’^eb^tiādi, tena kattubhūtena bhikkhubhāvenāti attho. Imasmiṃ panatthe aṭṭaṃ karotīti aṭṭīyatīti ^a^M2.0066^ea^ aṭṭīya-saddaṃ nipphādetvā tato kammani māna-sadde kate ‘‘aṭṭīyamāno’’ti padasiddhi veditabbā. Tenevāha – ^b^‘‘aṭṭo kariyamāno pīḷiyamāno’’^eb^ti. ^b^Jigucchamāno^eb^ti iminā pana sambandhe kariyamāne bhikkhubhāvanti upayogatthe eva upayogavacananti āha – ^b^‘‘asuciṃ viya taṃ jigucchanto’’^eb^ti, taṃ bhikkhubhāvaṃ jigucchantoti attho. ^b^Sacāha^eb^nti sace ahaṃ.</p>
              <p>[03]^b^Paccakkhānākārena vuttānī^eb^ti ‘‘paccakkheyyaṃ paccakkheyya’’nti vuttattā paccakkhānākārasambandhena vuttāni. ^b^Bhāvavikappākārenā^eb^ti ‘‘assaṃ assa’’nti āgatattā yaṃ yaṃ bhavitukāmo, tassa tassa bhāvassa vikappākārena, bhikkhubhāvato aññabhāvavikappākārenāti adhippāyo.</p>
              <p>[03]^b^50^eb^^b^.^eb^^b^Na ussahāmī^eb^ti attano tattha tattha ussahābhāvaṃ dasseti. ^b^Na visahāmī^eb^ti ekabhattādīnaṃ asayhabhāvaṃ dasseti. ^b^Na ramāmī^eb^ti ‘‘pabbajjāmūlakaṃ natthi me sukha’’nti dasseti. ^b^Nābhiramāmī^eb^ti pabbajjāya attano santosābhāvaṃ dasseti.</p>
              <p>[03]Idāni sikkhāpaccakkhānavāre ṭhatvā ayaṃ vinicchayo veditabbo – tattha ‘‘sāmaññā cavitukāmo’’tiādīhi padehi cittaniyamaṃ dasseti. ‘‘Buddhaṃ dhamma’’ntiādīhi padehi khettaniyamaṃ dasseti. Yathā hi loke sassānaṃ ruhanaṭṭhānaṃ ‘‘khetta’’nti vuccati, evamidampi sikkhāpaccakkhānassa ruhanaṭṭhānattā ‘‘khetta’’nti vuccati. ‘‘Paccakkhāmi dhārehī’’ti etena kālaniyamaṃ dasseti. ‘‘Vadatī’’ti iminā payoganiyamaṃ dasseti. ‘‘Alaṃ me buddhena, kinnu me buddhena, na mamattho buddhena, sumuttāhaṃ buddhenā’’tiādīhi anāmaṭṭhakālavasenapi paccakkhānaṃ hotīti dasseti. ‘‘Viññāpetī’’ti iminā vijānananiyamaṃ dasseti. ‘‘Ummattako sikkhaṃ paccakkhāti, ummattakassa santike sikkhaṃ paccakkhātī’’tiādīhi puggalaniyamaṃ dasseti. ‘‘Ariyakena milakkhassa santike sikkhaṃ paccakkhāti, so ca nappaṭivijānāti, appaccakkhātā hoti sikkhā’’tiādīhi puggalādiniyame satipi vijānananiyamāsambhavaṃ dasseti ^a^V2.0059^ea^. ‘‘Davāya sikkhaṃ paccakkhāti, appaccakkhātā hoti sikkhā’’tiādīhi khettādiniyame satipi cittaniyamābhāvena na ruhatīti dasseti. ‘‘Sāvetukāmo na sāveti, apaccakkhātā hoti sikkhā’’ti iminā cittaniyamepi sati payoganiyamābhāvena na ruhatīti ^a^M2.0067^ea^ dasseti. ‘‘Aviññussa sāveti, viññussa na sāvetī’’ti etehi cittakhettakālapayogapuggalavijānananiyamepi sati yaṃ puggalaṃ uddissa sāveti, tasseva savanena ruhati, na aññassāti dasseti. ‘‘Sabbaso vā pana na sāveti, appaccakkhātā hoti sikkhā’’ti idaṃ pana cittādiniyameneva sikkhā paccakkhātā hoti, na aññathāti dassanatthaṃ vuttaṃ. Tasmā cittakhettakālapayogapuggalavijānananiyamavasena sikkhāya paccakkhānaṃ ñatvā tadabhāvena appaccakkhānaṃ veditabbaṃ.</p>
              <p>[03]Kathaṃ? Upasampannabhāvato cavitukāmatācitteneva hi sikkhāpaccakkhānaṃ hoti, na davā vā ravā vā bhaṇantassa. Evaṃ ^b^cittavasena^eb^ sikkhāpaccakkhānaṃ hoti, na tadabhāvena.</p>
              <p>[03]Tathā ‘‘buddhaṃ paccakkhāmi, dhammaṃ paccakkhāmi, saṅghaṃ paccakkhāmi, sikkhaṃ, vinayaṃ, pātimokkhaṃ, uddesaṃ, upajjhāyaṃ, ācariyaṃ, saddhivihārikaṃ, antevāsikaṃ, samānupajjhāyakaṃ, samānācariyakaṃ, sabrahmacāriṃ paccakkhāmī’’ti evaṃ vuttānaṃ buddhādīnaṃ catuddasannaṃ, ‘‘gihīti maṃ dhārehi, upāsako, ārāmiko, sāmaṇero, titthiyo, titthiyasāvako, assamaṇo, asakyaputtiyoti maṃ dhārehī’’ti evaṃ vuttānaṃ gihiādīnaṃ aṭṭhannañcāti imesaṃ dvāvīsatiyā khettapadānaṃ yassa kassaci savevacanassa vasena tesu ca yaṃkiñci vattukāmassa yaṃkiñci vadatopi sikkhāpaccakkhānaṃ hoti, na rukkhādīnaṃ aññatarassa nāmaṃ gahetvā sikkhaṃ paccakkhantassa. Evaṃ ^b^khettavasena^eb^ sikkhāpaccakkhānaṃ hoti, na tadabhāvena.</p>
              <p>[03]Tattha yadetaṃ ‘‘paccakkhāmī’’ti ca ‘‘maṃ dhārehī’’ti ca vuttaṃ vattamānakālavacanaṃ, yāni ca ‘‘alaṃ me buddhena, kinnu me buddhena, na mamattho buddhena, sumuttāhaṃ buddhenā’’tiādinā nayena ākhyātavasena kālaṃ anāmasitvā purimehi cuddasahi padehi saddhiṃ yojetvā vuttāni ‘‘alaṃ me’’tiādīni cattāri padāni, tesaṃyeva ca savevacanānaṃ vasena paccakkhānaṃ hoti, na ‘‘paccakkhāsi’’nti vā ‘‘paccakkhissa’’nti vā ‘‘maṃ dhāresī’’ti vā ‘‘dhāressasī’’ti vā ‘‘yanūnāhaṃ paccakkheyya’’nti vātiādīni atītānāgataparikappavacanāni bhaṇantassa. Evaṃ ^b^vattamānakālavasena^eb^ ceva ^b^anāmaṭṭhakālavasena^eb^ ca paccakkhānaṃ hoti, na tadabhāvena.</p>
              <p>[03]Payogo ^a^M2.0068^ea^^a^V2.0060^ea^ pana duvidho kāyiko vācasiko. Tattha ‘‘buddhaṃ paccakkhāmī’’tiādinā nayena yāya kāyaci bhāsāya vacībhedaṃ katvā vācasikapayogeneva paccakkhānaṃ hoti, na akkharalikhanaṃ vā hatthamuddādidassanaṃ vā kāyapayogaṃ karontassa. Evaṃ ^b^vācasikapayogeneva^eb^ paccakkhānaṃ hoti, na tadabhāvena.</p>
              <p>[03]Puggalo pana duvidho yo ca paccakkhāti, yassa ca paccakkhāti. Tattha yo paccakkhāti, so sace ummattakakhittacittavedanāṭṭānaṃ aññataro na hoti. Yassa pana paccakkhāti, so sace manussajātiko hoti, na ca ummattakādīnaṃ aññataro, sammukhībhūto ca sikkhāpaccakkhānaṃ hoti. Na hi asammukhībhūtassa dūtena vā paṇṇena vā ārocanaṃ ruhati. Evaṃ ^b^yathāvuttapuggalavasena^eb^ paccakkhānaṃ hoti, na tadabhāvena.</p>
              <p>[03]Vijānanampi niyamitāniyamitavasena duvidhaṃ. Tattha yassa yesaṃ vā niyametvā ‘‘imassa imesaṃ vā ārocemī’’ti vadati, sace te yathā pakatiyā loke manussā vacanaṃ sutvā āvajjanasamaye jānanti, evaṃ tassa vacanānantarameva tassa ‘‘ayaṃ ukkaṇṭhito’’ti vā ‘‘gihibhāvaṃ patthayatī’’ti vā yena kenaci ākārena sikkhāpaccakkhānabhāvaṃ jānanti, paccakkhātā hoti sikkhā. Atha aparabhāge ‘‘kiṃ iminā vutta’’nti cintetvā jānanti, aññe vā jānanti, appaccakkhātāva hoti sikkhā. Aniyametvā ārocentassa pana sace vuttanayena yo koci manussajātiko vacanatthaṃ jānāti, paccakkhātāva hoti sikkhā. Evaṃ ^b^vijānanavasena^eb^ paccakkhānaṃ hoti, na tadabhāvena. Iti imesaṃ vuttappakārānaṃ cittādīnaṃ vaseneva sikkhāpaccakkhānaṃ hoti, na aññathāti daṭṭhabbaṃ.</p>
              <p>[03]^b^51^eb^^b^.^eb^ ‘‘Vadatī’’ti vacībhedappayogaṃ dassetvā tadanantaraṃ ‘‘viññāpetī’’ti vuttattā teneva vacībhedena adhippāyaviññāpanaṃ idhādhippetaṃ, na yena kenaci upāyenāti āha ^b^‘‘teneva vacībhedenā’’^eb^ti. ^b^Padapaccābhaṭṭhaṃ katvā^eb^ti padaviparāvuttiṃ katvā. Idañca padappayogassa aniyamitattā vuttaṃ. Yathā hi loke ‘‘āhara pattaṃ, pattaṃ āharā’’ti aniyamitena padappayogena tadatthaviññāpanaṃ diṭṭhaṃ, evamidhāpi ‘‘buddhaṃ paccakkhāmi, paccakkhāmi buddha’’nti aniyamitena padappayogena tadatthaviññāpanaṃ hotiyevāti adhippāyo. Buddhaṃ paccakkhāmīti atthappadhāno ayaṃ ^a^M2.0069^ea^ niddeso, na saddappadhānoti āha ^b^‘‘milakkhabhāsāsu vā aññatarabhāsāya tamatthaṃ vadeyyā’’^eb^ti. Māgadhabhāsato avasiṭṭhā sabbāpi andhadamiḷādibhāsā milakkhabhāsāti veditabbā. Khettapadesu ekaṃ vattukāmo sacepi aññaṃ vadeyya, khettapadantogadhattā paccakkhātāva ^a^V2.0061^ea^ hoti sikkhāti dassento āha ^b^‘‘buddhaṃ paccakkhāmīti vattukāmo’’^eb^tiādi. Yadipi ‘‘buddhaṃ paccakkhāmī’’ti vattuṃ anicchanto cittena taṃ paṭikkhipitvā aññaṃ vattukāmo puna virajjhitvā tameva vadeyya, tathāpi sāsanato cavitukāmatācitte sati khettapadasseva vuttattā aṅgapāripūrisambhavato hotveva sikkhāpaccakkhānanti veditabbaṃ. ^b^Khettameva otiṇṇa^eb^nti sikkhāpaccakkhānassa ruhanaṭṭhānabhūtaṃ khettameva otiṇṇaṃ.</p>
              <p>[03]‘‘Paccakkhāmi dhārehī’’ti vattamānakālassa padhānabhāvena vattumicchitattā atītānāgataparikappavacanehi nevatthi sikkhāpaccakkhānanti dassento āha ^b^‘‘sace pana buddhaṃ paccakkhinti vā’’^eb^tiādi. ^b^Vadati viññāpetī^eb^ti ettha ^b^vadatī^eb^ti iminā payogassa niyamitattā ekassa santike attano vacībhedappayogeneva sikkhāpaccakkhānaṃ hoti, na dūtasāsanādippayogenāti dassento āha ^b^‘‘dūtaṃ vā pahiṇātī’’^eb^tiādi. Tattha ‘‘mama sikkhāpaccakkhānabhāvaṃ kathehī’’ti mukhasāsanavasena ‘‘dūtaṃ vā pahiṇātī’’ti vuttaṃ. Paṇṇe likhitvā pahiṇanavasena ^b^‘‘sāsanaṃ vā pesetī’’^eb^ti vuttaṃ. Rukkhādīsu akkharāni likhitvā dassanavasena ^b^‘‘akkharaṃ vā chindatī’’^eb^ti vuttaṃ. ^b^Hatthamuddāya vā tamatthaṃ ārocetī^eb^ti hatthena adhippāyaviññāpanaṃ sandhāya vuttaṃ. Adhippāyaviññāpako hi hatthavikāro hatthamuddā. Hattha-saddo cettha tadekadesesu aṅgulīsu daṭṭhabbo ‘‘na sabbaṃ hatthaṃ mukhe pakkhipissāmī’’tiādīsu (pāci. 618) viya. Tasmā adhippāyaviññāpakena aṅgulisaṅkocādinā hatthavikārena tamatthaṃ ārocetīti evamettha attho daṭṭhabbo.</p>
              <p>[03]^b^Cittasampayutta^eb^nti paccakkhātukāmatācittasampayuttaṃ. Idāni vijānanavasena sikkhāpaccakkhānaṃ niyamitāniyamitavasena dvidhā veditabbanti dassento āha – ^b^‘‘yadi ayameva jānātū’’^eb^tiādi. Ayañca vibhāgo ‘‘vadati viññāpetīti ekavisayattā ^a^M2.0070^ea^ yassa vadati, tasseva vijānanaṃ adhippetaṃ, na aññassā’’ti iminā nayena laddhoti daṭṭhabbaṃ. Na hi yassa vadati, tato aññaṃ viññāpetīti ayamattho sambhavati. ^b^Soyeva jānātī^eb^ti avadhāraṇena tasmiṃ avijānanteyeva aññassa jānanaṃ paṭikkhipati. Tenevāha – ^b^‘‘atha so na jānāti, añño samīpe ṭhito jānāti, apaccakkhātā hoti sikkhā’’^eb^ti. Tasmā ‘‘ayameva jānātū’’ti ekaṃ niyametvā ārocite yadipi sopi jānāti aññopi, niyamitassa pana niyamitavasena vijānanasambhavato sikkhāpaccakkhānaṃ hotiyevāti daṭṭhabbaṃ ‘‘añño mā jānātū’’ti aniyamitattā. ^b^Dvinnampi niyametvā^eb^ti idaṃ ‘‘dve vā jānantu eko vā, imesaṃyeva dvinnaṃ ārocemī’’ti evaṃ niyametvā ārocanaṃ sandhāya vuttaṃ. Tenevāha – ^b^‘‘ekasmiṃ^eb^^a^V2.0062^ea^^b^jānantepi dvīsu jānantesupī’’^eb^ti. Tasmā ‘‘dveyeva jānantu, eko mā jānātū’’ti evaṃ dvinnaṃ niyametvā ārocite dvīsuyeva jānantesu sikkhāpaccakkhānaṃ hoti, na ekasmiṃ jānanteti vadanti.</p>
              <p>[03]^b^Sabhāge^eb^ti vissāsike. ^b^Parisaṅkamāno^eb^ti ‘‘sace te jāneyyuṃ, maṃ te vāressantī’’ti āsaṅkamāno. ^b^Samayaññū^eb^ti sāsanācārakusalo, idha pana tadadhippāyajānanamattenapi samayaññū nāma hoti. Teneva āha – ^b^‘‘ukkaṇṭhito ayaṃ…pe… sāsanato cutoti jānātī’’^eb^ti. Tasmā ‘‘buddhaṃ paccakkhāmī’’ti imassa atthaṃ ñatvāpi sace ‘‘ayaṃ bhikkhubhāvato cavitukāmo, gihī vā hotukāmo’’ti na jānāti, appaccakkhātāva hoti sikkhā. Sace pana ‘‘buddhaṃ paccakkhāmī’’ti vacanassa atthaṃ ajānitvāpi ‘‘ukkaṇṭhito gihī hotukāmo’’ti adhippāyaṃ jānāti, paccakkhātāva hoti sikkhā. Aññasmiṃ khaṇe sotaviññāṇavīthiyā saddaggahaṇaṃ, aññasmiṃyeva ca manoviññāṇavīthiyā tadatthavijānananti āha – ^b^‘‘taṅkhaṇaññeva pana apubbaṃ acarimaṃ dujjāna’’^eb^nti. Na hi ekasmiṃyeva khaṇe saddasavanaṃ tadatthavijānanañca sambhavati. Tathā hi ‘‘ghaṭo’’ti vā ‘‘paṭo’’ti vā kenaci vutte tattha gha-saddaṃ paccuppannaṃ gahetvā ekā sotaviññāṇavīthi uppajjitvā nirujjhati, tadanantaraṃ ekā manoviññāṇavīthi tameva atītaṃ gahetvā uppajjati. Evaṃ tena vuttavacane yattakāni akkharāni honti, tesu ekamekaṃ akkharaṃ paccuppannamatītañca gahetvā sotaviññāṇavīthiyā manoviññāṇavīthiyā ca uppajjitvā niruddhāya avasāne ^a^M2.0071^ea^ tāni akkharāni sampiṇḍetvā akkharasamūhaṃ gahetvā ekā manoviññāṇavīthi uppajjitvā nirujjhati. Tadanantaraṃ ‘‘ayamakkharasamūho etassa nāma’’nti nāmapaññattiggahaṇavasena aparāya manoviññāṇavīthiyā uppajjitvā niruddhāya tadanantaraṃ uppannāya manoviññāṇavīthiyā ‘‘ayametassa attho’’ti pakatiyā tadatthavijānanaṃ sambhavati.</p>
              <p>[03]^b^Āvajjanasamayenā^eb^ti bhummatthe karaṇavacanaṃ, atthābhogasamayeti attho. Idāni tameva āvajjanasamayaṃ vibhāvento āha – ^b^‘‘yathā pakatiyā…pe… jānantī’’^eb^ti. Teneva vacībhedena adhippāyaviññāpanassa idhādhippetattā aparabhāge ‘‘kiṃ iminā vutta’’nti taṃ kaṅkhantassa cirena adhippāyavijānanaṃ aññenapi kenaci upāyantarena sambhavati, na kevalaṃ vacībhedamattenāti āha – ^b^‘‘atha aparabhāge…pe… appaccakkhātā hoti sikkhā’’^eb^ti. ‘‘Gihī bhavissāmī’’ti vutte atthabhedo kālabhedo ca hotīti appaccakkhātā hoti sikkhā. ‘‘Dhārehī’’ti hi imassa yo attho kālo ca, na so ‘‘bhavissāmī’’ti etassa. ‘‘Gihī ^a^V2.0063^ea^ homī’’ti vutte pana atthabhedoyeva, na kālabhedo ‘‘homī’’ti vattamānakālasseva vuttattā. ‘‘Gihī jātomhi, gihīmhī’’ti etthāpi atthassa ceva kālassa ca bhinnattā appaccakkhātā hoti sikkhā. ‘‘Ajja paṭṭhāyā’’ti idaṃ tathā vuttepi dosabhāvato paripuṇṇaṃ katvā vuttaṃ. ‘‘Dhārehī’’ti atthappadhānattā niddesassa pariyāyavacanehipi sikkhāpaccakkhānaṃ hotiyevāti dassento āha ^b^‘‘jānāhī’’^eb^tiādi. Dhārehi jānāhi sañjānāhi manasi karohīti hi etāni padāni atthato kālato ca abhinnāni.</p>
              <p>[03]^b^52^eb^^b^.^eb^^b^Purimāneva cuddasā^eb^ti buddhādisabrahmacārīpariyantāni. Hotu bhavatūti idampi paṭikkhepamattamevāti āha ^b^‘‘hotu, pariyattanti attho’’^eb^ti.</p>
              <p>[03]^b^53^eb^^b^.^eb^^b^Vaṇṇapaṭṭhāna^eb^nti mahāsaṅghikānaṃ buddhaguṇaparidīpakaṃ ekaṃ suttanti vadanti. ^b^Upāligāthāsū^eb^ti (ma. ni. 2.76) –</p>
              <p>[21]‘‘Dhīrassa ^a^M2.0072^ea^ vigatamohassa,</p>
              <p>[27]Pabhinnakhīlassa vijitavijayassa;</p>
              <p>[26]Anīghassa susamacittassa;</p>
              <p>[27]Vuddhasīlassa sādhupaññassa;</p>
              <p>[26]Vesamantarassa vimalassa;</p>
              <p>[22]Bhagavato tassa sāvakohamasmi.</p>
              <p>[21]‘‘Akathaṃkathissa tusitassa;</p>
              <p>[27]Vantalokāmisassa muditassa;</p>
              <p>[26]Katasamaṇassa manujassa;</p>
              <p>[27]Antimasārīrassa narassa;</p>
              <p>[26]Anopamassa virajassa;</p>
              <p>[22]Bhagavato tassa sāvakohamasmi.</p>
              <p>[21]‘‘Asaṃsayassa kusalassa;</p>
              <p>[27]Venayikassa sārathivarassa;</p>
              <p>[26]Anuttarassa ^a^V2.0064^ea^ ruciradhammassa;</p>
              <p>[27]Nikkaṅkhassa pabhāsakassa;</p>
              <p>[26]Mānacchidassa vīrassa;</p>
              <p>[22]Bhagavato tassa sāvakohamasmi.</p>
              <p>[21]‘‘Nisabhassa appameyyassa;</p>
              <p>[27]Gambhīrassa monappattassa;</p>
              <p>[26]Khemaṅkarassa vedassa;</p>
              <p>[27]Dhammaṭṭhassa saṃvutattassa;</p>
              <p>[26]Saṅgātigassa muttassa;</p>
              <p>[22]Bhagavato tassa sāvakohamasmi.</p>
              <p>[21]‘‘Nāgassa pantasenassa;</p>
              <p>[27]Khīṇasaṃyojanassa muttassa;</p>
              <p>[26]Paṭimantakassa dhonassa;</p>
              <p>[27]Pannaddhajassa vītarāgassa;</p>
              <p>[26]Dantassa nippapañcassa;</p>
              <p>[22]Bhagavato tassa sāvakohamasmi.</p>
              <p>[21]‘‘Isisattamassa ^a^M2.0073^ea^ akuhassa;</p>
              <p>[27]Tevijjassa brahmappattassa;</p>
              <p>[26]Nhātakassa padakassa;</p>
              <p>[27]Passaddhassa viditavedassa;</p>
              <p>[26]Purindadassa sakkassa;</p>
              <p>[22]Bhagavato tassa sāvakohamasmi.</p>
              <p>[21]‘‘Ariyassa bhāvitattassa;</p>
              <p>[27]Pattippattassa veyyākaraṇassa;</p>
              <p>[26]Satimato vipassissa;</p>
              <p>[27]Anabhinatassa no apanatassa;</p>
              <p>[26]Anejassa ^a^V2.0065^ea^ vasippattassa;</p>
              <p>[22]Bhagavato tassa sāvakohamasmi.</p>
              <p>[21]‘‘Samuggatassa jhāyissa;</p>
              <p>[27]Ananugatantarassa suddhassa;</p>
              <p>[26]Asitassa hitassa;</p>
              <p>[27]Pavivittassa aggappattassa;</p>
              <p>[26]Tiṇṇassa tārayantassa;</p>
              <p>[22]Bhagavato tassa sāvakohamasmi.</p>
              <p>[21]‘‘Santassa bhūripaññassa;</p>
              <p>[27]Mahāpaññassa vītalobhassa;</p>
              <p>[26]Tathāgatassa sugatassa;</p>
              <p>[27]Appaṭipuggalassa asamassa;</p>
              <p>[26]Visāradassa nipuṇassa;</p>
              <p>[22]Bhagavato tassa sāvakohamasmi.</p>
              <p>[21]‘‘Taṇhacchidassa ^a^M2.0074^ea^ buddhassa;</p>
              <p>[27]Vītadhūmassa anupalittassa;</p>
              <p>[26]Āhuneyyassa yakkhassa;</p>
              <p>[27]Uttamapuggalassa atulassa;</p>
              <p>[26]Mahato yasaggappattassa;</p>
              <p>[22]Bhagavato tassa sāvakohamasmī’’ti. –</p>
              <p>[07]Evaṃ upāligahapatinā vuttāsu upālisutte āgatagāthāsu.</p>
              <p>[03]^b^Yathārutamevā^eb^ti yathāvuttameva, pāḷiyaṃ āgatamevāti adhippāyo. Yasmā ‘‘sammāsambuddhaṃ anantabuddhiṃ anomabuddhiṃ bodhipaññāṇa’’nti imāni vaṇṇapaṭṭhāne āgatanāmāni, ‘‘dhīra’’ntiādīni pana upāligāthāsu āgatanāmāni. Tattha bodhi vuccati sabbaññutaññāṇaṃ, taṃ sañjānanahetuttā paññāṇaṃ etassāti ^b^bodhipaññāṇo,^eb^ bhagavā. Dhiyā paññāya rāti gaṇhāti ^a^V2.0066^ea^, sevatīti vā ^b^dhīro^eb^. Samucchinnasabbacetokhīlattā ^b^pabhinnakhīlo^eb^. Sabbaputhujjane vijiniṃsu vijayanti vijinissanti cāti vijayā. Ke te? Maccumārakilesamāradevaputtamārā. Te vijitā vijayā etenāti ^b^vijitavijayo,^eb^ bhagavā. Kilesamāramaccumāravijayeneva panettha abhisaṅkhārakkhandhamārāpi vijitāva hontīti daṭṭhabbaṃ.</p>
              <p>[03]^b^Svākkhāta^eb^ntiādīsu (visuddhi. 1.147) sātthasabyañjanakevalaparipuṇṇaparisuddhabrahmacariyassa pakāsanato ^b^svākkhāto^eb^ dhammo, atthavipallāsābhāvato vā suṭṭhu akkhātoti ^b^svākkhāto^eb^. Yathā hi aññatitthiyānaṃ dhammassa attho vipallāsaṃ āpajjati ‘‘antarāyikā’’ti vuttadhammānaṃ antarāyikattābhāvato, ‘‘niyyānikā’’ti ca vuttadhammānaṃ niyyānikattābhāvato, tena te aññatitthiyā durakkhātadhammāyeva honti, na tathā bhagavato dhammassa attho vipallāsaṃ āpajjati ‘‘ime dhammā antarāyikā niyyānikā’’ti evaṃ vuttadhammānaṃ tathābhāvānatikkamanatoti. Evaṃ tāva pariyattidhammo svākkhāto dhammo.</p>
              <p>[03]Lokuttaradhammo pana nibbānānurūpāya paṭipattiyā paṭipadānurūpassa ca nibbānassa akkhātattā svākkhāto. Yathāha –</p>
              <p>[08]‘‘Supaññattā ^a^M2.0075^ea^ kho pana tena bhagavatā sāvakānaṃ nibbānagāminī paṭipadā saṃsandati nibbānañca paṭipadā ca. Seyyathāpi nāma gaṅgodakaṃ yamunodakena saṃsandati sameti, evameva supaññattā tena bhagavatā sāvakānaṃ nibbānagāminī paṭipadā saṃsandati nibbānañca paṭipadā cā’’ti (dī. ni. 2.296).</p>
              <p>[03]Ariyamaggo cettha antadvayaṃ anupagamma majjhimāpaṭipadābhūtova ‘‘majjhimā paṭipadā’’ti akkhātattā svākkhāto. Sāmaññaphalāni paṭippassaddhakilesāneva ‘‘paṭippassaddhakilesānī’’ti akkhātattā svākkhātāni. Nibbānaṃ sassatāmatatāṇaleṇādisabhāvameva sassatādisabhāvavasena akkhātattā svākkhātanti evaṃ lokuttaradhammopi svākkhāto.</p>
              <p>[03]Ariyamaggo attano santāne rāgādīnaṃ abhāvaṃ karontena ariyapuggalena sāmaṃ daṭṭhabbo ‘‘ariyamaggena mama rāgādayo pahīnā’’ti sayaṃ attanā anaññaneyyena passitabboti sandiṭṭhi, sandiṭṭhi eva ^b^sandiṭṭhiko^eb^. Apica navavidho lokuttaradhammo yena yena adhigato hoti, tena tena ariyasāvakena parasaddhāya gantabbataṃ hitvā paccakkhañāṇena sayaṃ daṭṭhabboti ^b^sandiṭṭhiko^eb^. Atha vā pasatthā diṭṭhi sandiṭṭhi, sandiṭṭhiyā jayatīti ^b^sandiṭṭhiko^eb^. Tathā hettha ariyamaggo sampayuttāya, ariyaphalaṃ kāraṇabhūtāya, nibbānaṃ visayibhūtāya sandiṭṭhiyā kilese jayati, tasmā yathā rathena jayatīti rathiko, evaṃ navavidhopi lokuttaradhammo sandiṭṭhiyā jayatīti ^a^V2.0067^ea^ sandiṭṭhiko. Atha vā diṭṭhanti dassanaṃ vuccati, diṭṭhameva sandiṭṭhaṃ, sandassananti attho. Sandiṭṭhaṃ arahatīti ^b^sandiṭṭhiko^eb^. Lokuttaradhammo hi bhāvanābhisamayavasena sacchikiriyābhisamayavasena ca dissamānoyeva vaṭṭabhayaṃ nivatteti, tasmā yathā vatthamarahatīti vatthiko, evaṃ sandiṭṭhaṃ arahatīti sandiṭṭhiko.</p>
              <p>[03]Attano phaladānaṃ sandhāya nāssa āgametabbo kālo atthīti akālo. Yathā hi lokiyakusalassa upapajjāparāpariyāyetiādinā phaladānaṃ pati āgametabbo kālo atthi, na evametassāti attho. Akāloyeva ^b^akāliko,^eb^ na pañcāhasattāhādibhedaṃ kālaṃ khepetvā phalaṃ deti, attano pana pavattisamanantarameva phaladoti ^a^M2.0076^ea^ vuttaṃ hoti. Atha vā attano phalappadāne vippakaṭṭho dūro kālo patto upanīto assāti kāliko, kālantaraphaladāyī. Ko so? Lokiyo kusaladhammo. Ayaṃ pana samanantaraphaladāyakattā na kālikoti ^b^akāliko^eb^. Maggameva hi sandhāya ‘‘akāliko’’ti idaṃ vuttaṃ.</p>
              <p>[03]‘‘Ehi passa imaṃ dhamma’’nti evaṃ pavattaṃ ehipassavidhiṃ arahatīti ^b^ehipassiko^eb^. Kasmā panesa taṃ vidhiṃ arahatīti? Paramatthato vijjamānattā parisuddhattā ca. Rittamuṭṭhiyañhi hiraññaṃ vā suvaṇṇaṃ vā atthīti vatvāpi ‘‘ehi passa ima’’nti na sakkā vattuṃ. Kasmā? Avijjamānattā. Vijjamānampi ca gūthaṃ vā muttaṃ vā manuññabhāvappakāsanena cittasampahaṃsanatthaṃ ‘‘ehi passa ima’’nti na sakkā vattuṃ, apica kho naṃ tiṇehi vā paṇṇehi vā paṭicchādetabbameva hoti. Kasmā? Aparisuddhattā. Ayaṃ pana navavidhopi lokuttaradhammo sabhāvato ca vijjamāno vigatavalāhake ca ākāse sampuṇṇacandamaṇḍalaṃ viya paṇḍukambale nikkhittajātimaṇi viya ca parisuddho, tasmā vijjamānattā parisuddhattā ca ehipassavidhiṃ arahatīti ehipassiko.</p>
              <p>[03]Upanetabboti ^b^opaneyyiko^eb^. Ayaṃ panettha vinicchayo – upanayanaṃ upanayo, ādittaṃ celaṃ vā sīsaṃ vā ajjhupekkhitvāpi bhāvanāvasena attano citte upanayanaṃ uppādanaṃ arahatīti opaneyyiko. Idaṃ saṅkhate lokuttaradhamme yujjati, asaṅkhato pana attano citte ārammaṇabhāvena upanayanaṃ arahatīti opaneyyiko, sacchikiriyāvasena allīyanaṃ arahatīti attho ^a^V2.0068^ea^. Atha vā nibbānaṃ upaneti ariyapuggalanti ariyamaggo upaneyyo, sacchikātabbataṃ upanetabboti phalanibbānadhammo upaneyyo, upaneyyo eva ^b^opaneyyiko^eb^.</p>
              <p>[03]Sabbehi ugghaṭitaññūādīhi viññūhi ‘‘bhāvito me maggo, adhigataṃ phalaṃ, sacchikato nirodho’’ti attani attani veditabboti ^b^paccattaṃ veditabbo viññūhi^eb^. Na hi upajjhāyena bhāvitena maggena saddhivihārikassa kilesā pahīyanti, na so tassa phalasamāpattiyā phāsu viharati, na tena sacchikataṃ nibbānaṃ sacchikaroti, tasmā na esa parassa sīse ābharaṇaṃ viya daṭṭhabbo, attano pana citteyeva daṭṭhabbo, anubhavitabbo viññūhīti vuttaṃ hoti.</p>
              <p>[03]^b^Asaṅkhata^eb^nti ^a^M2.0077^ea^ saṅgamma samāgamma paccayasamodhānalakkhaṇena saṅgamena sannipatitvā anurūpehi paccayehi akataṃ anibbattitanti asaṅkhataṃ. Natthi ettha matanti ^b^amataṃ,^eb^ etasmiṃ vā adhigate natthi puggalassa mataṃ maraṇanti amataṃ. Kiñcāpi ettha ‘‘svākkhātaṃ dhammaṃ paccakkhāmī’’tiādinā sabbattha dhamma-saddappayogo dassito, tathāpi dhamma-saddena ayojetvā vutte vevacane na paccakkhānaṃ nāma na hotīti ‘‘svākkhātaṃ paccakkhāmī’’tiādinā vuttepi sikkhāpaccakkhānaṃ hotiyevāti daṭṭhabbaṃ. ‘‘Svākkhātaṃ dhamma’’ntiādinā pana dhamma-saddappayogo svākkhātā-disaddānaṃ dhamma-visesanabhāvadassanatthaṃ katoti veditabbaṃ. ^b^Ekadhammakkhandhassapi nāma^eb^nti ettha ‘‘paṭhamadhammakkhandhaṃ dutiyadhammakkhandhaṃ pucchādhammakkhandhaṃ vissajjanādhammakkhandha’’ntiādinā dhammakkhandhanāmāni veditabbāni.</p>
              <p>[03]^b^Suppaṭipanna^eb^nti svākkhāte dhammavinaye yathānusiṭṭhaṃ paṭipannattā suppaṭipannaṃ. Majjhimāya paṭipadāya antadvayaṃ anupagamma paṭipannattā kāyavacīmanovaṅkakuṭilajimhadosappahānāya paṭipannattā ca ^b^ujuppaṭipannaṃ^eb^. Ñāyo vuccati nibbānaṃ ariyamaggādīhi ñāyati paṭivijjhīyati sacchikarīyatīti katvā, tadatthāya paṭipannattā ^b^ñāyappaṭipannaṃ^eb^. Yathā paṭipannā guṇasambhāvanāya parehi kariyamānaṃ paccuṭṭhānādisāmīcikammaṃ arahanti, tathā paṭipannattā ^b^sāmīcippaṭipannaṃ^eb^.</p>
              <p>[03]Yugaḷavasena paṭhamamaggaṭṭho phalaṭṭhoti idamekaṃ yugaḷanti evaṃ cattāri purisayugāni honti. Ettha pana ‘‘catupurisayugaṃ saṅgha’’nti vattabbe ‘‘cattārī’’ti vibhattilopaṃ akatvā niddeso katoti daṭṭhabbaṃ. Cattāri purisayugāni etthāti ^b^catupurisayugo^eb^ti hi saṅgho vuccati. ^b^Aṭṭhapurisapuggala^eb^nti ^a^V2.0069^ea^ purisapuggalavasena eko paṭhamamaggaṭṭho, eko phalaṭṭhoti iminā nayena aṭṭheva purisapuggalā honti. Aṭṭha purisapuggalā etthāti ^b^aṭṭhapurisapuggalo,^eb^ saṅgho. Ettha ca purisoti vā puggaloti vā ekatthānetāni padāni, veneyyavasena panetaṃ vuttaṃ.</p>
              <p>[03]^b^Āhuneyya^eb^ntiādīsu (visuddhi. 1.156) ānetvā hunitabbanti āhunaṃ, dūratopi ānetvā sīlavantesu dātabbānaṃ catunnaṃ paccayānametaṃ adhivacanaṃ. Taṃ āhunaṃ paṭiggahetuṃ yutto tassa mahapphalabhāvakaraṇatoti ^b^āhuneyyo,^eb^ saṅgho. Atha vā dūratopi āgantvā sabbasāpateyyampi ettha hunitabbanti ^a^M2.0078^ea^ āhavanīyo, sakkādīnampi vā āhavanaṃ arahatīti āhavanīyo. Yo cāyaṃ brāhmaṇānaṃ āhavanīyo aggi, yattha hutaṃ mahapphalanti tesaṃ laddhi. Sace hutassa mahapphalatāya āhavanīyo, saṅghova āhavanīyo. Saṅghe hutañhi mahapphalaṃ hoti. Yathāha –</p>
              <p>[21]‘‘Yo ca vassasataṃ jantu, aggiṃ paricare vane;</p>
              <p>[27]Ekañca bhāvitattānaṃ, muhuttamapi pūjaye;</p>
              <p>[22]Sāyeva pūjanā seyyo, yañce vassasataṃ huta’’nti. (dha. pa. 107);</p>
              <p>[03]Tadetaṃ nikāyantare ‘‘āhavanīyo’’ti padaṃ idha ‘‘āhuneyyo’’ti iminā padena atthato ekaṃ, byañjanato panettha kiñcimattameva nānaṃ.</p>
              <p>[03]^b^Pāhuneyya^eb^nti ettha pana pāhunaṃ vuccati disāvidisato āgatānaṃ piyamanāpānaṃ ñātimittānaṃ atthāya sakkārena paṭiyattaṃ āgantukadānaṃ. Tampi ṭhapetvā te tathārūpe piyamittādike pāhunake saṅghasseva dātuṃ yuttaṃ, saṅghova taṃ paṭiggahetuṃ yutto. Saṅghasadiso hi pāhunako natthi. Tathā hesa ekabuddhantare vītivatteyeva dissati, abbokiṇṇañca piyamanāpattakarehi sīlādidhammehi samannāgatoti evaṃ pāhunamassa dātuṃ yuttaṃ, pāhunañca paṭiggahetuṃ yuttoti ^b^pāhuneyyo^eb^.</p>
              <p>[03]Dakkhanti etāya sattā yathādhippetāhi sampattīhi vaḍḍhantīti dakkhiṇā, paralokaṃ saddahitvā dātabbadānaṃ. Taṃ dakkhiṇaṃ arahati, dakkhiṇāya vā hito yasmā naṃ mahapphalakaratāya visodhetīti ^b^dakkhiṇeyyo^eb^. Ubho hatthe sirasi patiṭṭhāpetvā sabbalokena kariyamānaṃ añjalikammaṃ arahatīti ^b^añjalikaraṇīyo. Anuttaraṃ puññakkhetta^eb^nti sabbalokassa asadisaṃ puññaviruhanaṭṭhānaṃ ^a^V2.0070^ea^. Yathā hi rañño vā amaccassa vā sālīnaṃ vā yavānaṃ vā viruhanaṭṭhānaṃ rañño sālikkhettaṃ yavakkhettanti vuccati, evaṃ saṅgho sabbalokassa puññānaṃ viruhanaṭṭhānaṃ. Saṅghaṃ nissāya hi lokassa nānappakārahitasukhasaṃvattanikāni puññāni viruhanti, tasmā saṅgho anuttaraṃ puññakkhettaṃ lokassa. Etthāpi ‘‘suppaṭipannaṃ saṅgha’’ntiādinā sabbattha saṅgha-saddappayogo suppaṭipannā-disaddānaṃ saṅghavisesanabhāvadassanatthaṃ kato, tasmā ‘‘suppaṭipannaṃ paccakkhāmī’’tiādinā vuttepi sikkhāpaccakkhānaṃ hotiyevāti daṭṭhabbaṃ.</p>
              <p>[03]Sikkhāvevacanesu ^a^M2.0079^ea^ pana sikkhā-saddaṃ vinā kevalaṃ bhikkhu-saddo bhikkhunī-saddo ca sikkhāya adhivacanaṃ na hotīti ^b^‘‘bhikkhusikkhaṃ bhikkhunīsikkha’’^eb^nti vutteyeva sīsaṃ eti, adhisīlādayo pana sikkhā evāti ‘‘adhisīlaṃ paccakkhāmī’’tiādinā vuttepi sīsaṃ eti. ^b^Paṭhamaṃ pārājika^eb^ntiādinā sikkhāpadānaṃyeva gahaṇaṃ veditabbaṃ, na āpattīnaṃ.</p>
              <p>[03]Upajjhāyavevacanesu upajjhāyo hutvā yo pabbājesi ceva upasampādesi ca, taṃ sandhāya ^b^‘‘yo maṃ pabbājesī’’^eb^tiādi vuttaṃ. ^b^Yassa mūlenā^eb^ti yassa padhānabhāvena kāraṇabhāvena vā. Yassa mūlaṃ padhānabhāvo kāraṇabhāvo vā etissāti ^b^yassamūlikā,^eb^ pabbajjā upasampadā ca. Mūla-saddassa sāpekkhabhāvepi niccasāpekkhatāya gamakattā taddhitavutti daṭṭhabbā.</p>
              <p>[03]Ācariyavevacanesu pana yo upajjhaṃ adatvā ācariyova hutvā pabbājesi, kammavācācariyo hutvā upasampādesi ca, taṃ sandhāya ^b^‘‘yo maṃ pabbājesi, yo maṃ anusāvesī’’^eb^ti vuttaṃ. Imehi dvīhi vacanehi pabbajjācariyo ca upasampadācariyo ca dassito. ^b^Yāhaṃ nissāya vasāmī^eb^ti nissayācariyaṃ dasseti. ^b^Yāhaṃ uddisāpemī^eb^tiādinā pana dhammācariyo vutto. Tattha ^b^uddisāpemī^eb^ti pāṭhaṃ uddisāpemi. ^b^Paripucchāmī^eb^ti uggahitapāṭhassa atthaṃ paripucchāmi. Saddhivihārikavevacanādīsu ca vuttānusāreneva attho veditabbo. ^b^Tassa mūle^eb^ti ettha pana tassa santiketi attho daṭṭhabbo.</p>
              <p>[03]^b^Okallako^eb^ti khuppipāsādidukkhaparetānaṃ khīṇasukhānaṃ nahānādisarīrapaṭijagganarahitānaṃ kapaṇamanussānametaṃ adhivacanaṃ. ^b^Moḷibaddho^eb^ti sikhābaddho omukkamakuṭo vā. Kiñcāpi dvevāciko upāsako paṭhamabodhiyaṃyeva sambhavati, tathāpi tadā labbhamānanāmaṃ gahetvā vuttepi sikkhāpaccakkhānaṃ hotiyevāti dassanatthaṃ ^b^‘‘dvevāciko upāsako’’^eb^ti vuttaṃ. ‘‘Dvevāciko’’ti idameva ^a^V2.0071^ea^ panettha vevacananti daṭṭhabbaṃ, tasmā ‘‘dvevācikoti maṃ dhārehī’’ti ettakepi vutte sīsaṃ eti. Evaṃ sesesupi.</p>
              <p>[03]^b^Kumārako^eb^ti ^a^M2.0080^ea^ kumārāvattho ativiya daharasāmaṇero. ^b^Cellako^eb^ti tato mahantataro khuddakasāmaṇero. ^b^Ceṭako^eb^ti majjhimo. ^b^Moḷigallo^eb^ti mahāsāmaṇero. ^b^Samaṇuddeso^eb^ti pana avisesato sāmaṇerādhivacanaṃ. ^b^Nigaṇṭhupaṭṭhāko^eb^tiādīnipi titthiyasāvakavevacanānīti daṭṭhabbaṃ.</p>
              <p>[03]^b^Dussīlo^eb^ti nissīlo sīlavirahito. ^b^Pāpadhammo^eb^ti dussīlattā eva hīnajjhāsayatāya lāmakasabhāvo. ^b^Asucisaṅkassarasamācāro^eb^ti aparisuddhakāyakammāditāya asuci hutvā saṅkāya saritabbasamācāro. Dussīlo hi kiñcideva asāruppaṃ disvā ‘‘idaṃ asukena kataṃ bhavissatī’’ti paresaṃ āsaṅkanīyo hoti. Kenacideva karaṇīyena mantayante bhikkhū disvā ‘‘kacci nu kho ime mayā katakammaṃ jānitvā mantentī’’ti attanoyeva saṅkāya saritabbasamācāro. ^b^Paṭicchannakammanto^eb^ti lajjitabbatāya paṭicchādetabbakammanto. ^b^Assamaṇo^eb^ti na samaṇo. Salākaggahaṇādīsu ‘‘ahampi samaṇo’’ti micchāpaṭiññāya ^b^samaṇapaṭiñño,^eb^ aseṭṭhacāritāya ^b^abrahmacārī,^eb^ uposathādīsu ‘‘ahampi brahmacārī’’ti micchāpaṭiññāya ^b^brahmacāripaṭiñño,^eb^ pūtinā kammena sīlavipattiyā anto anupaviṭṭhattā ^b^antopūti,^eb^ chahi dvārehi rāgādikilesānussavanena tintattā ^b^avassuto,^eb^ sañjātarāgādikacavarattā sīlavantehi chaḍḍetabbattā ca ^b^kasambujāto. Koṇṭho^eb^ti dussīlādhivacanametaṃ.</p>
              <p>[03]‘‘Yāni vā panaññānipi atthi buddhavevacanāni vā’’tiādinā yaṃ-saddaparāmaṭṭhānaṃ buddhādivevacanānaṃyeva taṃ-saddena parāmasanaṃ hotīti āha – ^b^‘‘tehi ākārehi…pe… buddhādīnaṃ vevacanehī’’^eb^ti. Kathaṃ pana tāni ākārādisaddehi voharīyantīti āha ^b^‘‘vevacanāni hī’’^eb^tiādi. Saṇṭhānavantānaṃ buddhādīnaṃ saṇṭhānadīpanaṃ tāva hotu, saṇṭhānarahitānaṃ pana dhammasikkhādīnaṃ kathanti āha ^b^‘‘sikkhāpaccakkhānasaṇṭhānattā eva vā’’^eb^ti. Sikkhāpaccakkhānarūpāni hi vevacanāni ^b^‘‘sikkhāpaccakkhānasaṇṭhānānī’’^eb^ti vuccanti. ^b^Evaṃ kho^eb^ti ettha ^b^kho^eb^ti avadhāraṇatthe nipātoti āha ^b^‘‘evamevā’’^eb^ti.</p>
              <p>[03]^b^54^eb^^b^.^eb^^b^Mucchāpareto^eb^ti ^a^M2.0081^ea^ mucchāya abhibhūto. Vacanatthavijānanasamatthaṃ tiracchānagataṃ dassetuṃ ^b^‘‘nāgamāṇavakassā’’^eb^tiādi vuttaṃ. ^b^Tihetukapaṭisandhikā^eb^ti yebhuyyavasena vuttaṃ. Na hi sabbāpi devatā ^a^V2.0072^ea^ tihetukapaṭisandhikāva honti dvihetukānampi sambhavato. ^b^Atikhippaṃ jānantī^eb^ti devatānaṃ bhavaṅgaparivāsassa manussānaṃ viya adandhabhāvato vuttaṃ.</p>
              <p>[03]^b^Sabhāgassā^eb^ti purisassa. ^b^Visabhāgassā^eb^ti mātugāmassa. ^b^Anariyako^eb^ti māgadhavohārato añño. ^b^Davā^eb^ti sahasā. ^b^Ravā^eb^ti virajjhitvā. Aññaṃ bhaṇissāmīti aññaṃ bhaṇanto buddhaṃ paccakkhāmīti bhaṇatīti yojetabbaṃ. Akkharasamayānabhiññatāya vā karaṇasampattiyā abhāvato vā kathetabbaṃ kathetuṃ asakkonto hutvā aññaṃ kathento ravā bhaṇati nāma. Ubhayathāpi aññaṃ bhaṇitukāmassa aññabhaṇanaṃ samānanti āha ^b^‘‘purimena ko viseso’’^eb^ti.</p>
              <p>[03]^b^Vācetī^eb^ti pāḷiṃ kathento aññaṃ uggaṇhāpento vā vāceti. ^b^Paripucchatī^eb^ti pāḷiyā atthaṃ paripucchanto pāḷiṃ paripucchati. ^b^Uggaṇhātī^eb^ti aññassa santike pāḷiṃ uggaṇhāti. ^b^Sajjhāyaṃ karotī^eb^ti uggahitapāḷiṃ sajjhāyati. ^b^Vaṇṇetī^eb^ti pāḷiyā atthaṃ saṃvaṇṇento pāḷiṃ vaṇṇeti. Mahallakassa kiñci ajānanato aviditindriyatāya vā ^b^‘‘potthakarūpasadisassā’’^eb^ti vuttaṃ, mattikāya katarūpasadisassāti attho. ^b^Garumedhassā^eb^ti ārammaṇesu lahuppavattiyā abhāvato dandhagatikatāya garupaññassa, mandapaññassāti vuttaṃ hoti. ^b^Sabbaso vā^eb^ti iminā ‘‘idaṃ padaṃ sāvessāmi ‘sikkhaṃ paccakkhāmī’’’ti evaṃ pavattacittuppādassa abhāvaṃ dasseti. Yasmā pana asati evarūpe cittuppāde kenaci pariyāyena tathāvidhaṃ vacībhedaṃ katvā sāvanaṃ nāma neva sambhavati, tasmā vuttaṃ ^b^‘‘buddhaṃ paccakkhāmītiādīsu…pe… vacībhedaṃ katvā na sāvetī’’^eb^ti.</p>
              <p>[06]Sikkhāpaccakkhānavibhaṅgavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Mūlapaññattivaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^55^eb^^b^.^eb^^b^Niddisitabbassā^eb^ti ^a^M2.0082^ea^ vivaritabbassa pakāsetabbassa. ^b^Kilesehī^eb^ti ahirikādīhi kilesehi. ^b^Ito paṭṭhāyā^eb^ti duṭṭhulla-padato paṭṭhāya. ^b^Tassa kammassā^eb^ti methunadhammapaṭisevanasaṅkhātassa kammassa. ^b^Dassana^eb^ntiādi vuttanayameva. ^b^Assā^eb^ti methunadhammassa.</p>
              <p>[03]Dvīhi dvīhi samāpajjitabbā ^b^dvayaṃdvayasamāpattī^eb^ti āha ^b^‘‘dvayena dvayena samāpajjitabbato’’^eb^ti. Rāgapariyuṭṭhānena sadisabhāvappattiyā mithunānaṃ idaṃ methunaṃ, methunameva dhammo ^b^methunadhammo^eb^ti ^a^V2.0073^ea^ āha ^b^‘‘ubhinnaṃ rattāna’’^eb^ntiādi. Tattha ^b^rattāna^eb^nti methunarāgena rattānaṃ. ^b^Sārattāna^eb^nti teneva rāgena ativiya rattānaṃ. ^b^Avassutāna^eb^nti lokassādamittasanthavavasena uppannamethunarāgena tintānaṃ. ^b^Pariyuṭṭhitāna^eb^nti methunarāguppattiyā pariyonaddhacittānaṃ. ^b^Sadisāna^eb^nti rattatādīhi sadisānaṃ.</p>
              <p>[03]Yasmā ‘‘paṭisevati nāmā’’ti padaṃ mātikāya natthi, tasmā ‘‘paṭisevati nāmāti kasmā uddhaṭa’’nti yo maññati, tassa kāraṇaṃ dassento ^b^‘‘paṭiseveyyāti ettha…pe… mātikāpada’’^eb^nti āha. ^b^Itthiyā nimittenā^eb^ti idaṃ ‘‘maggena gacchatī’’tiādi viya daṭṭhabbaṃ. Yathā hi ‘‘maggena gacchatī’’ti vutte ‘‘maggaṃ gacchati, magge vā gacchatī’’ti ayamattho labbhati, evaṃ ‘‘itthiyā nimittena pavesetī’’ti vutte ‘‘itthiyā nimittaṃ paveseti, nimitte vā pavesetī’’ti ayamattho labbhati. Idañca yebhuyyena purisapayogadassanatthaṃ vuttaṃ. ^b^Nimittaṃ aṅgajāta^eb^nti atthato ekaṃ. Pavesanaṃ nāma na bahi chupanamattanti āha ^b^‘‘vātena asamphuṭṭhe allokāse’’^eb^ti. Abbhantarañhi pavesento ‘‘pavesetī’’ti vuccati, na bahi chupanto. ^b^Abbhantara^eb^nti ca pakatiyā sabbaso pihitassa nimittassa vātena asamphuṭṭhokāso vuccatīti.</p>
              <p>[03]Idāni sabbathā lesokāsapidahanatthaṃ itthinimitte purisanimitte ca labbhamānaṃ pavesakāle aññamaññaṃ phassārahaṃ padesavisesaṃ vibhajitvā dassento ^b^‘‘itthinimitte cattāri passānī’’^eb^tiādimāha. Vātena hi asamphuṭṭhe allokāse yattha katthaci ekenapi padesena chupitvā pavesento ‘‘pavesetī’’ti vuccati. ^b^Vemajjha^eb^nti yathā cattāri passāni asamphusanto paveseti, evaṃ katavivarassa itthinimittassa heṭṭhimatalaṃ vuccati ^a^M2.0083^ea^, purisanimitte pana ^b^majjha^eb^nti aggakoṭiṃ sandhāya vadati. ^b^Uparī^eb^ti aggakoṭito uparibhāgappadeso. Idañca majjhena samiñjitvā pavesentassa majjhimapabbasamiñjitaṅguliṃ katthaci pavesentassa aṅguliyā majjhimapabbapiṭṭhisadisaṃ aṅgajātassa uparibhāgavemajjhaṃ sandhāya vuttaṃ. ^b^Heṭṭhā pavesento^eb^ti itthinimittassa heṭṭhimabhāgena chupantaṃ pavesento. ^b^Majjhena pavesento^eb^ti abbhantaratalaṃ chupitvā majjhena pavesento. Katthaci acchupantaṃ pavesetvā nīharantassa hi natthi pārājikaṃ, dukkaṭaṃ pana hoti chinnasīsavatthusmiṃ vaṭṭakate mukhe acchupantaṃ pavesetvā nīharantassa viya. ^b^Majjheneva chupantaṃ pavesento^eb^ti aggakoṭiyā chupantaṃ pavesento. Majjhimapabbapiṭṭhiyā samiñjitaṅgulinti sambandho. Atha vā samiñjitaṅguliṃ majjhimapabbapiṭṭhiyā pavesento viyāti yojetabbaṃ. ^b^Saṅkocetvā^eb^ti nimittamajjhena bhinditvā. ^b^Uparibhāgenā^eb^ti saṅkocitassa uparibhāgakoṭiyā. Idāni purisanimittassa heṭṭhā vuttesu chasu ṭhānesu uparīti vuttaṭṭhānantarassa vasena visuṃ cattāri ^a^V2.0074^ea^ passāni gahetvā purisanimitte dasadhā ṭhānabhedaṃ dassento ^b^‘‘tatthā’’^eb^tiādimāha. Heṭṭhā pana visuṃ tāni aggahetvā ‘‘cattāri passānī’’ti vacanasāmaññatopi visuṃ visuṃ labbhamānāni ekaccaṃ gahetvā cha ṭhānāni vuttāni. ^b^Tulādaṇḍasadisaṃ pavesentassā^eb^ti ujukaṃ pavesentassa.</p>
              <p>[03]^b^Nimitte jāta^eb^nti attano nimitte jātaṃ. ^b^Cammakhīla^eb^nti nimitte uṭṭhitaṃ cammameva. ‘‘Uṇṇigaṇḍo’’tipi vadanti. Nimitte jātampi cammakhīlādi nimittamevāti āha ^b^‘‘āpatti pārājikassā’’^eb^ti. ‘‘Upahatakāyappasāda’’nti avatvā ^b^‘‘naṭṭhakāyappasāda’’^eb^nti vacanaṃ upādinnabhāvassa natthitādassanatthaṃ. Tenevāha – ^b^‘‘matacammaṃ vā sukkhapīḷakaṃ vā’’^eb^ti. Sati hi upādinnabhāve upahatepi kāyappasāde upahatindriyavatthusmiṃ viya pārājikāpattiyeva siyā, matacammaṃ pana sukkhapīḷakañca anupādinnakaṃ upādinnakeyeva ca pārājikāpatti. Tenevāha ^b^‘‘āpatti dukkaṭassā’’^eb^ti. Na ca evaṃ karontassa anāpatti sakkā vattunti dukkaṭaṃ vuttaṃ, itthinimittassa pana naṭṭhepi upādinnabhāve pārājikāpattiyeva. Mate akkhāyite yebhuyyena akkhāyite pārājikāpattivacanato ^b^methunassādenā^eb^ti iminā kāyasaṃsaggarāgaṃ nivatteti. Sati hi kāyasaṃsaggarāge saṅghādisesova siyā, bījānipi nimittasaṅkhyaṃ na gacchantīti dukkaṭameva vuttaṃ. ‘‘Nimittena nimittaṃ pavesetī’’ti hi vuttaṃ.</p>
              <p>[03]Idāni ^a^M2.0084^ea^ imissā methunakathāya asabbhirūpattā ‘‘īdisaṃ ṭhānaṃ kathentehi suṇantehi ca evaṃ paṭipajjitabba’’nti anusāsanto ^b^‘‘ayañca methunakathā nāmā’’^eb^tiādimāha. Methunakathāya rāgavuddhihetuttā hāsavisayattā ca tadubhayanivattanatthaṃ paṭikūlamanasikārādīsu niyojeti. Paṭikūlamanasikārena hi rāgo nivattati, samaṇasaññādīsu paccupaṭṭhitesu hāso nivattati. ^b^Sattānuddayāyā^eb^ti sattānaṃ apāyadukkhādīhi anurakkhaṇatthaṃ. ^b^Lokānukampāyā^eb^ti sattalokavisayāya anukampāya.</p>
              <p>[03]^b^Mukhaṃ apidhāyā^eb^ti mukhaṃ apidahitvā, yena kenaci pamādena kadāci mandahāso bhaveyya, tadā garuttaṃ kuppeyya, tasmā tādise kāle garubhāvassa avikopanatthaṃ bījakena mukhaṃ paṭicchādetvā nisīditabbanti adhippāyo. Atha vā ^b^mukhaṃ apidhāyā^eb^ti mukhaṃ pidahitvāti attho. Bījakena mukhaṃ paṭicchādetvā hasamānena na nisīditabbanti ayamettha adhippāyo. ^b^Dantavidaṃsaka^eb^nti dante dassetvā vivaritvā cāti attho. ^b^Gabbhitenā^eb^ti saṅkocaṃ anāpajjantena, ussāhajātenāti attho. Yadi hi ‘‘īdisaṃ nāma asabbhiṃ kathemī’’ti saṅkocaṃ ^a^V2.0075^ea^ āpajjeyya, atthavibhāvanaṃ na siyā, tasmā ‘‘tādisena sammāsambuddhenapi tāva īdisaṃ kathitaṃ, kimaṅgaṃ panāhaṃ kathemī’’ti evaṃ ussāhajātena kathetabbanti adhippāyo. ^b^Satthupaṭibhāgenā^eb^ti satthukappena, satthusadisenāti attho.</p>
              <p>[06]Mūlapaññattivaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Anupaññattivaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^Tiracchānesu gatāyā^eb^ti tiracchānesu uppannāya. Yasmā tiracchānagatā nāma atikhuddakāpi honti, yesaṃ maggesu tilaphalamattampi pavesanaṃ nappahoti, tasmā na sabbāva tiracchānagatitthiyo pārājikavatthubhūtāti pavesanappahonakavasena labbhamānakatiracchānagatitthiyo paricchinditvā dassento ^b^‘‘pārājikavatthubhūtā eva cetthā’’^eb^tiādimāha. ^b^Apadānaṃ ahimacchā^eb^tiādigāthā pārājikavatthūnaṃ heṭṭhimaparicchedadassanatthaṃ porāṇehi ṭhapitā. Tattha ^b^ahī^eb^ti jātiniddesena sabbāpi ^a^M2.0085^ea^ sappajāti saṅgahitāti āha – ^b^‘‘ahiggahaṇena…pe… dīghajāti saṅgahitā’’^eb^ti. Tattha ^b^gonasā^eb^ti sappavisesā, yesaṃ piṭṭhīsu mahantāni maṇḍalāni sandissanti. ^b^Maccha^eb^ggahaṇaṃ odakajātiyā upalakkhaṇapadanti āha – ^b^‘‘macchaggahaṇena…pe… odakajāti saṅgahitā’’^eb^ti. Teneva maṇḍūkakacchapānaṃ sapādakattepi odakajātikattā saṅgaho kato.</p>
              <p>[03]^b^Mukhasaṇṭhāna^eb^nti oṭṭhacammasaṇṭhānaṃ. ^b^Vaṇasaṅkhepaṃ gacchatī^eb^ti vaṇasaṅgahaṃ gacchati navasu vaṇamukhesu saṅgahitattāti adhippāyo. Vaṇe thullaccayañca ‘‘amaggena amaggaṃ paveseti, āpatti thullaccayassā’’ti imassa vasena veditabbaṃ. Tasmiñhi sutte dvīsu sambhinnavaṇesu ekena vaṇena pavesetvā dutiyena nīharantassa thullaccayaṃ vuttaṃ. Vakkhati ca ‘‘imassa suttassa anulomavasena sabbattha vaṇasaṅkhepe thullaccayaṃ veditabba’’nti (pārā. aṭṭha. 1.66). ^b^Kukkuṭi^eb^ggahaṇampi sabbāya pakkhijātiyā upalakkhaṇapadanti āha – ^b^‘‘kukkuṭiggahaṇena…pe… pakkhijāti saṅgahitā’’^eb^ti. ^b^Majjāri^eb^ggahaṇampi catuppadajātiyā upalakkhaṇapadanti daṭṭhabbaṃ. Tenāha – ^b^‘‘majjāriggahaṇena…pe… catuppadajāti saṅgahitā’’^eb^ti. ^b^Rukkhasunakhā^eb^ nāma kalandakātipi vadanti. ^b^Maṅgusā^eb^ti naṅgulā.</p>
              <p>[03]Parājita-saddo upasaggassa vuddhiṃ katvā ta-kārassa ca ka-kāraṃ katvā ^b^pārājiko^eb^ti niddiṭṭhoti āha ^b^‘‘pārājikoti parājito’’^eb^ti. ^b^‘‘Katthaci āpattī^eb^ti ‘pārājikena dhammena anuddhaṃseyyā’tiādīsu ^a^V2.0076^ea^ (pārā. 384, 391), ^b^katthaci sikkhāpada^eb^nti idaṃ pana disvā jānitabba’’nti ^b^gaṇṭhipadesu^eb^ vuttaṃ. Parājayatīti pārājikaṃ, pārājikāti ca kattusādhanena pārājika-saddena sikkhāpadaṃ āpatti ca vuccatīti dassento āha ^b^‘‘yo taṃ atikkamatī’’^eb^tiādi. Puggalo pana kammasādhanena pārājika-saddena vuccatīti dassento āha ^b^‘‘puggalo yasmā parājito’’^eb^tiādi.</p>
              <p>[03]^b^Etameva hi atthaṃ sandhāyā^eb^ti ‘‘taṃ āpattiṃ āpanno puggalo parājito hoti parājayamāpanno’’ti etamatthaṃ sandhāya. ^b^Cuto paraddho^eb^tiādinā hi taṃ āpattiṃ āpannapuggalo cuto hoti parājito parājayaṃ āpannoti ayamattho viññāyati, na pana puggalo pārājiko nāma hotīti etamatthaṃ sandhāyāti evamattho gahetabbo. Na hi ^b^parivāre^eb^pi gāthā puggalavuttipārājikasaddanibbacanadassanatthaṃ vuttā ^a^M2.0086^ea^ āpattivuttīnaṃ pārājikā-disaddānaṃ nibbacanavibhāgappasaṅge vuttattā. Ayañhi parivāragāthāya attho (pari. aṭṭha. 339) – yadidaṃ puggalāpattisikkhāpadapārājikesu āpattipārājikaṃ nāma vuttaṃ, taṃ āpajjanto puggalo yasmā parājito parājayamāpanno saddhamā cuto paraddho bhaṭṭho niraṅkato ca hoti, anīhaṭe tasmiṃ puggale puna uposathapavāraṇādibhedo saṃvāso natthi, ^b^tenetaṃ iti vuccati^eb^ tena kāraṇena etaṃ āpattipārājikaṃ iti vuccatīti. Ayaṃ panettha saṅkhepattho – yasmā parājito hoti etena, tasmā etaṃ pārājikanti vuccatīti. ^b^Paribhaṭṭho^eb^ti sāsanato bhaṭṭho, parihīnoti attho. ^b^Chinno^eb^ti antarā khaṇḍito.</p>
              <p>[03]^b^Saddhiṃ yojanāyā^eb^ti padayojanāya saddhiṃ. ^b^Catubbidhaṃ saṅghakamma^eb^nti apalokanādivasena catubbidhaṃ kammaṃ. ^b^Sīmāparicchinnehī^eb^ti ekasīmāpariyāpannehi. ^b^Pakatattā^eb^ nāma pārājikaṃ anāpannā anukkhittā ca. ^b^Pañcavidhopī^eb^ti nidānuddesādivasena pañcavidhopi. Nahāpitapubbakānaṃ viya odhisānuññātaṃ ṭhapetvā avasesaṃ sabbampi sikkhāpadaṃ sabbehipi lajjīpuggalehi anatikkamanīyattā vuttaṃ ^b^‘‘sabbehipi lajjīpuggalehi samaṃ sikkhitabbabhāvato’’^eb^ti. ^b^Sama^eb^nti saddhiṃ, ekappahārena vā. ^b^Sikkhitabbabhāvato^eb^ti anatikkamanavasena uggahaparipucchādinā ca sikkhitabbabhāvato. Sāmaññasikkhāpadesu ‘‘idaṃ tayā na sikkhitabba’’nti evaṃ abahikātabbato ^b^‘‘na ekopi tato bahiddhā sandissatī’’^eb^ti vuttaṃ. Yaṃ taṃ vuttanti sambandho.</p>
              <p>[03]^b^56^eb^^b^.^eb^^b^Na kevalaṃ itthiyā eva nimittaṃ pārājikavatthū^eb^ti iminā kevalaṃ itthiyā eva nimittaṃ ^a^V2.0077^ea^ pārājikavatthu na hoti, atha kho ubhatobyañjanakapaṇḍakapurisānampi nimittaṃ pārājikavatthūti dasseti. ^b^Na ca manussitthiyā evā^eb^ti iminā pana manussitthiyā eva nimittaṃ pārājikavatthu na hoti, amanussitthitiracchānagatitthiamanussubhatobyañjanakādīnampi nimittaṃ pārājikavatthūti dasseti. ^b^‘‘Vatthumeva na hotī^eb^ti amanussitthipasaṅgena āgataṃ suvaṇṇarajatādimayaṃ paṭikkhipatī’’ti ^b^tīsupi gaṇṭhipadesu^eb^ vuttaṃ, taṃ yuttaṃ viya na dissati. Na hi ito pubbe amanussitthiggahaṇaṃ kataṃ atthi, yena tappasaṅgo siyā. Idāneva hi ‘‘tisso itthiyo’’tiādinā amanussitthiggahaṇaṃ kataṃ, na ca amanussitthiggahaṇena suvaṇṇarajatādimayānaṃ ^a^M2.0087^ea^ pasaṅgo yutto. Manussāmanussatiracchānajātivasena tividhā katvā pārājikavatthubhūtasattānaṃ niddesena suvaṇṇarajatādimayānaṃ pasaṅgassa nivattitattā. Tathā hi itthipurisādīsu manussāmanussādīsu vā kañci anāmasitvā avisesena ‘‘methunaṃ dhammaṃ paṭiseveyyā’’ti ettakameva mātikāyaṃ vuttaṃ. Tassa padabhājane ca ‘‘paṭisevati nāmā’’ti mātikaṃ padaṃ uddharitvā ‘‘yo nimittena nimittaṃ aṅgajātena aṅgajātaṃ antamaso tilaphalamattampi paveseti, eso paṭisevati nāmā’’ti paṭisevanākārova dassito, na pana pārājikavatthubhūtanimittanissayā manussāmanussatiracchānagatā itthipurisapaṇḍakaubhatobyañjanakā niyametvā dassitā, tasmā ‘‘itthiyā eva nu kho nimittaṃ pārājikavatthu, udāhu aññesampī’’ti evamādi sandeho siyā, nimittavohāro ca suvaṇṇarajatādimayarūpakesu ca labbhatiyeva. Teneva ^b^vinītavatthūsu^eb^ (pārā. 71) ‘‘lepacittassa nimittaṃ aṅgajātena chupi, dārudhītalikāya nimittaṃ aṅgajātena chupī’’ti vuttaṃ, tasmā nimittasāmaññato ‘‘suvaṇṇarajatādimayānampi nimittaṃ pārājikavatthu hoti, na hotī’’ti kassaci āsaṅkā siyā. Teneva ‘‘lepacittādivatthūsu tassa kukkuccaṃ ahosī’’ti vuttaṃ. Tasmā tadāsaṅkānivattanatthaṃ pārājikavatthubhūtasattaniyamanatthañca jātivasena manussāmanussādito tidhā katvā pārājikavatthubhūte satte bhagavā vibhajitvā dasseti, tasmā ‘‘vatthumeva na hotī’’ti nimittasāmaññato pasaṅgāgataṃ suvaṇṇarajatādimayānaṃ nimittaṃ paṭikkhipatīti vattabbaṃ.</p>
              <p>[03]^b^Tayo magge^eb^ti bhummatthe upayogavacananti āha ^b^‘‘tīsu maggesūti attho veditabbo’’^eb^ti. ^b^Evaṃ sabbatthā^eb^ti iminā ‘‘dve magge’’ti etthāpi dvīsu maggesūti attho veditabboti atidissati.</p>
              <p>[06]Anupaññattivaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Paṭhamacatukkakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^57^eb^^b^.^eb^^b^Assā^eb^ti ^a^V2.0078^ea^ ākhyātikapadanti tassa atthaṃ dassento ^b^‘‘hotī’’^eb^ti āha. ^b^Gaṇṭhipadesu^eb^ pana ‘‘assāti puggalaṃ parāmasitvā hotīti ^a^M2.0088^ea^ vacanaseso dassito’’tipi atthavikappo dassito, na so sundarataro. Yadi hi vacanaseso adhippeto siyā, ‘‘hotī’’ti vattabbaṃ, teneva aññasmiṃ atthavikappe hotīti vacanaseso kato.</p>
              <p>[03]^b^58^eb^^b^.^eb^^b^Sādiyantassevā^eb^ti ettha sādiyanaṃ nāma sevetukāmatācittassa upaṭṭhāpananti āha ^b^‘‘paṭisevanacittasamaṅgissā’’^eb^ti. ^b^‘‘Paṭipakkhaṃ atthayantī^eb^ti sikkhākāmānaṃ bhikkhūnaṃ paṭipakkhaṃ dussīlabhāvaṃ atthayantī’’ti ^b^gaṇṭhipadesu^eb^ vuttaṃ. Attano veripuggalassa pana paṭipakkhabhūtaṃ kañci amittaṃ atthayanti gavesantīti evamettha attho daṭṭhabbo. Paccatthikā hi attano veriṃ nāsetukāmā tassa paṭipakkhabhūtaṃ kañci amittaṃ attano sahāyabhāvamupagacchantaṃ icchanti. Rājapaccatthikādīnaṃ upari vakkhamānattā tadanurūpavasena atthaṃ dassento ^b^‘‘bhikkhū eva paccatthikā bhikkhupaccatthikā’’^eb^ti āha. ‘‘Bhikkhussa paccatthikā bhikkhupaccatthikā’’ti evaṃ pana vuccamāne bhikkhussa paccatthikā rājādayopi ettheva saṅgayhantīti rājapaccatthikādayo visuṃ na vattabbā siyuṃ, aññattha pana bhikkhussa paccatthikā bhikkhupaccatthikāti ayamattho labbhateva ‘‘sāsanapaccatthikā’’ti yathā. ^b^Issāpakatā^eb^ti paresaṃ lābhasakkārādiasahanalakkhaṇāya issāya abhibhūtā. ^b^Nipparipphanda^eb^nti paripphandavirahitaṃ, yathā calituṃ parivattituṃ na sakkoti, tathā gahetvāti attho. ^b^Sampayojentī^eb^ti vaccamaggena saddhiṃ yojenti.</p>
              <p>[03]^b^Tasmiṃ khaṇe^eb^ti tasmiṃ pavesanakkhaṇe, aggato yāva mūlā pavesanakālo ‘‘pavesanakkhaṇo’’ti vuccati. Sādiyanaṃ nāma sevanacittassa uppādananti āha ^b^‘‘sevanacittaṃ upaṭṭhāpetī’’^eb^ti. ^b^Paviṭṭhakāle^eb^ti aṅgajātassa yattakaṃ ṭhānaṃ pavesanārahaṃ, tattakaṃ anavasesato paviṭṭhakāle. Evaṃ paviṭṭhassa uddharaṇārambhato antarā ṭhitakālo ^b^ṭhitaṃ^eb^ nāma. Aṭṭhakathāyaṃ pana mātugāmassa sukkavissaṭṭhiṃ patvā sabbathā vāyamato oramitvā ṭhitakālaṃ sandhāya ^b^‘‘sukkavissaṭṭhisamaye’’^eb^ti vuttaṃ. ^b^Uddharaṇaṃ^eb^ nāma yāva aggā nīharaṇakāloti āha – ^b^‘‘nīharaṇakāle paṭisevanacittaṃ upaṭṭhāpetī’’^eb^ti. ^b^Aṅgārakāsu^eb^nti aṅgārarāsiṃ. Evarūpe kāle asādiyanaṃ nāma na sabbesaṃ visayoti āha ^b^‘‘imañhi evarūpaṃ āraddhavipassaka’’^eb^ntiādi ^a^M2.0089^ea^. ^b^Ekādasahi aggīhī^eb^ti rāgadosamohajātijarāmaraṇasokaparidevadukkhadomanassupāyāsasaṅkhātehi ekādasahi aggīhi. Rāgādayo hi anuḍahanaṭṭhena ‘‘aggī’’ti vuccanti. Te hi yassa santi ^a^V2.0079^ea^, taṃ niḍahanti, mahāpariḷāhā ca honti dunnibbāpayā ca. Bhagavatā ca dummaṅkūnaṃ puggalānaṃ niggaho icchitoyevāti āha – ^b^‘‘paccatthikānañcassa manorathavighātaṃ karonto’’^eb^ti. ^b^Assā^eb^ti asādiyantassa yathāvuttaguṇasamaṅgissa.</p>
              <p>[06]Paṭhamacatukkakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Ekūnasattatidvisatacatukkakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^59-60^eb^^b^.^eb^ Akkhāyitanimittā akkhāyita-saddena vuttā uttarapadalopenāti āha ^b^‘‘soṇasiṅgālādīhi akkhāyitanimitta’’^eb^nti. Akkhāyitaṃ nimittaṃ yassā sā ^b^akkhāyitanimittā^eb^. ‘‘Jāgaranti’’ntiādi visesanarahitattā ^b^‘‘suddhikacatukkānī’’^eb^ti vuttaṃ.</p>
              <p>[03]^b^Samānācariyakā therā^eb^ti ekācariyassa pāṭhakantevāsikā. ^b^Mahābhaye^eb^ti brāhmaṇatissabhaye. Gaṅgāya aparabhāgo ^b^aparagaṅgaṃ^eb^. ^b^Vata re^eb^ti garahatthe nipāto. Avissajjantena kiṃ kattabbanti āha ^b^‘‘niccakālaṃ sotabba’’^eb^ntiādi. ^b^Evaṃ vinayagarukāna^eb^nti iminā upari tehi vuccamānavinicchayassa garukaraṇīyatāya kāraṇaṃ vuttaṃ. ^b^Sabbaṃ pariyādiyitvā^eb^ti sabbaṃ pārājikakkhettaṃ anavasesato gahetvā. ^b^Sotaṃ chinditvā^eb^ti pārājikakkhette vītikkamasotaṃ chinditvā. Apaññattabhāvato yuttiabhāvato ca ^b^‘‘pārājikacchāyā panettha na dissatī’’^eb^ti vuttaṃ. Keci pana ‘‘upaḍḍhakkhāyitabhāvassa dubbinicchayattā tattha pārājikaṃ na paññapesī’’ti vadanti, taṃ akāraṇaṃ, na ca dubbinicchayatā apaññattikāraṇaṃ yebhuyyakkhāyitādīsupi dubbinicchayabhāvassa samānattā. Upaḍḍhakkhāyitato hi kiñcideva adhikaṃ ūnaṃ vā yadi khāyitaṃ siyā, tampi yebhuyyena khāyitaṃ akkhāyitanti saṅkhyaṃ gacchatīti upaḍḍhakkhāyitamiva yebhuyyakkhāyitādīnipi dubbinicchayāneva. Apica upaḍḍhakkhāyitaṃ yadi sabhāvato ^a^M2.0090^ea^ pārājikakkhettaṃ siyā, na tattha bhagavā dubbinicchayanti pārājikaṃ na paññapeti.</p>
              <p>[03]Idāni therena katavinicchayameva upatthambhetvā aparampi tattha kāraṇaṃ dassento ^b^‘‘apicā’’^eb^tiādimāha. Nimitte appamattikāpi maṃsarāji sace avasiṭṭhā hoti, taṃ ^b^yebhuyyakkhāyita^eb^meva hoti, tato paraṃ pana sabbaso khāyite nimitte dukkaṭamevāti dassento āha ^b^‘‘tato paraṃ thullaccayaṃ natthī’’^eb^ti. Atha vā ^b^yebhuyyena khāyitaṃ^eb^ nāma vaccamaggapassāvamaggamukhānaṃ catūsu koṭṭhāsesu dve koṭṭhāse atikkamma yāva tatiyakoṭṭhāsassa pariyosānā ^a^V2.0080^ea^ khāditaṃ, tato paraṃ pana tatiyakoṭṭhāsaṃ atikkamma yāva catutthakoṭṭhāsassa pariyosānā khāditaṃ dukkaṭavatthūti veditabbaṃ. ^b^Matasarīrasmiṃyeva veditabba^eb^nti ‘‘mataṃ yebhuyyena akkhāyita’’ntiādivacanato. ^b^‘‘Yadipi nimittaṃ sabbaso khāyita^eb^ntiādi sabbaṃ jīvamānakasarīrameva sandhāya vutta’’nti ^b^mahāgaṇṭhipade^eb^ vuttaṃ. ^b^Kenaci^eb^ pana ‘‘taṃ vīmaṃsitvā gahetabba’’nti likhitaṃ. Kimettha vīmaṃsitabbaṃ jīvamānakasarīrasseva adhikatattā matasarīre labbhamānassa vinicchayassa visuṃ vakkhamānattā ca. Teneva ^b^mātikāṭṭhakathāyampi^eb^ (kaṅkhā. aṭṭha. paṭhamapārājikavaṇṇanā) –</p>
              <p>[08]‘‘Jīvamānakasarīrassa vuttappakāre magge sacepi tacādīni anavasesetvā sabbaso chinne nimittasaṇṭhānamattaṃ paññāyati, tattha antamaso aṅgajāte uṭṭhikaṃ anaṭṭhakāyappasādaṃ pīḷakaṃ vā cammakhīlaṃ vā pavesentassapi sevanacitte sati pārājikaṃ, naṭṭhakāyappasādaṃ sukkhapīḷakaṃ vā matacammaṃ vā lomaṃ vā pavesentassa dukkaṭaṃ. Sace nimittasaṇṭhānamattampi anavasesetvā sabbaso maggo uppāṭito, tattha upakkamato vaṇasaṅkhepavasena thullaccaya’’nti –</p>
              <p>[07]Jīvamānakasarīrasmiṃyeva yathāvuttavinicchayo dassito.</p>
              <p>[03]^b^Sabbaso khāyita^eb^nti nimittappadese bahiṭṭhitaṃ chavicammaṃ sabbaso chinditvā soṇasiṅgālādīhi khāyitasadisaṃ kataṃ. Tenevāha ^b^‘‘chavicammaṃ natthī’’^eb^ti. Nimittamaṃsassa pana abbhantare chavicammassa ca vijjamānattā ^b^‘‘nimittasaṇṭhānaṃ paññāyatī’’^eb^ti vuttaṃ. Tenevāha ^b^‘‘pavesanaṃ jāyatī’’^eb^ti. ^b^Nimittasaṇṭhānaṃ pana^eb^^a^M2.0091^ea^^b^anavasesetvā^eb^ti nimittākārena ṭhitaṃ chavicammamaṃsādiṃ anavasesetvā. Jīvamānakasarīre labbhamānavisesaṃ dassetvā idāni matasarīre labbhamānavisesaṃ dassento āha ^b^‘‘matasarīre panā’’^eb^tiādi.</p>
              <p>[03]^b^Manussānaṃ jīvamānakasarīre^eb^tiādinā pana akkhiādayopi vaṇasaṅgahaṃ gacchantīti vaṇena ekaparicchedaṃ katvā akkhiādīsupi thullaccayaṃ vuttaṃ. Tesañca vaṇasaṅgaho ‘‘navadvāro mahāvaṇo’’ti (mi. pa. 2.6.1) evamādisuttānusārena veditabbo. Tiracchānagatānaṃ akkhikaṇṇavaṇesu dukkaṭaṃ pana aṭṭhakathāppamāṇena gahetabbaṃ. Yathā hi manussāmanussatiracchānagatesu vaccamaggapassāvamaggamukhānaṃ pārājikavatthubhāve nānākaraṇaṃ natthi, evaṃ akkhiādīnampi thullaccayādivatthubhāve ninnānākaraṇena bhavitabbaṃ. Vaṇe thullaccayañca ‘‘amaggena ^a^V2.0081^ea^ amaggaṃ paveseti, āpatti thullaccayassā’’ti (pārā. 66) sāmaññato vuttaṃ, na pana ‘‘manussāna’’nti visesanaṃ atthi. Yadi ca tiracchānagatānaṃ vaṇesu thullaccayena na bhavitabbaṃ, pataṅgamukhamaṇḍūkassa mukhasaṇṭhāne vaṇasaṅkhepato thullaccayaṃ na vattabbaṃ, vuttañca, tasmā aṭṭhakathācariyā evettha pamāṇaṃ. Bhagavato adhippāyaññuno hi aṭṭhakathācariyā. Teneva vuttaṃ ‘‘buddhena dhammo vinayo ca vutto, yo tassa puttehi tatheva ñāto’’tiādi (pārā. aṭṭha. 1.). ^b^Manussāna^eb^nti itthipurisapaṇḍakaubhatobyañjanakānaṃ sāmaññato vuttaṃ. ^b^Vatthikosesū^eb^ti vatthipuṭesu purisānaṃ aṅgajātakosesu. Matasarīraṃ yāva uddhumātakādibhāvena kuthitaṃ na hoti, tāva allasarīranti veditabbaṃ. Tenāha – ^b^‘‘yadā pana sarīraṃ uddhumātakaṃ hotī’’^eb^tiādi. ^b^Pārājikavatthuñca thullaccayavatthuñca vijahatī^eb^ti ettha pārājikavatthubhāvaṃ thullaccayavatthubhāvañca vijahatīti attho veditabbo. Matānaṃ tiracchānagatānanti sambandho.</p>
              <p>[03]Methunarāgena vatthikosaṃ pavesentassa thullaccayaṃ vuttanti āha ^b^‘‘patthikosaṃ appavesento’’^eb^ti. ^b^Itthiyā appavesento^eb^ti itthiyā nimittaṃ appavesento. ^b^Appavesento^eb^ti ca pavesanādhippāyassa abhāvaṃ dasseti. Pavesanādhippāyena bahi chupantassa pana methunassa pubbapayogattā dukkaṭeneva bhavitabbaṃ. ^b^Nimittena nimittaṃ chupati, thullaccaya^eb^nti idaṃ ‘‘na ca, bhikkhave, rattacittena aṅgajātaṃ chupitabbaṃ, yo chupeyya, āpatti thullaccayassā’’ti ^a^M2.0092^ea^ (mahāva. 252) imassa suttassa vasena vuttaṃ. Tattha ca kesañci aññathāpi atthavikappassa vidhiṃ dassento ^b^‘‘mahāaṭṭhakathāyaṃ panā’’^eb^tiādimāha. Tattha kiñcāpi ‘‘katvā mahāaṭṭhakathaṃ sarīra’’nti (pārā. aṭṭha. 1.ganthārambhakathā) vuttaṃ, tathāpi sesāṭṭhakathāsu ‘‘methunarāgena mukhenā’’ti vacanassa abhāvaṃ dassetuṃ ‘‘mahāaṭṭhakathāyaṃ panā’’ti vuttaṃ. ‘‘Aṅgajātenā’’ti avuttattā ^b^‘‘avisesenā’’^eb^ti vuttaṃ.</p>
              <p>[03]Idāni mahāaṭṭhakathaṃ pāḷiyā saṃsanditvā dassento ^b^‘‘yaṃ tāva mahāaṭṭhakathāya’’^eb^ntiādimāha. ^b^Itarathā hi dukkaṭaṃ siyā^eb^ti pakatimukhena chupantassa visāṇādiggahaṇe viya dukkaṭaṃ siyā. Evaṃ mahāaṭṭhakathaṃ pāḷiyā saṃsanditvā idāni tattha kesañci aññathā atthavikappaṃ dassento ^b^‘‘keci panā’’^eb^tiādimāha. ^b^Saṅghādiseso^eb^ti kāyasaṃsaggasikkhāpadena saṅghādiseso. ^b^Vuttanayenevā^eb^ti methunarāgeneva. ‘‘Nimittamukhenā’’ti vuttattā tiracchānagatitthiyā passāvamaggaṃ methunarāgena pakatimukhena chupantassa dukkaṭanti veditabbaṃ. ^b^Kāyasaṃsaggarāgena dukkaṭa^eb^nti nimittamukhena vā pakatimukhena vā kāyasaṃsaggarāgena chupantassa dukkaṭameva.</p>
              <p>[06]Ekūnasattatidvisatacatukkakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Santhatacatukkabhedakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^61-2^eb^^b^.^eb^^b^Paṭipannakassā^eb^ti ^a^V2.0082^ea^ āraddhavipassakassa. ^b^Upādinnaka^eb^nti kāyindriyaṃ sandhāya vuttaṃ. ^b^Upādinnakena phusatī^eb^ti upādinnakena phusīyati ghaṭṭīyatīti evaṃ kammani ya-kāralopena attho veditabbo. Atha vā evaṃ karonto kiñci upādinnakaṃ upādinnakena na phusati na ghaṭṭetīti evamettha attho daṭṭhabbo. ^b^Lesaṃ oḍḍessantī^eb^ti lesaṃ samuṭṭhāpessanti, parikappessantīti vuttaṃ hoti. ^b^Santhatādibhedehi bhinditvā^eb^ti santhatādivisesanehi visesetvā, santhatādīhi catūhi yojetvāti vuttaṃ hoti.</p>
              <p>[03]^b^Santhatāyā^eb^ti ekadese samudāyavohāro ‘‘paṭo daḍḍho’’tiādīsu viya. Tathā hi paṭassa ekadesepi daḍḍhe ‘‘paṭo daḍḍho’’ti voharanti ^a^M2.0093^ea^, evaṃ itthiyā vaccamaggādīsu kismiñci magge santhate itthī ‘‘santhatā’’ti vuccati. Tenāha ^b^‘‘santhatā nāmā’’^eb^tiādi. Vatthādīni anto appavesetvā bahi ṭhapetvā bandhanaṃ sandhāya ^b^‘‘paliveṭhetvā’’^eb^ti vuttaṃ. Ekadese samudāyavohāravaseneva bhikkhupi ‘‘santhato’’ti vuccatīti āha ^b^‘‘santhato nāmā’’^eb^tiādi. ^b^Yattake paviṭṭhe^eb^ti tilaphalamatte paviṭṭhe. Akkhiādimhi santhatepi yathāvatthukamevāti āha ^b^‘‘thullaccayakkhette thullaccayaṃ, dukkaṭakkhette dukkaṭameva hotī’’^eb^ti.</p>
              <p>[03]^b^Khāṇuṃ ghaṭṭentassa dukkaṭa^eb^nti itthinimittassa anto khāṇuṃ pavesetvā samatalaṃ atirittaṃ vā khāṇuṃ ghaṭṭentassa dukkaṭaṃ pavesābhāvato. Sace pana īsakaṃ anto pavisitvā ṭhitaṃ khāṇukameva aṅgajātena chupati, pārājikameva. ^b^Tassa tala^eb^nti veḷunaḷādikassa antotalaṃ. Vinītavatthūsu ‘‘tena kho pana samayena aññataro bhikkhu sīvathikaṃ gantvā chinnasīsaṃ passitvā vaṭṭakate mukhe acchupantaṃ aṅgajātaṃ pavesesi. Tassa kukkuccaṃ ahosi…pe… anāpatti bhikkhu pārājikassa, āpatti dukkaṭassā’’ti vuttattā tassa suttassa anulomato ^b^‘‘ākāsagatameva katvā pavesetvā nīharati, dukkaṭa’’^eb^nti (pārā. 73) vuttaṃ. ^b^Bahiddhā khāṇuke^eb^ti antopavesitaveṇupabbādikassa bahi nikkhantakhāṇuke. Methunarāgena indriyabaddhāanindriyabaddhasantānesu yattha katthaci upakkamantassa na sakkā anāpattiyā bhavitunti ^b^‘‘dukkaṭamevā’’^eb^ti vuttaṃ. Teneva vinītavatthumhi aṭṭhikesu upakkamantassa dukkaṭaṃ vuttaṃ.</p>
              <p>[06]Santhatacatukkabhedakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Rājapaccatthikādicatukkabhedakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^65^eb^^b^.^eb^ Sāmaññajotanāya ^a^V2.0083^ea^ pakaraṇato visesavinicchayoti āha ^b^‘‘dhuttāti methunupasaṃhitakhiḍḍāpasutā’’^eb^tiādi. Idāni sāmaññatopi atthasambhavaṃ dassento ^b^‘‘itthidhuttasurādhuttādayo vā’’^eb^ti āha. ^b^Hadaya^eb^nti hadayamaṃsaṃ.</p>
              <p>[06]Sabbākārena catukkabhedakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Āpattānāpattivāravaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^66^eb^^b^.^eb^^b^Paṭiññākaraṇaṃ^eb^^a^M2.0094^ea^^b^natthī^eb^ti pucchitabbābhāvato. Na hi dūsako ‘‘kena cittena vītikkamaṃ akāsi, jānitvā akāsi, udāhu ajānitvā’’ti evaṃ pucchāya arahati. ^b^Tatthevā^eb^ti vesāliyaṃ mahāvane eva. ^b^Sabbaṅgagata^eb^nti ṭhapetvā kesalomadantanakhānaṃ maṃsavinimuttaṭṭhānañceva thaddhasukkhacammañca udakamiva telabindu avasesasabbasarīraṃ byāpetvā ṭhitaṃ. ^b^Sarīrakampādīnī^eb^ti ^b^ādi^eb^-saddena akkhīnaṃ pītavaṇṇādiṃ saṅgaṇhāti. ^b^Pittakosake ṭhita^eb^nti hadayapapphāsānaṃ antare yakanamaṃsaṃ nissāya patiṭṭhite mahākosātakīkosasadise pittakose ṭhitaṃ. ^b^Kupite^eb^ti pittakosato calitvā bahi nikkhante.</p>
              <p>[03]^b^Vissaṭṭhacitto^eb^ti vissaṭṭhapakaticitto. ^b^Yakkhummattako^eb^ti yakkhā kira yassa cittaṃ khipitukāmā honti, tassa setamukhaṃ nīlodaraṃ surattahatthapādaṃ mahāsīsaṃ pajjalitanettaṃ bheravaṃ vā attabhāvaṃ nimminitvā dassenti, bheravaṃ vā saddaṃ sāventi, kathentasseva vā mukhena hatthaṃ pakkhipitvā hadayamaṃsaṃ maddanti, tena so satto ummattako hoti khittacitto. Tenevāha ^b^‘‘bheravāni vā ārammaṇāni dassetvā’’^eb^tiādi. Tattha ^b^bheravānī^eb^ti dassanamatteneva sattānaṃ bhayaṃ chambhitattaṃ lomahaṃsaṃ uppādetuṃ samatthāni. ^b^Niccameva ummattako hotī^eb^ti yassa pittakosato pittaṃ calitvā bahi nikkhantaṃ hoti, taṃ sandhāya vuttaṃ. Yassa pana pittaṃ calitvā pittakoseyeva ṭhitaṃ hoti bahi anikkhantaṃ, so antarantarā saññaṃ paṭilabhati, na niccameva ummattako hotīti veditabbaṃ. ^b^Ñatvā^eb^ti saññāpaṭilābhena jānitvā. ^b^Adhimattāyā^eb^ti adhikappamāṇāya.</p>
              <p>[06]Āpattānāpattivāravaṇṇanā niṭṭhitā.</p>
              <p>[06]Padabhājanīyavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Pakiṇṇakakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^Pakiṇṇaka^eb^nti ^a^V2.0084^ea^ vomissakanayaṃ. ^b^Samuṭṭhāna^eb^nti uppattikāraṇaṃ. ^b^Kiriyā^eb^tiādi nidassanamattaṃ, akiriyādīnampi saṅgaho daṭṭhabbo. ^b^Vedanāyā^eb^ti sahayoge karaṇavacanaṃ, vedanāya saha kusalañcāti vuttaṃ hoti. ^b^Sabbasaṅgāhakavasenā^eb^ti ^a^M2.0095^ea^ sabbesaṃ sikkhāpadānaṃ saṅgāhakavasena. ^b^Cha sikkhāpadasamuṭṭhānānī^eb^ti kāyo vācā kāyavācā kāyacittaṃ vācācittaṃ kāyavācācittanti evaṃ vuttāni cha āpattisamuṭṭhānāni. Āpattiyeva hi sikkhāpadasīsena vuttā. Samuṭṭhānādayo hi āpattiyā honti, na sikkhāpadassa, imesu pana chasu samuṭṭhānesu purimāni tīṇi acittakāni, pacchimāni sacittakāni. Tesu ekena vā dvīhi vā tīhi vā catūhi vā chahi vā samuṭṭhānehi āpattiyo samuṭṭhahanti, pañcasamuṭṭhānā āpatti nāma natthi. Tattha ^b^ekasamuṭṭhānā^eb^ catutthena ca pañcamena ca chaṭṭhena ca samuṭṭhānena samuṭṭhāti, na aññena. ^b^Dvisamuṭṭhānā^eb^ paṭhamacatutthehi ca dutiyapañcamehi ca tatiyachaṭṭhehi ca catutthachaṭṭhehi ca pañcamachaṭṭhehi ca samuṭṭhānehi samuṭṭhāti, na aññehi. ^b^Tisamuṭṭhānā^eb^ paṭhamehi ca tīhi, pacchimehi ca tīhi samuṭṭhānehi samuṭṭhāti, na aññehi. ^b^Catusamuṭṭhānā^eb^ paṭhamatatiyacatutthachaṭṭhehi ca dutiyatatiyapañcamachaṭṭhehi ca samuṭṭhānehi samuṭṭhāti, na aññehi. ^b^Chasamuṭṭhānā^eb^ chahipi samuṭṭhāti.</p>
              <p>[03]^b^Sikkhāpadaṃ nāma atthi chasamuṭṭhāna^eb^nti etthāpi sikkhāpadasīsena āpatti vuttāti veditabbā. Teneva vakkhati ‘‘sabbañcetaṃ āpattiyaṃ yujjati, sikkhāpadasīsena pana sabbāṭṭhakathāsu desanā āruḷhā’’ti. Kāyādīhi chahi samuṭṭhānaṃ uppatti, cha vā samuṭṭhānāni etassāti ^b^chasamuṭṭhānaṃ^eb^. ^b^Atthi catusamuṭṭhāna^eb^nti kāyo kāyavācā kāyacittaṃ kāyavācācittanti imāni cattāri, vācā kāyavācā vācācittaṃ kāyavācācittanti imāni vā cattāri samuṭṭhānāni etassāti catusamuṭṭhānaṃ. ^b^Atthi tisamuṭṭhāna^eb^nti kāyo vācā kāyavācāti imāni tīṇi, kāyacittaṃ vācācittaṃ kāyavācācittanti imāni vā tīṇi samuṭṭhānāni etassāti tisamuṭṭhānaṃ. Dvisamuṭṭhānaṃ ekasamuṭṭhānañca samuṭṭhānasīsavasena dassento ^b^‘‘atthi kathinasamuṭṭhāna’’^eb^ntiādimāha. Terasa hi samuṭṭhānasīsāni paṭhamapārājikasamuṭṭhānaṃ adinnādānasamuṭṭhānaṃ sañcarittasamuṭṭhānaṃ samanubhāsanasamuṭṭhānaṃ kathinasamuṭṭhānaṃ eḷakalomasamuṭṭhānaṃ padasodhammasamuṭṭhānaṃ addhānasamuṭṭhānaṃ theyyasatthasamuṭṭhānaṃ dhammadesanāsamuṭṭhānaṃ bhūtārocanasamuṭṭhānaṃ corivuṭṭhāpanasamuṭṭhānaṃ ananuññātasamuṭṭhānanti.</p>
              <p>[03]Tattha ^a^M2.0096^ea^^a^V2.0085^ea^ ‘‘atthi chasamuṭṭhāna’’nti iminā sañcarittasamuṭṭhānaṃ vuttaṃ. ‘‘Atthi catusamuṭṭhāna’’nti iminā pana addhānasamuṭṭhānaṃ ananuññātasamuṭṭhānañca saṅgahitaṃ. Yañhi paṭhamatatiyacatutthachaṭṭhehi samuṭṭhāti, idaṃ addhānasamuṭṭhānaṃ. Yaṃ pana dutiyatatiyapañcamachaṭṭhehi samuṭṭhāti, idaṃ ananuññātasamuṭṭhānaṃ. ‘‘Atthi tisamuṭṭhāna’’nti iminā adinnādānasamuṭṭhānaṃ bhūtārocanasamuṭṭhānañca saṅgahitaṃ. Yañhi sacittakehi tīhi samuṭṭhānehi samuṭṭhāti, idaṃ adinnādānasamuṭṭhānaṃ. Yaṃ pana acittakehi tīhi samuṭṭhāti, idaṃ bhūtārocanasamuṭṭhānaṃ. ‘‘Atthi kathinasamuṭṭhāna’’ntiādinā pana avasesasamuṭṭhānasīsena dvisamuṭṭhānaṃ ekasamuṭṭhānañca saṅgaṇhāti. Tathā hi yaṃ tatiyachaṭṭhehi samuṭṭhāti, idaṃ kathinasamuṭṭhānanti vuccati. Yaṃ paṭhamacatutthehi samuṭṭhāti, idaṃ eḷakalomasamuṭṭhānaṃ. Yaṃ chaṭṭheneva samuṭṭhāti, idaṃ dhuranikkhepasamuṭṭhānaṃ, samanubhāsanasamuṭṭhānantipi tasseva nāmaṃ. Ādi-saddasaṅgahitesu pana paṭhamapārājikasamuṭṭhānapadasodhammatheyyasatthadhammadesanācorivuṭṭhāpanasamuṭṭhānesu yaṃ kāyacittato samuṭṭhāti, idaṃ paṭhamapārājikasamuṭṭhānaṃ. Yaṃ dutiyapañcamehi samuṭṭhāti, idaṃ padasodhammasamuṭṭhānaṃ. Yaṃ catutthachaṭṭhehi samuṭṭhāti, idaṃ theyyasatthasamuṭṭhānaṃ. Yaṃ pañcameneva samuṭṭhāti, idaṃ dhammadesanāsamuṭṭhānaṃ. Yaṃ pañcamachaṭṭhehi samuṭṭhāti, idaṃ corivuṭṭhāpanasamuṭṭhānanti veditabbaṃ.</p>
              <p>[03]Evaṃ samuṭṭhānasīsena sabbasikkhāpadāni terasadhā dassetvā idāni kiriyāvasena pañcadhā dassento ^b^‘‘tatrāpi kiñci kiriyato samuṭṭhātī’’^eb^tiādimāha. Tattha ^b^kiñcī^eb^ti sikkhāpadasīsena āpattiṃ vadati. Tasmā yā kāyena vā vācāya vā pathavīkhaṇanādīsu viya vītikkamaṃ karontassa hoti, ayaṃ ^b^kiriyato samuṭṭhāti^eb^ nāma. Yā kāyavācāya kattabbaṃ akarontassa hoti paṭhamakathināpatti viya, ayaṃ ^b^akiriyato samuṭṭhāti^eb^ nāma. Yā karontassa ca akarontassa ca hoti aññātikāya bhikkhuniyā hatthato cīvarapaṭiggahaṇāpatti viya, ayaṃ ^b^kiriyākiriyato samuṭṭhāti^eb^ nāma. Yā siyā karontassa ca siyā akarontassa ca hoti rūpiyapaṭiggahaṇāpatti viya, ayaṃ ^b^siyā kiriyato siyā akiriyato samuṭṭhāti^eb^ nāma. Yā siyā karontassa ca siyā karontassa ca akarontassa ca hoti kuṭikārāpatti viya, ayaṃ ^b^siyā kiriyato siyā kiriyākiriyato samuṭṭhāti^eb^ nāma.</p>
              <p>[03]Idāni ^a^M2.0097^ea^ sabbasikkhāpadāni saññāvasena dvidhā katvā dassento ^b^‘‘tatrāpi atthi saññāvimokkha’’^eb^ntiādimāha. Saññāya abhāvena vimokkho assāti ^b^saññāvimokkha^eb^nti majjhepadalopasamāso daṭṭhabbo. Yato hi vītikkamasaññāabhāvena muccati, idaṃ saññāvimokkhanti vuccati. ^b^Cittaṅgaṃ labhatiyevā^eb^ti kāyacittādisacittakasamuṭṭhāneheva samuṭṭhahanato ^a^V2.0086^ea^. ‘‘Labhatiyevā’’ti avadhāraṇena no na labhatīti dasseti. Tasmā yaṃ cittaṅgaṃ labhati, na labhati ca, taṃ ^b^‘‘itara’’^eb^nti vuttaṃ itara-saddassa vuttapaṭiyogavisayattā.</p>
              <p>[03]Puna sabbasikkhāpadāni cittavasena dvidhā dassento ^b^‘‘puna atthi sacittaka’’^eb^ntiādimāha. ^b^Yaṃ saheva cittena āpajjatī^eb^ti yaṃ sacittakeneva samuṭṭhānena āpajjati, no acittakena. ^b^Vināpī^eb^ti ^b^api^eb^-saddena sahāpi cittena āpajjatīti dasseti. Yañhi kadāci acittakena, kadāci sacittakena samuṭṭhānena samuṭṭhāti, taṃ acittakanti vuccati. Ettha ca saññādukaṃ anāpattimukhena, sacittakadukaṃ āpattimukhena vuttanti idametesaṃ nānākaraṇanti veditabbaṃ.</p>
              <p>[03]Lokavajjadukassa heṭṭhā vuttalakkhaṇattā taṃ avibhajitvā idāni sabbasikkhāpadāni kammavasena duvidhāni, kusalādivasena vedanāvasena ca tividhāni hontīti dassento ^b^‘‘kammakusalavedanāvasenā’’^eb^tiādimāha. Ettha pana kiñcāpi aṭṭhakathāsu āgatanayena kāyakammaṃ vacīkammanti kammavasena dukaṃ vuttaṃ, tikameva pana dassetuṃ vaṭṭati. Sabbameva hi sikkhāpadaṃ kāyadvāre āpajjitabbato vacīdvāre āpajjitabbato kāyavacīdvāre āpajjitabbato ca tividhaṃ hoti. Teneva ^b^mātikāṭṭhakathāyaṃ^eb^ (kaṅkhā. aṭṭha. paṭhamapārājikavaṇṇanā) vuttaṃ ‘‘sabbāva kāyakammavacīkammatadubhayavasena tividhā honti. Tattha kāyadvāre āpajjitabbā kāyakammanti vuccati, vacīdvāre āpajjitabbā vacīkammanti vuccati, ubhayattha āpajjitabbā kāyakammavacīkamma’’nti. Tatoyeva ca adinnādānasikkhāpadādīsu kāyakammavacīkammanti tadubhayavasena dassitaṃ.</p>
              <p>[03]^b^Atthi pana sikkhāpadaṃ kusala^eb^ntiādinā āpattiṃ āpajjanto kusalacittasamaṅgī vā āpajjati akusalacittasamaṅgī vā abyākatacittasamaṅgī vāti ^a^M2.0098^ea^ dasseti, na pana kusalāpi āpatti atthīti. Na hi kusalā āpatti nāma atthi ‘‘āpattādhikaraṇaṃ siyā akusalaṃ siyā abyākataṃ, natthi āpattādhikaraṇaṃ kusala’’nti (pari. 303) vacanato. ^b^Dasa kāmāvacarakiriyacittānī^eb^ti hasituppādavoṭṭhabbanehi saddhiṃ aṭṭha mahākiriyacittāni. Dvinnaṃ abhiññācittānaṃ āpattisamuṭṭhāpakattaṃ paññattiṃ ajānantassa iddhivikubbanādīsu daṭṭhabbaṃ. ^b^Yaṃ kusalacittena āpajjatī^eb^ti yaṃ sikkhāpadasīsena gahitaṃ āpattiṃ kusalacittasamaṅgī āpajjati. Iminā pana vacanena taṃ kusalanti āpattiyā vuccamāno kusalabhāvo pariyāyatova, na paramatthatoti dasseti. Kusalacittena hi āpattiṃ āpajjanto saviññattikaṃ aviññattikaṃ ^a^V2.0087^ea^ vā sikkhāpadavītikkamākārappavattaṃ rūpakkhandhasaṅkhātaṃ abyākatāpattiṃ āpajjati. ^b^Itarehi itara^eb^nti itarehi akusalābyākatacittehi yaṃ āpajjati, taṃ itaraṃ, akusalaṃ abyākatañcāti attho. Idañca āpattiṃ āpajjanto akusalacittasamaṅgī vā āpajjati kusalābyākatacittasamaṅgī vāti dassanatthaṃ vuttaṃ. Evaṃ santepi sabbasikkhāpadesu kiñci akusalacittameva kiñci kusalābyākatavasena dvicittaṃ, kiñci sabbesaṃ vasena ticittanti ayameva pabhedo labbhati, na aññoti veditabbaṃ.</p>
              <p>[03]^b^Tivedanaṃ dvivedanaṃ ekavedana^eb^nti idañca yathāvuttavedanāvaseneva labbhati, nāññathāti daṭṭhabbaṃ. Nipajjitvā nirodhaṃ samāpannassa sahaseyyavasena tadākārappavattarūpakkhandhasseva āpattibhāvato ‘‘atthi avedana’’ntipi vattabbametaṃ, kadāci karahaci yadicchakaṃ sambhavatīti aggahetvā yebhuyyavasena labbhamānaṃyeva gahetvā vuttanti veditabbaṃ.</p>
              <p>[03]Idāni yathāvuttasamuṭṭhānādīni imasmiṃ saṃvaṇṇiyamānasikkhāpade vibhajitvā dassento ^b^‘‘imaṃ pakiṇṇakaṃ viditvā’’^eb^tiādimāha. Tattha ^b^viditvā^eb^ti imassa ‘‘veditabba’’nti iminā aparakālakiriyāvacanena sambandho veditabbo. ^b^Kiriyasamuṭṭhāna^eb^nti idaṃ yebhuyyavasena vuttaṃ parūpakkame sati sādiyantassa akiriyasamuṭṭhānabhāvato. ‘‘Manodvāre āpatti nāma natthīti idampi bāhullavaseneva vutta’’nti vadanti. ^b^Cittaṃ panettha aṅgamattaṃ hotī^eb^ti paṭhamapārājikaṃ kāyacittato samuṭṭhātīti cittamettha āpattiyā aṅgameva hoti. ^b^Na tassa vasena kammabhāvo labbhatī^eb^ti viññattijanakavasena ^a^M2.0099^ea^ kāyadvāre pavattattā tassa cittassa vasena imassa sikkhāpadassa manokammabhāvo na labbhatīti attho. Sikkhāpadassa heṭṭhā vuttanayena paññattibhāvato ^b^‘‘sabbañcetaṃ āpattiyaṃ yujjatī’’^eb^ti vuttaṃ. Na hi yathāvuttasamuṭṭhānādi paññattiyaṃ yujjati.</p>
              <p>[06]Pakiṇṇakakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Vinītavatthuvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^Idaṃ ki^eb^nti kathetukamyatāya pucchati. Vinītāni vinicchitāni vatthūni ^b^vinītavatthūni^eb^. Tāni hi ‘‘āpattiṃ tvaṃ bhikkhu āpanno pārājikaṃ. Anāpatti bhikkhu pārājikassa, āpatti saṅghādisesassa. Anāpatti bhikkhu asādiyantassā’’tiādinā bhagavatāyeva vinicchitāni ^a^V2.0088^ea^. Tenāha ^b^‘‘bhagavatā sayaṃ vinicchitāna’’^eb^nti. ^b^Uddānagāthā^eb^ti uddesagāthā, saṅgahagāthāti vuttaṃ hoti. ^b^Vatthugāthā^eb^ti ‘‘tena kho pana samayena aññataro bhikkhū’’tiādikā nidānavatthudīpikā vinītavatthupāḷiyeva tesaṃ tesaṃ vatthūnaṃ ganthanato ‘‘vatthugāthā’’ti vuttā, na chandovicitilakkhaṇena. Gāthānaṃ vatthu ^b^vatthugāthā^eb^ti evaṃ vā ettha attho daṭṭhabbo. ^b^Etthā^eb^ti vinītavatthūsu. ^b^Dutiyādīna^eb^nti dutiyapārājikādīnaṃ. Dutiyādīni vinicchinitabbānīti yojetabbaṃ. ^b^Sippikāna^eb^nti cittakārādisippikānaṃ. Yaṃ passitvā passitvā cittakārādayo cittakammādīni uggaṇhantā karonti, taṃ ^b^‘‘paṭicchannakarūpa’’^eb^nti vuccati.</p>
              <p>[03]^b^67^eb^^b^.^eb^^b^Purimāni dve vatthūnī^eb^ti makkaṭivatthuṃ vajjiputtakavatthuñca. Tāni pana kiñcāpi anupaññattiyaṃ āgatāneva, tathāpi bhagavatā sayaṃ vinicchitavatthubhāvato adinnādānādīsu anupaññattiyaṃ āgatāni rajakādivatthūni viya puna vinītavatthūsu pakkhittāni. Yadi evaṃ ‘‘tassa kukkuccaṃ ahosī’’ti idaṃ virujjheyya, anupaññattiyañhi aññe bhikkhū disvā taṃ bhikkhuṃ codesunti? Saccametaṃ, tehi pana bhikkhūhi anupaññattiyaṃ vuttanayena codetvā ‘‘nanu, āvuso, tatheva taṃ hotī’’ti vutte tassa kukkuccaṃ ahosīti gahetabbaṃ. ‘‘Bhagavato etamatthaṃ ārocesī’’ti idañca tehi bhikkhūhi anupaññattiyaṃ vuttanayena bhagavato ārocite ‘‘saccaṃ kira tvaṃ bhikkhu makkaṭiyā methunaṃ dhammaṃ paṭisevī’’ti bhagavatā ^a^M2.0100^ea^ puṭṭho samāno ‘‘saccaṃ bhagavā’’ti bhagavato etamatthaṃ ārocesīti gahetabbaṃ.</p>
              <p>[03]Vajjiputtakavatthumhi pana sikkhaṃ appaccakkhāya dubbalyaṃ anāvikatvā methunaṃ dhammaṃ paṭisevitvā vibbhamitvā ye ānandattheraṃ upasaṅkamitvā puna pabbajjaṃ upasampadañca yāciṃsu, te sandhāya ‘‘aṭṭhānametaṃ, ānanda, anavakāso, yaṃ tathāgato vajjīnaṃ vā vajjiputtakānaṃ vā kāraṇā sāvakānaṃ pārājikaṃ sikkhāpadaṃ paññattaṃ samūhaneyyā’’tiādi anupaññattiyaṃ vuttaṃ. Ye pana avibbhamitvā saliṅge ṭhitāyeva uppannakukkuccā bhagavato etamatthaṃ ārocesuṃ, te sandhāya ‘‘āpattiṃ tumhe, bhikkhave, āpannā pārājika’’nti idha vuttaṃ. Keci pana imaṃ adhippāyaṃ ajānantāva ‘‘aññameva makkaṭivatthu vajjiputtakavatthu ca vinītavatthūsu āgata’’nti vadanti.</p>
              <p>[03]^b^Kuse ganthetvā^eb^ti kusatiṇāni ganthetvā. ^b^Kesehī^eb^ti manussakesehi. ^b^Taṃ rāga^eb^nti kāyasaṃsaggarāgaṃ. ^b^Ñatvā^eb^ti sayameva jānitvā. Yadi kāyasaṃsaggarāgena kataṃ, kāyasaṃsaggarāgasikkhāpadassa ^a^V2.0089^ea^ vinītavatthūsu avatvā idha kasmā vuttanti? Vuccate – kiñcāpi taṃ kāyasaṃsaggarāgena kataṃ, tassa pana bhikkhuno pārājikakkhette katupakkamattā ‘‘pārājikaṃ nu kho ahaṃ āpanno’’ti pārājikavisayaṃ kukkuccaṃ ahosīti idha vuttaṃ. Tenevāha – ‘‘anāpatti bhikkhu pārājikassa, āpatti saṅghādisesassā’’ti.</p>
              <p>[03]^b^68^eb^^b^.^eb^^b^Atidassanīyā^eb^ti divasampi passantānaṃ atittikaraṇato ativiya dassanayoggā. ^b^Vaṇṇapokkharatāyā^eb^ti ettha pokkharatā vuccati sundarabhāvo, vaṇṇassa pokkharatā vaṇṇapokkharatā, tāya vaṇṇapokkharatāya, vaṇṇasampattiyāti attho. Porāṇā pana pokkharanti sarīraṃ vadanti, vaṇṇaṃ vaṇṇameva. Tesaṃ matena vaṇṇañca pokkharañca vaṇṇapokkharāni, tesaṃ bhāvo vaṇṇapokkharatā, tasmā ^b^vaṇṇapokkharatāyā^eb^ti parisuddhena vaṇṇena ceva sarīrasaṇṭhānasampattiyā cāti attho. Atha vā vaṇṇasampannaṃ pokkharaṃ vaṇṇapokkharanti uttarapadalopo pubbapadassa daṭṭhabbo, tassa bhāvo vaṇṇapokkharatā, tāya ^b^vaṇṇapokkharatāya,^eb^ vaṇṇasampannasarīratāyāti attho. ^b^Padhaṃsesī^eb^ti abhibhavīti attho. Kathaṃ pana asādiyantī nisīdīti āha – ^b^‘‘asaddhammādhippāyena…pe… khāṇukā viyā’’^eb^ti.</p>
              <p>[03]^b^Na^eb^^a^M2.0101^ea^^b^limpatī^eb^ti na allīyati. ^b^Kāmesū^eb^ti vatthukāmakilesakāmesu. Idaṃ vuttaṃ hoti – yathā paduminipaṇṇe udakabindu na saṇṭhāti, yathā ca sūcimukhe sāsapo na santiṭṭhati, evameva yo abbhantare duvidhenapi kāmena na limpati, tasmiṃ kāmo na saṇṭhāti, tamahaṃ brāhmaṇaṃ vadāmīti.</p>
              <p>[03]^b^69^eb^^b^.^eb^^b^Purisasaṇṭhānaṃ antarahitaṃ, itthisaṇṭhānaṃ uppanna^eb^nti phalassa vināsuppādadassanena kāraṇassapi vināsuppādā vuttāti daṭṭhabbaṃ. Purisindriye hi naṭṭhe purisasaṇṭhānaṃ antaradhāyati, itthindriye samuppanne itthisaṇṭhānaṃ pātubhavati. Tathā hi ‘‘yassa itthindriyaṃ uppajjati, tassa purisindriyaṃ uppajjatīti? No. Yassa vā pana purisindriyaṃ uppajjati, tassa itthindriyaṃ uppajjatīti? No’’ti ^b^yamakapakaraṇe^eb^ (yama. 3. indriyayamaka.188) vuttattā indriyadvayassa ekasmiṃ santāne sahapavattiyā asambhavato yasmiṃ khaṇe itthindriyaṃ pātubhavati, tato pubbe sattarasamacittato paṭṭhāya purisindriyaṃ nuppajjati. Tato pubbe uppannesu ca purisindriyesu sahajarūpehi saddhiṃ kamena niruddhesu tasmiṃ santāne itthindriyaṃ uppajjati. Tato purisasaṇṭhānākārena pavattesu kammajarūpesu sesarūpesu ca kañci kālaṃ pavattitvā niruddhesu itthisaṇṭhānākārena ^a^V2.0090^ea^ ca catujarūpasantatiyā pavattāya purisasaṇṭhānaṃ antarahitaṃ, itthisaṇṭhānaṃ pātubhūtanti vuccati. Itthiyā purisaliṅgapātubhāvepi ayameva nayo veditabbo.</p>
              <p>[03]^b^Purisaliṅgaṃ uttamaṃ, itthiliṅgaṃ hīna^eb^nti iminā ca purisindriyassa uttamabhāvo, itthindriyassa ca hīnabhāvo vuttoti daṭṭhabbaṃ. Na hi indriyassa hīnukkaṭṭhabhāvaṃ vinā tannissayassa liṅgassa hīnukkaṭṭhatā sambhavati. ^b^Purisaliṅgaṃ balavākusalena antaradhāyatī^eb^tiādināpi indriyasseva vināsuppādā vuttāti daṭṭhabbaṃ. Indriye hi vinaṭṭhe uppanne ca tannissayassa liṅgassapi antaradhānaṃ patiṭṭhānañca sambhavati. Kathaṃ panettha purisaliṅgaṃ balavākausalena antaradhāyati, itthiliṅgaṃ dubbalakusalena patiṭṭhātīti? Vuccate – paṭisandhiyaṃ tāva purisindriyuppādakaṃ anupahatasāmatthiyaṃ balavakusalakammaṃ yāvatāyukaṃ purisindriyameva uppādeti, antarā pana kenaci laddhapaccayena pāradārikattādinā balavākusalakammena upahatasāmatthiyaṃ tadeva paṭisandhidāyakaṃ kusalakammaṃ dubbalībhūtaṃ purisindriyaṃ anuppādetvā attano sāmatthiyānurūpaṃ ^a^M2.0102^ea^ itthindriyaṃ pavatte uppādeti. Yadā pana paṭisandhidānakāleyeva kenaci laddhapaccayena pāradārikattādinā balavākusalakammena purisindriyuppādanasāmatthiyaṃ upahataṃ hoti, tadā dubbalībhūtaṃ kusalakammaṃ purisindriyaṃ anuppādetvā paṭisandhiyaṃyeva itthindriyaṃ uppādeti. Tasmā ‘‘purisaliṅgaṃ balavākusalena antaradhāyati, itthiliṅgaṃ dubbalakusalena patiṭṭhātī’’ti vuccati.</p>
              <p>[03]^b^Dubbalākusalena antaradhāyatī^eb^ti pāradārikattādibalavākusalakammassa purisindriyuppādanavibandhakassa dubbalabhāve sati antaradhāyantaṃ itthiliṅgaṃ dubbalākusalena antaradhāyatīti vuttaṃ. Tathā hi pāradārikattādinā balavākusalakammena bāhitattā purisindriyuppādane asamatthaṃ paṭisandhiyaṃ itthiyā itthindriyuppādakaṃ dubbalakusalakammaṃ yadā pavattiyaṃ brahmacariyavāsamicchācārapaṭivirativasena purisattapatthanāvasena vā katupacitabalavakusalakammena āhitasāmatthiyaṃ purisindriyuppādane samatthaṃ itthindriyaṃ anuppādetvā attano sāmatthiyānurūpaṃ purisindriyaṃ uppādeti, tadā purisindriyuppādanavibandhakassa balavākusalakammassa dubbalabhāve sati taṃ itthindriyaṃ antarahitanti ‘‘itthiliṅgaṃ antaradhāyantaṃ dubbalākusalena antaradhāyatī’’ti vuccati. Yathāvuttanayeneva balavatā kusalakammena purisindriyassa uppāditattā ‘‘purisaliṅgaṃ balavakusalena patiṭṭhātī’’ti vuccati. Pubbe itthibhūtassa paṭisandhiyaṃ purisindriyuppādepi ayaṃ nayo veditabbo. ^b^Ubhayampi akusalena antaradhāyati, kusalena paṭilabbhatī^eb^ti idaṃ sugatibhavaṃ sandhāya vuttaṃ, duggatiyaṃ pana ubhinnaṃ uppatti vināso ca akusalakammenevāti daṭṭhabbaṃ.</p>
              <p>[03]^b^Ubhinnampi^eb^^a^V2.0091^ea^^b^sahaseyyāpatti hotī^eb^ti ‘‘yo pana bhikkhu mātugāmena sahaseyyaṃ kappeyya, pācittiyaṃ. Yā pana bhikkhunī purisena sahaseyyaṃ kappeyya, pācittiya’’nti vuttattā ubhinnampi sahaseyyavasena pācittiyāpatti hoti. ^b^Dukkhī^eb^ti cetodukkhasamaṅgitāya dukkhī. ^b^Dummano^eb^ti dosena duṭṭhamano, virūpamano vā domanassābhibhūtatāya. ^b^‘‘Samassāsetabbo’’^eb^ti vatvā samassāsetabbavidhiṃ dassento ^b^‘‘hotu mā cintayitthā’’^eb^tiādimāha. ^b^Anāvaṭo^eb^ti avārito. ^b^Dhammo^eb^ti pariyattipaṭipattipaṭivedhasaṅkhāto tividhopi saddhammo. Saggo ca maggo ca saggamaggo, saggassa ^a^M2.0103^ea^ vā maggo saggamaggo, saggūpapattisādhikā paṭipatti. Bhikkhuniyā saddhiṃ saṃvidhāya addhānagamane āpatti pariharitabbāti dassento ^b^‘‘saṃvidahanaṃ parimocetvā’’^eb^ti āha. ^b^‘‘Mayaṃ asukaṃ nāma ṭhānaṃ gacchāmā’’^eb^ti vatvā ‘‘ehi saddhiṃ gamissāmā’’tiādinā asaṃvidahitattā anāpatti.</p>
              <p>[03]^b^Bahigāme^eb^ti attano vasanagāmato bahi. ^b^Gāmantaranadīpārarattivippavāsagaṇaohīyanāpattīhi anāpattī^eb^ti ‘‘dutiyikā bhikkhunī pakkantā vā hotī’’tiādinā (pāci. 693) vuttānāpattilakkhaṇehi saṃsandanato vuttaṃ. ^b^Ārādhikā^eb^ti cittārādhane samatthā. ^b^Tā kopetvā^eb^ti tā pariccajitvā. ^b^Lajjiniyo…pe… labbhatī^eb^ti ‘‘saṅgahe asati ukkaṇṭhitvā vibbhameyyāpī’’ti saṅgahavaseneva vuttaṃ. ^b^Alajjiniyo…pe… labbhatī^eb^ti alajjibhāvato asantapakkhaṃ bhajantīti vuttaṃ. ^b^Aññātikā…pe… vaṭṭatī^eb^ti idaṃ pana imissā āveṇikaṃ katvā aṭṭhakathāyaṃ anuññātanti vadanti. ^b^Bhikkhubhāvepī^eb^ti bhikkhukālepi. ^b^Parisāvacaro^eb^ti upajjhāyo ca ācariyo ca hutvā parisupaṭṭhāko. ^b^Aññassa santike nissayo gahetabbo^eb^ti tassa santike upasampannehi saddhivihārikehi aññassa ācariyassa santike nissayo gahetabbo. ^b^Taṃ nissāya vasantehipī^eb^ti antevāsike sandhāya vadati. ^b^Upajjhā gahetabbā^eb^ti upasampadatthaṃ upajjhā gahetabbā, aññassa santike upasampajjitabbanti vuttaṃ hoti.</p>
              <p>[03]^b^Vinayakamma^eb^nti vikappanaṃ sandhāya vuttaṃ. ^b^Puna kātabba^eb^nti puna vikappetabbaṃ. ^b^Puna paṭiggahetvā sattāhaṃ vaṭṭatī^eb^ti ‘‘anujānāmi, bhikkhave, bhikkhunīnaṃ sannidhi bhikkhūhi, bhikkhūnaṃ sannidhi bhikkhunīhi paṭiggāhāpetvā paribhuñjitu’’nti (cūḷava. 421) vacanato puna paṭiggahitaṃ tadahu sāmisampi vaṭṭatīti dassanatthaṃ vuttaṃ. ^b^Sattame divase^eb^ti idaṃ tañca nissaggiyaṃ anāpajjitvāva punapi sattāhaṃ paribhuñjituṃ vaṭṭatīti dassanatthaṃ vuttaṃ. Yasmā pana bhikkhuniyā nissaggiyaṃ bhikkhussa vaṭṭati, bhikkhussa nissaggiyaṃ bhikkhuniyā vaṭṭati, tasmā aṭṭhamepi divase liṅgaparivatte sati anissajjitvāva antosattāhe paribhuñjituṃ vaṭṭatīti ^a^V2.0092^ea^ vadanti. ^b^Taṃ pakatatto rakkhatī^eb^ti aparivattaliṅgo taṃ paṭiggahaṇavijahanato rakkhati, avibhattatāya paṭiggahaṇaṃ na vijahatīti adhippāyo. ^b^Sāmaṃ gahetvāna nikkhipeyyā^eb^ti paṭiggahetvā sayaṃ nikkhipeyya. ^b^Paribhuñjantassa^eb^^a^M2.0104^ea^^b^āpattī^eb^ti liṅgaparivatte sati paṭiggahaṇavijahanato puna paṭiggahetvā paribhuñjantassa āpatti.</p>
              <p>[03]^b^‘‘Hīnāyāvattanenā^eb^ti pārājikaṃ āpannassa gihibhāvūpagamanenā’’ti ^b^tīsupi gaṇṭhipadesu^eb^ vuttaṃ, taṃ suvuttaṃ. Na hi pārājikaṃ anāpannassa sikkhaṃ appaccakkhāya ‘‘vibbhamissāmī’’ti gihiliṅgaggahaṇamattena bhikkhubhāvo vinassati. Pārājikaṃ āpanno ca bhikkhuliṅge ṭhito yāva na paṭijānāti, tāva attheva tassa bhikkhubhāvo, na so anupasampannasaṅkhyaṃ gacchati. Tathā hi so saṃvāsaṃ sādiyantopi theyyasaṃvāsako na hoti, sahaseyyādiāpattiṃ na janeti, omasavāde pācittiyañca janeti. Teneva ‘‘asuddho hoti puggalo aññataraṃ pārājikaṃ dhammaṃ ajjhāpanno, tañce suddhadiṭṭhi samāno okāsaṃ kārāpetvā akkosādhippāyo vadeti, āpatti omasavādassā’’ti (pārā. 389) omasavāde pācittiyaṃ vuttaṃ. Asati hi bhikkhubhāve dukkaṭaṃ bhaveyya, sati ca bhikkhubhāve paṭiggahitassa paṭiggahaṇavijahanaṃ nāma ayuttaṃ, tasmā sabbaso bhikkhubhāvassa abhāvato pārājikaṃ āpajjitvā gihiliṅgaggahaṇena gihibhāvūpagamanaṃ idha ‘‘hīnāyāvattana’’nti adhippetaṃ, na pana pakatattassa gihiliṅgaggahaṇamattaṃ. Teneva katthaci sikkhāpaccakkhānena samānagatikattā hīnāyāvattanaṃ visuṃ na gaṇhanti. Sikkhāpaccakkhānena paṭiggahaṇavijahane vutte pārājikaṃ āpannassa gihibhāvūpagamanena sabbaso bhikkhubhāvassa abhāvato vattabbameva natthīti. Tathā hi ^b^buddhadattācariyena^eb^ attano vinayavinicchaye –</p>
              <p>[21]‘‘Acchedagāhanirapekkhanisaggato ca,</p>
              <p>[27]Sikkhāppahānamaraṇehi ca liṅgabhedā;</p>
              <p>[26]Dānena tassa ca parassa abhikkhukassa,</p>
              <p>[22]Sabbaṃ paṭiggahaṇameti vināsameva’’nti. –</p>
              <p>[07]Ettakameva vuttaṃ. Tathā ^b^dhammasirittherena^eb^pi –</p>
              <p>[21]‘‘Sikkhāmaraṇaliṅgehi, anapekkhavisaggato;</p>
              <p>[22]Acchedānupasampanna-dānā gāhopasammatī’’ti. –</p>
              <p>[07]Vuttaṃ ^a^M2.0105^ea^^a^V2.0093^ea^. Yadi ca pakatattassa gihiliṅgaggahaṇamattenapi paṭiggahaṇaṃ vijaheyya, tepi ācariyā visuṃ tampi vadeyyuṃ, na vuttañca, tato viññāyati ‘‘pakatattassa gihiliṅgaggahaṇamattaṃ idha hīnāyāvattananti nādhippeta’’nti. Bhikkhuniyā pana sikkhāpaccakkhānassa abhāvato gihiliṅgaggahaṇamattenapi paṭiggahaṇaṃ vijahati.</p>
              <p>[03]^b^Anapekkhavissajjanenā^eb^ti aññassa adatvāva anatthikatāya ‘‘natthi iminā kammaṃ, na idāni naṃ paribhuñjissāmī’’ti vatthūsu vā ‘‘puna paṭiggahetvā paribhuñjissāmī’’ti paṭiggahaṇe vā anapekkhavissajjanena. ^b^Acchinditvā gāhenā^eb^ti corādīhi acchinditvā gahaṇena.</p>
              <p>[03]^b^Etthā^eb^ti bhikkhuvihāre. ^b^Uparopakā^eb^ti tena ropitā rukkhagacchā. ^b^Terasasu sammutīsū^eb^ti bhattuddesakasenāsanapaññāpakabhaṇḍāgārikacīvarapaṭiggāhakacīvarabhājakayāgubhājakaphalabhājakakhajjabhājakāppamattakavissajjakasāṭiyaggāhāpakapattaggāhāpakāarāmikapesakasāmaṇerapesakasammutisaṅkhātāsu terasasu sammutīsu. Kāmaṃ purimikāya pacchimikāya ca senāsanaggāho paṭippassambhatiyeva, purimikāya pana senāsanaggāhe paṭippassaddhe pacchimikāya aññattha upagantuṃ sakkāti purimikāya senāsanaggāhapaṭippassaddhiṃ visuṃ dassetvā pacchimikāya senāsanaggāhe paṭippassaddhe na sakkā aññattha upagantunti tattha bhikkhūhi kattabbasaṅgahaṃ dassento ^b^‘‘sace pacchimikāya senāsane gahite’’^eb^tiādimāha.</p>
              <p>[03]^b^Pakkhamānattameva dātabba^eb^nti bhikkhunīnaṃ paṭicchannāyapi āpattiyā mānattacārasseva anuññātattā. ^b^Puna pakkhamānattameva dātabba^eb^nti bhikkhukāle ciṇṇamānattābhāvato. ^b^Bhikkhunīhi abbhānakammaṃ kātabba^eb^nti bhikkhukāle ciṇṇamānattatāya bhikkhunīkālepi ciṇṇamānattā icceva saṅkhyaṃ gacchatīti katvā vuttaṃ. ^b^Sace akusalavipāke…pe… chārattaṃ mānattameva dātabba^eb^nti mānattaṃ carantassa liṅgaparivattādhikārattā vuttaṃ. Sace pana bhikkhukāle paṭicchannāya sādhāraṇāpattiyā parivasantassa asamādiṇṇaparivāsassa vā liṅgaṃ parivattati, tassa bhikkhunīkāle pakkhamānattaṃ carantassa akusalavipāke parikkhīṇe puna liṅge parivattite parivāsaṃ datvā parivutthaparivāsassa chārattaṃ mānattaṃ dātabbanti vadanti.</p>
              <p>[03]^b^Sañcarittāpattī^eb^ti ^a^M2.0106^ea^ sādhāraṇāpattidassanatthaṃ vuttaṃ. ^b^Parivāsadānaṃ natthī^eb^ti bhikkhukāle appaṭicchannabhāvato. Bhikkhunīkāle pana ārocitāpi sādhāraṇāpatti sace bhikkhukāle anārocitā, paṭicchannāva hotīti vadanti. ^b^Bhikkhūhi mānatte adinne^eb^ti aciṇṇamānattāya liṅgaparivatte ^a^V2.0094^ea^ sati. Bhikkhunībhāve ṭhitāyapi tā suppaṭippassaddhā evāti sambandho. ^b^Yā āpattiyo pubbe paṭippassaddhā^eb^ti yā asādhāraṇāpattiyo pubbe bhikkhubhāve paṭippassaddhā. ‘‘Pārājikaṃ āpannassa liṅgaparivatte sati santānassa ekattā na puna so upasampadaṃ labhati, tathā vibbhantāpi bhikkhunī liṅgaparivatte sati puna upasampadaṃ na labhatī’’ti vadanti.</p>
              <p>[03]^b^71^eb^^b^.^eb^ ‘‘Anupādinnakesūti adhikārattā upādinnakepi eseva nayoti vutta’’nti ^b^cūḷagaṇṭhipade majjhimagaṇṭhipade^eb^ ca vuttaṃ, taṃ duvuttaṃ. Na hi upādinnakesu nimitte upakkamantassa dukkaṭaṃ dissati. Tathā hi upādinnakesu nimitte appavesetvā bahi upakkamantassa thullaccayaṃ vuttaṃ ‘‘na ca, bhikkhave, rattacittena aṅgajātaṃ chupitabbaṃ, yo chupeyya, āpatti thullaccayassā’’ti (mahāva. 252) vuttattā. Ettha ca yaṃ vattabbaṃ, taṃ sabbaṃ aṭṭhakathāyaṃ pubbe vicāritameva. ^b^Dukkaṭamevā^eb^ti mocanarāgassa abhāvato. ^b^Tathevā^eb^ti muccatu vā mā vāti imamatthaṃ atidissati.</p>
              <p>[03]^b^Avisayo^eb^ti asādiyanaṃ nāma evarūpe ṭhāne dukkaranti katvā vuttaṃ. ^b^Mātugāmassa vacanaṃ gahetvā^eb^ti ‘‘ahaṃ vāyamissāmi, tvaṃ mā vāyamī’’tiādinā vuttavacanaṃ gahetvā. Ubhayavāyāmeneva āpattīti saññāya ‘‘tvaṃ mā vāyamī’’ti vuttaṃ.</p>
              <p>[03]^b^73^eb^^b^.^eb^^b^Vaṭṭakate^eb^ti imassa atthaṃ dassento ^b^‘‘vivaṭe’’^eb^ti āha. ‘‘Pārājikabhayena ākāsagatameva katvā pavesanādīni karontassa sahasā tālukaṃ vā passaṃ vā aṅgajātaṃ phusati ce, dukkaṭameva methunarāgassa abhāvato’’ti vadanti, upaparikkhitvā gahetabbo. ^b^Suphusitā^eb^ti suṭṭhu pihitā. ^b^Antomukhe okāso natthī^eb^ti dantānaṃ supihitabhāvato antomukhe pavesetuṃ okāso natthi. ^b^Uppāṭite pana oṭṭhamaṃse dantesuyeva upakkamantassa thullaccaya^eb^nti pataṅgamukhamaṇḍūkassa mukhasaṇṭhāne ^a^M2.0107^ea^ viya vaṇasaṅkhepavasena thullaccayaṃ. ‘‘Methunarāgena itthiyā appavesento nimittena nimittaṃ chupati, thullaccaya’’nti iminā vā lakkhaṇena samānattā idha thullaccayaṃ vuttaṃ. ^b^Bahi nikkhantadantajivhāsu^eb^pi eseva nayo.</p>
              <p>[03]^b^Amuccante thullaccaya^eb^nti ‘‘ceteti upakkamati na muccati, āpatti thullaccayassā’’ti (pārā. 262) vacanato. ^b^Nijjhāmataṇhikādī^eb^ti ^b^ādi^eb^-saddena khuppipāsikādipetīnaṃ saṅgaho daṭṭhabbo. ^b^Allīyitumpi na sakkā^eb^ti nijjhāmataṇhikānaṃ lomakūpehi samuṭṭhitāggijālāhi niccaṃ pajjalitasarīratāya khuppipāsikādīnaṃ ativiya paṭikūlavirūpabībhacchāṭṭhicammāvasiṭṭhaniccāturasarīratāya ^a^V2.0095^ea^ āmasitumpi na sakkā. ^b^Devatā viya sampattiṃ anubhontī^eb^ti ettha ^b^yāsa^eb^nti sāmivacanaṃ ^b^yā^eb^ti paccattavacanena vipariṇāmetvā yojetabbaṃ ‘‘yā devatā viya sampattiṃ anubhontī’’ti. ^b^Dassanā^eb^dīsu ^b^dassanaṃ^eb^ nāma bhikkhunā tāsaṃ dassanaṃ, ^b^gahaṇampi^eb^ bhikkhunāva tāsaṃ aṅgapaccaṅgagahaṇaṃ. ^b^Āmasanā^eb^dīni pana tāsaṃ kiccāni. Tattha ^b^āmasanaṃ^eb^ nāma attano sarīrena bhikkhuno sarīrassa upari āmasanamattaṃ, ^b^phusanaṃ^eb^ tato daḷhataraṃ katvā samphusanaṃ, ^b^ghaṭṭanaṃ^eb^ tatopi daḷhataraṃ katvā sarīrena sarīrassa ghaṭṭanaṃ. ^b^Visaññaṃ katvā^eb^ti yathā so katampi upakkamanaṃ na jānāti, evaṃ katvā. Yadipi āmasanādi tassā kiccaṃ, tathāpi teneva anāpattiṃ avatvā ‘‘taṃ puggalaṃ visaññaṃ katvā’’ti vacanato akatavisañño jānitvā sādiyati ce, pārājikameva. Bhikkhuno pana dassanagahaṇesu sati asādiyanaṃ nāma na hotīti dassanagahaṇesu paññāyamānesu anāpatti na vuttā. Yadi pana paṭhamaṃ dassanagahaṇesu sati pacchā taṃ puggalaṃ visaññaṃ katvā āmasanādīni karontī attano manorathaṃ pūretvā gacchati, natthi pārājikaṃ.</p>
              <p>[03]^b^Upahatakāyappasādo^eb^ti anaṭṭhepi kāyappasāde kāyaviññāṇuppādane asamatthatāpādanavasena vātapittādīhi upahatakāyappasādo. ^b^Sevanacittavasena āpattī^eb^ti yathā santhatanimittavasena upādinnaphassaṃ avindantassapi sevanacittavasena āpatti, evamidhāpi pittavātādinā upahatakāyappasādattā avediyantassapi sevanacittavasena āpatti.</p>
              <p>[03]Nanu ^a^M2.0108^ea^ ca chupitamattavatthusmiṃ ‘‘methunaṃ dhammaṃ paṭisevissāmīti chupitamatte vippaṭisārī ahosī’’ti vuttattā methunassa pubbapayoge dukkaṭena bhavitabbaṃ, atha kasmā ‘‘āpatti saṅghādisesassā’’ti vuttanti imaṃ antolīnacodanaṃ manasikatvā taṃ pariharituṃ ^b^‘‘yo methuna’’^eb^ntiādi āraddhaṃ. Tattha ^b^sīsa^eb^nti maggena maggapaṭipādanaṃ. Tañhi payogānaṃ matthakasadisattā ‘‘sīsa’’nti vuttaṃ tato paraṃ payogābhāvato. ^b^Dukkaṭe tiṭṭhantī^eb^ti dukkaṭaṃ janenti. Dukkaṭañhi janentā hatthaggāhādayo payogā ‘‘dukkaṭe tiṭṭhantī’’ti vuttā aññissā āpattiyā janakavasena appavattanato.</p>
              <p>[03]^b^74^eb^^b^.^eb^^b^Jātipupphagumbāna^eb^nti jātisumanagumbānaṃ. ^b^Ussannatāyā^eb^ti bāhullatāya. ^b^Upacāre^eb^ti āsannappadese. ^b^Tena vātupatthambhenā^eb^ti ‘‘aṅgamaṅgāni vātupatthaddhāni hontī’’ti evaṃ vuttavātupatthambhena. Iminā niddokkamanassa kāraṇaṃ vuttaṃ. ^b^Ekarasa^eb^nti āvajjanādivīthicittehi abbokiṇṇaṃ.</p>
              <p>[03]^b^76^eb^^b^.^eb^^b^Saṅgāmasīsayodho^eb^^a^V2.0096^ea^^b^bhikkhū^eb^ti yasmā kilesārīhi anabhibhūto hutvā te parājesi, tasmā saṅgāmamukhe yodhasadiso bhikkhu.</p>
              <p>[03]^b^77^eb^^b^.^eb^^b^Uppanne vatthusmi^eb^nti methunavatthusmiṃ uppanne. ^b^Parivattakadvāramevā^eb^ti saṃvaraṇavivaraṇavasena ito cito ca parivattanayoggadvārameva. ^b^Rukkhasūcikaṇṭakadvāra^eb^nti rukkhasūcidvāraṃ kaṇṭakadvārañca. ‘‘Rukkhasūcidvāraṃ kaṇṭakadvāra’’micceva vā pāṭho. Yaṃ ubhosu passesu rukkhathambhe nikhaṇitvā tattha vijjhitvā majjhe dve tisso rukkhasūciyo pavesetvā karonti, taṃ ^b^rukkhasūcidvāraṃ^eb^. Yaṃ pavesananikkhamanakāle apanetvā thakanayoggaṃ, ekāya bahūhi vā kaṇṭakasākhāhi kataṃ, taṃ ^b^kaṇṭakadvāraṃ^eb^. ^b^Cakkalakayuttadvāra^eb^nti heṭṭhā etaṃ cakkaṃ yojetvā kataṃ mahādvāraṃ, yaṃ na sakkā ekena saṃvarituṃ vivarituñca. ^b^Gopphetvā^eb^ti rajjūhi ganthetvā. ^b^Ekaṃ dussasāṇidvāramevā^eb^ti ettha kilañjasāṇidvārampi saṅgahaṃ gacchati.</p>
              <p>[03]Yattha dvāraṃ saṃvaritvā nipajjituṃ na sakkā hoti, tattha kattabbavidhiṃ dassetuṃ ^b^‘‘sace bahūnaṃ vaḷañjanaṭṭhānaṃ hotī’’^eb^tiādi vuttaṃ. Bahūnaṃ avaḷañjanaṭṭhānepi ekaṃ āpucchitvā nipajjituṃ vaṭṭatiyeva. ^b^Atha bhikkhū…pe… nisinnā hontī^eb^ti idaṃ tattha bhikkhūnaṃ sannihitabhāvasandassanatthaṃ vuttaṃ. ‘‘Nisinno ^a^M2.0109^ea^ vā pana hotu nipanno vā, yena kenaci iriyāpathena samannāgato sace tattha sannihito hoti, ābhogaṃ kātuṃ vaṭṭatī’’ti ^b^tīsupi gaṇṭhipadesu^eb^ vuttaṃ. Keci pana ‘‘nisinnā hontīti vacanato sace nipannā honti, ābhogaṃ kātuṃ na vaṭṭatī’’ti vadanti, taṃ na sundaraṃ. Yadi hi ‘‘nisinnā hontī’’ti vacanato nipanne ābhogaṃ kātuṃ na vaṭṭati, ṭhitepi caṅkamantepi ābhogaṃ kātuṃ na vaṭṭati. Na hi nisinnavacanaṃ nipannaṃyeva nivatteti, tasmā ‘‘nisinnā hontī’’ti idaṃ tattha tesaṃ atthitāmattasandassanatthaṃ, na sesairiyāpathasamaṅgitānivattanatthaṃ. Evaṃ santepi nipajjitvā niddāyanto asantapakkhe ṭhitattā ābhogāraho na hotīti amhākaṃ khanti. Asantapakkhe ṭhitattāyeva hi raho nisajjāya nipajjitvā niddāyanto anāpattiṃ na karotīti vuttaṃ. Dvārasaṃvaraṇaṃ nāma bhikkhunīādīnaṃ pavesananivāraṇatthanti āha – ^b^‘‘bhikkhuniṃ vā mātugāmaṃ vā āpucchituṃ na vaṭṭatī’’^eb^ti. ‘‘Itthiubhatobyañjanakaṃ itthipaṇḍakañca āpucchituṃ na vaṭṭatī’’ti vadanti. Mātugāmassa antogabbhe ṭhitabhāvaṃ jānitvāpi dvāre yathāvuttavidhiṃ katvā nipajjantassa anāpatti. ^b^Nisseṇiṃ āropetvā^eb^ti uparitalaṃ āropetvā visaṅkharitvā bhūmiyaṃ pātetvā chinditvā vā nipajjitumpi vaṭṭati. ^b^Dvepi dvārāni jaggitabbānī^eb^ti ettha sace ekasmiṃ dvāre kavāṭaṃ vā natthi, heṭṭhā vuttanayena saṃvarituṃ vā na sakkā, itaraṃ dvāraṃ asaṃvaritvāpi nipajjituṃ vaṭṭati.</p>
              <p>[03]^b^Bhikkhācārā^eb^^a^V2.0097^ea^^b^paṭikkammā^eb^ti bhikkhācārato nivattitvā. ^b^Dvārapālassā^eb^ti dvārakoṭṭhake mahādvāre nisseṇimūle vā ṭhatvā dvārarakkhaṇakassa. ^b^Pacchimānaṃ bhāro^eb^ti ekānubandhavasena āgacchante sandhāya vuttaṃ. Asaṃvutadvāre antogabbhe vāti yojetabbaṃ. ^b^Bahi vā^eb^ti gabbhato bahi. ^b^Nipajjanakālepi…pe… vaṭṭatiyevā^eb^ti ettha ‘‘dvārajagganakassa tadadhīnattā tadā tassa tattha sannihitāsannihitabhāvaṃ anupadhāretvāpi ābhogaṃ kātuṃ vaṭṭatiyevā’’ti vadanti.</p>
              <p>[03]^b^Yena kenaci parikkhitte^eb^ti pākārena vā vatiyā vā yena kenaci parikkhitte. ‘‘Parikkhepassa uccato pamāṇaṃ sahaseyyappahonake vuttanayena veditabba’’nti vadanti. Yadi pana ekasmiṃ padese parikkhepo vuttappamāṇato nīcataro hoti, vaṭṭati. ^b^Mahāpariveṇaṃ hotī^eb^ti mahantaṃ ^a^M2.0110^ea^ aṅgaṇaṃ hoti. ^b^Mahābodhiyaṅgaṇalohapāsādayaṅgaṇasadisa^eb^nti bahusañcāradassanatthaṃ vuttaṃ, na mahāparicchedadassanatthaṃ. ^b^Aruṇe uggate uṭṭhahati, anāpattī^eb^ti suddhacittena nipannassa niddāyantasseva aruṇe uggateyeva niddāvaseneva anāpatti. ^b^Pabujjhitvā puna supati, āpattī^eb^ti aruṇe uggate pabujjhitvā aruṇuggamanaṃ ajānitvāpi anuṭṭhahitvāva sayitasantānena sayantassa āpatti, purāruṇe pabujjhitvāpi ajānitvā sayitasantānena sayantassapi aruṇe uggate āpattiyeva. ^b^Yathāparicchedameva vuṭṭhātī^eb^ti aruṇe uggateyeva uṭṭhahati. ^b^Tassa āpattī^eb^ti asuddhacitteneva nipannattā niddāyantassapi aruṇe uggate divāpaṭisallānamūlikā āpatti. ^b^‘‘Evaṃ nipajjanto anādariyadukkaṭāpi na muccatī’’^eb^ti vuttattā asuddhacittena nipajjanto aruṇuggamanato puretaraṃ uṭṭhahantopi anuṭṭhahantopi nipajjanakāleyeva anādariyadukkaṭaṃ āpajjati, divāpaṭisallānamūlikaṃ pana dukkaṭaṃ aruṇe uggateyeva āpajjati.</p>
              <p>[03]Yaṃ panettha ^b^tīsupi gaṇṭhipadesu^eb^ vuttaṃ ‘‘rattiṃ dvāraṃ saṃvaritvā nipanno sace aruṇuggamanavelāyaṃ dvāre vivaṭepi nipajjati, tassa āpatti akhette saṃvaritvā nipannattā. Aruṇuggamanavelāyaṃ vivaṭepi dvāre ‘‘nipajjissāmī’’ti rattiṃ dvāraṃ saṃvaritvāpi nipannassa akhette pihitattā nipajjanakāle anādariyadukkaṭaṃ, aruṇe uggate nipajjanamūladukkaṭañca hoti. Rattiṃ pihitepi apihitepi dvāre nipannassa aruṇuggamanakkhaṇeyeva apihitadvāre pihite pihitadvāre ca puna vivaritvā pihite khette pihitattā anāpattī’’ti, taṃ aṭṭhakathāya na sameti. Rattiṃ dvāraṃ asaṃvaritvā nipannasseva hi aruṇuggamane āpatti aṭṭhakathāyaṃ dassitā, tasmā khette vā pihitaṃ hotu akhette vā, saṃvaraṇamevettha pamāṇanti amhākaṃ khanti.</p>
              <p>[03]^b^Niddāvasena nipajjatī^eb^ti niddābhibhūtatāya ekapassena nipajjati, evaṃ pana nipanno nipanno ^a^V2.0098^ea^ nāma na hotīti ^b^anāpatti^eb^ vuttā. ^b^Apassāya supantassā^eb^ti kaṭiyā piṭṭhivemajjhassa ca antare appamattakampi padesaṃ bhūmiṃ aphusāpetvā thambhādiṃ apassāya supantassa. ^b^Sahasāva vuṭṭhātī^eb^ti pakkhalitvā patito viya sahasā vuṭṭhāti. ^b^Tattheva sayati na vuṭṭhātī^eb^ti niddābhibhūtatāya ^a^M2.0111^ea^ supanto na vuṭṭhāti, na mucchāpareto. Teneva ‘‘avisayattā āpatti na dissatī’’ti na vuttaṃ.</p>
              <p>[03]^b^Ekabhaṅgenā^eb^ti ekassa passassa bhañjanena, heṭṭhā vuttanayena pāde bhūmito amocetvāva ekaṃ passaṃ bhañjitvā nāmetvā nipannoti vuttaṃ hoti. Mahāaṭṭhakathāyaṃ pana mahāpadumattherena vuttanti sambandho. Mucchitvā patitattā therena ^b^‘‘avisayattā āpatti na dissatī’’^eb^ti vuttaṃ. Ācariyā pana yathā yakkhagahitako bandhitvā nipajjāpito ca paravaso hoti, evaṃ aparavasattā mucchitvā patito kañci kālaṃ jānitvāpi nipajjatīti anāpattiṃ na vadanti. ^b^Yo ca yakkhagahitako, yo ca bandhitvā nipajjāpito^eb^ti imassa mahāaṭṭhakathāvādassa pacchimattā soyeva pamāṇato gahetabbo. Tathā ca vakkhati ‘‘sabbattha yo yo aṭṭhakathāvādo vā theravādo vā pacchā vuccati, sova pamāṇato daṭṭhabbo’’ti (pārā. aṭṭha. 1.92). Yakkhagahitaggahaṇeneva cettha visaññībhūtopi saṅgahitoti veditabbaṃ. Ekabhaṅgena nipanno pana atthato anipannattā muccatiyevāti mahāaṭṭhakathāvādena so appaṭikkhittova hotīti daṭṭhabbaṃ. Divā saṃvaritvā nipannassa kenaci vivaṭepi dvāre anāpatti nipajjanakāle saṃvaritvā nipannattā. Sace divā saṃvaritvā dvārasamīpe nipanno pacchā sayameva dvāraṃ vivarati, evampi vaṭṭati. Acittakā cāyaṃ āpatti kiriyā ca akiriyā ca.</p>
              <p>[03]^b^78^eb^^b^.^eb^^b^‘‘Apade padaṃ karonto viyā’’^eb^ti vatvā puna tamevatthaṃ āvikaronto ^b^‘‘ākāse padaṃ dassento viyā’’^eb^ti āha. ^b^Etadagga^eb^nti eso aggo. ^b^Yadida^eb^nti yo ayaṃ. Sesamettha uttānatthameva.</p>
              <p>[06]Vinītavatthuvaṇṇanā niṭṭhitā.</p>
              <p>[03]^b^Tatrida^eb^ntiādi heṭṭhā vuttatthameva.</p>
              <p>[06]Iti samantapāsādikāya vinayaṭṭhakathāya sāratthadīpaniyaṃ</p>
              <p>[06]Paṭhamapārājikavaṇṇanā niṭṭhitā.</p>
            </h4>
          </h3>
        </h2>
      </h1>
      <h1>
        <h1n>2. Dutiyapārājikaṃ</h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03]Adutiyena ^a^M2.0112^ea^^a^V2.0099^ea^ jinena yaṃ dutiyaṃ pārājikaṃ pakāsitaṃ, tassa idāni yasmā saṃvaṇṇanākkamo patto, tasmā yaṃ suviññeyyaṃ, yañca pubbe pakāsitaṃ, taṃ sabbaṃ vajjayitvā assa dutiyassa ayaṃ saṃvaṇṇanā hotīti sambandho.</p>
            </h4>
          </h3>
        </h2>
        <h2>
          <h2n>Dhaniyavatthuvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^84^eb^^b^.^eb^^b^Rājagahe^eb^ti ettha duggajanapadaṭṭhānavisesasampadādiyogato padhānabhāvena rājūhi gahitaṃ pariggahitanti ^b^rājagaha^eb^nti āha ^b^‘‘mandhātu…pe… vuccatī’’^eb^ti. Tattha mahāgovindena mahāsattena pariggahitaṃ reṇunā pariggahitameva hotīti mahāgovindaggahaṇaṃ. Mahāgovindapāggahitatākittanañhi tadā reṇunā magadharājena pariggahitabhāvūpalakkhaṇaṃ. Tassa hi so purohito. ^b^‘‘Mahāgovindo^eb^ti mahānubhāvo purātano eko magadharājā’’ti keci. ^b^Pariggahitattā^eb^ti rājadhānībhāvena pariggahitattā. Gayhatīti gaho, rājūnaṃ gahoti ^b^rājagahaṃ,^eb^ nagarasaddāpekkhāya napuṃsakaniddeso. ^b^Aññepettha pakāre^eb^ti ‘‘nagaramāpanena raññā kāritasabbagahattā rājagahaṃ, gijjhakūṭādīhi parikkhittattā pabbatarājehi parikkhittagehasadisantipi rājagahaṃ, sampannabhavanatāya rājamānaṃ gehantipi rājagahaṃ, suvihitārakkhatāya anatthāvahabhāvena upagatānaṃ paṭirājūnaṃ gahaṃ gehabhūtantipi rājagahaṃ, rājūhi disvā sammā patiṭṭhāpitattā tesaṃ gahaṃ gehabhūtantipi rājagahaṃ. Ārāmarāmaṇeyyakādīhi rājate, nivāsasukhatādinā sattehi mamattavasena gayhati pariggayhatīti vā rājagaha’’nti edise pakāre. So padeso ṭhānavisesabhāvena uḷārasattaparibhogoti āha ^b^‘‘taṃ paneta’’^eb^ntiādi. Tattha ^b^buddhakāle cakkavattikāle cā^eb^ti idaṃ yebhuyyavasena vuttaṃ. ^b^Tesa^eb^nti yakkhānaṃ. ^b^Vasanavana^eb^nti āpānabhūmibhūtaṃ upavanaṃ. Gijjhā ettha santīti gijjhaṃ, kūṭaṃ. Taṃ etassāti ^b^gijjhakūṭo^eb^. Gijjho viyāti vā gijjhaṃ, kūṭaṃ. Taṃ etassāti ^b^gijjhakūṭo,^eb^ pabbato. Gijjhasadisakūṭoti gijjhakūṭoti ^a^V2.0100^ea^ vā majjhepadalopīsamāso yathā ‘‘sākapatthavo’’ti, tasmiṃ gijjhakūṭe. Tenāha ^b^‘‘gijjhā’’^eb^tiādi.</p>
              <p>[03]^b^Tato^eb^^a^M2.0113^ea^^b^paraṃ saṅgho^eb^ti tiṇṇaṃ janānaṃ upari saṅgho catuvaggakaraṇīyādikammappattattā. ^b^Tasmiṃ pabbate sannipatitvā samāpattiyā vītināmentī^eb^ti yathāphāsukaṭṭhāne piṇḍāya caritvā katabhattakiccā āgantvā cetiyagabbhe yamakamahādvāraṃ vivarantā viya taṃ pabbataṃ dvidhā katvā anto pavisitvā rattiṭṭhānadivāṭṭhānāni māpetvā tattha samāpattiyā vītināmenti.</p>
              <p>[03]Kadā panete tattha vasiṃsu? Atīte kira anuppanne tathāgate bārāṇasiṃ upanissāya ekasmiṃ gāmake ekā kuladhītā khettaṃ rakkhati, tassā khettakuṭiyā vīhayo bhajjantiyā tattha mahākarañjapupphappamāṇā mahantamahantā manoharā pañcasatamattā lājā jāyiṃsu. Sā te gahetvā mahati paduminipatte ṭhapesi. Tasmiñca samaye eko paccekasambuddho tassā anuggahatthaṃ avidūre khettapāḷiyā gacchati. Sā taṃ disvā pasannamānasā supupphitaṃ mahantaṃ ekaṃ padumaṃ gahetvā tattha lāje pakkhipitvā paccekabuddhaṃ upasaṅkamitvā pañcahi lājasatehi saddhiṃ taṃ padumapupphaṃ datvā pañcapatiṭṭhitena vanditvā ‘‘imassa, bhante, puññassa ānubhāvena ānubhāvasampanne pañcasataputte labheyya’’nti pañca puttasatāni patthesi. Tasmiṃyeva khaṇe pañcasatā migaluddakā sambhatasambhārā paripakkapaccekabodhiñāṇā tasseva paccekabuddhassa madhuramaṃsaṃ datvā ‘‘etissā puttā bhaveyyāmā’’ti patthayiṃsu. Atītāsu anekāsu jātīsu tassā puttabhāvena āgatattā tathā tesaṃ ahosi. Sā yāvatāyukaṃ ṭhatvā devaloke nibbatti, tato cutā jātassare padumagabbhe nibbatti. Tameko tāpaso disvā paṭijaggi. Tassā padasā vicarantiyā paduddhāre paduddhāre bhūmito padumāni uṭṭhahanti. Eko vanacarako disvā bārāṇasirañño ārocesi. Rājā taṃ ānetvā aggamahesiṃ akāsi, tassā gabbho saṇṭhāti. Mahāpadumakumāro mātukucchiyaṃ vasi, sesā bahi nikkhantaṃ gabbhamalaṃ nissāya saṃsedajabhāvena nibbattā. ‘‘Opapātikabhāvenā’’ti keci. Te vayappattā uyyāne padumassare kīḷantā ekekasmiṃ padume nisīditvā khayavayaṃ paṭṭhapetvā paccekabodhiñāṇaṃ nibbattayiṃsu. Ayaṃ tesaṃ byākaraṇagāthā ahosi –</p>
              <p>[21]‘‘Saroruhaṃ ^a^M2.0114^ea^ padumapalāsamatrajaṃ, supupphitaṃ bhamaragaṇānuciṇṇaṃ;</p>
              <p>[22]Aniccatāyaṃ vayataṃ viditvā, eko care khaggavisāṇakappo’’ti. –</p>
              <p>[07]Tasmiṃ ^a^V2.0101^ea^ kāle te tattha vasiṃsu. Tadā cassa pabbatassa ^b^‘‘isigilī’’^eb^ti samaññā udapādi. ^b^Ime isayo^eb^ti ime paccekabuddhaisī. Samā ñāyati etāyāti ^b^samaññā,^eb^ nāmanti attho.</p>
              <p>[03]Tiṇacchadanā kuṭiyo majjhepadalopīsamāsaṃ katvā, ekadese vā samudāyavohāravasena ‘‘tiṇakuṭiyo’’ti vuttā. ‘‘Vassaṃ upagacchiṃsū’’ti vacanato vassūpagamanārahā sadvārabandhā eva veditabbāti āha ^b^‘‘tiṇacchadanā sadvārabandhā kuṭiyo’’^eb^ti. ^b^Vassaṃ upagacchantenā^eb^ti vassāvāsaṃ upagacchantena. ^b^Nālakapaṭipada^eb^nti ‘‘moneyyaṃ te upaññissa’’ntiādinā (su. ni. 721) satthārā nālakattherassa desitaṃ puthujjanakālato pabhuti kilesacittaṃ anuppādetvā paṭipajjitabbaṃ moneyyapaṭipadaṃ. Taṃ pana paṭipadaṃ sutvā nālakatthero tīsu ṭhānesu appiccho ahosi dassane savane pucchāyāti. So hi desanāpariyosāne pasannacitto bhagavantaṃ vanditvā vanaṃ paviṭṭho. Puna ‘‘aho vatāhaṃ bhagavantaṃ passeyya’’nti lolabhāvaṃ na janesi, ayamassa ^b^dassane^eb^ appicchatā. Tathā ‘‘aho vatāhaṃ puna dhammadesanaṃ suṇeyya’’nti lolabhāvaṃ na janesi, ayamassa ^b^savane^eb^ appicchatā. Tathā ‘‘aho vatāhaṃ puna moneyyapaṭipadaṃ puccheyya’’nti lolabhāvaṃ na janesi, ayamassa ^b^pucchāya^eb^ appicchatā.</p>
              <p>[03]So evaṃ appiccho samāno pabbatapādaṃ pavisitvā ekavanasaṇḍe dve divasāni na vasi, ekarukkhamūle dve divasāni na nisīdi, ekasmiṃ gāme dve divasāni piṇḍāya na pāvisi. Iti vanato vanaṃ, rukkhato rukkhaṃ, gāmato gāmaṃ āhiṇḍanto anurūpapaṭipadaṃ paṭipajjitvā aggaphale patiṭṭhāsi. Ekassa bhagavato kāle ekoyeva naṃ pūreti. Imañhi moneyyapaṭipadaṃ ukkaṭṭhaṃ katvā pūrento bhikkhu satteva māsāni jīvati, majjhimaṃ katvā pūrento satta vassāni, mudukaṃ katvā pūrento soḷasa vassāni. Ayaṃ pana thero ukkaṭṭhaṃ katvā pūresi, tasmā satta māse ṭhatvā attano ^a^M2.0115^ea^ āyusaṅkhārassa parikkhayaṃ ñatvā nahāyitvā nivāsetvā kāyabandhanaṃ bandhitvā diguṇaṃ saṅghāṭiṃ pārupitvā dasabalābhimukho pañcapatiṭṭhitena taṃ vanditvā añjaliṃ paggahetvā hiṅgulakapabbataṃ nissāya ṭhitakova anupādisesāya nibbānadhātuyā parinibbāyi. Tassa parinibbutabhāvaṃ ñatvā bhagavā bhikkhusaṅghena saddhiṃ tattha gantvā sarīrakiccaṃ katvā dhātuyo gāhāpetvā cetiyaṃ patiṭṭhāpetvā agamāsi. Evarūpaṃ paṭipadaṃ paṭipannenapi vassaṃ upagacchantena channe sadvārabandheyeva ṭhāne upagantabbaṃ. Appicchataṃ nissāyapi sikkhāpadassa anatikkamanīyattaṃ dassetuṃ ^b^‘‘nālakapaṭipadaṃ paṭipannenapī’’^eb^ti vuttaṃ.</p>
              <p>[03]^b^Pañcannaṃ chadanāna^eb^nti tiṇapaṇṇaiṭṭhakasilāsudhāsaṅkhātānaṃ pañcannaṃ chadanānaṃ. ^b^‘‘Na, bhikkhave, asenāsanikena vassaṃ ^a^V2.0102^ea^ upagantabba^eb^nti (mahāva. 204) vacībhedaṃ katvā vassūpagamanaṃ sandhāyeva paṭikkhepo, na ālayakaraṇavasena upagamanaṃ sandhāyā’’ti vadanti. Pāḷiyaṃ pana avisesattā aṭṭhakathāyañca ‘‘nālakapaṭipadaṃ paṭipannenapī’’tiādinā aviseseneva daḷhaṃ katvā vuttattā asenāsanikassa nāvādiṃ vinā aññattha ālayo na vaṭṭatīti amhākaṃ khanti. Nāvāsatthavajesuyeva hi ‘‘anujānāmi, bhikkhave, nāvāyaṃ vassaṃ upagantu’’ntiādinā (mahāva. 203) sati asati vā senāsane vassūpagamanassa visuṃ anuññātattā ‘‘na, bhikkhave, asenāsanikena vassaṃ upagantabba’’nti ayaṃ paṭikkhepo tattha na labbhatīti asati senāsane ālayavasenapi nāvādīsu upagamanaṃ vuttaṃ. ^b^Anudhammatā^eb^ti vattaṃ. ^b^Rattiṭṭhānadivāṭṭhānādīnī^eb^ti ^b^ādi^eb^-saddena vaccakuṭipassāvaṭṭhānādiṃ saṅgaṇhāti.</p>
              <p>[03]^b^Katikavattāni ca khandhakavattāni ca adhiṭṭhāyā^eb^ti pariyattidhammo nāma tividhampi saddhammaṃ patiṭṭhāpeti, tasmā sakkaccaṃ uddisatha uddisāpetha, sajjhāyaṃ karotha, padhānaghare vasantānaṃ saṅghaṭṭanaṃ akatvā antovihāre nisīditvā uddisatha uddisāpetha, sajjhāyaṃ karotha, dhammassavanaṃ samiddhaṃ karotha, pabbājentā sodhetvā pabbājetha, sodhetvā upasampādetha, sodhetvā nissayaṃ detha. Ekopi hi kulaputto pabbajjañca upasampadañca labhitvā sakalaṃ sāsanaṃ patiṭṭhāpeti. Attano thāmena yattakāni sakkotha, tattakāni dhutaṅgāni samādiyatha, antovassaṃ nāmetaṃ sakaladivasaṃ rattiyā ca paṭhamapacchimayāmesu appamattehi bhavitabbaṃ, vīriyaṃ ārabhitabbaṃ ^a^M2.0116^ea^. Porāṇakamahāatherāpi sabbapalibodhe chinditvā antovasse ekacariyavattaṃ pūrayiṃsu. Bhasse mattaṃ jānitvā dasavatthukakathaṃ dasāsubhadasānussatiaṭṭhatiṃsārammaṇakathaṃ kātuṃ vaṭṭati. Āgantukānaṃ vattaṃ kātuṃ, sattāhakaraṇīyena gatānaṃ apaloketvā dātuṃ vaṭṭati. Viggāhikapisuṇapharusavacanāni mā vadatha, divase divase sīlāni āvajjentā caturārakkhaṃ ahāpentā manasikārabahulā viharatha, cetiyaṃ vā bodhiṃ vā vandantena gandhamālaṃ vā pūjentena pattaṃ vā thavikāya pakkhipantena na kathetabbaṃ, antogāme manussehi saddhiṃ paccayasaṃyuttakathā vā visabhāgakathā vā na kathetabbā, rakkhitindriyehi bhavitabbaṃ, khandhakavattañca sekhiyavattañca pūretabbanti evamādinā katikavattāni khandhakavattāni ca adhiṭṭhahitvā.</p>
              <p>[03]‘‘Anujānāmi, bhikkhave, vassaṃvuṭṭhānaṃ tīhi ṭhānehi pavāretu’’nti (mahāva. 209) vuṭṭhavassānaṃ pavāraṇāya anuññātattā imassa suttassa vasena pavāraṇādivasassa aruṇuggamanato paṭṭhāya appavāritāpi ‘‘vuṭṭhavassā’’ti vuccanti. Kiñcāpi ‘‘imaṃ temāsaṃ vassaṃ upemī’’ti (mahāva. aṭṭha. 184) vacanato pavāraṇādivasassa temāsantogadhattā taṃ divasaṃ yāva na pavārenti ^a^V2.0103^ea^, tāva vassaṃ vasantā nāma honti, tathāpi ekadesena avuṭṭhampi taṃ divasaṃ vuṭṭhabhāgāpekkhāya vuṭṭhameva hotīti katvā evaṃ vuttaṃ katākatabhāgāpekkhāya samudāye pavattakatākatavohāro viya. Vippakatañhi yaṃ kiñci ‘‘katākata’’nti vuccati. ‘‘Anujānāmi, bhikkhave, vassaṃvuṭṭhānaṃ kathinaṃ attharitu’’nti (mahāva. 306) imassa pana suttassa vasena nippariyāyato mahāpavāraṇāya pavāritā pāṭipadadivasato paṭṭhāya ‘‘vuṭṭhavassā’’ti vuccantīti dassetuṃ ^b^‘‘mahāpavāraṇāya pavāritā’’^eb^tiādi vuttaṃ. Pāṭipadadivasato paṭṭhāya hi vassānassa pacchime māse kathinatthāro anuññāto ^b^parivāre^eb^ ‘‘kathinassa atthāramāso jānitabboti vassānassa pacchimo māso jānitabbo’’ti (pari. 412) vuttattā. ‘‘Mahāpavāraṇāya pavāritā’’ti idañca purimikāya vassūpagatānaṃ sabhāvadassanamattaṃ, kenaci antarāyena appavāritāpi ‘‘vuṭṭhavassā’’icceva vuccanti.</p>
              <p>[03]^b^‘‘Āpucchitabbā’’^eb^ti vatvā idāni āpucchanavidhiṃ dassento ^b^‘‘sace imaṃ kuṭi’’^eb^ntiādimāha. ^b^Paṭijagganakaṃ vā na labhatī^eb^ti vihārapaccante kate ^a^M2.0117^ea^ paṭijagganakaṃ na labhati. Te pana bhikkhū janapadacārikaṃ pakkamiṃsūti sambandho. Addhānagamane cārikāvohāro sāsane niruḷho. Kiñcāpi ayaṃ cārikā nāma mahājanasaṅgahatthaṃ buddhānaṃyeva labbhati, buddhe upādāya pana ruḷhīsaddavasena sāvakānampi vuccati kilañjādīhi katabījanīnampi tālavaṇṭavohāro viya. ^b^Saṅgopetvā^eb^ti ekasmiṃ padese rāsiṃ katvā. Idāni tameva saṅgopanavidhiṃ dassento ^b^‘‘yathā ca ṭhapita’’^eb^ntiādimāha. Na ovassīyatīti ^b^anovassakaṃ,^eb^ kammani aka-saddo daṭṭhabbo. Yathā ca ṭhapitaṃ na ovassīyati na temīyatīti attho.</p>
              <p>[03]^b^Anavayo^eb^ti ettha ^b^vayo^eb^ti hāni ‘‘āyavayo’’tiādīsu viya. Natthi etassa attano sippe vayo ūnatāti ^b^avayo^eb^ti āha ^b^‘‘anūno paripuṇṇasippo’’^eb^ti. Ācariyassa kammaṃ ^b^ācariyaka^eb^nti āha ^b^‘‘ācariyakamme’’^eb^ti. ^b^Piṭṭhasaṅghāṭo^eb^ dvārabāhā, kaṭṭhakammaṃ ^b^thambhādi^eb^. ^b^Telatambamattikāyā^eb^ti telamissatambamattikāya.</p>
              <p>[03]^b^85^eb^^b^.^eb^^b^Kuṭikāya karaṇabhāva^eb^nti kuṭiyā katabhāvaṃ. Saddasatthavidūhi kiṃ-saddayoge anāgatavacanassa icchitattā vuttaṃ ^b^‘‘tassa lakkhaṇaṃ saddasatthato pariyesitabba’’^eb^nti. ^b^Mettāpubbabhāga^eb^nti mettājhānassa pubbabhāgabhūtaṃ sabbasattesu hitapharaṇamattaṃ. Kasmā panetaṃ vuttaṃ, nanu anuddayā-saddo karuṇāya pavattatīti? Saccametaṃ, ayaṃ pana anuddayāsaddo anurakkhaṇamatthaṃ antonītaṃ katvā pavattamāno mettāya karuṇāya ca pavattatīti idha mettāya pavattamāno ^a^V2.0104^ea^ vutto, tasmā suvuttametaṃ ‘‘etena mettāpubbabhāgaṃ dassetī’’ti. ^b^Karuṇāpubbabhāga^eb^nti karuṇājhānassa pubbabhāgabhūtaṃ sattesu anukampamattaṃ. ^b^Cikkhallaṃ^eb^ mattikā, tassa ^b^maddanaṃ^eb^ udakaṃ āsiñcitvā hatthādīhi parimaddanaṃ. ^b^Mettākaruṇāna^eb^nti appanāppattamettākaruṇānaṃ. Kiñcāpi therena sañcicca khuddānukhuddakā pāṇā maraṇādhippāyena na byābādhitā, tathāpi karuṇāya abhāvena ‘‘evaṃ kate ime pāṇā vinassissantī’’ti anupaparikkhitvā katattā theraṃ vigarahi. Janānaṃ samūho ^b^janatā^eb^ti āha ^b^‘‘pacchimo janasamūho’’^eb^ti. ^b^Pātabyabhāva^eb^nti vināsetabbataṃ. ^b^Pāṇātipātaṃ karontāna^eb^nti therena akatepi pāṇātipāte parehi sallakkhaṇākāraṃ dasseti. ^b^Imassa diṭṭhānugati^eb^nti imassa diṭṭhiyā anugamanaṃ. ^b^Ghaṃsitabbe^eb^ti ghaṭṭayitabbe, vināsitabbeti attho. ^b^Evaṃ maññī^eb^ti yathā therena kataṃ, evaṃ mā maññi. ‘‘Mā pacchimā ^a^M2.0118^ea^ janatā pāṇesu pātabyataṃ āpajjī’’ti vacanato yo bhikkhu iṭṭhakapacanapattapacanakuṭikaraṇavihārakārāpanavihārasammajjanapaṭaggidānakūpapokkharaṇīkhaṇāpanādīsu yattha ‘‘khuddānukhuddakānaṃ pāṇānaṃ vihiṃsā bhavissatī’’ti jānāti, tena tādise padese kappiyavacanaṃ vatvāpi na taṃ kammaṃ kāretabbanti dasseti.</p>
              <p>[03]^b^Tattha tattha vuttameva āpatti^eb^nti pathavīkhaṇanabhūtagāmapātabyatādīsu vuttapācittiyādiāpattiṃ. ^b^Ādikammikattā anāpattī^eb^ti kuṭikaraṇapaccayā anāpatti. ^b^Sikkhāpadaṃ atikkamitvā^eb^ti ‘‘na ca, bhikkhave, sabbamattikāmayā kuṭikā kātabbā, yo kareyya, āpatti dukkaṭassā’’ti vuttasikkhāpadaṃ atikkamitvā. Yadi aññena kataṃ labhitvā vasantassa anāpatti siyā, na bhagavā taṃ kuṭikaṃ bhindāpeyyāti āha – ^b^‘‘kataṃ labhitvā tattha vasantānampi dukkaṭamevā’’^eb^ti. ^b^Yathā vā tathā vā missā hotū^eb^ti heṭṭhā mattikā upari dabbasambhārātiādinā yena kenaci ākārena missā hotu. ^b^Giñjakāvasathasaṅkhepenā^eb^ti ettha giñjakā vuccanti iṭṭhakā, giñjakāhi eva kato āvasatho giñjakāvasatho. Iṭṭhakāmayassa āvasathassetaṃ adhivacanaṃ. Taṃ kira āvasathaṃ yathā sudhāparikammena payojanaṃ natthi, evaṃ iṭṭhakāhi eva cinitvā chādetvā karonti, tulādaṇḍakavāṭaphalakāni pana dārumayāneva. ^b^Vikirantā^eb^ti cuṇṇavicuṇṇaṃ karontā.</p>
              <p>[03]^b^Kissā^eb^ti kena kāraṇena. ^b^Vayakammampi atthī^eb^ti dvārakavāṭādiabhisaṅkharaṇādīsu katavayakammampi atthi. Bhikkhūnaṃ akappiyattā eva titthiyavatānurūpattā ^b^titthiyadhajo^eb^. Mahāaṭṭhakathāyaṃ vuttakāraṇesu attano adhippetakāraṇadvayaṃ patiṭṭhāpetvā aparānipi tattha vuttakāraṇāni dassento āha – ^b^‘‘aṭṭhakathāyaṃ pana aññānipi kāraṇāni vuttānī’’^eb^tiādi. Tattha ^a^V2.0105^ea^^b^sattānuddayāyā^eb^ti tādisāya kuṭikāya karaṇapaccayā vinassamānasattesu anuddayāya. Yasmā sabbamattikāmayā kuṭi sukarā bhindituṃ, tasmā tattha ṭhapitaṃ pattacīvarādi aguttaṃ hoti, corādīhi avaharituṃ sakkā. Tena vuttaṃ ^b^‘‘pattacīvaraguttatthāyā’’^eb^ti. ^b^Senāsanabāhullapaṭisedhanatthāyā^eb^ti senāsanānaṃ bahubhāvanisedhanatthāya, tādisassa vā senāsanassa abhisaṅkharaṇe bhikkhūnaṃ uddesaparipucchādīni sesakammāni pariccajitvā niccabyāvaṭatānisedhanatthaṃ. ^b^Anupavajjo^eb^ti dosaṃ āropetvā na vattabbo.</p>
            </h4>
          </h3>
        </h2>
        <h2>
          <h2n>Pāḷimuttakavinicchayavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]Pāḷimuttakavinicchayesu ^a^M2.0119^ea^^b^tañca kho…pe… na vaṇṇamaṭṭhatthāyā^eb^ti idaṃ chattadaṇḍaggāhakasalākapañjaravinandhanaṃ sandhāyāti vadanti. ^b^Sabbatthā^eb^ti chattadaṇḍe sabbattha. ^b^Āraggenā^eb^ti nikhādanamukhena. ^b^Ghaṭakampi vāḷarūpampi bhinditvā dhāretabba^eb^nti sace tādisaṃ akappiyachattaṃ labhati, ghaṭakampi vāḷarūpampi bhinditvā tacchetvā dhāretabbaṃ. ^b^Suttakena vā daṇḍo veṭhetabbo^eb^ti yathā chattadaṇḍe lekhā na paññāyati, tathā veṭhetabbo. ^b^Daṇḍabunde^eb^ti daṇḍamūle, chattadaṇḍassa heṭṭhimataleti attho. ^b^Chattamaṇḍalika^eb^nti chattassa anto khuddakamaṇḍalaṃ. ^b^Ukkiritvā^eb^ti uṭṭhapetvā. ^b^Sā vaṭṭatī^eb^ti yadipi rajjukehi na bandhanti, bandhituṃ pana yuttaṭṭhānattā vaṭṭati.</p>
              <p>[03]^b^Nānāsuttakehī^eb^ti nānāvaṇṇehi suttehi. Idañca tathā karontānaṃ karaṇappakāradassanatthaṃ vuttaṃ, ekavaṇṇasuttakenapi vuttappakārena sibbituṃ na vaṭṭatiyeva. ^b^Paṭṭamukhe^eb^ti paṭṭakoṭiyaṃ. Dvinnaṃ paṭṭānaṃ saṅghaṭṭitaṭṭhānaṃ sandhāyetaṃ vuttaṃ. ^b^Pariyante^eb^ti cīvarapariyante. Cīvarānuvātaṃ sandhāyetaṃ vuttaṃ. ^b^Veṇi^eb^nti varakasīsākārena sibbanaṃ. ^b^Saṅkhalika^eb^nti biḷālabandhanākārena sibbanaṃ. ‘‘Veṇiṃ saṅkhalika’’nti cettha upayogavacanaṃ ‘‘karontī’’ti karaṇakiriyāpekkhaṃ. ^b^Agghiyagayamuggarādīnī^eb^ti ettha ^b^agghiyaṃ^eb^ nāma cetiyasaṇṭhānena sibbanaṃ, mūle tanukaṃ agge mahantaṃ katvā gadākārena sibbanaṃ ^b^gayā,^eb^ mūle ca agge ca ekasadisaṃ katvā muggarākārena sibbanaṃ ^b^muggaro^eb^. ^b^Kakkaṭakkhīni ukkirantī^eb^ti gaṇṭhikapaṭṭapāsakapaṭṭānaṃ ante pāḷibaddhaṃ katvā kakkaṭakānaṃ akkhisaṇṭhānaṃ uṭṭhapenti, karontīti attho. ^b^‘‘Koṇasuttapiḷakā^eb^ti gaṇṭhikapāsakapaṭṭānaṃ koṇehi nīhaṭasuttānaṃ koṭiyo’’ti ^b^tīsupi gaṇṭhipadesu^eb^ vuttaṃ. Kathaṃ pana tā piḷakā duviññeyyarūpā kātabbāti? Koṇehi nīhaṭasuttānaṃ antesu ekavāraṃ gaṇṭhikakaraṇena vā puna ^a^V2.0106^ea^ nivattetvā sibbanena vā duviññeyyasabhāvaṃ katvā suttakoṭiyo rassaṃ katvā chinditabbā. ^b^Dhammasirittherena^eb^ pana –</p>
              <p>[08]‘‘Koṇasuttā ca piḷakā, duviññeyyāva kappare’’ti –</p>
              <p>[07]Vuttaṃ. Tathā ^b^ācariyabuddhadattattherena^eb^pi –</p>
              <p>[08]‘‘Suttā ca piḷakā tattha, duviññeyyāva dīpitā’’ti –</p>
              <p>[07]Vuttaṃ ^a^M2.0120^ea^. Tasmā tesaṃ matena koṇasuttā ca piḷakā ca koṇasuttapiḷakāti evamettha attho daṭṭhabbo.</p>
              <p>[03]^b^Maṇinā^eb^ti masāragallādipāsāṇena. ^b^Na ghaṭṭetabba^eb^nti na ghaṃsitabbaṃ, aṃsabaddhakakāyabandhanāni pana saṅkhādīhi ghaṃsituṃ vaṭṭati. ^b^Pāsakaṃ katvā bandhitabba^eb^nti rajanakāle bandhitabbaṃ, sesakāle mocetvā ṭhapetabbaṃ. ^b^Gaṇṭhike^eb^ti dantamayādigaṇṭhike. ^b^Piḷakā^eb^ti binduṃ binduṃ katvā uṭṭhāpetabbapiḷakā.</p>
              <p>[03]^b^‘‘Telavaṇṇo^eb^ti samaṇasāruppavaṇṇaṃ sandhāya vuttaṃ, maṇivaṇṇaṃ pana pattaṃ aññena kataṃ labhitvā paribhuñjituṃ vaṭṭatī’’ti vadanti. ^b^Pattamaṇḍale^eb^ti tipusīsādimaye pattamaṇḍale. ‘‘Na, bhikkhave, citrāni pattamaṇḍalāni dhāretabbāni rūpakākiṇṇāni bhittikammakatānī’’ti (cūḷava. 253) vuttattā ^b^‘‘bhittikammaṃ na vaṭṭatī’’^eb^ti vuttaṃ. ‘‘Anujānāmi, bhikkhave, makaradantakaṃ chinditu’’nti vacanato ^b^‘‘makaradantakaṃ pana vaṭṭatī’’^eb^ti vuttaṃ.</p>
              <p>[03]^b^Makaramukha^eb^nti makaramukhasaṇṭhānaṃ. ^b^Deḍḍhubhasīsa^eb^nti udakasappasīsasaṇṭhānaṃ. ^b^Acchīnī^eb^ti kuñjaracchisaṇṭhānāni. ^b^Rajjukakāyabandhanaṃ ekameva vaṭṭatī^eb^ti rajjukaṃ bandhantena ekaguṇameva katvā bandhituṃ vaṭṭati, majjhe bhinditvā diguṇaṃ katvā bandhituṃ na vaṭṭati, diguṇaṃ pana akatvā ekarajjukameva satavārampi punappunaṃ āvijjitvā bandhituṃ vaṭṭati. ^b^Ekampi na vaṭṭatī^eb^ti ekaguṇampi katvā bandhituṃ na vaṭṭati. ^b^Bahurajjuke…pe... vaṭṭatī^eb^ti idaṃ kāyabandhanaṃ sandhāya vuttaṃ, na dasā sandhāya. Īdisañhi kāyabandhanaṃ bandhituṃ vaṭṭati. Teneva ^b^ācariyabuddhadattattherena^eb^ vuttaṃ –</p>
              <p>[21]‘‘Ekarajjumayaṃ ^a^V2.0107^ea^ vuttaṃ, muninā kāyabandhanaṃ;</p>
              <p>[22]Pañcapāmaṅgasaṇṭhānaṃ, ekampi ca na vaṭṭati.</p>
              <p>[21]‘‘Rajjuke ekato katvā, bahū ekāya rajjuyā;</p>
              <p>[22]Nirantarañhi veṭhetvā, kataṃ vaṭṭati bandhitu’’nti.</p>
              <p>[03]Murajaṃ pana kāyabandhanaṃ na vaṭṭati ‘‘na, bhikkhave, uccāvacāni kāyabandhanāni dhāretabbāni kalābukaṃ deḍḍhubhakaṃ murajaṃ maddavīṇaṃ, yo dhāreyya, āpatti dukkaṭassā’’ti (cūḷava. 278) vuttattā. Kiṃ pana bahurajjuke ekato katvā ^a^M2.0121^ea^ ekena nirantaraṃ veṭhetvā kataṃ murajasaṅkhyaṃ na gacchatīti? Āma na gacchati. Murajañhi nāma nānāvaṇṇehi suttehi murajavaṭṭisaṇṭhānaṃ veṭhetvā kataṃ. Keci pana ‘‘murajanti bahurajjuke ekato saṅkaḍḍhitvā ekāya rajjuyā paliveṭhetvā katarajjū’’ti vadanti, taṃ na gahetabbaṃ. Yadi cetaṃ murajaṃ siyā, ‘‘bahurajjuke ekato katvā ekena nirantaraṃ veṭhetvā kataṃ bahurajjuka’’nti na vattabbaṃ, ‘‘taṃ vaṭṭatī’’ti idaṃ virujjheyya. Murajaṃ pana pāmaṅgasaṇṭhānañca dasāsu vaṭṭati ‘‘kāyabandhanassa dasā jīranti. Anujānāmi, bhikkhave, murajaṃ maddavīṇa’’nti (cūḷava. 278) vuttattā. Teneva vakkhati ‘‘anujānāmi, bhikkhave, murajaṃ maddavīṇanti idaṃ dasāsuyeva anuññāta’’nti.</p>
              <p>[03]^b^Kāyabandhanavidhe^eb^ti ‘‘kāyabandhanassa pavananto jīrati. Anujānāmi, bhikkhave, vidha’’nti vuttattā kāyabandhanassa pāsante dasāmūle tassa thirabhāvatthaṃ kattabbe dantavisāṇādimaye vidhe. ^b^‘‘Aṭṭha maṅgalāni^eb^ nāma saṅkho cakkaṃ puṇṇakumbho gayā sirīvaccho aṅkuso dhajaṃ sovatthika’’nti vadanti. ^b^Paricchedalekhāmatta^eb^nti ubhosu koṭīsu kātabbaparicchedarājimattaṃ. ‘‘Ujukamevā’’ti vuttattā caturassādivaṅkagatikaṃ na vaṭṭati. ‘‘Chattadaṇḍadhammakaraṇāñjananāḷikā nānāvaṇṇalekhāpākammakatā na vaṭṭantī’’ti vadanti.</p>
              <p>[03]^b^Ārakaṇṭake^eb^ti potthakādiabhisaṅkharaṇatthaṃ kate dīghamukhasatthake. ^b^Vaṭṭamaṇika^eb^nti vaṭṭaṃ katvā aggakoṭiyaṃ uṭṭhāpetabbapubbuḷaṃ. ^b^Aññaṃ vā vaṇṇamaṭṭha^eb^nti iminā piḷakādiṃ saṅgaṇhāti. ^b^Maṇika^eb^nti ekāvaṭṭamaṇi. ^b^Piḷaka^eb^nti sāsapamattikā muttarājisadisā bahuvaṭṭalekhā. ‘‘Imasmiṃ adhikāre avuttattā lekhaniyaṃ yaṃ kiñci vaṇṇamaṭṭhaṃ vaṭṭatī’’ti vadanti. ^b^Valitaka^eb^nti majjhe valiṃ uṭṭhāpetvā. ^b^Maṇḍalaṃ hotī^eb^ti uttarāraṇiyā pavesanatthaṃ āhaṭamaṇḍalaṃ hoti.</p>
              <p>[03]Kiñcāpi ^a^V2.0108^ea^ ettha dantakaṭṭhacchedanavāsiyeva vuttā, mahāvāsiyampi pana na vaṭṭatiyeva. Ujukameva bandhitunti sambandho. ‘‘Ubhosu vā passesu ekapassevā’’ti vacanaseso. Kattarayaṭṭhikoṭiyaṃ katāyovalayānipi vaṭṭanti, yesaṃ aññamaññasaṅghaṭṭanena saddo niccharati.</p>
              <p>[03]^b^Āmaṇḍasārake^eb^ti ^a^M2.0122^ea^ āmalakehi katabhājane. ^b^Bhūmattharaṇe^eb^ti cittakaṭasārakacittattharaṇādike parikammakatāya bhūmiyā attharitabbāttharaṇe. ^b^Pānīyaghaṭe^eb^ti iminā kuṇḍikasarakepi saṅgaṇhāti. ^b^Bījane^eb^ti caturassabījane. ^b^Sabbaṃ…pe… vaṭṭatī^eb^ti yathāvuttesu mañcapīṭhādīsu itthirūpaṃ vinā sabbaṃ mālākammalatākammādi vaṇṇamaṭṭhaṃ bhikkhuno vaṭṭati. ^b^Senāsane kiñci paṭisedhetabbaṃ natthi aññatra viruddhasenāsanā^eb^ti etthāyamadhippāyo – senāsanaparikkhāresu paṭisedhetabbaṃ nāma kiñci natthi, viruddhasenāsanaṃ pana sayameva paṭikkhipitabbanti. ^b^Aññesa^eb^nti sīmasāmino vuttā. ^b^Rājavallabhā^eb^ paranikāyikāpi ekanikāyikāpi uposathapavāraṇānaṃ antarāyakarā alajjino rājakulūpagā vuccanti. ^b^Tesaṃ lajjiparisā^eb^ti tesaṃ sīmasāmikānaṃ pakkhā hutvā anubalaṃ dātuṃ samatthā lajjiparisā. ^b^Sukatamevā^eb^ti aññesaṃ santakepi attano sīmāya antovuttavidhinā kataṃ sukatameva.</p>
              <p>[06]Pāḷimuttakavinicchayavaṇṇanā niṭṭhitā.</p>
              <p>[03]^b^86^eb^^b^.^eb^^b^Devena gahitadārūnī^eb^ti raññā pariggahitadārūni, rañño santakānīti vuttaṃ hoti. ^b^Khaṇḍākhaṇḍaṃ karonto^eb^ti khuddakaṃ mahantañca khaṇḍaṃ karonto.</p>
              <p>[03]^b^87^eb^^b^.^eb^ Kulabhogaissariyādīhi mahatī mattā pamāṇaṃ etassāti ^b^mahāmatto^eb^. Tenāha – ^b^‘‘mahatiyā issariyamattāya samannāgato’’^eb^ti.</p>
              <p>[03]^b^88^eb^^b^.^eb^^b^Avajjhāyantī^eb^ti heṭṭhā katvā olokenti, cintenti vā. Tenāha ^b^‘‘avajānantā’’^eb^tiādi. ^b^Lāmakato vā cintentī^eb^ti nihīnato cintenti. ^b^Kathentī^eb^ti ‘‘kiṃ nāmetaṃ kiṃ nāmeta’’nti aññamaññaṃ kathenti.</p>
              <p>[03]Kathaṃ panettha ‘‘dārūnī’’ti bahuvacanaṃ ‘‘adinna’’nti ekavacanena saddhiṃ sambandhamupagacchatīti āha – ^b^‘‘adinnaṃ ādiyissatīti ayaṃ ujjhāyanattho’’^eb^tiādi. Ujjhāyanassa adinnādānavisayattā adinnādānaṃ ujjhāyanatthoti vuttaṃ. Satipi panettha gopakena dinnadārūnaṃ ^a^V2.0109^ea^ gahaṇe ujukaṃ avatvā lesena gahitattā thero ‘‘adinnaṃ ādiyī’’ti veditabbo. ^b^Vacanabhede^eb^ti ekavacanabahuvacanānaṃ bhede.</p>
              <p>[03]^b^Sabbāvantaṃ^eb^^a^M2.0123^ea^^b^parisa^eb^nti bhikkhubhikkhunīādisabbāvayavavantaṃ parisaṃ. Sabbā catuparisasaṅkhāatā pajā ettha atthīti ^b^sabbāvantā,^eb^ parisā. Senā etassa atthīti seniko, seniko eva ^b^seniyo^eb^. ^b^Bimbisāroti tassa nāma^eb^nti ettha ^b^bimbī^eb^ti suvaṇṇaṃ, tasmā sārasuvaṇṇasadisavaṇṇatāya bimbisāroti vuccatīti veditabbo. ^b^Catuttho bhāgo pādoti veditabbo^eb^ti imināva sabbajanapadesu kahāpaṇassa vīsatimo bhāgo māsakoti idañca vuttameva hotīti daṭṭhabbaṃ. Porāṇasatthānurūpaṃ lakkhaṇasampannā uppāditā ^b^nīlakahāpaṇā^eb^ti veditabbā. Rudradāmena uppādito ^b^rudradāmako^eb^. So kira nīlakahāpaṇassa tibhāgaṃ agghati. Yasmiṃ padese nīlakahāpaṇā na santi, tatthāpi nīlakahāpaṇānaṃ vaḷañjanaṭṭhāne ca avaḷañjanaṭṭhāne ca samānāgghavasena pavattamānaṃ bhaṇḍaṃ gahetvā nīlakahāpaṇavaseneva paricchedo kātabboti vadanti.</p>
              <p>[06]Dhaniyavatthuvaṇṇanā niṭṭhitā.</p>
              <p>[03]^b^Tassattho…pe… vuttanayeneva veditabbo^eb^ti iminā ‘‘bhagavatā bhikkhūnaṃ idaṃ sikkhāpadaṃ evaṃ paññattaṃ hoti ca, idañca aññaṃ vatthu udapādī’’ti evaṃ ^b^paṭhamapārājikavaṇṇanāyaṃ^eb^ (pārā. aṭṭha. 1.39) vuttanayena tassattho veditabbo. ‘‘Idāni yaṃ taṃ aññaṃ vatthu uppannaṃ, taṃ dassetuṃ ‘tena kho pana samayenā’tiādimāhā’’ti evaṃ anupaññattisambandho ca tattha vuttanayeneva veditabboti dasseti.</p>
              <p>[03]^b^90-91^eb^^b^.^eb^ Rajakā attharanti etthāti ^b^rajakattharaṇaṃ,^eb^ rajakattharaṇanti rajakatitthaṃ vuccatīti āha ^b^‘‘rajakatitthaṃ gantvā’’^eb^ti. Vuttamevatthaṃ vibhāvento āha ^b^‘‘tañhī’’^eb^tiādi.</p>
            </h4>
          </h3>
        </h2>
        <h2>
          <h2n>Padabhājanīyavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^92^eb^^b^.^eb^ ‘‘Abhinavaniviṭṭho ekakuṭikādigāmo yāva manussā pavisitvā vāsaṃ na kappenti, tāva gāmasaṅkhyaṃ na gacchatī’’ti vadanti, tasmā tattha gāmappavesanāpucchādikiccampi natthi. ^b^Yakkhapariggahabhūto^eb^ti saupaddavavasena vuttaṃ, yakkhanagarādiṃ vā saṅgaṇhāti. Yakkhanagarampi āpaṇādīsu dissamānesu gāmasaṅkhyaṃ ^a^M2.0124^ea^ gacchati, adissamānesu na gacchati, tasmā ^a^V2.0110^ea^ yakkhanagarampi pavisantena āpaṇādīsu dissamānesu sabbaṃ gāmappavesanavattaṃ kātabbaṃ, adissamānesu na kātabbanti vadanti. ^b^Punapi āgantukāmā^eb^ti iminā tesaṃ tattha sāpekkhabhāvaṃ dasseti. Yato pana nirapekkhāva hutvā pakkamanti, so gāmasaṅkhyaṃ na gacchati, tasmā tattha gāmappavesanāpucchādikiccampi natthi.</p>
              <p>[03]Nanu ca ‘‘gāmā vā araññā vā’’ti ettakameva mātikāyaṃ vuttaṃ, tasmā gāmalakkhaṇaṃ dassetvā araññameva dassetabbaṃ siyā, gāmūpacāro nāmātiādi pana kasmā vuttanti āha – ^b^‘‘gāmūpacārotiādi araññaparicchedadassanatthaṃ vutta’’^eb^nti. Gāmūpacāre hi dassite ṭhapetvā gāmañca gāmūpacārañca avasesaṃ araññaṃ nāmāti araññaparicchedo sakkā dassetuṃ, idañca gāmagāmūpacāre asaṅkarato dassetuṃ vuttaṃ. Mātikāyaṃ pana gāmaggahaṇeneva gāmūpacāropi saṅgahitoti daṭṭhabbaṃ. Gāmūpacāro hi loke gāmasaṅkhyameva gacchati. Evañca katvā mātikāya anavasesāvaharaṇaṭṭhānapariggaho siddho hoti. ^b^Indakhīle^eb^ti ummāre. ^b^Araññasaṅkhepaṃ gacchatī^eb^ti ‘‘nikkhamitvā bahi indakhīlā sabbametaṃ arañña’’nti (vibha. 529) abhidhamme vuttattā. ^b^Vemajjhameva indakhīloti vuccatī^eb^ti indakhīlaṭṭhāniyattā asatipi indakhīle vemajjhameva tathā vuccati. Yattha pana dvārabāhāpi natthi, tattha ubhosu passesu vatiyā vā pākārassa vā koṭivemajjhameva indakhīlaṭṭhāniyattā ‘‘indakhīlo’’ti gahetabbaṃ. ^b^Uḍḍāpento^eb^ti palāpento. ^b^Luṭhitvā^eb^ti parivattetvā.</p>
              <p>[03]^b^Majjhimassa purisassā^eb^ti thāmamajjhimassa purisassa. Iminā pana vacanena suppamusalapātopi baladassanavaseneva katoti daṭṭhabbaṃ. ^b^Kurundaṭṭhakathāyaṃ mahāpaccariyañca^eb^ gharūpacāro gāmoti adhippāyena ‘‘gharūpacāre ṭhitassa leḍḍupāto gāmūpacāro’’ti vuttaṃ. ^b^Dvāre^eb^ti nibbakosassa udakapatanaṭṭhānato abbhantaraṃ sandhāya vuttaṃ. ^b^Antogehe^eb^ti ca pamukhassa abbhantarameva sandhāya vuttaṃ. ^b^Kataparikkhepo^eb^ti imināva gharassa samantato tattako paricchedo gharūpacāro nāmāti vuttaṃ hoti. Yassa pana gharassa samantato gorūpānaṃ pavesananivāraṇatthaṃ pākāravatiādīhi parikkhepo kato hoti, tattha sova parikkhepo gharūpacāro, suppapātādiparicchedo pana aparikkhittagharaṃ sandhāya vuttoti daṭṭhabbaṃ ^a^M2.0125^ea^. ^b^Idamettha pamāṇa^eb^nti vikālagāmappavesanādīsu gāmagāmūpacārānaṃ asaṅkarato vinicchayassa veditabbattā. ^b^Kurundī^eb^ādīsu vuttanayena hi gharūpacārassa gāmoti āpannattā gharagharūpacāragāmagāmūpacārānaṃ saṅkaro siyā. ^b^Evaṃ sabbatthā^eb^ti iminā ito pubbepi pacchimasseva vādassa pamāṇabhāvaṃ dasseti ^a^V2.0111^ea^. Keci pana ‘‘ito paṭṭhāya vakkhamānavādaṃ sandhāya vutta’’nti vadanti, taṃ na gahetabbaṃ.</p>
              <p>[03]^b^Sesampī^eb^ti gāmūpacāralakkhaṇaṃ sandhāya vadati. ^b^Tatrā^eb^ti tasmiṃ gāmūpacāraggahaṇe. ^b^Tassa gāmaparicchedadassanattha^eb^nti tassa aparicchedassa gāmassa gāmaparicchedaṃ dassetunti attho. Yadi evaṃ ‘‘gāmo nāmā’’ti padaṃ uddharitvā ‘‘aparikkhittassa gāmassa gharūpacāre ṭhitassa majjhimassa purisassa leḍḍupāto’’ti kasmā na vuttanti? ‘‘Gāmo nāmāti idha avuttampi adhikāravasena labbhatiyevā’’ti vadanti. Apare pana bhaṇanti ‘‘gāmūpacāro nāmāti imināva gāmassa ca gāmūpacārassa ca saṅgaho daṭṭhabbo. Kathaṃ? ‘Gāmassa upacāro gāmūpacāro’ti evaṃ viggahe kariyamāne ‘parikkhittassa gāmassa indakhīle ṭhitassa majjhimassa purisassa leḍḍupāto’ti iminā parikkhittassa gāmassa gāmūpacāralakkhaṇaṃ dassitaṃ hoti, ‘gāmasaṅkhāto upacāro gāmūpacāro’ti evaṃ pana gayhamāne ‘aparikkhittassa gāmassa gharūpacāre ṭhitassa majjhimassa purisassa leḍḍupāto’ti iminā aparikkhittassa gāmassa gāmaparicchedo dassitoti sakkā viññātu’’nti. ‘‘Gharūpacāre ṭhitassa majjhimassa purisassa leḍḍupāto’’ti iminā parikkhittassapi gāmassa sace leḍḍupātato dūre parikkhepo hoti, leḍḍupātoyeva gāmaparicchedoti gahetabbanti vadanti. ^b^Pubbe vuttanayenevā^eb^ti parikkhittagāme vuttanayeneva.</p>
              <p>[03]^b^Saṅkarīyatī^eb^ti missīyati. ^b^Etthā^eb^ti gharagharūpacāragāmagāmūpacāresu. ‘‘Vikāle gāmappavesane parikkhittassa gāmassa parikkhepaṃ atikkamantassa āpatti pācittiyassa, aparikkhittassa gāmassa upacāraṃ okkamantassa āpatti pācittiyassā’’ti (pāci. 513) vuttattā gāmagāmūpacārānaṃ asaṅkaratā icchitabbāti āha – ^b^‘‘asaṅkarato cettha vinicchayo veditabbo vikāle gāmappavesanādīsū’’^eb^ti. Ettha ca ‘‘parikkhittassa gāmassa parikkhepaṃ, aparikkhittassa ^a^M2.0126^ea^ parikkhepārahaṭṭhānaṃ atikkamantassa vikālagāmappavesanāpatti hotī’’ti keci vadanti, taṃ na gahetabbaṃ padabhājaniyaṃ pana ‘‘parikkhittassa gāmassa parikkhepaṃ atikkamantassa āpatti pācittiyassa, aparikkhittassa gāmassa upacāraṃ okkamantassa āpatti pācittiyassā’’ti (pāci. 513) vuttattā. Aparikkhittassa gāmassa gharūpacārato paṭṭhāya dutiyaleḍḍupātasaṅkhātassa gāmūpacārassa okkamane āpatti veditabbā. Teneva ^b^vikālagāmappavesanasikkhāpadaṭṭhakathāyaṃ^eb^ (pāci. aṭṭha. 512) ‘‘aparikkhittassa gāmassa upacāro adinnādāne vuttanayeneva veditabbo’’ti vuttaṃ. ^b^Mātikāṭṭhakathāyampi^eb^ (kaṅkhā. aṭṭha. dutiyapārājikavaṇṇanā) vuttaṃ ‘‘yvāyaṃ aparikkhittassa gāmassa upacāro dassito, tassa vasena ^a^V2.0112^ea^ vikālagāmappavesanādīsu āpatti paricchinditabbā’’ti. Yadi evaṃ ‘‘vikāle gāmaṃ paviseyyā’’ti iminā virujjhatīti? Na virujjhati gāmūpacārassapi gāmaggahaṇena gahitattā. Tasmā parikkhittassa gāmassa parikkhepaṃ atikkamantassa, aparikkhittassa upacāraṃ okkamantassa vikālagāmappavesanāpatti hotīti niṭṭhamettha gantabbaṃ. ^b^Vikāle gāmappavesanādīsū^eb^ti ^b^ādi^eb^-saddena gharagharūpacārādīsu ṭhitānaṃ uppannalābhabhājanādiṃ saṅgaṇhāti.</p>
              <p>[03]^b^Nikkhamitvā bahi indakhīlā^eb^ti indakhīlato bahi nikkhamitvāti attho. Ettha ca vinayapariyāyena tāva ‘‘ṭhapetvā gāmañca gāmūpacārañca avasesaṃ arañña’’nti (pārā. 92) āgataṃ, suttantapariyāyena āraññikaṃ bhikkhuṃ sandhāya ‘‘āraññakaṃ nāma senāsanaṃ pañcadhanusatikaṃ pacchima’’nti (pārā. 654) āgataṃ. Vinayasuttantā ubhopi pariyāyadesanā nāma, abhidhammo pana nippariyāyadesanā. Nippariyāyato ca gāmavinimuttaṃ ṭhānaṃ araññameva hotīti abhidhammapariyāyena araññaṃ dassetuṃ ‘‘nikkhamitvā bahi indakhīlā’’ti (vibha. 529) vuttaṃ. ^b^‘‘Ācariyadhanu^eb^ nāma pakatihatthena navavidatthippamāṇaṃ, jiyāya pana āropitāya catuhatthappamāṇa’’nti vadanti. ^b^Lesokāsanisedhanattha^eb^nti ‘‘mayā neva gāme, na araññe haṭaṃ, ghare vā gharūpacāresu vā gāmūpacāresu vā aññatarasmi’’nti vattuṃ mā labhatūti vuttaṃ hoti.</p>
              <p>[03]^b^Kappiya^eb^nti anurūpavasena vuttaṃ. Akappiyampi pana appaṭiggahitañce, adinnasaṅkhyameva gacchati. Pariccāgādimhi akate ‘‘idaṃ mayhaṃ santaka’’nti aviditampi parapariggahitameva ^a^M2.0127^ea^ mātāpitūnaṃ accayena mandānaṃ uttānaseyyakānaṃ dārakānaṃ santakamiva.</p>
              <p>[03]Yassa vasena puriso thenoti vuccati, taṃ ^b^theyya^eb^nti āha ^b^‘‘avaharaṇacittassetaṃ adhivacana’’^eb^nti. ^b^Saṅkhā^eb^-saddo ñāṇakoṭṭhāsapaññattigaṇanādīsu dissati. ‘‘Saṅkhāyekaṃ paṭisevatī’’tiādīsu (ma. ni. 2.168) hi ñāṇe dissati. ‘‘Papañcasaññāsaṅkhā samudācarantī’’tiādīsu (ma. ni. 1.204) koṭṭhāse. ‘‘Tesaṃ tesaṃ dhammānaṃ saṅkhā samaññā’’tiādīsu (dha. sa. 1313) paññattiyaṃ. ‘‘Na sukaraṃ saṅkhātu’’ntiādīsu (dha. pa. 196; apa. thera. 1.10.2) gaṇanāyaṃ. Tattha koṭṭhāsavacanaṃ saṅkhā-saddaṃ sandhāyāha ^b^‘‘saṅkhāsaṅkhātanti atthato eka’’^eb^nti. Tenāha ^b^‘‘koṭṭhāsassetaṃ adhivacana’’^eb^nti. ^b^Papañcasaṅkhā^eb^ti taṇhāmānadiṭṭhisaṅkhātā papañcakoṭṭhāsā. ^b^‘‘Eko cittakoṭṭhāso^eb^ti yañca pubbabhāge avaharissāmīti pavattaṃ cittaṃ, yañca gamanādisādhakaṃ parāmasanādisādhakaṃ vā majjhe pavattaṃ, yañca ^a^V2.0113^ea^ ṭhānācāvanappayogasādhakaṃ, tesu ayameveko pacchimo cittakoṭṭhāso idhādhippeto’’ti keci vadanti. ^b^Cūḷagaṇṭhipade^eb^ pana ‘‘ūnamāsakamāsakaūnapañcamāsakapañcamāsakāvaharaṇacittesu eko cittakoṭṭhāso’’ti vuttaṃ. ‘‘Anekappabhedattā cittassa eko cittakoṭṭhāsoti vutta’’nti ^b^mahāgaṇṭhipade majjhimagaṇṭhipade^eb^ ca vuttaṃ. Idamevettha sundarataraṃ ‘‘theyyacittasaṅkhāto eko cittakoṭṭhāso’’ti vuttattā. ^b^Theyyasaṅkhātenā^eb^ti theyyacittakoṭṭhāsena karaṇabhūtena, na vissāsatāvakālikādigāhavasappavattacittakoṭṭhāsenāti vuttaṃ hoti.</p>
              <p>[03]^b^Abhiyogavasenā^eb^ti aḍḍakaraṇavasena. ^b^Abhiyuñjatī^eb^ti codeti, aḍḍaṃ karotīti attho. ^b^Parikappitaṭṭhāna^eb^nti okāsaparikappanavasena parikappitappadesaṃ. ^b^Suṅkaghāta^eb^nti ettha rājūnaṃ deyyabhāgassa etaṃ adhivacanaṃ suṅkoti, so ettha haññati adatvā gacchantehīti suṅkaghāto. ‘‘Ettha paviṭṭhehi suṅko dātabbo’’ti rukkhapabbatādisaññāṇena niyamitappadesassetaṃ adhivacanaṃ.</p>
            </h4>
          </h3>
        </h2>
        <h2>
          <h2n>Pañcavīsatiavahārakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^Ākulā^eb^ti ^a^M2.0128^ea^ saṅkulā. ^b^Luḷitā^eb^ti viloḷitā. ^b^Katthacī^eb^ti ekissāya aṭṭhakathāyaṃ. ^b^Ekaṃ pañcakaṃ dassita^eb^nti ‘‘parapariggahitañca hoti, parapariggahitasaññī ca, garuko ca hoti parikkhāro pañcamāsako vā atirekapañcamāsako vā, theyyacittañca paccupaṭṭhitaṃ hoti, āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassā’’ti (pārā. 122) evaṃ vuttapañcāvahāraṅgāni ekaṃ pañcakanti dassitaṃ. ^b^Dve pañcakāni dassitānī^eb^ti ‘‘chahākārehi adinnaṃ ādiyantassa āpatti pārājikassa. Na ca sakasaññī, na ca vissāsaggāhī, na ca tāvakālikaṃ, garuko ca hoti parikkhāro pañcamāsako vā atirekapañcamāsako vā, theyyacittañca paccupaṭṭhitaṃ hoti, āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassā’’ti evaṃ vuttesu chasu padesu ekaṃ apanetvā avasesāni pañca padāni ekaṃ pañcakanti dassetvā heṭṭhā vuttapañcakañca gahetvā dve pañcakāni dassitāni. ^b^Ettha panā^eb^ti ‘‘pañcahākārehi adinnaṃ ādiyantassā’’tiādīsu. ^b^Sabbehipi padehī^eb^ti ‘‘parapariggahitañca hotī’’tiādīhi padehi. ^b^Labbhamānāniyeva pañcakānī^eb^ti pañcavīsatiyā avahāresu labbhamānapañcakāni.</p>
              <p>[03]Pañcannaṃ avahārānaṃ samūho pañcakaṃ, sako hattho sahattho, tena nibbatto, tassa vā sambandhīti ^a^V2.0114^ea^ sāhatthiko, avahāro. Sāhatthikādi pañcakaṃ ^b^sāhatthikapañcaka^eb^nti ādipadavasena nāmalābho daṭṭhabbo kusalādittikassa kusalattikavohāro viya. Imināva nayena pubbapayogādi pañcakaṃ ^b^pubbapayogapañcakaṃ,^eb^ theyyāvahārādi pañcakaṃ ^b^theyyāvahārapañcaka^eb^nti nāmalābho daṭṭhabboti. ^b^Tatiyapañcamesu pañcakesū^eb^ti sāhatthikapañcakatheyyāvahārapañcakesu. ^b^Labbhamānapadavasenā^eb^ti sāhatthikapañcake labbhamānassa nissaggiyāvahārapadassa vasena theyyāvahārapañcake labbhamānassa parikappāvahārapadassa ca vasena yojetabbanti attho.</p>
              <p>[03]Āṇattiyā nibbatto avahāro ^b^āṇattiko^eb^. Nissajjanaṃ nissaggo, suṅkaghātaṭṭhāne parikappitokāse vā ṭhatvā bhaṇḍassa bahi pātanaṃ. Nissaggova ^b^nissaggiyo^eb^. Kiriyāsiddhito puretarameva pārājikāpattisaṅkhātaṃ ^a^M2.0129^ea^ atthaṃ sādhetīti ^b^atthasādhako^eb^. ‘‘Asukassa bhaṇḍaṃ yadā sakkosi, tadā avaharā’’ti evarūpo hi āṇāpanapayogo parassa telakumbhiyā pādagghanakaṃ telaṃ avassaṃ pivanakānaṃ upāhanādīnaṃ nikkhepapayogo ca āṇattassa bhaṇḍaggahaṇato upāhanādīnaṃ telapātanato ca puretarameva pārājikāpattisaṅkhātaṃ atthaṃ sādheti. Sāhatthikapayogopi hi evarūpo atthasādhakoti vuccati. Vuttañhetaṃ ^b^mātikāṭṭhakathāyaṃ^eb^ (kaṅkhā. aṭṭha. dutiyapārājikavaṇṇanā) –</p>
              <p>[08]‘‘Atthasādhako nāma ‘asukassa bhaṇḍaṃ yadā sakkosi, tadā taṃ avaharā’ti āṇāpeti. Tattha sace paro anantarāyiko hutvā taṃ avaharati, āṇāpakassa āṇattikkhaṇeyeva pārājikaṃ. Parassa vā pana telakumbhiyā pādagghanakaṃ telaṃ avassaṃ pivanakāni upāhanādīni pakkhipati, hatthato muttamatteyeva pārājika’’nti.</p>
              <p>[03]Dhurassa nikkhipanaṃ ^b^dhuranikkhepo^eb^. Ārāmābhiyuñjanādīsu attano ca parassa ca dānaggahaṇesu nirussāhabhāvāpajjanaṃ. ^b^Sahatthā avaharatī^eb^ti sahatthena gaṇhāti. ^b^‘‘Asukassa bhaṇḍaṃ avaharā’’ti aññaṃ āṇāpetī^eb^ti etthāpi āṇāpakassa āṇattikkhaṇeyeva āpatti daṭṭhabbā. Yadi evaṃ imassa, atthasādhakassa ca ko visesoti? Taṅkhaṇaññeva gahaṇe niyuñjanaṃ āṇattikapayogo, kālantarena gahaṇatthaṃ niyogo atthasādhakoti ayametesaṃ viseso. Tenevāha – ^b^‘‘asukassa bhaṇḍaṃ yadā sakkosi, tadā avaharāti āṇāpetī’’^eb^ti. Ettha ca āṇāpanapayogova atthasādhakoti dassito, sāhatthikavasenapi atthasādhakapayogo pana upari āvi bhavissati. ^b^Dhuranikkhepo pana upanikkhittabhaṇḍavasena veditabbo^eb^ti idaṃ nidassanamattaṃ. Ārāmābhiyuñjanādīsupi tāvakālikabhaṇḍadeyyānaṃ adānepi eseva nayo.</p>
              <p>[03]^b^‘‘Āṇattivasena^eb^^a^V2.0115^ea^^b^pubbapayogo veditabbo’’^eb^ti vuttattā anantarāyena gaṇhantassa ‘asukassa bhaṇḍaṃ avaharā’ti āṇāpanaṃ bhaṇḍaggahaṇato pubbattā ^b^pubbapayogo,^eb^ payogena saha vattamāno avahāro ^b^sahapayogo,^eb^ ‘‘asukaṃ nāma bhaṇḍaṃ harissāmā’’ti saṃvidahitvā ^a^M2.0130^ea^ sammantayitvā avaharaṇaṃ ^b^saṃvidāvahāro^eb^. ^b^Saṅketakammaṃ^eb^ nāma pubbaṇhādikālaparicchedavasena sañjānanakammaṃ, ^b^nimittakammaṃ^eb^ nāma saññuppādanatthaṃ akkhinikhaṇanādinimittakaraṇaṃ. ^b^Ṭhānācāvanavasena sahapayogo^eb^ti idaṃ pana nidassanamattaṃ daṭṭhabbaṃ, khilasaṅkamanādīsupi asati ca ṭhānācāvane sahapayogo daṭṭhabbo. Vuttañhetaṃ ^b^mātikāṭṭhakathāyaṃ^eb^ (kaṅkhā. aṭṭha. dutiyapārājikavaṇṇanā) ‘‘ṭhānācāvanavasena khilādīni saṅkāmetvā khettādiggahaṇavasena ca sahapayogo veditabbo’’ti.</p>
              <p>[03]Theno vuccati coro, tassa bhāvo theyyaṃ, tena avaharaṇaṃ ^b^theyyāvahāro^eb^. Yo hi sandhicchedādīni katvā adissamāno avaharati, tulākūṭamānakūṭakūṭakahāpaṇādīhi vā vañcetvā gaṇhāti, tassevaṃ gaṇhato avahāro theyyāvahāro. Pasayha abhibhavitvā avaharaṇaṃ ^b^pasayhāvahāro^eb^. Yo hi pasayha balakkārena paresaṃ santakaṃ gaṇhāti gāmaghātakādayo viya, attano pattabalito vā vuttanayena adhikaṃ gaṇhāti rājabhaṭādayo viya, tassevaṃ gaṇhato avahāro pasayhāvahāro. Bhaṇḍavasena ca okāsavasena ca parikappetvā avaharaṇaṃ ^b^parikappāvahāro^eb^. Tiṇapaṇṇādīhi aṅgulimuddikādiṃ paṭicchādetvā pacchā tassa paṭicchannassa avaharaṇaṃ ^b^paṭicchannāvahāro^eb^. Kusaṃ saṅkāmetvā avaharaṇaṃ ^b^kusāvahāro^eb^.</p>
              <p>[03]^b^Tulayitvā^eb^ti upaparikkhitvā. ^b^Sāmīcī^eb^ti vattaṃ, āpatti pana natthīti adhippāyo. ^b^Mahājanasammaddo^eb^ti mahājanasaṅkhobho. ^b^Bhaṭṭhe janakāye^eb^ti apagate janakāye. ^b^‘‘Idañca kāsāvaṃ attano santakaṃ katvā etasseva bhikkhuno dehī’’^eb^ti kiṃkāraṇā evamāha? Cīvarasāmikena yasmā dhuranikkhepo kato, tasmā tassa adinnaṃ gahetuṃ na vaṭṭati. Avahārakopi vippaṭisārassa uppannakālato paṭṭhāya cīvarasāmikaṃ pariyesanto vicarati ‘‘dassāmī’’ti, cīvarasāmikena ca ‘‘mameta’’nti vutte etenapi avahārakena ālayo pariccatto, tasmā evamāha. Yadi evaṃ cīvarasāmikoyeva ‘‘attano santakaṃ gaṇhāhī’’ti kasmā na vuttoti? Ubhinnampi kukkuccavinodanatthaṃ. Kathaṃ? Avahārakassa ‘‘mayā sahatthena na dinnaṃ, bhaṇḍadeyyameta’’nti kukkuccaṃ uppajjeyya, itarassa ‘‘mayā paṭhamaṃ dhuranikkhepaṃ katvā pacchā adinnaṃ gahita’’nti kukkuccaṃ uppajjeyyāti.</p>
              <p>[03]^b^Samaggha^eb^nti ^a^M2.0131^ea^ appagghaṃ. ^b^Dāruatthaṃ pharatī^eb^ti dārūhi kattabbakiccaṃ sādheti. ^b^Mayi sante^eb^tiādi ^a^V2.0116^ea^ sabbaṃ raññā pasādena vuttaṃ, ‘‘therena pana ananucchavikaṃ kata’’nti na maññitabbaṃ.</p>
              <p>[06]Ekadivasaṃ dantakaṭṭhacchedanādinā yā ayaṃ agghahāni vuttā, sā sabbā bhaṇḍasāminā</p>
              <p>[03]Kiṇitvā gahitameva sandhāya vuttā, sabbaṃ panetaṃ aṭṭhakathācariyappamāṇena gahetabbaṃ. Pāsāṇañca sakkharañca ^b^pāsāṇasakkharaṃ^eb^. ^b^Dhāreyyatthaṃ vicakkhaṇo^eb^ti imasseva vivaraṇaṃ ^b^‘‘āpattiṃ vā anāpattiṃ vā’’^eb^tiādi.</p>
              <p>[06]Pañcavīsatiavahārakathāvaṇṇanā niṭṭhitā.</p>
              <p>[03]^b^Akkhadassā^eb^ti ettha ^b^akkha^eb^-saddena kira vinicchayasālā vuccati. Tattha nisīditvā vajjāvajjaṃ passantīti ^b^akkhadassā^eb^ vuccanti dhammavinicchanakā. ^b^Haneyyu^eb^nti ettha hananaṃ nāma hatthapādādīhi pothanañceva sīsādicchedanañca hotīti āha – ^b^‘‘haneyyunti potheyyuñceva chindeyyuñcā’’^eb^ti. Teneva padabhājaniyañca ‘‘hatthena vā pādena vā kasāya vā vettena vā aḍḍhadaṇḍakena vā chejjāya vā haneyyu’’nti vuttaṃ. Tattha ^b^aḍḍhadaṇḍakenā^eb^ti dvihatthappamāṇena rassamuggarena veḷupesikāya vā. ^b^Chejjāyā^eb^ti hatthapādasīsādīnaṃ chedanena. ^b^Nīhareyyu^eb^nti gāmanigamādito nīhareyyuṃ. ^b^Corosi…pe… thenosī^eb^ti ettha ‘‘paribhāseyyu’’nti padaṃ ajjhāharitvā attho veditabboti āha ^b^‘‘corosīti evamādīni ca vatvā paribhāseyyu’’^eb^nti.</p>
              <p>[03]^b^93^eb^^b^.^eb^ Yaṃ taṃ bhaṇḍaṃ dassitanti sambandho. ^b^Yattha yattha ṭhita^eb^nti bhūmiādīsu yattha yattha ṭhitaṃ. ^b^Yathā yathā ādānaṃ gacchatī^eb^ti bhūmiādīsu ṭhitaṃ bhaṇḍaṃ sabbaso aggahaṇepi yena yena ākārena gahaṇaṃ upagacchati.</p>
            </h4>
          </h3>
        </h2>
        <h2>
          <h2n>Bhūmaṭṭhakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^94^eb^^b^.^eb^^b^Phandāpeti, sabbattha dukkaṭamevā^eb^ti ettha ‘‘uṭṭhahissāmī’’ti phandāpetvā puna anuṭṭhahitvā tattheva sayantassapi aṅgapaccaṅgaṃ aphandāpetvā ekapayogena uṭṭhahantassapi dukkaṭamevāti daṭṭhabbaṃ. ^b^Aññasmiṃ vā gamanassa^eb^^a^M2.0132^ea^^b^anupakāre^eb^ti yathā dvārapidahane kumbhiṭṭhānagamanassa anupakārattā anāpatti, evaṃ aññasmiṃ vā gamanassa anupakāre kāyavacīkamme anāpatti. ^b^Vācāya vācāyā^eb^ti ekekatthadīpikāya vācāya vācāya. ^b^Upaladdho^eb^ti ñāto. ^b^Puññāni ca karissāmā^eb^ti ettha ‘‘musāvādaṃ katvā puññāni karissāmāti vadantassa dukkaṭamevā’’ti ^a^V2.0117^ea^^b^tīsupi gaṇṭhipadesu^eb^ vuttaṃ, taṃ imasmiṃyeva padese aṭṭhakathāvacanena virujjhati. Tathā hi ‘‘yaṃ yaṃ vacanaṃ musā, tattha tattha pācittiya’’nti ca ‘‘na hi adinnādānassa pubbapayoge pācittiyaṭṭhāne dukkaṭaṃ nāma atthī’’ti ca vakkhati. Evaṃ pana vutte na virujjhati ‘‘musāvādaṃ katvā puññāni ca karissāmāti vadantassa pācittiyena saddhiṃ dukkaṭa’’nti. Tathā hi ‘‘akappiyapathaviṃ khaṇantānaṃ dukkaṭehi saddhiṃ pācittiyānīti mahāpaccariyaṃ vutta’’nti ca ‘‘yathā ca idha, evaṃ sabbattha pācittiyaṭṭhāne dukkaṭā na muccatī’’ti ca vakkhati. Sace pana kusalacitto ‘‘puññāni karissāmā’’ti vadati, anāpatti ‘‘buddhapūjaṃ vā dhammapūjaṃ vā saṅghabhattaṃ vā karissāmāti kusalaṃ uppādeti, kusalacittena gamane anāpattī’’ti ca ‘‘yathā ca idha, evaṃ sabbattha atheyyacittassa anāpattī’’ti ca vakkhamānattā.</p>
              <p>[03]^b^Pamādalikhitanti veditabba^eb^nti aparabhāge potthakāruḷhakāle pamajjitvā likhitanti veditabbaṃ. Pāḷiyaṃ sesāṭṭhakathāsu ca ‘‘kudālaṃ vā piṭakaṃ vā’’ti idameva dvayaṃ vatvā vāsipharasūnaṃ avuttattā tesampi saṅkhepaṭṭhakathādīsu āgatabhāvaṃ dassetuṃ ^b^‘‘saṅkhepaṭṭhakathāyaṃ pana mahāpaccariyañcā’’^eb^tiādi vuttaṃ. Theyyacittena katattā ‘‘dukkaṭehi saddhiṃ pācittiyānī’’ti vuttaṃ. ^b^Tato paraṃ sabbakiriyāsū^eb^ti bījaggahaṇato paraṃ kattabbakiriyāsu. ^b^Sabbaṃ purimanayenevā^eb^ti yāva piṭakapariyosānā hatthavārapadavāresu dukkaṭaṃ.</p>
              <p>[03]^b^Therehi dassita^eb^nti pubbapayogasahapayogadukkaṭesu asammohatthaṃ samodhānetvā dhammasaṅgāhakattherehi dassitaṃ. ‘‘Sabbesampi dukkaṭānaṃ imesuyeva aṭṭhasu saṅgahetabbabhāvato itarehi sattahi dukkaṭehi vinimuttaṃ vinayadukkaṭeyeva saṅgahetabba’’nti vadanti. ^b^Dasavidhaṃ ratana^eb^nti ‘‘muttā maṇi veḷuriyo saṅkho silā pavāḷaṃ rajataṃ jātarūpaṃ lohitaṅgo masāragalla’’nti evamāgataṃ dasavidhaṃ ratanaṃ.</p>
              <p>[21]‘‘Maṇi ^a^M2.0133^ea^ muttā veḷuriyo ca saṅkho,</p>
              <p>[27]Silā pavāḷaṃ rajatañca hemaṃ;</p>
              <p>[26]Salohitaṅgañca masāragallaṃ,</p>
              <p>[22]Daseti dhīro ratanāni jaññā’’ti. –</p>
              <p>[07]Hi vuttaṃ.</p>
              <p>[03]^b^Sattavidhaṃ^eb^^a^V2.0118^ea^^b^dhañña^eb^nti sāli vīhi yavo kaṅgu kudrūso varako godhumoti idaṃ sattavidhaṃ dhaññaṃ. ^b^Āvudhabhaṇḍādi^eb^nti ^b^ādi^eb^-saddena tūriyabhaṇḍaitthirūpādiṃ saṅgaṇhāti. Anāmasitabbe vatthumhi dukkaṭaṃ ^b^anāmāsadukkaṭaṃ^eb^. ^b^Durupaciṇṇadukkaṭa^eb^nti ‘‘na kattabba’’nti vāritassa katattā duṭṭhu āciṇṇaṃ caritanti durupaciṇṇaṃ, tasmiṃ dukkaṭaṃ durupaciṇṇadukkaṭaṃ. Vinaye paññattaṃ dukkaṭaṃ ^b^vinayadukkaṭaṃ^eb^. ‘‘Saṅghabhedāya parakkamatī’’ti sutvā taṃnivāraṇatthāya ñāte atthe avadantassa ^b^ñātadukkaṭaṃ^eb^. Ekādasa samanubhāsanā nāma bhikkhupātimokkhe cattāro yāvatatiyakā saṅghādisesā, ariṭṭhasikkhāpadanti pañca, bhikkhunīpātimokkhe ekaṃ yāvatatiyakaṃ pārājikaṃ, cattāro saṅghādisesā, caṇḍakāḷīsikkhāpadanti cha. Vassāvāsādiṃ paṭissuṇitvā na sampādentassa paṭissavanimittaṃ dukkaṭaṃ ^b^paṭissavadukkaṭaṃ^eb^.</p>
              <p>[21]Pubbasahapayoge ca, anāmāsadurupaciṇṇe;</p>
              <p>[27]Vinaye ceva ñāte ca, ñattiyā ca paṭissave;</p>
              <p>[22]Aṭṭhete dukkaṭā vuttā, vinaye vinayaññunā.</p>
              <p>[03]Sahapayogato paṭṭhāya cettha purimā purimā āpattiyo paṭippassambhantīti āha ^b^‘‘atha dhuranikkhepaṃ akatvā’’^eb^tiādi. Tattha ‘‘dhuranikkhepaṃ akatvā’’ti vuttattā dhuranikkhepaṃ katvā khaṇantassa purimāpattiyo na paṭippassambhantīti daṭṭhabbaṃ. ^b^Viyūhanadukkaṭaṃ paṭippassambhati, uddharaṇadukkaṭe patiṭṭhātī^eb^ti idaṃ pāḷiyaṃ āgatānukkamena dassetuṃ vuttaṃ. Yadi pana paṃsuṃ uddharitvā saussāhova puna khaṇati, uddharaṇadukkaṭaṃ paṭippassambhati, khaṇanadukkaṭe patiṭṭhāti.</p>
              <p>[03]Kataṃ karaṇaṃ kiriyāti atthato ekanti āha ^b^‘‘virūpā sā kiriyā’’^eb^ti. Idāni vuttamevatthaṃ ^b^parivārapāḷiyā^eb^ nidassento ^b^‘‘vuttampi ceta’’^eb^ntiādimāha. Tattha ^b^aparaddhaṃ viraddhaṃ khalita^eb^nti sabbametaṃ ^b^yañca dukkaṭa^eb^nti ettha vuttassa dukkaṭassa pariyāyavacanaṃ. Yañhi duṭṭhu kataṃ, virūpaṃ vā kataṃ ^a^M2.0134^ea^, taṃ dukkaṭaṃ. Taṃ panetaṃ yathā satthārā vuttaṃ, evaṃ akatattā ^b^aparaddhaṃ,^eb^ kusalaṃ virajjhitvā pavattattā ^b^viraddhaṃ,^eb^ ariyavaṃsappaṭipadaṃ anāruḷhattā ^b^khalitaṃ^eb^. ^b^Yaṃ manusso kare^eb^ti idaṃ panettha opammanidassanaṃ. Tassattho – yathā yaṃ loke manusso āvi vā yadi vā raho pāpaṃ karoti, taṃ dukkaṭanti pavedenti, evamidampi buddhapaṭikuṭṭhena lāmakabhāvena pāpaṃ, tasmā dukkaṭanti veditabbanti.</p>
              <p>[03]Yathā ^a^V2.0119^ea^ dukkhā, kucchitā vā gati dugatīti vattabbe ‘‘duggatī’’ti vuttaṃ, yathā ca kaṭukaṃ phalametassāti kaṭukaphalanti vattabbe ‘‘kaṭukapphala’’nti vuttaṃ, evamidhāpi thūlattā accayattā ca thūlaccayanti vattabbe ‘‘thullaccaya’’nti vuttanti dassetuṃ ^b^‘‘samparāye ca duggatī’’^eb^tiādimāha. Saṃyoge pana kate saṃyogaparassa rassattaṃ siddhamevāti manasi katvā ^b^‘‘saṃyogabhāvo veditabbo’’^eb^ti ettakameva vuttaṃ. ^b^Ekassa mūle^eb^ti ekassa santike. ^b^Accayo tena samo natthī^eb^ti desanāgāmīsu accayesu tena samo thūlo accayo natthi. ^b^Tenetaṃ iti vuccatī^eb^ti thūlattā accayassa etaṃ thullaccayanti vuccatīti attho.</p>
              <p>[03]‘‘Sabbatthāpi āmasane dukkaṭaṃ phandāpane thullaccayañca visuṃ visuṃ theyyacittena āmasanaphandāpanapayogaṃ karontasseva hoti, ekapayogena gaṇhantassa pana uddhāre pārājikameva, na dukkaṭathullaccayānī’’ti vadanti. ^b^Sahapayogaṃ pana akatvā^eb^ti ettha ‘‘pubbapayoge āpannāpattīnaṃ paṭippassaddhiyā abhāvato sahapayogaṃ katvāpi lajjidhammaṃ okkantena pubbapayoge āpannāpattiyo desetabbā’’ti ^b^tīsupi gaṇṭhipadesu^eb^ vuttaṃ. Aṭṭhakathāvacanaṃ pana kate sahapayoge pubbapayoge āpannāpattīnampi paṭippassaddhiṃ dīpeti, aññathā ‘‘sahapayogaṃ pana akatvā’’ti idaṃ visesanameva niratthakaṃ siyā. Yañca heṭṭhā vuttaṃ ‘‘sace panassa tatthajātake tiṇarukkhalatādimhi chinnepi lajjidhammo okkamati, saṃvaro uppajjati, chedanapaccayā dukkaṭaṃ desetvā muccatī’’ti, tampi sahapayoge kate pubbapayoge āpannāpattīnaṃ paṭippassaddhimeva dīpeti sahapayoge chedanapaccayā āpannadukkaṭasseva desanāya vuttattā. ^b^Sahapayogato paṭṭhāyevā^eb^ti ca idaṃ sahapayogaṃ pattassa tato pubbe āpannānaṃ pubbapayogāpattīnampi paṭippassaddhiṃ dīpeti. Tena hi ayamattho viññāyati ‘‘yāva sahapayogaṃ na pāpuṇāti, tāva pubbe āpannāpattīnaṃ paṭippassaddhi na ^a^M2.0135^ea^ hoti, sahapayogaṃ pattakālato pana paṭṭhāya tāsampi paṭippassaddhi hotī’’ti, tasmā suṭṭhu upaparikkhitvā yuttataraṃ gahetabbaṃ.</p>
              <p>[03]^b^Bahukāpi āpattiyo hontu, ekameva desetvā muccatī^eb^ti etthāyamadhippāyo – sace khaṇanaviyūhanuddharaṇesu dasa dasa katvā āpattiyo āpannā, tāsu uddharaṇe dasa āpattiyo desetvā muccati visabhāgakiriyaṃ patvā purimāpurimāpattīnaṃ paṭippassaddhattāti. Jātivasena pana samānakiriyāya āpannāpattiyo ekattena gahetvā ‘‘ekameva desetvā’’ti vuttaṃ, tasmā imināpi kurundaṭṭhakathāvacanena paṭhamaṃ mahāaṭṭhakathāyaṃ vuttapurimāpattipaṭippassaddhimeva samatthayati, na pana ubhinnaṃ aṭṭhakathānaṃ atthato nānākaraṇaṃ atthi. Aparampettha pakāraṃ vaṇṇayanti ‘‘samānakiriyāsupi purimapurimakhaṇanapaccayā āpannāpattiyo pacchimapacchimakhaṇanaṃ patvā paṭippassambhantīti ^a^V2.0120^ea^ iminā adhippāyena ‘paṃsukhaṇanādīsu ca lajjidhamme uppanne bahukāpi āpattiyo hontu, ekameva desetvā muccatīti ^b^kurundaṭṭhakathāyaṃ^eb^ vutta’’’nti. ‘‘Evañca sati ‘bahukāpi āpattiyo hontū’ti na vattabbaṃ bhaveyya, vuttañca, tasmā visabhāgakiriyameva patvā purimāpattīnaṃ paṭippassaddhiṃ icchanteneva bahukāsupi āpattīsu ekameva desetvā muccatīti imasmiṃ ṭhāne visuṃyeveko desanākkamo dassito’’tipi vadanti. Ayametesaṃ adhippāyo – yathā idha purimāpattīnaṃ paṭippassaddhi aṭṭhakathācariyappamāṇena gahitā, evaṃ bahukāsupi āpattīsu ekameva desetvā muccatīti idampi idha aṭṭhakathācariyappamāṇatoyeva veditabbaṃ. Yathā ca pāḷiyaṃ pācittiyaṭṭhānepi dukkaṭameva hotīti idha āveṇikaṃ katvā āpattiviseso dassito, evaṃ purimāpattīnaṃ paṭippassaddhiviseso ca desanāviseso ca aṭṭhakathācariyehi dassitoti.</p>
              <p>[03]^b^Heṭṭhato osīdento^eb^ti ‘‘sāmikesu āgantvā apassitvā gatesu gaṇhissāmī’’ti theyyacittena heṭṭhābhūmiyaṃ osīdento. ^b^Bundenā^eb^ti kumbhiyā heṭṭhimatalena. Evaṃ ekaṭṭhāne ṭhitāya kumbhiyā ṭhānācāvanaṃ chahi ākārehi veditabbanti sambandho. ^b^Valayaṃ nīharati, pārājika^eb^nti ākāsagataṃ akatvā ghaṃsitvā nīharantassa chinnakoṭito nīhaṭamatte pārājikaṃ. ^b^Ito cito ca sāretī^eb^ti ghaṃsantoyeva ākāsagataṃ akatvā sāreti.</p>
              <p>[03]^b^Chinnamatte^eb^^a^M2.0136^ea^^b^pārājika^eb^nti avassaṃ ce patati, chinnamatte pārājikaṃ. ^b^Paricchedo^eb^ti ‘‘pañcamāsakaṃ vā atirekapañcamāsakaṃ vā’’ti vuttagaṇanaparicchedo. ^b^Apabyūhanto^eb^ti ‘‘heṭṭhā ṭhitaṃ gaṇhissāmī’’ti hatthena dvidhā karonto. ^b^Upaḍḍhakumbhiya^eb^nti upaḍḍhapuṇṇāya kumbhiyā. Nanu ca aṭṭhakathācariyappamāṇena saṅkhepaṭṭhakathādīsu vuttampi kasmā na gahetabbanti āha – ^b^‘‘vinayavinicchaye hi āgate garuke ṭhātabba’’^eb^nti. ^b^Vinayadhammatā^eb^ti vinayagarukānaṃ dhammatā. Vinayagarukā hi vinayavinicchaye āgate garuke tiṭṭhanti. Vinayagarukatābyāpanatthañhi vinayagarukoyevettha vinaya-saddena vutto, vinayassa vā esā dhammatā tesaṃ garugāravaṭṭhānassa vinayavisayattā.</p>
              <p>[03]Idāni saṅkhepaṭṭhakathādīsu vuttaṃ pāḷiyāpi na sametīti dassento āha ^b^‘‘apicā’’^eb^tiādi. ^b^Bhājana^eb^nti pattādibhājanaṃ. Pattādiṃ apūretvā gaṇhantassa anuddhaṭepi mukhavaṭṭiparicchedo hoti, pūretvā gaṇhantassa pana uddharaṇakāle hotīti āha ^b^‘‘mukhavaṭṭiparicchedena vā uddhārena vā’’^eb^ti. Yadā pana telakumbhīādīsu telādīnaṃ abahubhāvato bhājanaṃ ^a^V2.0121^ea^ nimujjāpetvā gaṇhituṃ na sakkā hoti, tadā mukhavaṭṭiparicchedeneva hoti. ^b^Cikkana^eb^nti thaddhaṃ. ^b^Ākaḍḍhanavikaḍḍhanayogga^eb^nti ettha abhimukhaṃ kaḍḍhanaṃ ^b^ākaḍḍhanaṃ,^eb^ parato kaḍḍhanaṃ ^b^vikaḍḍhanaṃ^eb^. ^b^Paṭinīharitu^eb^nti attano bhājanato paṭinīharituṃ. ^b^Hatthato muttamatte pārājika^eb^nti theyyacittena parasantakaggahaṇapayogassa katattā. ^b^Mahāaṭṭhakathāyameva^eb^ ‘‘sacepi mariyādaṃ dubbalaṃ katvā sukkhataḷākassa udakanibbahanaṭṭhānaṃ udakaniddhamanatumbaṃ vā pidahati, aññato ca gamanamagge vā pāḷiṃ bandhati, sukkhamātikaṃ vā ujuṃ karoti, pacchā deve vuṭṭhe udakaṃ āgantvā mariyādaṃ bhindati, sabbattha bhaṇḍadeyya’’nti vuttattā ^b^‘‘taṃ pana tattheva sukkhataḷāke sukkhamātikāya ujukaraṇavinicchayena virujjhatī’’^eb^ti vuttaṃ.</p>
              <p>[03]^b^Avahāralakkhaṇa^eb^nti pañcavīsatiyā avahāresu ekampi avahāralakkhaṇaṃ, ṭhānācāvanapayogo eva vā. ^b^Uddhāre^eb^ti kumbhiyā phuṭṭhaṭṭhānato kesaggamattepi uddhaṭe. ^b^Yutta^eb^nti ṭhānācāvanapayogasabbhāvato yuttaṃ. ^b^Saṅgopanatthāyā^eb^ti iminā suddhacittataṃ dasseti. ^b^Palibujjhissatī^eb^ti nivāressati. ^b^Vuttanayeneva pārājika^eb^nti hatthato muttamatteyeva pārājikaṃ. ^b^Suddhacittova^eb^^a^M2.0137^ea^^b^uddharatī^eb^ti kumbhiyaṃ telassa ākiraṇato puretarameva suddhacitto nikkhipitvā pacchā suddhacittova uddharati. ^b^Neva avahāro^eb^ti theyyacittena avaharaṇapayogassa akatattā. Attano bhājanattā pana ^b^‘‘na gīvā’’^eb^ti vuttaṃ, anāpattimattameva vuttaṃ, na pana evaṃ vicāritanti adhippāyo. Atha vā ^b^anāpattimattameva vutta^eb^nti imināpi tattha ‘‘gīvā’’ti vacanābhāvato ‘‘na gīvā’’ti pubbe vuttamahāaṭṭhakathāvādameva patiṭṭhāpeti, pacchā dassitena kurundivādenapi mahāaṭṭhakathāvādova samatthito. ^b^Attano bhaṇḍa^eb^nti telākiraṇato puretarameva attano kumbhiyaṃ suddhacittena ṭhapitaṃ pītatelaṃ attano parikkhāraṃ. ^b^Sammohaṭṭhāna^eb^nti āpattivinicchayavasena sammohaṭṭhānaṃ.</p>
              <p>[03]^b^Bahigataṃ nāma hotī^eb^ti tato paṭṭhāya telassa aṭṭhānabhāvato adhomukhabhāvato ca bahigataṃ nāma hoti. Anto paṭṭhāya chidde kariyamāne telassa nikkhamitvā gatagataṭṭhānaṃ bhājanasaṅkhyameva gacchatīti āha – ^b^‘‘bāhirantato pādagghanake gaḷite pārājika’’^eb^nti. ^b^Yathā tathā vā katassā^eb^ti bāhirantato abbhantarato vā paṭṭhāya katassa. ^b^Majjhe ṭhapetvā katachidde^eb^ti majjhe thokaṃ kapālaṃ ṭhapetvā pacchā taṃ chindantena katachidde. ‘‘Mariyādacchedane anto ṭhatvā bahimukho chindanto bahi antena kāretabbo, bahi ṭhatvā antomukho chindanto anto antena kāretabbo, anto ca bahi ca chinditvā majjhe ṭhapetvā taṃ chindanto majjhena kāretabbo’’ti (pārā. aṭṭha. 1.108) vuttattā ^b^‘‘taḷākassa ca mariyādabhedena sametī’’^eb^ti vuttaṃ. ^b^Idamettha yutta^eb^nti ^a^V2.0122^ea^ anto ca bahi ca paṭṭhāya katachidde majjhena kāretabbo. ^b^Anto paṭṭhāya kate pana bāhirantena, bahi paṭṭhāya kate abbhantarena kāretabbo^eb^ti ayaṃ tippakāropi ettha vemaṭṭhachidde yutto. Udake katapayogassa abhāvato ^b^‘‘ṭhānācāvanapayogassa abhāvā’’^eb^ti vuttaṃ.</p>
              <p>[03]^b^Aṭṭhakathāyaṃ tāva vutta^eb^nti mahāaṭṭhakathāyaṃ vuttaṃ. Patthinnassa khādanaṃ itarassa pānañca sappiādīnaṃ paribhogoti āha – ^b^‘‘akhāditabbaṃ vā apātabbaṃ vā karotī’’^eb^ti. Kathaṃ pana tathā karotīti āha ^b^‘‘uccāraṃ vā passāvaṃ vā’’^eb^tiādi. Kasmā panettha dukkaṭaṃ vuttanti āha ^b^‘‘ṭhānācāvanassa natthitāya dukkaṭa’’^eb^nti. ^b^Purimadvaya^eb^nti bhedanaṃ chaḍḍanañca. Kasmā na sametīti ^a^M2.0138^ea^ āha ^b^‘‘tañhī’’^eb^tiādi. ^b^Kumbhijajjarakaraṇenā^eb^ti puṇṇakumbhiyā jajjarakaraṇena. ^b^Mātikāujaukaraṇenā^eb^ti udakapuṇṇāya mātikāya ujukaraṇena. ^b^Ekalakkhaṇa^eb^nti bhedanaṃ kumbhijajjarakaraṇena chaḍḍanaṃ mātikāya ujukaraṇena saddhiṃ ekasabhāvaṃ ṭhānācāvanapayogasabbhāvato. ^b^Pacchimaṃ pana dvaya^eb^nti jhāpanaṃ aparibhogakaraṇañca.</p>
              <p>[03]^b^Ettha evaṃ vinicchayaṃ vadantī^eb^ti ettha mahāaṭṭhakathāyaṃ vutte eke ācariyā evaṃ vinicchayaṃ vadanti. ^b^Pacchimadvayaṃ sandhāya vutta^eb^nti ettha purimadvaye vinicchayo heṭṭhā vuttānusārena sakkā viññātunti tattha kiñci avatvā pacchimadvayaṃ sandhāya ṭhānācāvanassa natthitāya dukkaṭanti idaṃ vuttanti adhippāyo. ^b^Theyyacittenā^eb^ti attano vā parassa vā kātukāmatāvasena uppannatheyyacittena. ^b^Vināsetukāmatāyā^eb^ti hatthapādādiṃ chindanto viya kevalaṃ vināsetukāmatāya. Purimadvaye kiṃ hoti, kiṃ adhippāyena na kiñci vuttanti āha – ^b^‘‘purimadvaye pana…pe… pārājika’’^eb^nti. Tattha ^b^vuttanayena bhindantassa vā chaḍḍentassa vā^eb^ti muggarena pothetvā bhindantassa udakaṃ vā vālikaṃ vā ākiritvā uttarāpentassāti attho. ^b^Ayuttanti ce^eb^ti pāḷiyaṃ purimapadadvayepi dukkaṭasseva vuttattā ‘‘purimadvaye…pe… pārājikanti idaṃ ayutta’’nti yadi tumhākaṃ siyāti attho. ^b^Nā^eb^ti ayuttabhāvappasaṅgaṃ nisedhetvā tattha kāraṇamāha ^b^‘‘aññathā gahetabbatthato’’^eb^ti. Kathaṃ panettha attho gahetabboti āha ^b^‘‘pāḷiyaṃ hī’’^eb^tiādi. Nāsetukāmatāpakkhe heṭṭhā vuttanayeneva atthassa avirujjhanato ^b^‘‘theyyacittapakkhe’’^eb^ti vuttaṃ. ‘‘Evaṃ vinicchayaṃ vadantī’’ti ito paṭṭhāya vuttassa sabbassapi ekasseva vacanattā ^b^‘‘evameke vadantī’’^eb^ti nigamanavasena vuttaṃ.</p>
              <p>[03]Idāni yathāvuttavasena pāḷiyā atthe gayhamāne mahāaṭṭhakathāyaṃ catunnampi sāmaññato vuttassa pacchimadvayaṃ sandhāya vuttanti vacane visesābhāvato pāḷiyaṃ vuttesu catūsu padesu ‘‘chaḍḍeti ^a^V2.0123^ea^ vā aparibhogaṃ vā karotī’’ti imesaṃ padānaṃ visesābhāvappasaṅgato ca sayaṃ aññathā pāḷiṃ aṭṭhakathañca saṃsanditvā atthaṃ dassetukāmo ^b^‘‘ayaṃ panettha sāro’’^eb^tiādimāha. Vinītavatthumhi ‘‘saṅghassa puñjakitaṃ tiṇaṃ theyyacitto jhāpesī’’si (pārā. 156) vuttattā ^b^vinītavatthumhi tiṇajjhāpako viyā^eb^ti imināva ^a^M2.0139^ea^^b^ṭhānā acāvetukāmovā^eb^ti etthāpi theyyacittena ṭhānā acāvetukāmoti idaṃ vuttameva hotīti daṭṭhabbaṃ. ^b^Achaḍḍetukāmoyevā^eb^ti etthāpi theyyacittenāti sambandhitabbaṃ. Idañhi theyyacittapakkhaṃ sandhāya vuttaṃ nāsetukāmatāpakkhassa vakkhamānattā. Tenevāha ^b^‘‘nāsetukāmatāpakkhe panā’’^eb^tiādi. ^b^Itarathāpi yujjatī^eb^ti theyyacittābhāvā ṭhānā cāvetukāmassapi dukkaṭaṃ yujjatīti vuttaṃ hoti.</p>
              <p>[06]Bhūmaṭṭhakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Ākāsaṭṭhakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^96^eb^^b^.^eb^ Ākāsaṭṭhakathāyaṃ ^b^mukhatuṇḍakenā^eb^ti mukhaggena. ^b^Kalāpaggenā^eb^ti piñchakalāpassa aggena. ^b^Pasāretī^eb^ti gahaṇatthaṃ pasāreti. ^b^Aggahetvā vā^eb^ti leḍḍuādīhi paharitvā nayanavasena aggahetvā vā. Ākāsaṭṭhavinicchaye vuccamānepi tappasaṅgena ākāsaṭṭhassa vehāsaṭṭhādibhāvamupagatepi asammohatthaṃ ^b^‘‘yasmiṃ aṅge nilīyatī’’^eb^tiādi vuttaṃ. ^b^Antovatthumhī^eb^ti parikkhittavatthussa anto. ^b^Antogāme^eb^ti parikkhittassa gāmassa anto. Aparikkhitte pana vatthumhi, gāme vā ṭhitaṭṭhānameva ṭhānaṃ. ^b^Aṭavimukhaṃ karotī^eb^ti araññābhimukhaṃ karoti. ^b^Rakkhatī^eb^ti tena payogena tassa icchitaṭṭhānaṃ agatattā rakkhati. Bhūmiyā gacchantaṃ sandhāya ^b^‘‘dutiyapadavāre vā’’^eb^ti vuttaṃ. ^b^Gāmato nikkhantassā^eb^ti parikkhittagāmato nikkhantassa. ^b^Kapiñjaro^eb^ nāma ekā pakkhijāti.</p>
              <p>[06]Ākāsaṭṭhakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Vehāsaṭṭhakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^97^eb^^b^.^eb^ Vehāsaṭṭhakathāyaṃ pana cīvaravaṃse ṭhapitassa cīvarassa ākaḍḍhane yathāvuttappadesātikkamo ekadvaṅgulamattākaḍḍhanena siyāti adhippāyena vuttaṃ ^b^‘‘ekadvaṅgulamattākaḍḍhaneneva pārājika’’^eb^nti. Idañca tādisaṃ nātimahantaṃ cīvaravaṃsadaṇḍakaṃ sandhāya vuttaṃ, mahante pana tato adhikamattākaḍḍhaneneva ^a^M2.0140^ea^ siyā. ^b^Rajjukena bandhitvā^eb^ti ekāya rajjukoṭiyā cīvaraṃ bandhitvā ^a^V2.0124^ea^ aparāya koṭiyā cīvaravaṃsaṃ bandhitvā ṭhapitacīvaraṃ. Muttamatte aṭṭhatvā patanakasabhāvattā ^b^‘‘mutte pārājika’’^eb^nti vuttaṃ.</p>
              <p>[03]^b^Ekamekassa phuṭṭhokāsamatte atikkante pārājika^eb^nti bhittiṃ aphusāpetvā ṭhapitattā vuttaṃ. ^b^Bhittiṃ nissāya ṭhapita^eb^nti paṭipāṭiyā ṭhapitesu nāgadantādīsuyeva āropetvā bhittiṃ phusāpetvā ṭhapitaṃ. ^b^Paṇṇantaraṃ āropetvā ṭhapitā^eb^ti aññehi ṭhapitaṃ sandhāya vuttaṃ.</p>
              <p>[06]Vehāsaṭṭhakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Udakaṭṭhakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^98^eb^^b^.^eb^ Udakaṭṭhakathāyaṃ sandamānaudake nikkhittaṃ na tiṭṭhatīti āha ^b^‘‘asandanake udake’’^eb^ti. ^b^Anāpattī^eb^ti hatthavārapadavāresu dukkaṭāpattiyā abhāvaṃ sandhāya vuttaṃ. ^b^Kaḍḍhatī^eb^ti heṭṭhato osāreti. ^b^Uppalādīsū^eb^ti ^b^ādi^eb^-saddena padumapuṇḍarīkādiṃ saṅgaṇhāti. Rattaṃ ^b^padumaṃ,^eb^ setaṃ ^b^puṇḍarīkaṃ^eb^. Setaṃ vā ^b^padumaṃ,^eb^ rattaṃ ^b^puṇḍarīkaṃ^eb^. Atha vā rattaṃ vā hotu setaṃ vā satapattaṃ ^b^padumaṃ,^eb^ ūnasatapattaṃ ^b^puṇḍarīkaṃ^eb^. ^b^Vatthu pūratī^eb^ti pārājikavatthu pahoti. ^b^Tasmiṃ chinnamatte pārājika^eb^nti udakato accuggatassa udakavinimuttaṭṭhānato chedanaṃ sandhāya vuttaṃ. ^b^Yaṃ vatthuṃ pūretī^eb^ti yaṃ pupphaṃ pārājikavatthuṃ pūreti. Dasahi pupphehi katakalāpo ^b^hatthako,^eb^ mahantaṃ kalāpaṃ katvā baddhaṃ ^b^bhārabaddhaṃ^eb^. ^b^Rajjukesu tiṇāni santharitvā^eb^ti ettha ‘‘dve rajjukāni udakapiṭṭhe ṭhapetvā tesaṃ upari tiriyato tiṇāni santharitvā tesaṃ upari bandhitvā vā abandhitvā vā tiriyatoyeva pupphāni ṭhapetvā heṭṭhato gatāni dve rajjukāni ukkhipitvā pupphamatthake ṭhapentī’’ti vadanti.</p>
              <p>[03]^b^Kesaggamattampi yathāṭhitaṭṭhānato cāvetī^eb^ti pārimantena phuṭṭhokāsaṃ, orimantena kesaggamattaṃ cāveti. ^b^Sakalamudaka^eb^nti daṇḍena phuṭṭhokāsagataṃ sakalamudakaṃ. ^b^Na udakaṃ ṭhāna^eb^nti attanā kataṭṭhānassa aṭṭhānattā. ^b^Idaṃ ubhaya^eb^nti ettha ‘‘bandhanaṃ amocetvā…pe… pārājika’’nti idamevekaṃ, ‘‘paṭhamaṃ bandhanaṃ…pe… ṭhānaparicchedo’’ti idaṃ dutiyaṃ. ^b^Paduminiya^eb^nti padumagacche. ^b^Uppāṭitāyā^eb^ti parehi attano atthāya uppāṭitāya.</p>
              <p>[06]^b^Bahi^eb^^a^M2.0141^ea^^b^ṭhapite^eb^ti udakato bahi ṭhapite. Hatthakavasena khuddakaṃ katvā</p>
              <p>[03]Baddhaṃ ^b^kalāpabaddhaṃ^eb^. ^b^Muḷāla^eb^nti kandaṃ. ^b^Pattaṃ vā pupphaṃ vā^eb^ti idaṃ kaddamassa anto pavisitvā ṭhitaṃ sandhāya vuttaṃ. ^b^Sakalamudaka^eb^nti ^a^V2.0125^ea^ vāpiādīsu pariyāpannaṃ sakalamudakaṃ. ^b^Niddhamanatumba^eb^nti vāpiyā udakassa nikkhamanamaggaṃ. ^b^Udakavāhaka^eb^nti mahāmātikaṃ. ^b^Na avahāro^eb^ti idaṃ pubbasadisaṃ na hotīti āha – ^b^‘‘kasmā…pe… evarūpā hi tattha katikā’’^eb^ti. ^b^Avahāro natthī^eb^ti sabbasādhāraṇe apariggahaṭṭhāne gahitattā. ^b^Mātikaṃ āropetvā^eb^ti khuddakamātikaṃ āropetvā. ^b^Maritvā…pe… tiṭṭhantī^eb^ti ettha ‘‘matamacchānaṃyeva tesaṃ santakattā amate gaṇhantassa natthi avahāro’’ti vadanti.</p>
              <p>[06]Udakaṭṭhakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Nāvaṭṭhakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^99^eb^^b^.^eb^ Nāvaṭṭhakathāyaṃ pana ^b^yā bandhanā muttamatte ṭhānā na cavatī^eb^ti iminā caṇḍasote baddhanāvaṃ paṭikkhipati. ^b^Tāva dukkaṭa^eb^nti ‘‘bandhanaṃ moceti, āpatti dukkaṭassā’’ti evaṃ mocentassa paññattaṃ dukkaṭaṃ sandhāya vuttaṃ. ^b^Thullaccayampi pārājikampi hotī^eb^ti ettha paṭhamaṃ ṭhānā acāvetvā mutte thullaccayaṃ, paṭhamaṃ ṭhānā cāvetvā mutte pārājikanti veditabbaṃ.</p>
              <p>[03]‘‘Pāse baddhasūkaro viyā’’tiādinā vuttaṃ sandhāyāha ^b^‘‘tattha yutti pubbe vuttā evā’’^eb^ti. ^b^Vippanaṭṭhā nāvā^eb^ti visamavātādīhi vināsaṃ patvā udake nimujjitvā heṭṭhā bhūmitalaṃ appatvā majjhe ṭhitaṃ sandhāya vadati. Teneva ^b^‘‘adho vā opilāpentassa…pe… nāvātalena phuṭṭhokāsaṃ mukhavaṭṭiṃ atikkantamatte pārājika’’^eb^nti vuttaṃ. ^b^Opilāpentassā^eb^ti osīdāpentassa. ^b^Atikkantamatte^eb^ti phuṭṭhokāsaṃ atikkantamatte. ^b^Eseva nayo^eb^ti muttamatte pārājikanti dasseti.</p>
              <p>[06]Nāvākaḍḍhanayoggamahāyottatāya yottakoṭito paṭṭhāya sakalampi ^b^‘‘ṭhāna’’^eb^nti vuttaṃ.</p>
              <p>[03]Asatipi vāte yathā vātaṃ gaṇhāti, tathā ṭhapitattā ^b^‘‘vātaṃ gaṇhāpetī’’^eb^ti vuttaṃ. ^b^Balavā ca vāto āgammā^eb^ti iminā ^a^M2.0142^ea^ asati vāte ayaṃ payogo katoti dasseti. Teneva ^b^‘‘puggalassa natthi avahāro’’^eb^ti vuttaṃ. Sati pana vāte kato payogo ṭhānācāvanapayogoyevāti mātikāujukaraṇe viya attheva avahāroti daṭṭhabbaṃ. ^b^Ṭhānācāvanapayogo na hotī^eb^ti sukkhamātikāujukaraṇe viya asati vāte katapayogattā. ^b^Bhaṇḍadeyyaṃ pana hotī^eb^ti nāvāsāmikassa bhaṇḍadeyyaṃ hoti.</p>
              <p>[06]Nāvaṭṭhakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Yānaṭṭhakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^100^eb^^b^.^eb^ Yānaṭṭhakathāyaṃ ^a^V2.0126^ea^^b^dukayuttassā^eb^ti dvīhi goṇehi yuttassa. ^b^Ayuttaka^eb^nti goṇehi ayuttaṃ. ^b^Kappakatā^eb^ti yathā dvīhi bhāgehi heṭṭhā patiṭṭhāti, evaṃ katā. ^b^Tīṇi vā cattāri vā ṭhānānī^eb^ti akappakatāya upatthambhaniyā vasena tīṇi ṭhānāni, kappakatāya vasena cattāri ṭhānānīti. Tathā pathaviyaṃ ṭhapitassa tīṇi ṭhānānīti sambandho. ^b^Ta^eb^nti phalakassa vā dārukassa vā upari ṭhapitaṃ pathaviyaṃ ṭhapitañca. ^b^Dvīhi akkhasīsehī^eb^ti dvīhi akkhakoṭīhi. ^b^Dārūnaṃ upari ṭhapitassā^eb^ti dvinnaṃ dārūnaṃ upari dvīhi akkhakoṭīhi olambetvā sakaṭasālāyaṃ ṭhapitassa. ^b^Heṭṭhimatalassā^eb^ti sakaṭabāhāya bhūmiṃ phusitvā ṭhitassa heṭṭhimabhāgassa. ^b^Sesaṃ nāvāyaṃ vuttasadisa^eb^nti iminā ‘‘yadi pana taṃ evaṃ gacchantaṃ pakatigamanaṃ upacchinditvā aññaṃ disābhāgaṃ neti, pārājikaṃ. Sayameva yaṃ kañci gāmaṃ sampattaṃ ṭhānā acāventova vikkiṇitvā gacchati, nevatthi avahāro, bhaṇḍadeyyaṃ pana hotī’’ti imaṃ nayaṃ atidissati.</p>
              <p>[06]Yānaṭṭhakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Bhāraṭṭhakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^101^eb^^b^.^eb^ Bhāraṭṭhakathāyaṃ ^b^purimagale galavāṭako^eb^ti purimagale uparimagalavāṭako. ^b^Uraparicchedamajjhe^eb^ti urapariyantassa majjhe. ^b^Anāṇattattā^eb^ti ‘‘asukaṭṭhānaṃ nehī’’ti anāṇattattā. ^b^Yo cāyaṃ sīsabhāre^eb^^a^M2.0143^ea^^b^vutto^eb^ti yo cāyaṃ vinicchayo sīsabhāre vutto. Sīsādīhi vā gahito hotūti sambandho. ^b^Tādisa^eb^nti tappaṭicchādanasamatthaṃ.</p>
              <p>[06]Bhāraṭṭhakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Ārāmaṭṭhakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^102^eb^^b^.^eb^ Ārāmaṭṭhakathāyaṃ ^b^bandhana^eb^nti pupphānaṃ vaṇṭe patiṭṭhitaṭṭhānaṃ. ^b^Abhiyuñjatī^eb^ti codeti aḍḍaṃ karoti. ^b^Adinnādānassa payogattā^eb^ti sahapayogamāha vatthumhiyeva katapayogattā. Sahapayogavasena hetaṃ dukkaṭaṃ. ^b^Vinicchayappasuta^eb^nti vinicchaye niyuttaṃ. ^b^Kakkhaḷo^eb^ti dāruṇo. ^b^Dhuraṃ nikkhipatī^eb^ti ussāhaṃ ṭhapeti, attano santakakaraṇe nirussāho hotīti attho. Kūṭaḍḍakārakopi ^a^V2.0127^ea^ sace dhuraṃ na nikkhipati, natthi avahāroti āha ^b^‘‘sace sayampi katadhuranikkhepo hotī’’^eb^ti. ^b^Sayampī^eb^ti abhiyuñjakopi. ^b^Katadhuranikkhepo^eb^ti ‘‘na dāni naṃ imassa dassāmī’’ti evaṃ tassa dāne katadhuranikkhepo. ^b^Kiṅkārappaṭissāvibhāve^eb^ti ‘‘kiṃ karomi kiṃ karomī’’ti evaṃ kiṅkārameva paṭissuṇanto vicaratīti kiṅkārapaṭissāvī, tassa bhāvo kiṅkārapaṭissāvibhāvo, tasmiṃ, attano vasavattibhāveti vuttaṃ hoti.</p>
              <p>[03]^b^Ukkocaṃ datvā^eb^ti lañjaṃ datvā. ^b^Kūṭavinicchayikāna^eb^nti kūṭavinicchaye niyuttānaṃ vinayadharānaṃ. ‘‘Gaṇhā’’ti avatvā ‘‘asāmikassa sāmiko aya’’ntiādinā pariyāyena vuttepi tassa santakabhāvaṃ paricchinditvā pavattavacanattā kūṭavinicchayaṃ karontānaṃ kūṭasakkhīnañca pārājikameva. Asatipi cettha ṭhānācāvane ubhinnaṃ dhuranikkhepoyeva ṭhānācāvanaṭṭhāne tiṭṭhati. Imasmiṃ dhuranikkhepe pārājike sāmikassa vimatuppādanapayoge kate thullaccayaṃ, tasseva dhuranikkhepapayoge nipphādite pārājikaṃ. ^b^Sayaṃ parājayaṃ pāpuṇātī^eb^ti kūṭaḍḍakārako parājayaṃ pāpuṇāti.</p>
              <p>[06]Ārāmaṭṭhakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Vihāraṭṭhakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^103^eb^^b^.^eb^ Vihāraṭṭhakathāyaṃ ^a^M2.0144^ea^ vihāropi pariveṇampi āvāsopi vihārotveva saṅkhaṃ gacchatīti āha ^b^‘‘vihāraṃ vā’’^eb^tiādi. Tattha ^b^vihāra^eb^nti mahāvihāraṃ. ^b^Pariveṇa^eb^nti mahāvihārassa abbhantare visuṃ visuṃ pākāraparicchinnaṭṭhānaṃ. ^b^Āvāsa^eb^nti ekaṃ āvasathaṃ. Abhiyoge katepi avahārassa asijjhanato vuttaṃ ^b^‘‘abhiyogo na ruhatī’’^eb^ti. Gaṇasantake pana paricchinnasāmikattā sakkā dhuraṃ nikkhipāpetunti āha ^b^‘‘dīghabhāṇakādibhedassa pana gaṇassā’’^eb^ti. Idhāpi sace ekopi dhuraṃ na nikkhipati, rakkhatiyeva. Sabbesaṃ dhuranikkhepeneva hi pārājikaṃ.</p>
              <p>[06]Vihāraṭṭhakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Khettaṭṭhakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^104^eb^^b^.^eb^ Khettaṭṭhakathāyaṃ ^b^satta dhaññānī^eb^ti sālivīhiyavakaṅgukudrūsavarakagodhumānaṃ vasena satta dhaññāni ^a^V2.0128^ea^. ^b^Nirumbhitvā vā^eb^tiādīsu ‘‘gaṇhantassā’’ti paccekaṃ yojetabbaṃ. Tattha nirumbhitvā gahaṇaṃ nāma vīhisīsaṃ acchinditvā yathāṭhitameva hatthena gahetvā ākaḍḍhitvā bījamattasseva gahaṇaṃ. ^b^Ekameka^eb^nti ekamekaṃ vīhisīsaṃ. ^b^Uppāṭetvā vā^eb^ti muggamāsādīni uddharitvā vā. ^b^Yasmiṃ bīje vā^eb^tiādi nirumbhitvā gahaṇādīsu yathākkamaṃ yojetabbaṃ. Sālisīsādīni nirumbhitvā gaṇhantassa yasmiṃ bīje vatthu pūrati, ekamekaṃ hattheneva chinditvā gaṇhantassa yasmiṃ sīse vatthu pūrati, asitena lāyitvā gaṇhantassa yassaṃ muṭṭhiyaṃ vatthu pūrati, bahūni ekato uppāṭetvā gaṇhantassa yasmiṃ muggamāsādiphale vatthu pūratīti evamettha yathākkamo veditabbo. ^b^‘‘Tasmiṃ bandhanā mocitamatte’’^eb^ti vacanato tasmiṃ bījādimhi bandhanā mocite sati tato anapanītepi pārājikamevāti daṭṭhabbaṃ. ^b^Acchijjamāno^eb^ti acchinno hutvā ṭhito. ^b^Jaṭitānī^eb^ti chinditāni acchinnehi saddhiṃ jaṭitāni hontīti attho. ^b^Sabhusa^eb^nti palālasahitaṃ. ^b^Abhusa^eb^nti palālarahitaṃ.</p>
              <p>[03]^b^Khīlenā^eb^ti ^a^M2.0145^ea^ khāṇukena. Ettha ca khīlasaṅkamanādīsu ubhayaṃ sambhavati sahapayogo dhuranikkhepo ca. Yadā hi parassa khettādīsu ekadesaṃ khīlasaṅkamanādivasena attano santakaṃ karoti, tadā satipi paṭhamataraṃ sāmikānaṃ dhuranikkhepe khīlasaṅkamanādisahapayogaṃ vinā na hotīti sahapayogeneva pārājikaṃ. Teneva ^b^mātikāṭṭhakathāyaṃ^eb^ (kaṅkhā. aṭṭha. dutiyapārājikavaṇṇanā) vuttaṃ ‘‘ṭhānācāvanavasena khīlādīni saṅkāmetvā khettādiggahaṇavasena ca sahapayogo veditabbo’’ti. Yadā pana asati dhuranikkhepe khīlasaṅkamanādimattaṃ kataṃ, tadā vinā dhuranikkhepena na hotīti dhuranikkhepeneva pārājikaṃ. Tenevettha ^b^‘‘tañca kho sāmikānaṃ dhuranikkhepenā’’^eb^ti vuttaṃ. ^b^Evaṃ sabbatthā^eb^ti yathāvuttamatthaṃ rajjusaṅkamanādīsupi atidisati.</p>
              <p>[03]^b^Yaṭṭhi^eb^nti mānadaṇḍaṃ. ^b^Ekasmiṃ anāgate thullaccayaṃ, tasmiṃ āgate pārājika^eb^nti ettha sace dārūni nikhaṇitvā tattakeneva gaṇhitukāmo hoti, avasāne dārumhi pārājikaṃ. Sace tattha sākhāyopi katvā gahetukāmo hoti, avasānasākhāya pārājikanti veditabbaṃ. ^b^Tattakena asakkonto^eb^ti dārūni nikhaṇitvā vatiṃ kātuṃ asakkonto. ^b^Khettamariyāda^eb^nti vuttamevatthaṃ vibhāvetuṃ ^b^‘‘kedārapāḷi’’^eb^nti vuttaṃ. ^b^Vitthataṃ karotī^eb^ti pubbe vijjamānameva mariyādaṃ vitthiṇṇaṃ karoti. ^b^Akataṃ vā pana patiṭṭhapetī^eb^ti pubbe akataṃ vā mariyādaṃ ṭhapeti.</p>
              <p>[06]Khettaṭṭhakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Vatthuṭṭhakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^105^eb^^b^.^eb^ Vatthuṭṭhakathāyaṃ ^a^V2.0129^ea^^b^tiṇṇaṃ pākārāna^eb^nti iṭṭhakasilādārūnaṃ vasena tiṇṇaṃ pākārānaṃ. ^b^Eteneva nayenā^eb^ti iminā ‘‘kevalaṃ bhūmiṃ sodhetvā…pe… aparikkhipitvā vā’’ti vuttamatthaṃ nidasseti.</p>
            </h4>
          </h3>
        </h2>
        <h2>
          <h2n>Gāmaṭṭhakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^106^eb^^b^.^eb^ Gāmaṭṭhakathāyaṃ gāmo nāmāti pāḷiyaṃ na vuttaṃ sabbaso gāmalakkhaṇassa pubbe vuttattā.</p>
            </h4>
          </h3>
        </h2>
        <h2>
          <h2n>Araññaṭṭhakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^107^eb^^b^.^eb^ Araññaṭṭhakathāyaṃ ^a^M2.0146^ea^^b^araññaṃ nāmā^eb^ti idaṃ pana na kevalaṃ pubbe vuttāraññalakkhaṇappattimattena araññaṃ idhādhippetaṃ, kintu yaṃ attano araññalakkhaṇena araññaṃ parapariggahitañca hoti, taṃ araññaṃ idhādhippetanti dassetuṃ vuttaṃ. ^b^Tenā^eb^ti puna araññavacanena. ^b^Na pariggahitabhāvo araññassa lakkhaṇa^eb^nti yadi hi pariggahitabhāvo araññalakkhaṇaṃ siyā, ‘‘araññaṃ nāma yaṃ manussānaṃ pariggahita’’nti ettakameva vadeyyāti adhippāyo. ^b^Ya^eb^nti iminā pubbe vuttalakkhaṇameva araññaṃ parāmaṭṭhanti āha ^b^‘‘yaṃ pana attano araññalakkhaṇena arañña’’^eb^nti.</p>
              <p>[03]^b^Vinivijjhitvā^eb^ti ujukameva vinivijjhitvā. ^b^Paṇṇaṃ vā^eb^ti tālapaṇṇādi paṇṇaṃ vā. ^b^Addhagatopī^eb^ti cirakālaṃ tattheva ṭhitopi. ^b^Na gahetabbo^eb^ti ettha pana yo parehi araññasāmikānaṃ hatthato kiṇitvā tacchetvā tattheva ṭhapito, so araññasāmikena anuññātopi na gahetabbo. ^b^Sāmikehi chaḍḍitoti gahetuṃ vaṭṭatī^eb^ti paṃsukūlasaññāya gahaṇaṃ vuttaṃ. ^b^Lakkhaṇacchinnassāpī^eb^ti araññasāmikānaṃ hatthato kiṇitvā gaṇhantehi katasaññāṇassa. ^b^Challiyā pariyonaddhaṃ hotī^eb^ti iminā sāmikānaṃ nirapekkhataṃ dīpeti. Tena vuttaṃ ^b^‘‘gahetuṃ vaṭṭatī’’^eb^ti. Yadi sāmikānaṃ sāpekkhatā atthi, na vaṭṭati. ^b^Tāni katāni ajjhāvutthāni ca hontī^eb^ti tāni gehādīni katāni pariniṭṭhitāni manussehi ca ajjhāvutthāni honti. ^b^Dārūnipī^eb^ti gehādīnaṃ katattā tato avasiṭṭhadārūnipi. ^b^Etesa^eb^nti etesaṃ yathāvuttadārūnaṃ.</p>
              <p>[03]^b^Tesaṃ^eb^^a^V2.0130^ea^^b^ārakkhaṭṭhāna^eb^nti tesaṃ araññapālānaṃ ṭhitaṭṭhānaṃ. ^b^Dehīti vutte dātabbamevā^eb^ti ettha ‘‘dehī’’ti vutte ‘‘dassāmī’’ti ābhogasabbhāvato ‘‘dehī’’ti avutte adatvāpi gantuṃ vaṭṭatiyeva. ^b^Gantuṃ dethā^eb^ti gamanaṃ detha. ^b^Adisvā gacchati, bhaṇḍadeyya^eb^nti parisuddhacittena gacchati, bhaṇḍadeyyaṃ. Yattha katthaci nītānampi dārūnaṃ araññasāmikānaṃyeva santakattā suddhacittena nikkhantopi puna theyyacittaṃ uppādetvā gacchati, pārājikamevāti vadanti.</p>
              <p>[06]Araññaṭṭhakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Udakakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^108^eb^^b^.^eb^ Udakakathāyaṃ ^a^M2.0147^ea^ mahākucchikā udakacāṭi ^b^udakamaṇiko^eb^. ‘‘Samekhalā cāṭi udakamaṇiko’’tipi vadanti. ^b^Tatthā^eb^ti tesu bhājanesu. ^b^Nibbahanaudaka^eb^nti ‘‘mahodakaṃ āgantvā taḷākamariyādaṃ mā chindī’’ti taḷākarakkhaṇatthaṃ tassa ekapassena vissajjitaudakaṃ. ^b^Niddhamanatumba^eb^nti sassādīnaṃ atthāya udakanikkhamanamaggaṃ. ^b^Mariyādaṃ dubbalaṃ katvā^eb^ti idaṃ avassaṃ chinnasabhāvadassanatthaṃ bhaṇḍadeyyavisayadassanatthañca vuttaṃ. Mariyādaṃ dubbalaṃ akatvāpi yathāvuttappayoge kate mariyādaṃ chinditvā nikkhantaudakagghānurūpena avahārena kāretabbameva.</p>
              <p>[03]^b^Aniggate^eb^ti anikkhamitvā taḷākasmiṃyeva udake ṭhite. ^b^Asampattevā^eb^ti taḷākato nikkhamitvā mahāmātikāya eva ṭhite. ^b^Anikkhante^eb^ti taḷākato anikkhante udake. ^b^Subaddhā^eb^ti bhaṇḍadeyyampi na hotīti adhippāyo. Tenāha ^b^‘‘nikkhante baddhā bhaṇḍadeyya’’^eb^nti, taḷākato nikkhamitvā paresaṃ khuddakamātikāmukhaṃ apāpuṇitvā mahāmātikāyaṃyeva ṭhite baddhā ce, bhaṇḍadeyyanti attho. ‘‘Anikkhante baddhā subaddhā, nikkhante baddhā bhaṇḍadeyya’’nti hi idaṃ dvayaṃ heṭṭhā vuttavikappadvayassa yathākkamena vuttaṃ. ^b^Natthi avahāro^eb^ti ettha ‘‘avahāro natthi, bhaṇḍadeyyaṃ pana hotī’’ti keci vadanti, taḷākagataudakassa sabbasādhāraṇattā taṃ ayuttaṃ viya dissati, ‘‘anikkhante baddhā subaddhā’’ti iminā ca aṭṭhakathāvacanena na sameti. ^b^Vatthuṃ…pe… na sametī^eb^ti ettha taḷākagataudakassa sabbasādhāraṇattā apariggahitaṃ idha vatthunti adhippāyo.</p>
              <p>[06]Udakakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Dantaponakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^109^eb^^b^.^eb^ Dantakaṭṭhakathāyaṃ ^a^V2.0131^ea^^b^tato paṭṭhāya avahāro natthī^eb^ti ‘‘yathāsukhaṃ bhikkhusaṅgho paribhuñjatū’’ti yathāsukhaṃ paribhogatthāya ṭhapitattā vassaggena abhājetabbattā arakkhitabbattā sabbasādhāraṇattā ca aññaṃ saṅghikaṃ viya na hotīti theyyacittena gaṇhantassapi natthi avahāro ^a^M2.0148^ea^. ^b^Vatta^eb^nti dantakaṭṭhaggahaṇe vattaṃ. Idāni tadeva vattaṃ dassento ^b^‘‘yo hī’’^eb^tiādimāha. ^b^‘‘Puna sāmaṇerā āharissantī’’^eb^ti keci therā vadeyyunti yojetabbaṃ.</p>
              <p>[06]Dantaponakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Vanappatikathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^110^eb^^b^.^eb^ Vanappatikathāyaṃ ^b^‘‘ujukameva tiṭṭhatī^eb^ti rukkhabhārena kiñcideva bhassitvā ṭhitattā hotiyeva ṭhānācāvananti adhippāyena vutta’’nti vadanti. ^b^Vātamukhaṃ sodhetī^eb^ti yathā vāto āgantvā rukkhaṃ pāteti, evaṃ vātassa āgamanamaggaṃ rundhitvā ṭhitāni sākhāgumbādīni chinditvā apanento sodheti. ^b^‘‘Maṇḍūkakaṇṭakaṃ vā visa^eb^nti maṇḍūkānaṃ naṅguṭṭhe aggakoṭiyaṃ ṭhitakaṇṭaka’’nti vadanti, ‘‘ekaṃ visamacchakaṇṭaka’’ntipi vadanti.</p>
              <p>[06]Vanappatikathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Haraṇakakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^111^eb^^b^.^eb^ Haraṇakakathāyaṃ ^b^haraṇaka^eb^nti hariyamānaṃ. Abhimukhaṃ katvā kaḍḍhanaṃ ^b^ākaḍḍhanaṃ,^eb^ sesadisākaḍḍhanaṃ ^b^vikaḍḍhanaṃ^eb^. ^b^Pādaṃ agghati, pārājikamevā^eb^ti ettha antaṃ na gaṇhāmīti asallakkhitattā antassa ca gaṇhissāmīti sallakkhitasseva paṭassa ekadesattā pārājikaṃ vuttaṃ. ^b^Sahabhaṇḍahāraka^eb^nti bhaṇḍahārakena saddhiṃ. ^b^Santajjetvā^eb^ti dhanuādīhi santajjetvā.</p>
              <p>[06]^b^So^eb^ti bhaṇḍahārako. ^b^Anajjhāvutthaka^eb^nti apariggahitakaṃ, asāmikanti attho.</p>
              <p>[03]^b^Āharāpente dātabba^eb^nti ettha ‘‘chaḍḍetvā dhuraṃ nikkhipitvā gatānampi nirālayānaṃ puna āharāpanassa vuttattā bhikkhūnampi attano santake parikkhāre acchinditvā parehi gahite tattha ^a^V2.0132^ea^ dhuranikkhepaṃ katvāpi puna taṃ balakkārenapi āharāpetuṃ vaṭṭatī’’ti desavāsino ācariyā vadanti, sīhaḷadīpavāsino pana taṃ keci ācariyā na icchanti. Teneva ^a^M2.0149^ea^^b^mahāgaṇṭhipade majjhimagaṇṭhipade^eb^ ca vuttaṃ ‘‘amhākaṃ pana taṃ na ruccatī’’ti. ^b^Aññesū^eb^ti mahāpaccariādīsu. ^b^Vicāraṇā eva natthī^eb^ti tatthāpi paṭikkhepābhāvato ayamevatthoti vuttaṃ hoti.</p>
              <p>[06]Haraṇakakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Upanidhikathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^112^eb^^b^.^eb^ Upanidhikathāyaṃ ‘‘saṅgopanatthāya attano hatthe nikkhittassa bhaṇḍassa guttaṭṭhāne paṭisāmanapayogaṃ vinā aññasmiṃ payoge akatepi rajjasaṅkhobhādikāle ‘na dāni tassa dassāmi, na mayhaṃ dāni dassatī’ti ubhohipi sakasakaṭṭhāne nisīditvā dhuranikkhepe kate pārājikameva paṭisāmanapayogassa katattā’’ti vadanti. ^b^Attano hatthe nikkhittattā^eb^ti ettha attano hatthe saṅgopanatthāya nikkhittakālato paṭṭhāya tappaṭibaddhattā ārakkhāya bhaṇḍasāmikaṭṭhāne ṭhitattā ṭhānassa ca tadāyattatāya ṭhānācāvanassa alabbhanato natthi avahāroti adhippāyo.</p>
              <p>[03]^b^Dhammaṃ vācāpetvā^eb^ti dhammaṃ kathāpetvā. ^b^Eseva nayo^eb^ti uddhāreyeva pārājikaṃ. Kasmā? Aññehi asādhāraṇassa abhiññāṇassa vuttattā. ^b^‘‘Aññaṃ tādisameva gaṇhante yujjatī^eb^ti idaṃ saññāṇaṃ kathenteneva ‘asukasmiṃ ṭhāne’ti okāsassa ca niyamitattā tasmiṃ ṭhāne ṭhitaṃ pattaṃ apanetvā tasmiṃ okāse aññaṃ tādisameva pacchā ṭhapitaṃ pattaṃ sandhāya kathita’’nti ^b^tīsupi gaṇṭhipadesu^eb^ vuttaṃ. Corena sallakkhitapattassa gahaṇābhāvepi ‘‘idaṃ thenetvā gaṇhissāmī’’ti tasmiṃ okāse ṭhite tādise vatthumatte tassa theyyacittasabbhāvato aññaṃ tādisameva gaṇhante yujjatīti corassa avahāro dassito. ^b^Padavārenā^eb^ti therena nīharitvā dinnaṃ pattaṃ gahetvā gacchato corassa padavārena. ^b^Taṃ atādisameva gaṇhante yujjatī^eb^ti ‘‘mamāyaṃ patto na hotī’’ti vā ‘‘mayā kathito ayaṃ patto na hotī’’ti vā jānitvā theyyacittena gaṇhantassa ‘‘idaṃ thenetvā gaṇhissāmī’’ti vatthumatte theyyacittaṃ uppādetvā gaṇhantassa ca avahārasabbhāvato vuttaṃ.</p>
              <p>[03]^b^Gāmadvāra^eb^nti ^a^M2.0150^ea^ samaṇasāruppaṃ vohāramattametaṃ, antogāmaṃ icceva vuttaṃ hoti. ^b^Vuttanayeneva therassa^eb^^a^V2.0133^ea^^b^pārājika^eb^nti theyyacitteneva parasantakassa gahitattā uddhāreyeva therassa pārājikaṃ. ^b^Corassa dukkaṭa^eb^nti asuddhacittena gahitattā gahitakāle corassa dukkaṭaṃ. ^b^Vuttanayeneva ubhinnampi dukkaṭa^eb^nti corassa sāmikena dinnattā pārājikaṃ natthi, asuddhacittena gahitattā dukkaṭaṃ, therassa pana attano santakepi asuddhacittatāya dukkaṭanti.</p>
              <p>[03]^b^Āṇattiyā gahitattā^eb^ti ettha ‘‘pattacīvaraṃ gaṇha, asukaṃ nāma gāmaṃ gantvā piṇḍāya carissāmā’’ti evaṃ therena katāaṇattiyā vihārassa parabhāge upacārato paṭṭhāya yāva tassa gāmassa parato upacāro, tāva sabbaṃ khettameva jātanti adhippāyo. ^b^Maggato okkammā^eb^ti ettha ubhinnaṃ sakaṭacakkamaggānaṃ antarāḷampi maggoyevāti daṭṭhabbaṃ. ^b^Aṭṭhatvā anisīditvā^eb^ti ettha vihāraṃ pavisitvā sīsādīsu bhāraṃ bhūmiyaṃ anikkhipitvāva tiṭṭhanto nisīdanto vā vissamitvā theyyacitte vūpasante puna theyyacittaṃ uppādetvā gacchati ce, pāduddhārena kāretabbo. Sace bhūmiyaṃ nikkhipitvā puna taṃ gahetvā gacchati, uddhārena kāretabbo. Kasmā? Āṇāpakassa āṇattiyā yaṃ kattabbaṃ, tassa tāva pariniṭṭhitattā. Keci pana ‘‘purimasmiṃ theyyacitte avūpasantepi vuttanayeneva vissamitvā gacchato pāduddhārena uddhārena vā kāretabbo’’ti vadanti, ‘‘asukaṃ nāma gāmanti aniyametvā ‘antogāmaṃ pavisissāmā’ti avisesena vutte vihārasāmantā sabbopi gocaragāmo khettamevā’’tipi vadanti. ^b^Sesa^eb^nti maggukkamanavihārābhimukhagamanādi sabbaṃ. ^b^Purimasadisamevā^eb^ti anāṇattiyā gahitepi sāmikassa kathetvā gahitattā heṭṭhā vuttavihārūpacārādi sabbaṃ khettamevāti katvā vuttaṃ.</p>
              <p>[03]^b^Eseva nayo^eb^ti ‘‘antarāmagge theyyacittaṃ uppādetvā’’tiādinā vuttanayaṃ atidisati. ^b^Nimitte vā kate^eb^ti ‘‘cīvaraṃ me kiliṭṭhaṃ, ko nu kho rajitvā dassatī’’tiādinā nimitte kate. ^b^Vuttanayenevā^eb^ti anāṇattassa therena saddhiṃ pattacīvaraṃ gahetvā gamanavāre vuttanayeneva. ^b^Ekapasse vā^eb^ti vihārassa mahantatāya attānaṃ adassetvā ekasmiṃ passe vasanto vā. ^b^Theyyacittena paribhuñjanto jīrāpetī^eb^ti theyyacitte uppanne ṭhānācāvanaṃ akatvā nivatthapārutanīhāreneva paribhuñjanto ^a^M2.0151^ea^ jīrāpeti, ṭhānā cāventassa pana theyyacitte sati pārājikameva sīse bhāraṃ khandhe karaṇādīsu viya. ^b^Yathā tathā vā nassatī^eb^ti aggiādinā vā upacikādīhi khāditaṃ vā nassati.</p>
              <p>[03]^b^Añño vā kocī^eb^ti iminā pana yena ṭhapitaṃ, sopi saṅgahitoti veditabbaṃ. ^b^Tava thūlasāṭako laddho^eb^tiādinā musāvāde dukkaṭaṃ adinnādānapayogattā. ^b^Itaraṃ gaṇhato uddhāre pārājika^eb^nti ^a^V2.0134^ea^ ettha ‘‘pavisitvā tava sāṭakaṃ gaṇhāhī’’ti imināva upanidhibhāvato muttattā sāmikassa itaraṃ gaṇhatopi attano sāṭake ālayassa sabbhāvato ca uddhāre pārājikaṃ vuttaṃ. ^b^Na jānantī^eb^ti tena vuttaṃ vacanaṃ asuṇantā na jānanti. ^b^Eseva nayo^eb^ti ettha sace jānitvāpi cittena na sampaṭicchanti, eseva nayoti daṭṭhabbaṃ. ^b^Paṭikkhipantī^eb^ti ettha cittena paṭikkhepopi saṅgahitovāti veditabbaṃ. ^b^Yācitā vā ayācitā vā^eb^ti ettha yācitā yadi cittenapi sampaṭicchanti, naṭṭhe gīvā. Ayācitā pana yadipi cittena sampaṭicchanti, natthi gīvā.</p>
              <p>[03]^b^Gahetvā ṭhapetī^eb^ti ettha cāletvā tasmiṃyeva ṭhāne ṭhapitepi naṭṭhe gīvā. ^b^Upacāre vijjamāne^eb^ti bhaṇḍāgārassa samīpe uccārapassāvaṭṭhāne vijjamāne. ^b^Mayi ca mate saṅghassa ca senāsane vinaṭṭhe^eb^ti ettha ‘‘kevalaṃ saṅghassa senāsanaṃ mā nassīti imināva adhippāyena vivaritumpi vaṭṭatiyevā’’ti vadanti. ^b^Sahāyehi bhavitabba^eb^nti tehipi kiñci kiñci dātabbanti vuttaṃ hoti. ^b^Ayaṃ sāmīcī^eb^ti bhaṇḍāgāre vasantānaṃ idaṃ vattaṃ.</p>
              <p>[03]^b^Lolamahāthero^eb^ti mando momūho hasitakīḷitappasuto vā mahāthero. Attano attano vasanagabbhesu sabhāgabhikkhūnaṃ parikkhāraṃ ṭhapentīti yojetabbaṃ. ^b^Itarehī^eb^ti tasmiṃyeva gabbhe vasantehi itarabhikkhūhi. Vihāravāre niyutto ^b^vihāravāriko,^eb^ vāraṃ katvā vihārarakkhaṇako. ^b^Nivāpa^eb^nti bhattavetanaṃ. ^b^Paṭipathaṃ gatesū^eb^ti corānaṃ āgamanaṃ ñatvā ‘‘paṭhamataraṃyeva gantvā saddaṃ karissāmā’’ti corānaṃ abhimukhaṃ gatesu. ^b^Nissitake jaggentī^eb^ti attano attano nissitake sikkhācariyāya posentāpi nissitake vihāraṃ jaggāpenti. ‘‘Asahāyassa adutiyassā’’ti pāṭho yutto, pacchimaṃ purimasseva vevacanaṃ. ^b^Asahāyassa vā attadutiyassa vā^eb^ti imasmiṃ pana pāṭhe ekena ānītaṃ dvinnaṃ nappahotīti ^a^M2.0152^ea^ attadutiyassapi vāro nivāritoti vadanti, taṃ ‘‘yassa sabhāgo bhikkhu bhattaṃ ānetvā dātā natthī’’ti iminā na sametīti vīmaṃsitabbaṃ. ^b^Upajīvantena ṭhātabba^eb^nti abbhokāsikena rukkhamūlikenapi pākavaṭṭaṃ upanissāya jīvantena pattacīvararakkhaṇatthāya vihāravāre sampatte ṭhātabbaṃ. ^b^Paripuccha^eb^nti pucchitapañhavissajjanaṃ aṭṭhakathaṃ vā. ^b^Diguṇa^eb^nti vassaggena pāpitaṃ vināva dve koṭṭhāseti vadanti. ^b^Pakkhavārenā^eb^ti aḍḍhamāsavārena.</p>
              <p>[06]Upanidhikathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Suṅkaghātakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^113^eb^^b^.^eb^ Suṅkaghātakathāyaṃ ^a^V2.0135^ea^^b^tato hanantī^eb^ti tato nīharantā hananti. ^b^Ta^eb^nti suṅkaṭṭhānaṃ. ^b^Yato^eb^ti yato nīhariyamānabhaṇḍato. ^b^Rājaka^eb^nti rājāyattaṃ. Tampi rājārahamevāti āha ^b^‘‘ayamevattho’’^eb^ti. ^b^Ito^eb^ti ito bhaṇḍato. ^b^Dutiyaṃ pādaṃ atikkāmetī^eb^ti ettha ‘‘paṭhamaṃ pādaṃ paricchedato bahi ṭhapetvā dutiye pāde uddhaṭamatte pārājika’’nti vadanti uddharitvā bahi aṭṭhapitopi bahi ṭhitoyeva nāma hotīti katvā. Yattha yattha padavārena āpatti kāretabbā, tattha tattha sabbatthāpi eseva nayoti vadanti. Suṅkaghātato bahi ^b^bahisuṅkaghātaṃ^eb^. ^b^Avassaṃ patanaka^eb^nti avassaṃ suṅkaghātato bahi patanakaṃ. ^b^Pubbe vuttanayenevā^eb^ti avassaṃ patanake hatthato muttamatteti vuttaṃ hoti. ^b^Vaṭṭantaṃ puna anto pavisatī^eb^ti mahāaṭṭhakathāvacanassa kurundisaṅkhepaṭṭhakathāhi adhippāyo pakāsito. ^b^Anto ṭhatvā bahi gacchantaṃ rakkhatī^eb^ti bhikkhuno payogena gamanavegassa antoyeva vūpasantattā. ^b^Parivattetvā abbhantarimaṃ bahi ṭhapetī^eb^ti abbhantare ṭhitaṃ puṭakaṃ parivattetvā bahi ṭhapeti. Ettha ca ‘‘abbhantarime puṭake bhūmito mocitamatte pārājika’’nti vadanti.</p>
              <p>[03]^b^‘‘Gacchante yāne vā…pe… ṭhapetī^eb^ti suṅkaghātaṃ apavisitvā bahiyeva ṭhapetī’’ti ^b^tīsupi gaṇṭhipadesu^eb^ vuttaṃ suṅkaṭṭhānassa bahi ṭhapitanti vakkhamānattā. Ācariyā pana ‘‘suṅkaṭṭhānassa bahi ṭhita’’nti pāṭhaṃ vikappetvā ‘‘paṭhamaṃ antosuṅkaghātaṃ paviṭṭhesuyeva yānādīsu ṭhapitaṃ pacchā yānena saddhiṃ nīhaṭaṃ suṅkaghātassa bahi ṭhitaṃ, na ca tena nīta’’nti ^a^M2.0153^ea^ atthaṃ vadanti. Ayaṃ pana tesaṃ adhippāyo – suṅkaṭṭhānassa anto paviṭṭhayānādīsu ṭhapitepi bhikkhussa payogaṃ vinā aññena nīhaṭattā nevatthi pārājikaṃ, ^b^‘‘atra paviṭṭhassa suṅkaṃ gaṇhantū’’^eb^ti vuttattā aññena nīhaṭassa bahi ṭhite bhaṇḍadeyyampi na hotīti. Ayameva ca nayo ‘‘vaṭṭitvā gamissatīti vā añño naṃ vaṭṭessatīti vā anto ṭhapitaṃ pacchā sayaṃ vā vaṭṭamānaṃ aññena vā vaṭṭitaṃ bahi gacchati, rakkhatiyevā’’ti iminā vacanena sametīti yuttataro viya dissati. Suṅkaṭṭhānassa anto pavisitvā puna paccāgacchatopi tena passena paricchedaṃ atikkamantassa yadi tatopi gacchantānaṃ hatthato suṅkaṃ gaṇhanti, sīmātikkame pārājikameva.</p>
              <p>[03]^b^Hatthisuttādīsū^eb^ti hatthisikkhādīsu. ^b^Imasmiṃ ṭhāne^eb^ti yathāvuttayānādīhi vuttappakārena nīharaṇe. ^b^Anāpattī^eb^ti tattha ‘‘sahatthā’’ti vacanato aññena nīharāpentassa anāpatti. ^b^Idhā^eb^ti imasmiṃ ^a^V2.0136^ea^ adinnādānasikkhāpade. ^b^Tatrā^eb^ti tasmiṃ eḷakalomasikkhāpade. ^b^Hontīti^eb^ ettha ^b^iti^eb^-saddo hetuattho, yasmā eḷakalomāni nissaggiyāni honti, tasmā pācittiyanti attho. ^b^Idha anāpattī^eb^ti imasmiṃ sikkhāpade avahārābhāvā anāpatti. ^b^Upacāra^eb^nti suṅkaghātaparicchedato bahi samantā dvinnaṃ leḍḍupātānaṃ abbhantaraṃ vatiāsannappadesasaṅkhātaṃ upacāraṃ. Tādisaṃ upacāraṃ okkamitvā pariharaṇe sādīnavattā dukkaṭaṃ vuttaṃ. ^b^Etthā^eb^ti suṅkaghāte. ^b^‘‘Dvīhi leḍḍupātehī^eb^ti ayaṃ niyamo ācariyaparamparābhato’’ti ^b^mahāgaṇṭhipade^eb^ vuttaṃ.</p>
              <p>[06]Suṅkaghātakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Pāṇakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^114^eb^^b^.^eb^ Pāṇakathāyaṃ tiracchānagatassa ekantena pādagghanakatā na sambhavatīti āha – ^b^‘‘ekaṃsena avahārakappahonakapāṇaṃ dassento’’^eb^ti. ^b^Bhujissaṃ harantassa avahāro natthī^eb^ti parapariggahitābhāvato. ^b^Bhujisso^eb^ti adāso. ^b^Āṭhapito^eb^ti mātāpitūhi iṇaṃ gaṇhantehi ‘‘yāva iṇadānā ayaṃ tumhākaṃ santike hotū’’ti iṇadāyakānaṃ niyyātito. Yasmā mātāpitaro dāsānaṃ viya puttānaṃ na ^a^M2.0154^ea^ sāmino. Yesañca santike āṭhapito, tepi tassa hatthakamme sāmino, na tassāti āha ^b^‘‘avahāro natthī’’^eb^ti. ^b^Dhanaṃ pana gataṭṭhāne vaḍḍhatī^eb^ti ettha ‘‘āṭhapetvā gahitadhanaṃ vaḍḍhiyā saha avahārakassa gīvā’’ti ^b^tīsupi gaṇṭhipadesu^eb^ vuttaṃ.</p>
              <p>[03]^b^Antojāta…pe… avahāro hotī^eb^ti ettha padesacārittavasena attanāva attānaṃ niyyātetvā dāsabyaṃ upagataṃ avaharantassapi pārājikamevāti veditabbaṃ. ^b^Gehadāsiyā kucchimhi dāsassa jāto^eb^ti evampi sambhavatīti sambhavantaṃ gahetvā vuttaṃ. Gehadāsiyā kucchismiṃ pana aññassa jātopi ettheva saṅgahito. ^b^Karamarānīto^eb^ nāma bandhagāhagahito. Tenāha ^b^‘‘paradesato paharitvā’’^eb^tiādi. Tattha ^b^paradesato paharitvā^eb^ti paradesaṃ vilumpakehi rājarājamahāmattādīhi mahācorehi paradesato paharitvā. ^b^Anāpatti pārājikassā^eb^ti yadi tassa vacanena tato adhikaṃ vegaṃ na vaḍḍheti, anāpatti. ^b^Pariyāyenā^eb^ti pariyāyavacanena. Manussaviggahe ‘‘maraṇavaṇṇaṃ vā saṃvaṇṇeyyā’’ti vuttattā pariyāyakathāyapi na muccati, idha pana ‘‘adinnaṃ theyyasaṅkhātaṃ ādiyeyyā’’ti ādānasseva vuttattā pariyāyakathāya muccati.</p>
              <p>[06]Pāṇakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Apadakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]Apadakathāyaṃ ^a^V2.0137^ea^^b^nāmenā^eb^ti sappanāmena vā sāmikena katanāmena vā. ^b^Karaṇḍapuṭa^eb^nti peḷāya pidhānaṃ. ^b^Āhaccā^eb^ti paharitvā.</p>
            </h4>
          </h3>
        </h2>
        <h2>
          <h2n>Catuppadakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^116^eb^^b^.^eb^ Catuppadakathāyaṃ ^b^bhiṅkacchāpa^eb^nti bhiṅkabhiṅkāti saddāyanato evaṃladdhanāmaṃ hatthipotakaṃ. ^b^Antovatthumhī^eb^ti parikkhitte antovatthumhi. ^b^Rājaṅgaṇe^eb^ti parikkhitte nagare vatthudvārato bahirājaṅgaṇe. ^b^Hatthisālā ṭhāna^eb^nti nibbakosato udakapātabbhantaraṃ ṭhānaṃ. ^b^Bahinagare ṭhitassā^eb^ti ^a^M2.0155^ea^ parikkhittanagaraṃ sandhāya vuttaṃ, aparikkhittanagare pana antonagare ṭhitassapi ṭhitaṭṭhānameva ṭhānaṃ. ^b^Khaṇḍadvāra^eb^nti attanā khaṇḍitadvāraṃ. ^b^Sākhābhaṅga^eb^nti bhañjitasākhaṃ. ^b^Nipannassa dve^eb^ti bandhanena saddhiṃ dve. ^b^Ghātetī^eb^ti ettha ‘‘theyyacittena vināsentassa sahapayogattā dukkaṭameva, na pācittiya’’nti ācariyā vadanti.</p>
              <p>[06]Catuppadakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Oṇirakkhakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]Oṇirakkhakathāyaṃ ^b^oṇi^eb^nti oṇītaṃ, ānītanti attho. ‘‘Oṇirakkhassa santike ṭhapitaṃ bhaṇḍaṃ upanidhi viya saṅgopanatthāya anikkhipitvā muhuttaṃ olokanatthāya ṭhapitattā tassa ṭhānācāvanamattena pārājikaṃ janetī’’ti vadanti.</p>
            </h4>
          </h3>
        </h2>
        <h2>
          <h2n>Saṃvidāvahārakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]Saṃvidāvahārakathāyaṃ ‘‘sambahulā saṃvidahitvā eko bhaṇḍaṃ avaharati, āpatti sabbesaṃ pārājikassā’’ti pāḷiyaṃ avisesena vuttattā āṇāpakānaṃ āṇattikkhaṇe āpatti, avahārakassa uddhāreti yathāsambhavaṃ yojetvā attho gahetabbo āṇattikathāyaṃ ‘‘so taṃ bhaṇḍaṃ avaharati, āpatti sabbesaṃ pārājikassā’’tiādīsu viya. Etthāpi hi āṇāpakassa āṇattikkhaṇeyeva āpatti vuttā. Tathā ca vakkhati ‘‘atha taṃ bhaṇḍaṃ avassaṃ hāriyaṃ hoti, yaṃ ^a^V2.0138^ea^ parato sabbesaṃ āpatti pārājikassāti vuttaṃ, tato imassa taṅkhaṇeyeva pārājikaṃ hotīti ayaṃ yutti sabbattha veditabbā’’ti (pārā. aṭṭha. 1.121). Saṃvidāvahāre ca ‘‘āṇatti natthī’’ti na vattabbā ‘‘antevāsikesu ekamekassa ekeko māsako sāhatthiko hoti, pañca āṇattikā’’ti vacanato. Āṇattiyā ca sati āṇāpakassa āṇattikkhaṇeyeva āpatti icchitabbā, na uddhāre.</p>
              <p>[03]Yadi evaṃ ^b^‘‘tesu eko bhaṇḍaṃ avaharati, tassuddhāre sabbesaṃ pārājika’’^eb^nti kasmā vuttanti? Nāyaṃ doso. Ettha hi sabbesaṃyeva āpattidassanatthaṃ ^a^M2.0156^ea^ avahārakassapi āpattisambhavaṭṭhānaṃ dassento ‘‘tassuddhāre sabbesaṃ pārājika’’nti āha, na pana āṇāpakānampi uddhāreyeva āpattidassanatthanti evamattho gahetabbo. ^b^‘‘Sambahulā ekaṃ āṇāpenti ‘gacchetaṃ āharā’ti, tassuddhāre sabbesaṃ pārājika’’^eb^ntiādīsupi evameva attho gahetabbo. Atha vā saṃvidāvahāre āṇāpakānampi uddhāreyeva āpatti, na āṇattikkhaṇeti āveṇikamidaṃ lakkhaṇanti aṭṭhakathācariyappamāṇena gahetabbaṃ, ito vā aññena pakārena yathā aṭṭhakathāyaṃ pubbenāparaṃ na virujjhati, tathā vīmaṃsitvā gahetabbaṃ.</p>
              <p>[03]^b^Saṃvidhāyā^eb^ti saṃvidahitvā. ^b^Tena nesaṃ dukkaṭāpattiyo^eb^ti āṇattivasena pārājikāpattiyā asambhave sati vuttaṃ. Yadi hi te āṇattā avassaṃ taṃ haranti, pārājikāpattiyeva nesaṃ daṭṭhabbā, na dukkaṭāpatti. ^b^Sāhatthikaṃ vā āṇattikassa āṇattikaṃ vā sāhatthikassa aṅgaṃ na hotī^eb^ti bhinnakālavisayattā aññamaññassa aṅgaṃ na hoti. Tathā hi sahatthā avaharantassa ṭhānācāvane āpatti, āṇattiyā pana āṇattikkhaṇeyevāti bhinnakālavisayā sāhatthikāṇattikehi āpajjitabbāpattiyo.</p>
              <p>[06]Saṃvidāvahārakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Saṅketakammakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^119^eb^^b^.^eb^ Saṅketakammakathāyaṃ ^b^ocarake vuttanayenevā^eb^ti ‘‘avassaṃ hāriye bhaṇḍe’’tiādinā vuttanayena. Pāḷiyaṃ ^b^taṃ saṅketaṃ pure vā pacchā vā^eb^ti ettha ^b^taṃ saṅketa^eb^nti sāmiatthe upayogavacananti daṭṭhabbaṃ, tassa saṅketassāti attho. Atha vā taṃ saṅketaṃ asampatvā pure vā taṃ saṅketaṃ atikkamma pacchā vāti evamettha yojanā veditabbā. Tenevāha – ^b^‘‘ajjāti niyāmitaṃ^eb^^a^V2.0139^ea^^b^taṃ saṅketaṃ atikkammā’’^eb^tiādi. ^b^Taṃ nimittaṃ pure vā pacchā vā^eb^ti etthāpi imināva nayena attho veditabbo.</p>
              <p>[06]Saṅketakammakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Nimittakammakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^120^eb^^b^.^eb^ Nimittakammakathāyaṃ ^a^M2.0157^ea^ akkhinikhaṇādinimittakammaṃ pana lahukaṃ ittarakālaṃ, tasmā taṅkhaṇeyeva taṃ bhaṇḍaṃ avaharituṃ na sakkā. Tathā hi kiñci bhaṇḍaṃ dūre hoti kiñci bhāriyaṃ, taṃ gahetuṃ yāva gacchati, yāva ukkhipituṃ vāyamati, tāva nimittakammassa pacchā hoti. Evaṃ santepi nimittakammato paṭṭhāya gaṇhituṃ āraddhattā teneva nimittena avaharatīti vuccati. Yadi evaṃ ‘‘purebhattapayogova eso’’ti vādo pamāṇabhāvaṃ āpajjatīti? Nāpajjati. Na hi saṅketakammaṃ viya nimittakammaṃ daṭṭhabbaṃ. Tattha hi kālaparicchedo atthi, idha natthi. Kālavasena hi saṅketakammaṃ vuttaṃ, kiriyāvasena nimittakammanti ayametesaṃ viseso. ‘‘Taṃ nimittaṃ pure vā pacchā vā taṃ bhaṇḍaṃ avaharati, mūlaṭṭhassa anāpattī’’ti idaṃ pana tena nimittakamme kate gaṇhituṃ anārabhitvā sayameva gaṇhantassa vasena vuttaṃ.</p>
              <p>[06]Nimittakammakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Āṇattikathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^121^eb^^b^.^eb^ Āṇattikathāyaṃ ^b^asammohattha^eb^nti yasmā saṅketakammanimittakammāni karonto eko purebhattādīsu vā akkhinikhaṇanādīni vā disvā ‘‘gaṇhā’’ti vadati, eko gahetabbabhaṇḍanissitaṃ katvā ‘‘purebhattaṃ evaṃvaṇṇasaṇṭhānaṃ bhaṇḍaṃ gaṇhā’’ti vadati, eko ‘‘tvaṃ itthannāmassa pāvada, so aññassa pāvadatū’’tiādinā puggalapaṭipāṭiyā ca āṇāpeti, tasmā kālavasena kiriyāvasena bhaṇḍavasena puggalavasena ca āṇatte visaṅketāvisaṅketavasena etesu saṅketakammanimittakammesu asammohatthaṃ. ^b^Nimittasaññaṃ katvā^eb^ti ‘‘īdisaṃ nāma bhaṇḍa’’nti vaṇṇasaṇṭhānādivasena gahaṇassa nimittabhūtaṃ saññāṇaṃ katvā.</p>
              <p>[03]^b^Yathādhippāyaṃ gacchatī^eb^ti dutiyo tatiyassa, tatiyo catutthassāti evaṃ paṭipāṭiyā ce vadantīti vuttaṃ hoti. Sace pana dutiyo catutthassa āroceti, na yathādhippāyaṃ āṇatti gatāti ^a^V2.0140^ea^ nevatthi thullaccayaṃ, paṭhamaṃ vuttadukkaṭameva hoti. ^b^Tadeva hotī^eb^ti bhaṇḍaggahaṇaṃ vinā kevalaṃ sāsanappaṭiggahaṇamattasseva siddhattā tadeva thullaccayaṃ hoti ^a^M2.0158^ea^, na dukkaṭaṃ nāpi pārājikanti attho. ^b^Sabbatthā^eb^ti īdisesu sabbaṭṭhānesu.</p>
              <p>[03]^b^Tesampi dukkaṭa^eb^nti ārocanapaccayā dukkaṭaṃ. ^b^Paṭiggahitamatte^eb^ti ettha avassaṃ ce paṭiggaṇhāti, tato pubbeva ācariyassa thullaccayaṃ, na pana paṭiggahiteti daṭṭhabbaṃ. Kasmā panassa thullaccayanti āha – ^b^‘‘mahājano hi tena pāpe niyojito’’^eb^ti.</p>
              <p>[03]^b^Mūlaṭṭhasseva dukkaṭa^eb^nti ayaṃ tāva aṭṭhakathānayo, ācariyā pana ‘‘visaṅketattā eva mūlaṭṭhassāti pāḷiyaṃ avuttattā paṭiggaṇhantasseva taṃ dukkaṭaṃ vuttaṃ, imināva heṭṭhā āgatavāresupi paṭiggaṇhantānaṃ paṭiggahaṇe dukkaṭaṃ veditabbaṃ, taṃ pana tattha okāsābhāvato avatvā idha vutta’’nti vadanti.</p>
              <p>[03]^b^Evaṃ puna āṇattiyāpi dukkaṭameva hotī^eb^ti paṭhamaṃ atthasādhakattābhāvato vuttaṃ. ^b^Āṇattikkhaṇeyeva pārājiko^eb^ti maggānantaraphalaṃ viya atthasādhikāṇatticetanākkhaṇeyeva pārājiko. ^b^Badhiratāyā^eb^ti uccaṃ bhaṇanto badhiratāya vā na sāvetīti vuttaṃ hoti. ‘‘Āṇatto ahaṃ tayā’’ti imasmiṃ vāre puna paṭikkhipitabbābhāvena atthasādhakattābhāvato mūlaṭṭhassa natthi pārājikaṃ. ‘‘Paṇṇe vā silāya vā yattha katthaci ‘coriyaṃ kātabba’nti likhitvā ṭhapite pārājikamevā’’ti ^b^tīsupi gaṇṭhipadesu^eb^ vuttaṃ. Taṃ pana yasmā adinnādānato pariyāyakathāya muccati, tasmā vīmaṃsitvā gahetabbaṃ. Yadi pana ‘‘asukasmiṃ nāma ṭhāne asukaṃ nāma bhaṇḍaṃ ṭhitaṃ, taṃ avaharā’’ti paṇṇe likhitvā kassaci peseti, so ce taṃ bhaṇḍaṃ avaharati, āṇattiyā avahaṭaṃ nāma hotīti yuttaṃ āṇāpakassa pārājikaṃ.</p>
              <p>[06]Āṇattikathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Āpattibhedavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^122^eb^^b^.^eb^^b^Tattha tatthā^eb^ti bhūmaṭṭhathalaṭṭhādīsu. Aṅgañca dassentoti yojetabbaṃ. ^b^Vatthubhedenā^eb^ti avaharitabbassa vatthussa garukalahukabhedena. ^b^Āpattibheda^eb^nti pārājikathullaccayadukkaṭānaṃ vasena āpattibhedaṃ. Manussabhūtena parena pariggahitaṃ ^b^parapariggahitaṃ^eb^.</p>
              <p>[03]^b^125^eb^^b^.^eb^^b^Na^eb^^a^M2.0159^ea^^a^V2.0141^ea^^b^ca sakasaññī^eb^ti iminā pana parapariggahitaṃ vatthu kathitaṃ. ^b^Na ca vissāsaggāhī, na ca tāvakālika^eb^nti iminā pana parapariggahitasaññā kathitā. ^b^Na vissāsaggāhitā^eb^ti vissāsaggāhena aggahitabhāvo. ^b^Na tāvakālikatā^eb^ti pacchā dātabbataṃ katvā aggahitabhāvo. ^b^Anajjhāvutthaka^eb^nti ‘‘mameda’’nti pariggahavasena anajjhāvutthakaṃ araññe dārutiṇapaṇṇādi. ^b^Chaḍḍita^eb^nti kaṭṭhahārādīhi atibhārāditāya anatthikabhāvena araññādīsu chaḍḍitaṃ. ^b^Chinnamūlaka^eb^nti naṭṭhaṃ pariyesitvā ālayasaṅkhātassa mūlassa chinnattā chinnamūlaṃ. ^b^Asāmika^eb^nti anajjhāvutthakādīhi tīhi ākārehi dassitaṃ asāmikavatthu. ^b^Ubhayampī^eb^ti yathāvuttalakkhaṇaṃ asāmikaṃ attano santakañca.</p>
              <p>[06]Āpattibhedavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Anāpattibhedavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^131^eb^^b^.^eb^ Yāya seyyāya sayito kālaṃ karoti, sā ^b^anuṭṭhānaseyyā^eb^ nāma. ^b^‘‘Cittena pana adhivāsetī’’^eb^ti vuttamatthaṃ vibhāvetuṃ ^b^‘‘na kiñci vadatī’’^eb^ti vuttaṃ. ^b^Pākatikaṃ kātu^eb^nti yattakaṃ gahitaṃ paribhuttaṃ vā, tattakaṃ dātabbanti vuttaṃ hoti.</p>
              <p>[03]^b^Paṭidassāmī^eb^ti yaṃ gahitaṃ, tadeva vā aññaṃ vā tādisaṃ puna dassāmīti attho. Saṅghasantake saṅghaṃ anujānāpetumasakkuṇeyyattā kassaci vatthuno ananujānitabbato ca ^b^‘‘saṅghasantakaṃ pana paṭidātumeva vaṭṭatī’’^eb^ti vuttaṃ.</p>
              <p>[03]^b^Tasmiṃyeva attabhāve nibbattāpī^eb^ti tasmiṃyeva matasarīre uppannāpi. Vinītavatthūsu sāṭakataṇhāya tasmiṃyeva matasarīre nibbattapeto viyāti daṭṭhabbaṃ. ^b^Rukkhādīsu laggitasāṭake vattabbameva natthī^eb^ti manussehi apariggahitaṃ sandhāya vuttaṃ. Sace pana taṃ ārakkhakehi pariggahitaṃ hoti, gahetuṃ na vaṭṭatīti.</p>
              <p>[06]Anāpattibhedavaṇṇanā niṭṭhitā.</p>
              <p>[06]Padabhājanīyavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Pakiṇṇakakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]Dārukhaṇḍādīsu ^a^M2.0160^ea^^a^V2.0142^ea^ ‘‘bhāriyamidaṃ, tvaṃ ekapassaṃ ukkhipāhi, ahaṃ ekapassaṃ ukkhipāmī’’ti ubhayesaṃ payogena ekassa vatthuno ṭhānācāvanaṃ sandhāya ^b^‘‘sāhatthikāṇattika’’^eb^nti vuttaṃ. Idañca kāyavācānaṃ īdise ṭhāne aṅgabhāvamattadassanatthaṃ vuttaṃ. Yāya pana cetanāya samuṭṭhāpito payogo sāhatthiko āṇattiko vā padhānabhāvena ṭhānācāvanaṃ sādheti, tassā vasena āpatti kāretabbā. Aññathā sāhatthikaṃ vā āṇattikassa aṅgaṃ na hoti, āṇattikaṃ vā sāhatthikassāti idaṃ virujjhati.</p>
              <p>[06]Pakiṇṇakakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Vinītavatthuvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^132^eb^^b^.^eb^ Vinītavatthūsu ^b^sandhāvatī^eb^ti suṭṭhu dhāvati. ^b^Vidhāvatī^eb^ti vividhā nānappakārena dhāvati. ^b^Kāyavacīdvārabhedaṃ vināpī^eb^ti kāyacopanaṃ vacībhedañca vinā. ^b^Paṭisaṅkhānabalenā^eb^ti tathāvidhacittuppāde ādīnavapaccavekkhaṇabalena.</p>
              <p>[03]^b^135^eb^^b^.^eb^^b^Pucchāsabhāgenā^eb^ti pucchānurūpena. Nirutti eva patho niruttipatho, tasmiṃ niruttipathe. Tenāha ^b^‘‘vohāravacanamatte’’^eb^ti.</p>
              <p>[03]^b^137^eb^^b^.^eb^^b^Yathākammaṃ gato^eb^ti iminā tassa matabhāvaṃ dasseti. ^b^Abbhuṇhe^eb^ti imināpi vuttameva pariyāyantarena vibhāvetuṃ ^b^‘‘allasarīre’’^eb^ti vuttaṃ. ^b^Visabhāgasarīre^eb^ti itthisarīre. Visabhāgasarīrattā accāsannena na bhavitabbanti āha ^b^‘‘sīse vā’’^eb^tiādi. ^b^Vaṭṭatī^eb^ti visabhāgasarīrepi attanāva vuttavidhiṃ kātuṃ sāṭakañca gahetuṃ vaṭṭati. Keci pana ‘‘kiñcāpi iminā sikkhāpadena anāpatti, itthirūpaṃ pana āmasantassa dukkaṭa’’nti vadanti.</p>
              <p>[03]^b^138^eb^^b^.^eb^^b^Kusaṃ saṅkāmetvā^eb^ti kusaṃ parivattetvā. ^b^Kūṭamānakūṭakahāpaṇādīhī^eb^ti ^b^ādi^eb^-saddena tulākūṭakaṃsakūṭavañcanādiṃ saṅgaṇhāti. Tattha ^a^M2.0161^ea^ kūṭamānaṃ hadayabhedasikhābhedarajjubhedavasena tividhaṃ hoti. Tattha ^b^hadaya^eb^nti nāḷiādimānabhājanānaṃ abbhantaraṃ, tassa bhedo chiddakaraṇaṃ ^b^hadayabhedo,^eb^ so sappitelādiminanakāle labbhati. Tāni hi gaṇhanto heṭṭhāchiddena mānena ‘‘saṇikaṃ āsiñcā’’ti vatvā antobhājane bahuṃ paggharāpetvā gaṇhāti, dadanto chiddaṃ pidhāya sīghaṃ pūretvā ^a^V2.0143^ea^ deti. ^b^Sikhābhedo^eb^ tilataṇḍulādiminanakāle labbhati. Tāni hi gaṇhanto saṇikaṃ sikhaṃ ussāpetvā gaṇhāti, dento vegena pūretvā sikhaṃ chindanto deti. ^b^Rajjubhedo^eb^ khettavatthuminanakāle labbhati. Khettādiṃ minantā hi amahantampi mahantaṃ katvā minanti, mahantampi amahantaṃ. ^b^Kūṭakahāpaṇo^eb^ pākaṭoyeva.</p>
              <p>[03]^b^Tulākūṭaṃ^eb^ pana rūpakūṭaṃ aṅgakūṭaṃ gahaṇakūṭaṃ paṭicchannakūṭanti catubbidhaṃ hoti. Tattha ^b^rūpakūṭaṃ^eb^ nāma dve tulā sarūpā katvā gaṇhanto mahatiyā gaṇhāti, dadanto khuddikāya deti. ^b^Aṅgakūṭaṃ^eb^ nāma gaṇhanto pacchābhāge hatthena tulaṃ akkamati, dadanto pubbabhāge akkamati. ^b^Gahaṇakūṭaṃ^eb^ nāma gaṇhanto mūle rajjuṃ gaṇhāti, dadanto agge. ^b^Paṭicchannakūṭaṃ^eb^ nāma tulaṃ susiraṃ katvā anto ayacuṇṇaṃ pakkhipitvā gaṇhanto taṃ pacchābhāge karoti, dadanto aggabhāge.</p>
              <p>[03]Kaṃso vuccati suvaṇṇapāti, tāya vañcanaṃ ^b^kaṃsakūṭaṃ^eb^. Kathaṃ? Ekaṃ suvaṇṇapātiṃ katvā aññā dve tisso lohapātiyo suvaṇṇavaṇṇā karonti, tato janapadaṃ gantvā kiñcideva aḍḍhaṃ kulaṃ pavisitvā ‘‘suvaṇṇabhājanāni kiṇathā’’ti vatvā agghe pucchite samagghataraṃ dātukāmā honti. Tato tehi ‘‘kathaṃ imesaṃ suvaṇṇabhāvo jānitabbo’’ti vutte ‘‘vīmaṃsitvā gaṇhathā’’ti suvaṇṇapātiṃ pāsāṇe ghaṃsitvā sabbapātiyo datvā gacchanti.</p>
              <p>[03]^b^Vañcanaṃ^eb^ nāma tehi tehi upāyehi paresaṃ vañcanaṃ. Tatridamekaṃ vatthu – eko kira luddako migañca migapotakañca gahetvā āgacchati. Tameko dhutto ‘‘kiṃ, bho, migo agghati, kiṃ migapotako’’ti āha. ‘‘Migo dve kahāpaṇe, migapotako eka’’nti ca vutte ekaṃ kahāpaṇaṃ datvā migapotakaṃ gahetvā thokaṃ gantvā nivatto ‘‘na me, bho, migapotakena attho, migaṃ me dehī’’ti āha. Tena hi dve kahāpaṇe dehīti. So āha – ‘‘nanu, bho, mayā paṭhamaṃ eko kahāpaṇo ^a^M2.0162^ea^ dinno’’ti? ‘‘Āma dinno’’ti. ‘‘Imaṃ migapotakaṃ gaṇha, evaṃ so ca kahāpaṇo, ayañca kahāpaṇagghanako migapotakoti dve kahāpaṇā bhavissantī’’ti. So ‘‘kāraṇaṃ vadatī’’ti sallakkhetvā migapotakaṃ gahetvā migaṃ adāsīti.</p>
              <p>[03]^b^Balasā^eb^ti balena. ^b^Panthaghāta^eb^-ggahaṇena himaviparāmosagumbaviparāmosāpi saṅgahitā. Tattha yaṃ himapātasamaye himena paṭicchannā hutvā maggappaṭipannaṃ janaṃ mūsanti, ayaṃ ^b^himaviparāmoso^eb^. Yaṃ gummādīhi paṭicchannā janaṃ mūsanti, ayaṃ ^b^gumbaviparāmoso^eb^.</p>
              <p>[03]^b^Uddhāreyeva^eb^^a^V2.0144^ea^^b^pārājika^eb^nti ‘‘sace sāṭako bhavissati, gaṇhissāmī’’ti parikappassa pavattattā sāṭakassa ca tattha sabbhāvato. ^b^Padavārena kāretabbo^eb^ti bhūmiyaṃ anikkhipitvāva vīmaṃsitattā vuttaṃ. ^b^Pariyuṭṭhito^eb^ti anubaddho. ^b^Disvā haṭattā parikappāvahāro na dissatī^eb^ti iminā parikappāvahārassa asambhavaṃ dassento mahāpaccariādīsu vuttassa ayuttabhāvaṃ vibhāveti. ^b^Mahāaṭṭhakathāya^eb^ntiādinā pana parikappāvahārasambhavaṃ pāḷiyā saṃsandanabhāvañca vibhāvento mahāaṭṭhakathāyaṃ vuttameva suvuttanti dīpeti. Teneva ^b^mātikāṭṭhakathāya^eb^mpi mahāaṭṭhakathānayova dassito.</p>
              <p>[03]^b^Kecī^eb^ti mahāaṭṭhakathāyameva ekacce ācariyā. ^b^Mahāpaccariyaṃ panā^eb^ti ^b^pana^eb^-saddo kecivādato mahāpaccarivādassa visesasandassanattho. Tena kecivādo mahāpaccarivādenapi na sametīti dasseti. Mahāaṭṭhakathānayo eva ca mahāpaccarivādenapi saṃsandanato yuttataroti vibhāveti.</p>
              <p>[03]^b^Alaṅkārabhaṇḍa^eb^nti aṅgulimuddikādi alaṅkārabhaṇḍaṃ. ^b^Kusaṃ pātetvā^eb^ti vilīvamayaṃ vā tālapaṇṇamayaṃ vā katasaññāṇaṃ yaṃ kiñci kusaṃ pātetvā. ^b^Samagghatara^eb^nti appagghataraṃ. Parakoṭṭhāsato kuse uddhaṭepi na tāva kusassa parivattanaṃ jātanti vuttaṃ ^b^‘‘uddhāre rakkhatī’’^eb^ti. ^b^Siveyyaka^eb^nti siviraṭṭhe jātaṃ.</p>
              <p>[03]^b^139^eb^^b^.^eb^ Jantāgharavatthusmiṃ yasmā ānandatthero tattha anāpattibhāvaṃ jānāti, tasmā ‘‘tassa kukkuccaṃ ahosī’’ti na vuttaṃ. Yasmā ca sayaṃ bhagavato nārocesi, tasmā ‘‘ārocesī’’ti ekavacanaṃ na vuttaṃ.</p>
              <p>[03]^b^140^eb^^b^.^eb^^b^Vighāsa^eb^nti ^a^M2.0163^ea^ khāditāvasesaṃ ucchiṭṭhaṃ vā. ^b^Kappiyaṃ kārāpetvā^eb^ti pacāpetvā. ^b^Attaguttatthāyā^eb^ti taṃnimittaupaddavato attānaṃ rakkhaṇatthāya. Jighacchābhibhūtā hi sīhādayo attanā khādiyamānaṃ gaṇhantānaṃ anatthampi kareyyuṃ. ^b^Parānuddayatāyā^eb^ti sīhādīsu parasattesu anukampāya. Jighacchāvinodanatthañhi tehi khādiyamānaṃ te palāpetvā gaṇhato tesu anukampā nāma na bhavissati.</p>
              <p>[03]^b^141^eb^^b^.^eb^^b^Tekaṭulayāguvatthumhi viyā^eb^ti musāvādasāmaññato vuttaṃ. ^b^Āṇattehī^eb^ti sammatena āṇattehi. ^b^Āṇattenā^eb^ti sāmikehi āṇattena. ^b^Aparassa bhāgaṃ dehī^eb^ti asantaṃ puggalaṃ dassetvā ^a^V2.0145^ea^ gahitattā ^b^‘‘bhaṇḍadeyya’’^eb^nti vuttaṃ. ^b^Aññenā^eb^ti yathāvuttehi sammatādīhi catūhi aññena. ^b^‘‘Aparampi bhāgaṃ dehī’’^eb^ti vuttepi saṅghasantakattā amūlakameva gahitanti ^b^‘‘uddhāreyeva bhaṇḍagghena kāretabbo’’^eb^ti vuttaṃ. ^b^Itarehi dīyamāna^eb^nti sammatena, tena āṇattena vā dīyamānaṃ. ^b^Evaṃ gaṇhato^eb^ti ‘‘aparampi bhāgaṃ dehī’’ti vatvā vā kūṭavassāni gaṇetvā vā gaṇhato. ^b^Sudinna^eb^nti heṭṭhā sāmikena, tena āṇattena vā dīyamānaṃ gihisantakaṃ ‘‘aparassa bhāgaṃ dehī’’ti vatvā gaṇhato aparassa abhāvato sāmisantakameva hotīti bhaṇḍadeyyaṃ jātaṃ. Idha pana tehi evaṃ dīyamānaṃ ‘‘aparampi bhāgaṃ dehīti vatvā vā kūṭavassāni gaṇetvā vā gaṇhato dehī’’ti vuttattā aññātakaviññattimattaṃ ṭhapetvā neva pārājikaṃ na bhaṇḍadeyyanti sudinnameva hoti.</p>
              <p>[03]^b^142-3^eb^^b^.^eb^ Parikkhāravatthūsu vuttaparikkhārassa heṭṭhā vuttabhaṇḍassa ca ko viseso? Yaṃ paribhogayoggaṃ ābharaṇādirūpaṃ akatvā yathāsabhāvato ṭhapitaṃ, taṃ ^b^bhaṇḍaṃ^eb^. Yaṃ pana tathā katvā paribhuñjituṃ anucchavikākārena ṭhapitaṃ ābharaṇādikaṃ, taṃ ^b^parikkhāra^eb^nti veditabbaṃ.</p>
              <p>[03]^b^144-146^eb^^b^.^eb^^b^Saṅkāmetvā^eb^ti ṭhitaṭṭhānato apanetvā. ^b^Thavika^eb^nti upāhanatthavikādi yaṃkiñci thavikaṃ. ^b^Āharāpentesu bhaṇḍadeyya^eb^nti ‘‘gahite attamano hotī’’ti (mahāva. 356) vacanato anattamanassa santakaṃ gahitampi ^a^M2.0164^ea^ puna dātabbamevāti vuttaṃ. ‘‘Sammukhībhūtehi bhājetabba’’nti (mahāva. 379) vacanato bhājanīyabhaṇḍaṃ upacārasīmaṭṭhānaṃyeva pāpuṇātīti āha ^b^‘‘upacārasīmāyaṃ ṭhitasseva gahetuṃ vaṭṭatī’’^eb^ti.</p>
              <p>[03]^b^148-9^eb^^b^.^eb^^b^‘‘Bhaṇḍadeyya^eb^nti ubhinnaṃ sālayabhāve sati corassa vā sāmikassa vā sampattassa kassaci dātuṃ vaṭṭatī’’ti vadanti. ^b^Eseva nayo^eb^ti paṃsukūlasaññāya gahite bhaṇḍadeyyaṃ, theyyacittena pārājikanti attho. ^b^Gāmesū^eb^ti gāmikesu manussesu. Gāma-ggahaṇena hettha gāmaṭṭhā vuttā. ^b^Vuṭṭhahantesū^eb^ti gāmaṃ chaḍḍetvā palāyantesu. ^b^Puna āvasante janapade^eb^ti jānapadikesu puna āgantvā vasantesu.</p>
              <p>[03]^b^Avisesena vutta^eb^nti ‘‘saussāhā vā nirussāhā vā’’ti visesaṃ aparāmasitvā sāmaññato vuttaṃ. Na hi katipayānaṃ anussāhe sati saṅghikaṃ asaṅghikaṃ hotīti ayamettha adhippāyo. ^b^Saussāhamattameva pamāṇa^eb^nti sāmikānaṃ paricchinnabhāvato vuttaṃ. ^b^Tato^eb^ti gaṇasantakato puggalasantakato vā. ^b^Senāsanatthāya niyamita^eb^nti idaṃ nidassanamattaṃ, catūsu paccayesu ^a^V2.0146^ea^ yassa kassaci atthāya niyamitepi vuttanayameva. ^b^Issaravatāyā^eb^ti paraṃ āpucchitvā vā anāpucchitvā vā dātabbakiccaṃ natthi, ayamevettha pamāṇanti evaṃ attano issarabhāvena. ^b^Agghena kāretabbo^eb^ti agghānurūpaṃ dukkaṭena thullaccayena vā kāretabbo. ^b^Issaravatāya paribhuñjato gīvā^eb^ti na kevalaṃ ettheva gīvā, heṭṭhā kulasaṅgahatthāya issaravatāya vā dinnepi gīvāyeva. ^b^Sukhāditamevā^eb^ti antovihāre nisīditvā ghaṇṭippaharaṇādivuttavidhānassa katattā sukhāditaṃ. Saṅghikañhi vebhaṅgiyabhaṇḍaṃ antovihāre vā bahisīmāya vā hotu, bahisīmāyaṃ ṭhitehi apaloketvā bhājetuṃ na vaṭṭati, ubhayattha ṭhitampi pana antosīmāyaṃ ṭhitehi apaloketvā bhājetuṃ vaṭṭatiyeva. Teneva ^b^tīsupi gaṇṭhipadesu^eb^ vuttaṃ ‘‘vihāreyeva nisīditvā evaṃ katattā sukhāditanti āhā’’ti. Ayañca attho ^b^vassūpanāyikakkhandhakaṭṭhakathāyaṃ^eb^ āvi bhavissati.</p>
              <p>[03]^b^150^eb^^b^.^eb^ Vuttavādakavatthūsu pāḷiyaṃ ^b^yugasāṭaka^eb^nti sāṭakayugaṃ. ^b^Tula^eb^nti palasataṃ. ^b^Doṇa^eb^nti soḷasanāḷimattaṃ. ^b^Paricchedaṃ pana katvā^eb^ti yattakaṃ ^a^M2.0165^ea^ icchitaṃ, tattakaṃ agghavasena vā cīvarādipaccayavasena vā paricchedaṃ katvā. ^b^Upārambhā^eb^ti ‘‘bhadantā aparicchedaṃ katvā vadantī’’ti evaṃ dosāropanato.</p>
              <p>[03]^b^153^eb^^b^.^eb^^b^Chātajjhatta^eb^nti jighacchādukkhena pīḷitāttasantānaṃ. ^b^Dhanuka^eb^nti khuddakadhanukaṃ. ^b^Baddho hotī^eb^ti tiriyaṃ baddho hoti. ^b^Sunakhadaṭṭha^eb^nti sāmikehi vissajjitasunakhena gahitaṃ. ^b^Yaṭṭhiyā saha pātetī^eb^ti sūkarassa āgamanato puretarameva tattha abajjhanatthāya pāteti. ^b^Maddanto gacchati, bhaṇḍadeyya^eb^nti ekasūkaragghanakaṃ bhaṇḍaṃ dātabbaṃ. Na hi tena maggena gacchantā sabbeva sūkarā tena pāsena bajjhanti, ekoyeva paṭhamataraṃ gacchanto bajjhati, tasmā ekasūkaragghanakaṃ bhaṇḍaṃ dātabbaṃ. ^b^Pacchā gacchatī^eb^ti tena katapayogena agantvā pacchā sayameva gacchati. Heṭṭhā vuttesupi īdisesu ṭhānesu eseva nayo. ^b^Uddharitvā chaḍḍetī^eb^ti puretarameva uddharitvā chaḍḍeti. ^b^Vihārabhūmiya^eb^nti vihārasāmantā araññappadese. ^b^Rakkhaṃ yācitvā^eb^ti rājarājamahāmattādīnaṃ santikaṃ gantvā anuddissa rakkhaṃ yācitvā.</p>
              <p>[03]^b^Kumīnamukha^eb^nti kumīnassa anto macchānaṃ pavisanamukhaṃ. ^b^Gumbe khipati, bhaṇḍadeyyamevā^eb^ti kumīnassa anto pavisitabbānaṃ macchānaṃ agghena bhaṇḍadeyyaṃ.</p>
              <p>[03]^b^156^eb^^b^.^eb^ Vīsatiṃsādivasena paricchinnā bhikkhū etthāti ^b^paricchinnabhikkhukaṃ^eb^. ^b^Therāna^eb^nti āgantukattherānaṃ ^a^V2.0147^ea^. ^b^Tesampī^eb^ti āvāsikabhikkhūnampi. ^b^Paribhogatthāyā^eb^ti saṅghikaparibhogavasena paribhuñjanatthāya. Gahaṇeti pāṭhaseso daṭṭhabbo. ^b^Yatthā^eb^ti yasmiṃ āvāse. ^b^Aññesaṃ atthibhāva^eb^nti aññesaṃ āgantukabhikkhūnaṃ atthibhāvaṃ. ^b^Tatthā^eb^ti tādise āvāse. ^b^Bhājetvā khādantī^eb^ti āgantukānampi sampattānaṃ bhājetvā khādantīti adhippāyo. ^b^Catūsu paccayesu sammā upanentī^eb^ti ambaphalādīni vikkiṇitvā cīvarādīsu catūsu paccayesu sammā upanenti. ^b^Cīvaratthāya niyametvā dinnā^eb^ti ‘‘imesaṃ rukkhānaṃ phalāni vikkiṇitvā cīvaresuyeva upanetabbāni, na bhājetvā khāditabbānī’’ti evaṃ niyametvā dinnā. ^b^Tesupi āgantukā^eb^^a^M2.0166^ea^^b^anissarā^eb^ti paccayaparibhogatthāya niyametvā dinnattā bhājetvā khādituṃ anissarā.</p>
              <p>[03]^b^Na tesu…pe… ṭhātabba^eb^nti ettha āgantukehi heṭṭhā vuttanayena bhājetvā khāditabbanti adhippāyo. ^b^Tesaṃ katikāya ṭhātabba^eb^nti ‘‘bhājetvā na khāditabba’’nti vā ‘‘ettakesu rukkhesu phalāni gaṇhissāmā’’ti vā ‘‘ettakāni phalāni gaṇhissāmā’’ti vā ‘‘ettakānaṃ divasānaṃ abbhantare gaṇhissāmā’’ti vā ‘‘na kiñci gaṇhissāmā’’ti vā evaṃ katāya āvāsikānaṃ katikāya āgantukehi ṭhātabbaṃ. Mahāaṭṭhakathāyaṃ ‘‘anissarā’’ti vacanena dīpitoyeva attho mahāpaccariyaṃ ^b^‘‘catunnaṃ paccayāna’’^eb^ntiādinā vitthāretvā dassito. ^b^Paribhogavasenevā^eb^ti ettha ^b^eva^eb^-saddo aṭṭhānappayutto. Paribhogavasena tameva bhājetvāti yojetabbaṃ. ^b^Etthā^eb^ti etasmiṃ vihāre raṭṭhe vā. ^b^Senāsanapaccaya^eb^nti senāsanañca tadatthāya niyametvā ṭhapitañca.</p>
              <p>[03]^b^Lāmakakoṭiyā^eb^ti lāmakaṃ ādiṃ katvā, lāmakasenāsanato paṭṭhāyāti vuttaṃ hoti. Senāsanepi tiṇādīni lāmakakoṭiyāva vissajjetabbāni, senāsanaparikkhārāpi lāmakakoṭiyāva vissajjetabbā. ^b^Mūlavatthucchedaṃ pana katvā na upanetabba^eb^nti iminā kiṃ vuttaṃ hotīti? ^b^Tīsupi gaṇṭhipadesu^eb^ tāva idaṃ vuttaṃ ‘‘sabbāni senāsanāni na vissajjetabbānīti vuttaṃ hotī’’ti. Lāmakakoṭiyā vissajjentehipi senāsanabhūmiyo na vissajjetabbāti ayamattho vutto hotīti no khanti, vīmaṃsitvā yaṃ ruccati, taṃ gahetabbaṃ.</p>
              <p>[03]Dhammasantakena buddhapūjaṃ kātuṃ, buddhasantakena vā dhammapūjaṃ kātuṃ vaṭṭati, na vaṭṭatīti? ‘‘Tathāgatassa kho etaṃ vāseṭṭha adhivacanaṃ dhammakāyo itipīti ca yo kho, vakkali, dhammaṃ passati, so maṃ passatī’’ti (saṃ. ni. 3.87) ca vacanato vaṭṭatīti vadanti. Keci pana ‘‘evaṃ sante ‘yo, bhikkhave, maṃ upaṭṭhaheyya, so gilānaṃ upaṭṭhaheyyā’ti vacanato buddhasantakena gilānassapi bhesajjaṃ kātuṃ yuttanti āpajjeyya, tasmā na vaṭṭatī’’ti vadanti, taṃ ^a^V2.0148^ea^ akāraṇaṃ. Na hi ‘‘yo, bhikkhave, maṃ upaṭṭhaheyya, so gilānaṃ upaṭṭhaheyyā’’ti iminā attano ca gilānassa ca ekasadisatā tadupaṭṭhānassa vā ^a^M2.0167^ea^ samaphalatā vuttā. Ayañhettha attho ‘‘yo maṃ ovādānusāsanīkaraṇena upaṭṭhaheyya, so gilānaṃ upaṭṭhaheyya, mama ovādakaraṇena gilāno upaṭṭhātabbo’’ti. Bhagavato ca gilānassa ca upaṭṭhānaṃ ekasadisanti evaṃ panettha attho na gahetabbo. Tasmā ‘‘yo vo, ānanda, mayā dhammo ca vinayo ca desito paññatto, so vo mamaccayena satthā’’ti vacanato ‘‘ahañca panidāni eko ovadāmi anusāsāmi, mayi parinibbute imāni caturāsīti buddhasahassāni tumhe ovadissanti anusāsissantī’’ti vuttattā ca bahussutaṃ bhikkhuṃ pasaṃsantena ca ‘‘yo bahussuto, na so tumhākaṃ sāvako nāma, buddho nāma esa cundā’’ti vuttattā dhammagarukattā ca tathāgatassa pubbanayo eva pasatthataroti amhākaṃ khanti.</p>
              <p>[03]^b^Paṇṇaṃ āropetvā^eb^ti ‘‘ettakeheva rukkhehi ettakameva gahetabba’’nti paṇṇaṃ āropetvā, likhitvāti vuttaṃ hoti. ^b^Nimittasaññaṃ katvā^eb^ti saṅketaṃ katvā. ^b^Dārakā^eb^ti tesaṃ puttanattādayo dārakā. Aññepi ye keci gopakā honti, te sabbepi vuttā. Sabbatthāpi gihīnaṃ gopakadāne yattakaṃ gopakā denti, tattakaṃ gahetabbaṃ. Saṅghike pana yathāparicchedameva gahetabbanti dīpitattā ^b^‘‘atthato eka’’^eb^nti vuttaṃ.</p>
              <p>[03]^b^Tato^eb^ti yathāvuttauposathāgārādikaraṇatthāya ṭhapitadārusambhārato. ^b^Āpucchitvā^eb^ti kārakasaṅghaṃ āpucchitvā. ^b^Taṃ sabbampi āharitvā^eb^ti anāpucchitvāpi tāvakālikaṃ āharitvā. ^b^Āharāpento^eb^ti ettha anāharāpentepi dātabbameva. ^b^Ayameva bhikkhu issaro^eb^ti ekassa bhikkhuno pāpuṇanaṭṭhānaṃ, tatoyeva senāsanato tassa dātabbaṃ, na ca so tato uṭṭhāpetabboti vuttaṃ hoti.</p>
              <p>[03]^b^‘‘Udakapūja^eb^nti cetiyaṭṭhānesu siñcana’’nti ^b^gaṇṭhipadesu^eb^ vuttaṃ. ^b^Vattasīsenā^eb^ti kevalaṃ saddhāya, na vetanādiatthāya. ^b^Savatthuka^eb^nti saha bhūmiyā. ^b^Tiṇamattaṃ pana dātabba^eb^nti kasmā vuttaṃ, kiṃ taṃ garubhaṇḍaṃ na hotīti? Na hoti. Arakkhitāgopitaṭṭhāne hi vinassakabhāvena ṭhitaṃ garubhaṇḍaṃ na hoti, tasmā tādisaṃ sandhāya ‘‘tiṇamattaṃ pana dātabba’’nti vuttaṃ. ^b^Jaggitvā^eb^ti saṃvacchare saṃvacchare jaggitvā.</p>
              <p>[03]^b^Kuṭṭa^eb^nti ^a^M2.0168^ea^ gehabhittiṃ. ^b^Pākāra^eb^nti parikkhepapākāraṃ. ^b^Tato^eb^ti chaḍḍitavihārato. ^b^Tato^eb^^a^V2.0149^ea^^b^āharitvā senāsanaṃ kataṃ hotī^eb^ti sāmantagāmavāsīhi bhikkhūhi chaḍḍitavihārato dārusambhārādiṃ āharitvā senāsanaṃ kataṃ hoti.</p>
              <p>[03]^b^157^eb^^b^.^eb^^b^Catubhāgaudakasambhinne^eb^ti catutthabhāgena udakena sambhinne. ^b^Odanabhājanīyavatthusmi^eb^nti ‘‘dehi aparassa bhāga’’nti āgatavatthusmiṃ.</p>
              <p>[03]^b^159^eb^^b^.^eb^ Ayyā attanā kātuṃ yuttampi na karonti, ativiya thaddhāti pasādaṃ bhinditvā cittena kuppanti, tasmā ^b^‘‘pasādānurakkhaṇatthāyā’’^eb^ti vuttaṃ. ^b^Iddhiṃ paṭisaṃharī^eb^ti iddhiṃ vissajjesi. ^b^Sakaṭṭhāneyeva aṭṭhāsī^eb^ti iddhiyā vissajjitattā eva ‘‘pāsādo puna āgacchatū’’ti anadhiṭṭhitepi sayameva āgantvā sakaṭṭhāneyeva aṭṭhāsi. ‘‘Yāva dārakā pāsādaṃ ārohanti, tāva pāsādo tesaṃ santike hotū’’ti pubbe adhiṭṭhitattā eva ca kālaparicchedaṃ katvā adhiṭṭhitena tato paraṃ iddhi vissajjitā nāma hotīti katvā vuttaṃ ‘‘thero iddhiṃ paṭisaṃharī’’ti. Yasmā te dārakā evaṃ gahetvā gatānaṃ santakā na honti, yasmā ca īdisena payogena therena te ānītā nāma na honti, tasmā thero evamakāsīti daṭṭhabbaṃ. Tenevāha ^b^‘‘vohāravasenā’’^eb^tiādi. Attano pakativaṇṇaṃ avijahitvā bahiddhā hatthiādidassanaṃ ‘‘ekopi hutvā bahudhā hotī’’ti (dī. ni. 1.238; ma. ni. 1.147; saṃ. ni. 5.842) āgatañca adhiṭṭhānavasena nipphannattā ^b^adhiṭṭhāniddhi^eb^ nāma. ‘‘So pakativaṇṇaṃ vijahitvā kumārakavaṇṇaṃ vā dasseti nāgavaṇṇaṃ vā…pe… vividhampi senābyūhaṃ dassetī’’ti (paṭi. ma. 3.13) evaṃ āgatā iddhi pakativaṇṇavijahanavikāravasena pavattattā ^b^vikubbaniddhi^eb^ nāma. Attānaṃ adassetvā bahiddhā hatthiādidassanampi ettheva saṅgahitanti daṭṭhabbaṃ. Pakativaṇṇavijahanañhi nāma attano pakatirūpassa aññesaṃ adassanaṃ, na sabbena sabbaṃ tassa nirodhanaṃ. Evañca katvā ‘‘attānaṃ adassetvā bahiddhā hatthiādidassanampi ettheva saṅgahita’’nti idaṃ ‘‘pakativaṇṇaṃ vijahitvā’’ti vuttamūlapadena na virujjhati.</p>
              <p>[06]Vinītavatthuvaṇṇanā niṭṭhitā.</p>
              <p>[06]Iti samantapāsādikāya vinayaṭṭhakathāya sāratthadīpaniyaṃ</p>
              <p>[06]Dutiyapārājikavaṇṇanā samattā.</p>
            </h4>
          </h3>
        </h2>
        <h2>
          <h2n>Anusāsanīkathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^Parājitakilesenā^eb^ti ^a^M2.0169^ea^^a^V2.0150^ea^ santāne puna anuppattidhammatāpādanena catūhi maggañāṇehi saha vāsanāya samucchinnasabbakilesena. ^b^Idhā^eb^ti imasmiṃ sāsane. Tena sikkhāpadena samaṃ aññaṃ anekanayavokiṇṇaṃ gambhīratthavinicchayaṃ kiñci sikkhāpadaṃ na vijjatīti yojetabbaṃ. Attho ca vinicchayo ca atthavinicchayā, gambhīrā atthavinicchayā assāti ^b^gambhīratthavinicchayaṃ^eb^. ^b^Vatthumhi otiṇṇe^eb^ti codanāvatthumhi saṅghamajjhaṃ otiṇṇe, ekena ekasmiṃ codite, sayameva vā āgantvā attano katavītikkame ārociteti vuttaṃ hoti. ^b^Etthā^eb^ti otiṇṇe vatthumhi.</p>
              <p>[03]Vinicchayaṃ karontena sahasā ‘‘pārājika’’nti avatvā yaṃ kattabbaṃ, taṃ dassetuṃ ^b^‘‘pāḷi’’^eb^ntiādimāha. ^b^Vinicchayo^eb^ti pārājikāpattivinicchayo. ^b^Avatvāvā^eb^ti ‘‘tvaṃ pārājikaṃ āpanno’’ti avatvāva. ^b^Kappiyepi ca vatthusmi^eb^nti avatvāpi gaṇhituṃ kappiye mātupitusantakepi vatthusmiṃ. ^b^Lahuvattino^eb^ti theyyacittuppādena lahuparivattino. ^b^Āsīvisa^eb^nti sīghameva sakalasarīre pharaṇasamatthavisaṃ.</p>
              <p>[06]Anusāsanīkathāvaṇṇanā niṭṭhitā.</p>
              <p>[06]Pārājikakaṇḍaṭṭhakathāya paṭhamabhāgavaṇṇanā samattā.</p>
            </h4>
          </h3>
        </h2>
      </h1>
      <h1>
        <h1n>3. Tatiyapārājikaṃ</h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^Tīhī^eb^ti ^a^V2.0151^ea^ kāyavacīmanodvārehi. ^b^Vibhāvita^eb^nti pakāsitaṃ, desitaṃ paññattanti vuttaṃ hoti.</p>
            </h4>
          </h3>
        </h2>
        <h2>
          <h2n>Paṭhamapaññattinidānavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^162^eb^^b^.^eb^^b^Tikkhattuṃ pākāraparikkhepavaḍḍhanenā^eb^ti tikkhattuṃ pākāraparikkhepena nagarabhūmiyā vaḍḍhanena. ^b^Visālībhūtattā^eb^ti gāvutantaraṃ gāvutantaraṃ puthubhūtattā. Bārāṇasirañño kira (ma. ni. aṭṭha. 1.146; khu. pā. aṭṭha. 6. ratanasuttavaṇṇanā) aggamahesiyā kucchimhi gabbho ^a^M2.0170^ea^ saṇṭhāsi, sā ñatvā rañño nivedesi, rājā gabbhaparihāraṃ adāsi. Sā sammā parihariyamānā gabbhaparipākakāle vijāyanagharaṃ pāvisi. Puññavantīnaṃ paccūsasamaye gabbhavuṭṭhānaṃ hoti, sā ca tāsaṃ aññatarā, tena paccūsasamaye alattakapaṭalabandhujīvakapupphasadisaṃ maṃsapesiṃ vijāyi. Tato ‘‘aññā deviyo suvaṇṇabimbasadise putte vijāyanti, aggamahesī maṃsapesinti rañño purato mama avaṇṇo uppajjeyyā’’ti cintetvā tena avaṇṇabhayena taṃ maṃsapesiṃ ekasmiṃ bhājane pakkhipitvā paṭikujjitvā rājamuddikāya lañchetvā gaṅgāya sote pakkhipāpesi. Manussehi chaḍḍitamatte devatā ārakkhaṃ saṃvidahiṃsu. Suvaṇṇapaṭṭikañcettha jātihiṅgulakena ‘‘bārāṇasirañño aggamahesiyā pajā’’ti likhitvā bandhiṃsu. Tato taṃ bhājanaṃ ūmibhayādīhi anupaddutaṃ gaṅgāsotena pāyāsi.</p>
              <p>[03]Tena ca samayena aññataro tāpaso gopālakakulaṃ nissāya gaṅgātīre viharati. So pātova gaṅgaṃ otiṇṇo taṃ bhājanaṃ āgacchantaṃ disvā paṃsukūlasaññāya aggahesi. Athettha taṃ akkharapaṭṭikaṃ rājamuddikālañchanañca disvā muñcitvā taṃ maṃsapesiṃ addasa. Disvānassa etadahosi ‘‘siyā gabbho, tathā hissa duggandhapūtibhāvo natthī’’ti. Udakappavāhenāgatassapi hi usmā na vigacchati, usmā ca nāma īdisāya saviññāṇakatāya bhaveyyāti ‘‘siyā gabbho’’ti ^a^V2.0152^ea^ cintesi. Puññavantatāya pana duggandhaṃ nāhosi sausumagatāya pūtibhāvo ca. Evaṃ pana cintetvā assamaṃ netvā naṃ suddhe okāse ṭhapesi. Atha aḍḍhamāsaccayena dve maṃsapesiyo ahesuṃ. Tāpaso disvā sādhukataraṃ ṭhapesi. Tato puna aḍḍhamāsaccayena ekamekissā pesiyā hatthapādasīsānamatthāya pañca pañca piḷakā uṭṭhahiṃsu. Atha tato aḍḍhamāsaccayena ekā maṃsapesi suvaṇṇabimbasadiso dārako, ekā dārikā ahosi. Tesu tāpasassa puttasineho uppajji, dārakānaṃ puññupanissayato aṅguṭṭhakato cassa khīraṃ nibbatti. Tato pabhuti ca khīrabhattaṃ alabhittha. Tāpaso bhattaṃ bhuñjitvā khīraṃ dārakānaṃ mukhe āsiñcati. Tesaṃ pana yaṃ yaṃ udaraṃ pavisati, taṃ sabbaṃ maṇibhājanagataṃ viya dissati. Carimabhave bodhisatte kucchigate bodhisattamātu viya udaracchaviyā ^a^M2.0171^ea^ acchavippasannatāya evaṃ te nicchavī ahesuṃ. Apare āhu ‘‘sibbitvā ṭhapitā viya nesaṃ aññamaññaṃ līnā chavi ahosī’’ti. Evaṃ te nicchavitāya vā līnacchavitāya vā ^b^‘‘licchavī’’^eb^ti paññāyiṃsu.</p>
              <p>[03]Tāpaso dārake posento ussūre gāmaṃ bhikkhāya pavisati, atidivā paṭikkamati. Tassa taṃ byāpāraṃ ñatvā gopālakā āhaṃsu – ‘‘bhante, pabbajitānaṃ dārakaposanaṃ palibodho, amhākaṃ dārake detha, mayaṃ posessāma, tumhe attano kammaṃ karothā’’ti. Tāpaso ‘‘sādhū’’ti paṭissuṇi. Gopālakā dutiyadivase maggaṃ samaṃ katvā pupphehi okiritvā dhajapaṭākā ussāpetvā tūriyehi vajjamānehi assamaṃ āgatā. Tāpaso ‘‘mahāpuññā dārakā, appamādeneva vaḍḍhetha, vaḍḍhetvā aññamaññaṃ āvāhaṃ karotha, pañcagorasena rājānaṃ tosetvā bhūmibhāgaṃ gahetvā nagaraṃ māpetha, tattha kumāraṃ abhisiñcathā’’ti vatvā dārake adāsi. Te ‘‘sādhū’’ti paṭissuṇitvā dārake netvā posesuṃ. Dārakā vuḍḍhimanvāya kīḷantā vivādaṭṭhānesu aññe gopālakadārake hatthenapi pādenapi paharanti, te rodanti. ‘‘Kissa rodathā’’ti ca mātāpitūhi vuttā ‘‘ime nimmātāpitikā tāpasapositā amhe atīva paharantī’’ti vadanti. Tato nesaṃ posakamātāpitaropi ‘‘ime dārakā aññe dārake vihesenti dukkhāpenti, na ime saṅgahetabbā, vajjetabbā ime’’ti āhaṃsu. Tato pabhuti kira so padeso ^b^‘‘vajjī’’^eb^ti vuccati yojanasataparimāṇena.</p>
              <p>[03]Atha taṃ padesaṃ gopālakā rājānaṃ tosetvā aggahesuṃ. Tattha ca nagaraṃ māpetvā soḷasavassuddesikaṃ kumāraṃ abhisiñcitvā rājānaṃ akaṃsu. Rajjasampattidāyakassa kammassa katattā asambhinne eva rājakule uppannattā ca rājakumārassa puññānubhāvasañcoditā devatādhiggahitā akaṃsūti keci. Dārakassa dārikāya saddhiṃ vāreyyaṃ katvā katikaṃ akaṃsu ‘‘bāhirato ^a^V2.0153^ea^ dārikā na ānetabbā, ito dārikā na kassaci dātabbā’’ti. Tesaṃ paṭhamasaṃvāsena dve dārakā jātā dhītā ca putto ca. Evaṃ soḷasakkhattuṃ dve dve jātā. Tato tesaṃ dārakānaṃ yathākkamaṃ vaḍḍhantānaṃ ārāmuyyānanivāsaṭṭhānaparivārasampattiṃ gahetuṃ appahontaṃ nagaraṃ tikkhattuṃ gāvutantarena gāvutantarena parikkhipiṃsu. Tassa punappunaṃ visālīkatattā ^b^‘‘vesālī’’^eb^tveva ^a^M2.0172^ea^ nāmaṃ jātaṃ. Tena vuttaṃ – ‘‘tikkhattuṃ pākāraparikkhepavaḍḍhanena visālībhūtattā vesālīti vuccatī’’ti.</p>
              <p>[03]^b^Idampi ca nagara^eb^nti na kevalaṃ rājagahasāvatthiyo yevāti dasseti. ^b^Tattha mahāvanaṃ nāmā^eb^tiādi majjhimabhāṇakasaṃyuttabhāṇakānaṃ samānaṭṭhakathā. ^b^Majjhimaṭṭhakathāyañhi (ma. ni. aṭṭha. 1.146) saṃyuttaṭṭhakathāyañca^eb^ (saṃ. ni. aṭṭha. 3.5.984-985) imināva nayena vuttaṃ. ^b^Dīghanikāyaṭṭhakathāyaṃ^eb^ (dī. ni. aṭṭha. 1.359) pana ^b^‘‘mahāvane^eb^ti bahinagare himavantena saddhiṃ ekābaddhaṃ hutvā ṭhitaṃ sayaṃjātaṃ vanaṃ atthi, yaṃ mahantabhāveneva mahāvananti vuccati, tasmiṃ mahāvane. ^b^Kūṭāgārasālāya^eb^nti tasmiṃ vanasaṇḍe saṅghārāmaṃ patiṭṭhāpesuṃ. Tattha kaṇṇikaṃ yojetvā thambhānaṃ upari kūṭāgārasālāsaṅkhepena devavimānasadisaṃ pāsādaṃ akaṃsu, taṃ upādāya sakalopi saṅghārāmo kūṭāgārasālāti paññāyitthā’’ti vuttaṃ. Vanamajjhe katattā ^b^‘‘vanaṃ nissāyā’’^eb^ti vuttaṃ. ^b^Ārāme^eb^ti saṅghārāme. ^b^Haṃsavaṭṭakacchadanenā^eb^ti haṃsavaṭṭakapaṭicchannena, haṃsamaṇḍalākārenāti attho.</p>
              <p>[03]^b^Anekapariyāyenā^eb^ti ettha ^b^pariyāya^eb^-saddo kāraṇavacanoti āha ^b^‘‘anekehi kāraṇehī’’^eb^ti, ayaṃ kāyo aviññāṇakopi saviññāṇakopi evampi asubho evampi asubhoti nānāvidhehi kāraṇehīti attho. ^b^Asubhākārasandassanappavatta^eb^nti kesādivasena tatthāpi vaṇṇādito asubhākārassa sabbaso dassanavasena pavattaṃ. ^b^Kāyavicchandaniyakatha^eb^nti attano parassa ca karajakāye vicchandanuppādanakathaṃ. ^b^Muttaṃ vā^eb^tiādinā byatirekamukhena kāyassa amanuññataṃ dasseti. Tattha ādito tīhi padehi adassanīyatāya asārakatāya majjhe catūhi duggandhatāya, ante ekena lesamattenapi manuññatābhāvamassa dasseti. ^b^Atha kho^eb^tiādinā anvayato sarūpeneva amanuññatāya dassanaṃ. ^b^Chando^eb^ti dubbalarāgo. ^b^Rāgo^eb^ti balavarāgo. ‘‘Kesā lomādī’’ti saṅkhepato vuttamatthaṃ vibhāgena dassetuṃ ^b^‘‘yepi hī’’^eb^tiādi vuttaṃ. ^b^Asubhā^eb^ti āgantukena subhākārena virahitattā asubhā. ^b^Asucino^eb^ti attano sabhāveneva asucino. ^b^Paṭikūlā^eb^ti nāgarikassa asucikaṭṭhānaṃ viya jigucchanīyattā paṭikūlā.</p>
              <p>[03]Kesā ^a^M2.0173^ea^^a^V2.0154^ea^ nāmete vaṇṇatopi paṭikūlā, saṇṭhānatopi gandhatopi āsayatopi okāsatopi paṭikūlāti dassento ^b^‘‘so ca nesaṃ…pe… pañcahi kāraṇehi veditabbo’’^eb^ti āha. Manuññepi (visuddhi. 1.383; vibha. aṭṭha. 356) hi yāgupatte vā bhattapatte vā kesavaṇṇaṃ kiñci disvā ‘‘kesamissakamidaṃ, haratha na’’nti jigucchanti, evaṃ kesā ^b^vaṇṇato^eb^ paṭikūlā. Rattiṃ paribhuñjantāpi kesasaṇṭhānaṃ akkavākaṃ vā makacivākaṃ vā chupitvā tatheva jigucchanti, evaṃ ^b^saṇṭhānato^eb^pi paṭikūlā. Telamakkhanapupphadhūpādisaṅkhāravirahitānañca kesānaṃ gandho paramajeguccho hoti, tato jegucchataro aggimhi pakkhittānaṃ. Kesā hi vaṇṇasaṇṭhānato appaṭikūlāpi siyuṃ, gandhena pana paṭikūlāyeva. Yathā hi daharassa kumārakassa vaccaṃ vaṇṇato haliddivaṇṇaṃ, saṇṭhānatopi haliddipiṇḍasaṇṭhānaṃ, saṅkāraṭṭhāne chaḍḍitañca uddhumātakakāḷasunakhasarīraṃ vaṇṇato tālapakkavaṇṇaṃ, saṇṭhānato vaṭṭetvā vissaṭṭhamudiṅgasaṇṭhānaṃ, dāṭhāpissa sumanamakuḷasadisāti ubhayampi vaṇṇasaṇṭhānato siyā appaṭikūlaṃ, gandhena pana paṭikūlameva, evaṃ kesāpi siyuṃ vaṇṇasaṇṭhānato appaṭikūlā, ^b^gandhena^eb^ pana paṭikūlāyevāti.</p>
              <p>[03]Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṃ jegucchāni honti aparibhogāni, evaṃ kesāpi pubbalohitamuttakarīsapittasemhādinissandena jātattā jegucchāti idaṃ tesaṃ ^b^āsayato^eb^ pāṭikulyaṃ. Ime ca kesā nāma gūtharāsimhi uṭṭhitakaṇṇakaṃ viya ekatiṃsakoṭṭhāsarāsimhi jātā, te susānasaṅkāraṭṭhānādīsu jātasākaṃ viya parikhādīsu jātakamalakuvalayādipupphaṃ viya ca asuciṭṭhāne jātattā paramajegucchāti idaṃ tesaṃ ^b^okāsato^eb^ pāṭikulyaṃ. Yathā ca kesānaṃ, evaṃ sabbakoṭṭhāsānañca vaṇṇasaṇṭhānagandhāsayokāsavasena pañcadhā paṭikūlatā veditabbāti āha ^b^‘‘evaṃ lomādīna’’^eb^nti. ^b^Pañcapañcappabhedenā^eb^ti ettha bāhiratthasamāso daṭṭhabbo pañca pañca pabhedā etassāti pañcapañcappabhedoti.</p>
              <p>[03]^b^Saṃvaṇṇento^eb^ti vitthārento. ^b^Asubhāyā^eb^ti asubhamātikāya. ^b^Phātikamma^eb^nti bahulīkāro. ^b^Pañcaṅgavippahīnaṃ pañcaṅgasamannāgata^eb^nti ettha kāmacchando byāpādo thinamiddhaṃ uddhaccakukkuccaṃ vicikicchāti imesaṃ pañcannaṃ nīvaraṇānaṃ ^a^M2.0174^ea^ pahānavasena pañcaṅgavippahīnatā veditabbā. Na hi etesu appahīnesu jhānaṃ uppajjati, tenassetāni pahānaṅgānīti vuccanti. Kiñcāpi hi jhānakkhaṇe aññepi akusalā dhammā pahīyanti, tathāpi etāneva visesena jhānantarāyakarāni. Kāmacchandena hi nānāvisayapalobhitaṃ cittaṃ na ekattārammaṇe samādhiyati, kāmacchandābhibhūtaṃ ^a^V2.0155^ea^ vā cittaṃ na kāmadhātuppahānāya paṭipadaṃ paṭipajjati, byāpādena ca ārammaṇe paṭihaññamānaṃ na nirantaraṃ pavattati, thinamiddhābhibhūtaṃ akammaññaṃ hoti, uddhaccakukkuccaparetaṃ avūpasantameva hutvā paribbhamati, vicikicchāya upahataṃ jhānādhigamasādhikaṃ paṭipadaṃ nārohati. Iti visesena jhānantarāyakarattā etāneva pahānaṅgānīti vuttāni.</p>
              <p>[03]Yasmā pana vitakko ārammaṇe cittaṃ abhiniropeti, vicāro anuppabandhati, tehi avikkhepāya sampāditapayogassa cetaso payogasampattisambhavā pīti pīnanaṃ, sukhañca upabrūhanaṃ karoti, atha naṃ sasampayuttadhammaṃ etehi abhiniropanānubandhanapīnanaupabrūhanehi anuggahitā ekaggatā ekattārammaṇe samaṃ sammā ādhiyati, tasmā vitakko vicāro pīti sukhaṃ cittekaggatāti imesaṃ pañcannaṃ uppattivasena pañcaṅgasamannāgatatā veditabbā. Uppannesu hi etesu pañcasu jhānaṃ uppannaṃ nāma hoti, tenassa etāni pañca samannāgataṅgānīti vuccanti. Tasmā na etehi samannāgataṃ aññadeva jhānaṃ nāma atthīti gahetabbaṃ. Yathā pana aṅgamattavaseneva caturaṅginī senā, pañcaṅgikaṃ tūriyaṃ aṭṭhaṅgiko ca maggoti vuccati, evamidampi aṅgamattavaseneva ‘‘pañcaṅgika’’nti vā ‘‘pañcaṅgasamannāgata’’nti vā vuccatīti veditabbaṃ.</p>
              <p>[03]Etāni ca pañcaṅgāni kiñcāpi upacārakkhaṇepi atthi, atha kho upacāre pakaticittato balavatarāni, idha pana upacāratopi balavatarāni rūpāvacarakkhaṇappattāni. Ettha hi vitakko suvisadena ākārena ārammaṇe cittaṃ abhiniropayamāno uppajjati, vicāro ativiya ārammaṇaṃ anumajjamāno, pītisukhaṃ sabbāvantampi kāyaṃ pharamānaṃ. Teneva vuttaṃ ‘‘nāssa kiñci sabbāvato kāyassa vivekajena pītisukhena apphuṭaṃ hotī’’ti. Cittekaggatāpi heṭṭhimamhi samuggapaṭale uparimaṃ samuggapaṭalaṃ viya ārammaṇe suphusitā hutvā uppajjati. Ayametesaṃ ^a^M2.0175^ea^ itarehi viseso, tasmā ‘‘pañcaṅgasamannāgata’’nti appanājhānameva visesetvā vuttaṃ.</p>
              <p>[03]^b^Tividhakalyāṇaṃ dasalakkhaṇasampanna^eb^nti ettha pana jhānassa ādimajjhapariyosānavasena tividhakalyāṇatā, tesaṃyeva ādimajjhapariyosānānaṃ lakkhaṇavasena dasalakkhaṇasampannatā veditabbā. Vitthāranayaṃ panettha sayameva pakāsayissati. Kilesacorehi anabhibhavanīyattā jhānaṃ ^b^‘‘cittamañjūsa’’^eb^nti vuttaṃ. ^b^Nissāyā^eb^ti pādakaṃ katvā.</p>
              <p>[03]Dasalakkhaṇavibhāvaneneva ^a^V1.0156^ea^ tividhakalyāṇatāpi vibhāvitā hotīti dasalakkhaṇaṃ tāva dassento ^b^‘‘tatrimānī’’^eb^tiādimāha. Tattha ^b^pāripanthikato cittavisuddhī^eb^tiādīnaṃ padānaṃ attho ‘‘tatrāyaṃ pāḷī’’tiādinā vuttapāḷivaṇṇanāyameva āvi bhavissati. ^b^Tatrā^eb^ti tasmiṃ dasalakkhaṇavibhāvane. ^b^Paṭipadāvisuddhī^eb^ti paṭipajjati jhānaṃ etāyāti paṭipadā, gotrabhupariyosāno pubbabhāgiyo bhāvanānayo. Paripanthato visujjhanaṃ visuddhi, paṭipadāya visuddhi paṭipadāvisuddhi. Sā panāyaṃ yasmā jhānassa uppādakkhaṇe labbhati, tasmā vuttaṃ ^b^‘‘paṭipadāvisuddhi ādī’’^eb^ti. ^b^Upekkhānubrūhanā^eb^ti visodhetabbatādīnaṃ abhāvato jhānapariyāpannāya tatramajjhattupekkhāya kiccanipphattiyā anubrūhanā. Sā panāyaṃ yasmā visesato jhānassa ṭhitikkhaṇe labbhati, tena vuttaṃ ^b^‘‘upekkhānubrūhanā majjhe’’^eb^ti. ^b^Sampahaṃsanā^eb^ti tattha dhammānaṃ anativattanādisādhakassa ñāṇassa kiccanipphattivasena pariyodapanā. Sā pana yasmā jhānassa osānakkhaṇe pākaṭā hoti, tasmā vuttaṃ ^b^‘‘sampahaṃsanā pariyosāna’’^eb^nti. ^b^Imāni tīṇi lakkhaṇānī^eb^ti paripanthato cittassa visujjhanākāro, majjhimassa samathanimittassa paṭipajjanākāro, tattha pakkhandanākāroti imāni tīṇi jhānassa ādito uppādakkhaṇe appanāppattilakkhaṇāni. Tehi ākārehi vinā appanāppattiyā abhāvato asati ca appanāyaṃ tadabhāvato ^b^ādikalyāṇañceva^eb^ visuddhipaṭipadattā yathāvuttehi lakkhaṇehi samannāgatattā ca ^b^tilakkhaṇasampannañca^eb^. Iminā nayena majjhapariyosānalakkhaṇānañca yojanā veditabbā.</p>
              <p>[03]Keci ^a^M2.0176^ea^ pana ‘‘paṭipadāvisuddhi nāma sasambhāriko upacāro, upekkhānubrūhanā nāma appanā, sampahaṃsanā nāma paccavekkhaṇā’’ti vaṇṇayanti, taṃ na yuttaṃ. Tathā hi sati ajhānadhammehi jhānassa guṇasaṃkittanaṃ nāma kataṃ hoti. Na hi bhūmantaraṃ bhūmantarapariyāpannaṃ hoti, pāḷiyā cetaṃ virujjhati. ‘‘Ekattagataṃ cittaṃ paṭipadāvisuddhipakkhandañceva hoti upekkhānubrūhitañca ñāṇena ca sampahaṃsita’’nti (paṭi. ma. 1.158) hi pāḷiyaṃ vuttaṃ. Ettha hi ^b^ekattagataṃ citta^eb^nti indriyānaṃ ekarasabhāvena ekaggatāya ca sikhāppattiyā tadanuguṇaṃ ekattagataṃ sasampayuttaṃ appanāppattaṃ cittaṃ vuttaṃ, tasseva ca paṭipadāvisuddhipakkhandatādi anantaraṃ vuccate. Tasmā pāḷiyaṃ ekasmiṃyeva appanācittakkhaṇe paṭipadāvisuddhiādīnaṃ vuttattā antoappanāyameva parikammāgamanavasena paṭipadāvisuddhi, tatramajjhattupekkhāya kiccavasena upekkhānubrūhanā, dhammānaṃ anativattanādibhāvasādhanena pariyodāpakassa ñāṇassa kiccanipphattivasena sampahaṃsanā ca veditabbā.</p>
              <p>[03]Kathaṃ? Yasmiṃ (paṭi. ma. aṭṭha. 2.1.158; visuddhi. 1.175) vāre appanā uppajjati ^a^V2.0157^ea^, tasmiṃ ^b^yo^eb^ nīvaraṇasaṅkhāto kilesagaṇo ^b^tassa^eb^ jhānassa ^b^paripantho, tato cittaṃ visujjhati,^eb^ visuddhattā āvaraṇavirahitaṃ hutvā ^b^majjhimaṃ samathanimittaṃ paṭipajjati^eb^. Majjhimaṃ samathanimittaṃ nāma samappavatto appanāsamādhiyeva, līnuddhaccasaṅkhātānaṃ ubhinnaṃ antānaṃ anupagamanena ^b^majjhimo,^eb^ savisesaṃ paccanīkadhammānaṃ vūpasamanato ^b^samatho,^eb^ yogino sukhavisesānaṃ kāraṇabhāvato ^b^nimitta^eb^nti katvā. Tassa pana appanācittassa anantarapaccayabhūtaṃ gotrabhucittaṃ satipi parittamahaggatabhāvabhede paccayapaccayuppannabhāvabhede ca ekissāyeva santatiyā pariṇāmūpagamanato ekasantatipariṇāmanayena tathattaṃ appanāsamādhivasena samāhitabhāvaṃ upagacchamānaṃ ^b^majjhimaṃ samathanimittaṃ paṭipajjati^eb^ nāma. Evaṃ paṭipannattā tathattupagamanena ^b^tattha pakkhandati^eb^ nāma. Yasmiñhi khaṇe tathattaṃ majjhimaṃ samathanimittaṃ paṭipajjati, tasmiṃyeva khaṇe tathattupagamanena appanāsamādhinā samāhitabhāvūpagamanena ^b^tattha pakkhandati^eb^ nāma. Evaṃ tāva purimasmiṃ gotrabhucitte vijjamānā paripanthavisuddhimajjhimasamathappaṭipattipakkhandanākārā āgamanavasena nipphajjamānā ^b^paṭhamassa jhānassa^eb^ uppādakkhaṇeyeva ^b^paṭipadāvisuddhī^eb^ti veditabbā. Teyeva hi ākārā paccayavisesato jhānakkhaṇe nipphajjamānā ^b^paṭipadāvisuddhī^eb^ti vuttā.</p>
              <p>[03]Evaṃ ^a^M2.0177^ea^ visuddhassa pana tassa cittassa puna sodhetabbābhāvato visodhane byāpāraṃ akaronto ^b^visuddhaṃ cittaṃ ajjhupekkhati^eb^ nāma. Samathabhāvūpagamanena samathappaṭipannassa puna samādhāne byāpāraṃ akaronto ^b^samathappaṭipannaṃ ajjhupekkhati^eb^ nāma. Samathappaṭipannabhāvato eva cassa kilesasaṃsaggaṃ pahāya ekattena upaṭṭhitassa puna ekattupaṭṭhāne byāpāraṃ akaronto ^b^ekattupaṭṭhānaṃ ajjhupekkhati^eb^ nāma. Evaṃ tatramajjhattupekkhāya kiccavasena upekkhānubrūhanā veditabbā.</p>
              <p>[03]Ye panete evaṃ upekkhānubrūhite tasmiṃ jhānacitte jātā samādhipaññāsaṅkhātā yuganaddhadhammā aññamaññaṃ anativattamānā hutvā pavattā, yāni ca saddhādīni indriyāni nānākilesehi vimuttattā vimuttirasena ekarasāni hutvā pavattāni, yañcesa tadupagaṃ tesaṃ anativattanaekarasasabhāvānaṃ anucchavikaṃ vīriyaṃ vāhayati, yā cassa tasmiṃ khaṇe pavattā āsevanā, sabbepi te ākārā yasmā ñāṇena saṃkilesavodānesu taṃ taṃ ādīnavañca ānisaṃsañca disvā tathā tathā sampahaṃsitattā visodhitattā pariyodāpitattā nipphannā, tasmā dhammānaṃ anativattanādibhāvasādhanena pariyodāpakassa ñāṇassa kiccanipphattivasena sampahaṃsanā veditabbāti vuttaṃ.</p>
              <p>[03]Atha ^a^V2.0158^ea^ kasmā sampahaṃsanāva ‘‘pariyosāna’’nti vuttā, na upekkhānubrūhanāti? Yasmā tasmiṃ bhāvanācitte upekkhāvasena ñāṇaṃ pākaṭaṃ hoti, tasmā ñāṇakiccabhūtā sampahaṃsanā ‘‘pariyosāna’’nti vuttā. Tathā hi appanākāle bhāvanāya samappavattiyā paṭipakkhassa ca suppahānato paggahādīsu byāpārassa akātabbato ajjhupekkhanāva hoti. Yaṃ sandhāya vuttaṃ ‘‘samaye cittassa ajjhupekkhanā visuddhaṃ cittaṃ ajjhupekkhatī’’ti ca ādi. Sā panāyaṃ ajjhupekkhanā ñāṇassa kiccasiddhiyā hoti visesato ñāṇasādhanattā appanābyāpārassa, tasmā ñāṇakiccabhūtā sampahaṃsanā ‘‘pariyosāna’’nti vuttā. Evaṃ tividhāya paṭipadāvisuddhiyā laddhavisesāya tividhāya upekkhānubrūhanāya sātisayaṃ paññindriyassa adhimattabhāvena catubbidhāpi sampahaṃsanā sijjhatīti āgamanupekkhāñāṇakiccavasena dasapi ākārā jhāne eva veditabbā.</p>
              <p>[03]^b^Evaṃ^eb^^a^M2.0178^ea^^b^tividhattagataṃ citta^eb^ntiādīni tasseva cittassa thomanavacanāni. Tattha ^b^evaṃ tividhattagata^eb^nti evaṃ yathāvuttena vidhinā paṭipadāvisuddhipakkhandanaupekkhānubrūhanañāṇasampahaṃsanāvasena tividhabhāvaṃ gataṃ. ^b^Vitakkasampanna^eb^nti kilesakkhobhavirahitattā vitakkena sundarabhāvamupagataṃ. ^b^Cittassa adhiṭṭhānasampanna^eb^nti tasmiṃyeva ārammaṇe cittassa nirantarappavattisaṅkhātena adhiṭṭhānena sampannaṃ anūnaṃ. Yathā adhiṭṭhānavasiyaṃ adhiṭṭhānanti jhānappavatti, tathā idhāpi cittassa adhiṭṭhānanti cittekaggatāpi yujjati. Tena hi ekasmiṃyeva ārammaṇe cittaṃ adhiṭṭhāti, na ettha vikkhipatīti. ^b^Samādhisampanna^eb^nti visuṃ vuttattā pana vuttanayeneva gahetabbo. Atha vā samādhisseva jhānaṅgasaṅgahitattā ‘‘cittassa adhiṭṭhānasampanna’’nti jhānaṅgapañcakavasena vuttaṃ. ^b^Samādhisampanna^eb^nti indriyasaṅgahitattā indriyapañcakavasena.</p>
              <p>[03]^b^Asubhasaññāparicitenā^eb^ti sakalaṃ kāyaṃ asubhanti pavattāya saññāya sahagatattā jhānaṃ asubhasaññā, tena paricitena paribhāvitena. ^b^Cetasā^eb^ti cittena. ^b^Bahula^eb^nti abhiṇhaṃ. ^b^Viharato^eb^ti viharantassa, asubhasamāpattibahulassāti attho. ^b^Methunadhammasamāpattiyā^eb^ti methunadhammena samaṅgibhāvato. ^b^Paṭilīyatī^eb^ti ekapassena nilīyati nilīnaṃ viya hoti. ^b^Paṭikuṭatī^eb^ti saṅkucati. ^b^Paṭivattatī^eb^ti nivattati. ^b^Na sampasārīyatī^eb^ti na visarati, abhirativasena na pakkhandatīti attho. Atha vā ^b^paṭilīyatī^eb^ti saṅkucati tattha paṭikūlatāya saṇṭhitattā. ^b^Paṭikuṭatī^eb^ti apasakkati na upasakkati. ^b^Paṭivattatī^eb^ti nivattati, tato eva ^b^na sampasārīyatī^eb^ti. ^b^Nhārudaddula^eb^nti nhārukhaṇḍaṃ nhāruvilekhanaṃ vā.</p>
              <p>[03]^b^Addhamāsa^eb^nti ^a^V2.0159^ea^ accantasaṃyoge upayogavacanaṃ. ^b^Paṭisallīyitu^eb^nti yathāvuttakālaṃ paṭi paṭi divase divase samāpattiyaṃ dhammacintāya cittaṃ nilīyituṃ. ^b^Payuttavāca^eb^nti paccayapaṭisaṃyuttavācaṃ, buddhā imesu divasesu piṇḍāya na caranti, vihāreyeva nisīdanti, tesaṃ dinnaṃ mahapphalaṃ hotīti ādivacanaṃ.</p>
              <p>[03]^b^Kalyāṇūpanissayavasenā^eb^ti pabbajjāya upanissayavasena. ^b^Pare kirā^eb^ti ^b^kira^eb^-saddo arucisūcanattho. Tenāha ^b^‘‘idaṃ pana icchāmatta’’^eb^nti, pavattiajānanaṃ ārocayitābhāvo ñāte nivāraṇañcāti idaṃ tesaṃ icchāmattaṃ ^a^M2.0179^ea^, na pana kāraṇanti attho. Apare pana vadanti ‘‘etasmiṃ kira aḍḍhamāse na koci buddhaveneyyo ahosi, atha satthā imaṃ aḍḍhamāsaṃ phalasamāpattisukhena vītināmessāmi, iti mayhañceva sukhavihāro bhavissati, anāgate ca pacchimā janatā ‘satthāpi gaṇaṃ pahāya ekako vihāsi, kimaṅgaṃ pana maya’nti diṭṭhānugatiṃ āpajjissati, tadassa bhavissati dīgharattaṃ hitāya sukhāyāti iminā kāraṇena evamāhā’’ti. ^b^Neva koci bhagavantaṃ upasaṅkamatī^eb^ti ṭhapetvā piṇḍapātanīhārakaṃ añño koci neva bhagavantaṃ upasaṅkamati, bhikkhusaṅgho pana satthu vacanaṃ sampaṭicchitvā ekaṃ bhikkhuṃ adāsi. So pātova gandhakuṭipariveṇasammajjanamukhodakadantakaṭṭhadānādīni sabbakiccāni tasmiṃ tasmiṃ khaṇe katvā apagacchati.</p>
              <p>[03]^b^Anekakāraṇasammisso^eb^ti ettha kāyassa asuciduggandhajegucchapaṭikūlatāva anekakāraṇaṃ. ^b^Maṇḍanakapakatiko^eb^ti alaṅkārakasabhāvo. Koci taruṇopi yuvā na hoti, koci yuvāpi maṇḍanakajātiko na hoti yathā upasantasabhāvo ālasiyabyasanādīhi vā abhibhūto, idha pana daharo ceva yuvā ca maṇḍanakajātiko ca adhippeto. ^b^Paṭhamayobbanaṃ^eb^ nāma pannarasavassato yāva dvattiṃsa saṃvaccharāni, soḷasavassato vā yāva tettiṃsa vassāni. ^b^Kuṇapa^eb^nti matakaḷevaraṃ, ahissa kuṇapaṃ ^b^ahikuṇapaṃ^eb^. Evaṃ itarānipi. Atipaṭikūlajigucchanīyasabhāvato cettha imāneva tīṇi vuttānīti veditabbāni. Aññesañhi sasasūkarādīnaṃ kuṇapaṃ manussā kaṭukabhaṇḍādīhi abhisaṅkharitvā paribhuñjantipi, imesaṃ pana kuṇapaṃ abhinavampi jigucchantiyeva, ko pana vādo kālātikkamena pūtibhūte. Atipaṭikūlajigucchanīyatā ca nesaṃ ativiya duggandhatāya, sā ca ahīnaṃ tikhiṇakopatāya kukkuramanussānaṃ odanakummāsūpacayatāya ca sarīrassa hotīti vadanti.</p>
              <p>[03]^b^Samaṇakuttako^eb^ti samaṇakiccako, kāsāvanivāsanādivasena samaṇakiccakārīti vuttaṃ hoti ^a^V2.0160^ea^. Tenāha ^b^‘‘samaṇavesadhārako’’^eb^ti. ^b^Sabbamakaṃsū^eb^ti puthujjanā sāvajjepi tattha anavajjasaññino hutvā karaṇakārāpanasamanuññatādibhedaṃ sabbamakaṃsu. ^b^Lohitaka^eb^nti ettha ‘‘lohitagata’’ntipi paṭhanti. Vaggūti matā ^b^vaggumatā^eb^. ^b^Puññasammatā^eb^ti pujjabhavaphalanibbattanena ^a^M2.0180^ea^ sattānaṃ punanena visodhanena puññanti sammatā. ^b^Pavāhessāmī^eb^ti gamayissāmi, visodhessāmīti attho.</p>
              <p>[03]^b^163^eb^^b^.^eb^ Māradheyyaṃ vuccati tebhūmakā dhammā. Vacanatthato pana mārassa dheyyaṃ ^b^māradheyyaṃ^eb^. ^b^Dheyya^eb^nti ṭhānaṃ vatthu nivāso gocaro. Māro vā ettha dhiyati tiṭṭhati pavattatīti ^b^māradheyyaṃ, māro^eb^ti cettha kilesamāro adhippeto, kilesamāravaseneva ca devaputtamārassa kāmabhave ādhipaccanti. ^b^Māravisayaṃ nātikkamissatīti cintetvā^eb^ti evamayaṃ saṃvegaṃ paṭilabhitvā māravisayaṃ atikkameyyāpi, mayā pana evaṃ vutte uppannaṃ saṃvegaṃ paṭippassambhetvā māravisayaṃ nātikkamissatīti evaṃ cintetvā. ^b^Dvivacana^eb^nti dvikkhattuṃ vacanaṃ, āmeḍitavacananti vuttaṃ hoti. ^b^Niyojentī^eb^ti ettha ayaṃ andhabālā devatā evaṃ uppannasaṃvegamūlakaṃ samaṇadhammaṃ katvā ‘‘ayaṃ māravisayaṃ atikkameyyāpī’’ti cintetvā attano aññāṇatāya ‘‘matā saṃsārato muccantī’’ti evaṃladdhikāpi samānā attano laddhivasena matā bhikkhū saṃsārato muccantīti imamatthaṃ anupaparikkhitvā taṃ tattha niyojesīti veditabbaṃ.</p>
              <p>[03]Kiñcāpi asubhakathaṃ kathentena bhagavatā yathā tesaṃ bhikkhūnaṃ maraṇabhayaṃ na bhavissati, tathā desitattā bhikkhūnañca taṃ dhammakathaṃ sutvā asubhabhāvanānuyogena kāye vigatachandarāgatāya maraṇassa abhipatthitabhāvato bhayaṃ natthi, taṃ pana asihatthaṃ tathā vicarantaṃ disvā tadaññesaṃ bhikkhūnaṃ uppajjanakabhayaṃ sandhāya ‘‘hotiyeva bhaya’’ntiādi vuttanti vadanti. ‘‘Attanāpi attānaṃ jīvitā voropenti, aññamaññampi jīvitā voropentī’’ti vuttattā ^b^‘‘sabbānipi tāni pañca bhikkhusatāni jīvitā voropesī’’^eb^ti idaṃ yebhuyyavasena vuttanti gahetabbaṃ. Appakañhi ūnamadhikaṃ vā gaṇanūpagaṃ na hotīti ‘‘pañcasatānī’’ti vuttaṃ. Tasmā ye ca attanāva attānaṃ aññamaññañca jīvitā voropesuṃ, te ṭhapetvā avasese puthujjanabhikkhū sabbe ca ariye ayaṃ jīvitā voropesīti veditabbaṃ.</p>
              <p>[03]^b^164^eb^^b^.^eb^^b^Paṭisallānā vuṭṭhito^eb^ti ettha ^b^paṭisallāna^eb^nti tehi tehi sattasaṅkhārehi paṭinivattitvā apasakkitvā sallānaṃ nilīyanaṃ vivecanaṃ, kāyacittehi tato vivittatā ekībhāvoti vuttaṃ hoti. Tenāha ^b^‘‘ekībhāvato’’^eb^ti ^a^M2.0181^ea^, pavivekatoti attho. ^b^Ekībhāvo^eb^ti hi ^a^V2.0161^ea^ kāyacittaviveko vutto. ^b^Vuṭṭhito^eb^ti tato duvidhavivekato bhavaṅguppattiyā rūpārammaṇādisaṅkhārasamāyogena gahaṭṭhapabbajitādisattasamāgamena ca apeto. ^b^Uddesaṃ paripucchaṃ gaṇhantī^eb^ti attano attano ācariyānaṃ santike gaṇhanti. Kāmaṃ dasānussatiggahaṇeneva ānāpānassatipi gahitā, sā pana tattha sannipatitabhikkhūsu bahūnaṃ sappāyā sātthikā ca, tasmā puna gahitā. Tathā hi bhagavā tameva kammaṭṭhānaṃ tesaṃ bhikkhūnaṃ kathesi. Āhāre paṭikūlasaññā asubhakammaṭṭhānasadisā, cattāro pana āruppā ādikammikānaṃ ananurūpāti tesaṃ idha aggahaṇaṃ daṭṭhabbaṃ.</p>
              <p>[03]^b^Vesāliṃ upanissāyā^eb^ti vesālīnagaraṃ gocaragāmaṃ katvā. ^b^Upaṭṭhānasālāya^eb^nti dhammasabhāyaṃ. ^b^Muhuttenevā^eb^ti satthari saddhamme ca gāravena upagatabhikkhūnaṃ vacanasamanantarameva uṭṭhahiṃsūti katvā vuttaṃ. Buddhakāle kira bhikkhū bhagavato sandesaṃ sirasā sampaṭicchituṃ ohitasotā viharanti. ^b^Yassā^eb^ti yassa kattabbassa. ^b^Kāla^eb^nti desanākālaṃ sandhāya vadati.</p>
              <p>[06]Paṭhamapaññattinidānavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Ānāpānassatisamādhikathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^165^eb^^b^.^eb^^b^Arahattappattiyā^eb^ti arahattappattiatthāya. ^b^Aññaṃ pariyāya^eb^nti arahattādhigamatthāya aññampi kāraṇaṃ. ^b^Ācikkhanto^eb^ti pasaṃsāpubbakaṃ desento, pasaṃsā ca tattha abhirucijananena ussāhanatthā. Tañhi sutvā bhikkhū ‘‘bhagavā imaṃ samādhiṃ anekehi ākārehi pasaṃsati, santo kirāyaṃ samādhi paṇīto ca asecanako ca sukho ca vihāro, pāpadhamme ca ṭhānaso antaradhāpetī’’ti sañjātābhirucino ussāhajātā sakkaccaṃ anuyuñjitabbaṃ paṭipajjitabbaṃ maññanti.</p>
              <p>[03]^b^Atthayojanakkama^eb^nti atthañca yojanakkamañca. Bhagavā attano paccakkhabhūtaṃ samādhiṃ desanānubhāvena tesampi bhikkhūnaṃ āsannaṃ paccakkhañca karonto ^a^M2.0182^ea^ sampiṇḍanavasena ^b^‘‘ayampi kho’’^eb^tiādimāha. ^b^Assāsapassāsapariggāhikā^eb^ti dīgharassādivisesehi saddhiṃ assāsapassāse paricchijja gāhikā, te ārabbha pavattāti attho.</p>
              <p>[03]Idāni yathāvuttamatthaṃ pāḷiyā vibhāvento āha ^b^‘‘vuttañheta’’^eb^ntiādi. Tattha ^b^no passāso^eb^^a^V2.0162^ea^^b^no assāso^eb^ti so soyeva attho paṭisedhena visesetvā vutto. ^b^Assāsavasenā^eb^ti assāsaṃ ārammaṇaṃ katvāti vuttaṃ hoti. ^b^Passāsavasenā^eb^ti etthāpi eseva nayo. ^b^Upaṭṭhānaṃ satī^eb^ti asammussanatāya tameva assāsaṃ passāsañca upagantvā ṭhānaṃ sati nāmāti attho. Ettāvatā ānāpānesu sati ^b^ānāpānassatī^eb^ti ayamattho vutto hoti. Idāni sativaseneva puggalaṃ niddisitukāmena ^b^‘‘yo assasati, tassupaṭṭhāti, yo passasati, tassupaṭṭhātī’’^eb^ti vuttaṃ. Yo assasati, tassa sati assāsaṃ upagantvā tiṭṭhati. Yo passasati, tassa sati passāsaṃ upagantvā tiṭṭhatīti attho.</p>
              <p>[03]^b^Yutto^eb^ti sampayutto. ^b^Ānāpānassatiya^eb^nti ānāpānassatiyaṃ paccayabhūtāyanti attho. Purimasmiñhi atthe samādhissa satiyā sahajātādipaccayabhāvo vutto sampayuttavacanato, dutiyasmiṃ pana upanissayabhāvopi. Upacārajjhānasahagatā hi sati appanāsamādhissa upanissayo hotīti ubhayathāpi sahajātādīnaṃ sattannampi paccayānaṃ vasena paccayabhāvaṃ dasseti. ‘‘Puna caparaṃ, udāyi, akkhātā mayā sāvakānaṃ paṭipadā, yathāpaṭipannā me sāvakā cattāro satipaṭṭhāne bhāventī’’tiādīsu (ma. ni. 2.247) uppādanavaḍḍhanaṭṭhena bhāvanāti vuccatīti tadubhayavasena atthaṃ dassento ^b^‘‘bhāvitoti uppādito vaḍḍhito cā’’^eb^ti āha. Tattha bhāvaṃ vijjamānataṃ ito gatoti ^b^bhāvito,^eb^ uppādito paṭiladdhamattoti attho. Uppanno pana laddhāsevano bhāvito, paguṇabhāvaṃ āpādito vaḍḍhitoti attho. ^b^Bahulīkato^eb^ti bahulaṃ pavattito. Tena āvajjanādivasībhāvappattimāha. Yo hi vasībhāvaṃ āpādito, so icchiticchitakkhaṇe samāpajjitabbato punappunaṃ pavattissati. Tena vuttaṃ ^b^‘‘punappunaṃ kato’’^eb^ti. Yathā ‘‘idheva, bhikkhave, samaṇo (ma. ni. 1.139; a. ni. 4.241) vivicceva kāmehī’’ti (dī. ni. 1.226; saṃ. ni. 2.152) ca evamādīsu paṭhamapade vutto eva-saddo ^a^M2.0183^ea^ dutiyādīsupi vuttoyeva hoti, evamidhāpīti āha ^b^‘‘ubhayattha eva-saddena niyamo veditabbo’’^eb^ti.</p>
              <p>[03]Ubhayapadaniyamena laddhaguṇaṃ dassetuṃ ^b^‘‘ayaṃ hī’’^eb^tiādi vuttaṃ. ^b^Asubhakammaṭṭhāna^eb^nti asubhārammaṇaṃ jhānamāha. Tañhi asubhesu yogakammabhāvato yogino sukhavisesānaṃ kāraṇabhāvato ca ‘‘asubhakammaṭṭhāna’’nti vuccati. ^b^Kevala^eb^nti iminā ārammaṇaṃ nivatteti. ^b^Paṭivedhavasenā^eb^ti jhānapaṭivedhavasena. Jhānañhi bhāvanāvisesena ijjhantaṃ attano visayaṃ paṭivijjhantameva pavattati yathāsabhāvato paṭivijjhīyati cāti paṭivedhoti vuccati. ^b^Oḷārikārammaṇattā^eb^ti bībhacchārammaṇattā. ^b^Paṭikūlārammaṇattā^eb^ti jigucchitabbārammaṇattā. ^b^Pariyāyenā^eb^ti ^a^V2.0163^ea^ kāraṇena lesantarena vā. ^b^Ārammaṇasantatāyapī^eb^ti anukkamena vicetabbataṃ pattārammaṇassa paramasukhumataṃ sandhāyāha. Sante hi sannisinne ārammaṇe pavattamāno dhammo sayampi sannisinnova hoti. Tenāha – ^b^‘‘santo vūpasanto nibbuto’’^eb^ti, nibbutasabbapariḷāhoti attho. Ārammaṇasantatāya tadārammaṇānaṃ dhammānaṃ santatā lokuttaradhammārammaṇāhi paccavekkhaṇāhi dīpetabbā.</p>
              <p>[03]Nāssa santapaṇītabhāvāvahaṃ kiñci secananti ^b^asecanako,^eb^ asecanakattā ^b^anāsittako,^eb^ anāsittakattā eva ^b^abbokiṇṇo^eb^ asammisso parikammādinā, tatoyeva ^b^pāṭiyekko,^eb^ visuṃyeveko ^b^āveṇiko^eb^ asādhāraṇo. Sabbametaṃ sarasato eva santabhāvaṃ dassetuṃ vuttaṃ, parikammaṃ vā santabhāvanimittaṃ. ^b^Parikamma^eb^nti ca kasiṇakaraṇādinimittuppādapariyosānaṃ, tādisaṃ idha natthīti adhippāyo. Tadā hi kammaṭṭhānaṃ nirassādattā asantaṃ appaṇītaṃ siyā. Upacārena vā natthi ettha santatāti yojanā. Yathā upacārakkhaṇe nīvaraṇavigamena aṅgapātubhāvena ca paresaṃ santatā hoti, na evamimassa. Ayaṃ pana ādimanasi…pe… paṇīto cāti yojanā. ^b^Kecī^eb^ti uttaravihāravāsike sandhāyāha. ^b^Anāsittako^eb^ti upasecanena anāsittako. Tenāha ^b^‘‘ojavanto’’^eb^ti, ojavantasadisoti attho. ^b^Madhuro^eb^ti iṭṭho. Cetasikasukhappaṭilābhasaṃvattanaṃ tikacatukkajjhānavasena upekkhāya vā santabhāvena sukhagatikattā sabbesampi vasena veditabbaṃ. Jhānasamuṭṭhānapaṇītarūpaphuṭasarīratāvasena pana kāyikasukhappaṭilābhasaṃvattanaṃ ^a^M2.0184^ea^ daṭṭhabbaṃ, tañca kho jhānato vuṭṭhitakāle. Imasmiṃ pakkhe ^b^appitappitakkhaṇe^eb^ti idaṃ hetumhi bhummavacanaṃ daṭṭhabbaṃ.</p>
              <p>[03]^b^Avikkhambhite^eb^ti jhānena sakasantānato anīhaṭe appahīne. ^b^Akosallasambhūte^eb^ti akosallaṃ vuccati avijjā, tato sambhūte. Avijjāpubbaṅgamā hi sabbe pāpadhammā. ^b^Khaṇenevā^eb^ti attano pavattikkhaṇeneva. ^b^Antaradhāpetī^eb^ti ettha antaradhāpanaṃ vināsanaṃ. Taṃ pana jhānakattukassa idhādhippetattā pariyuṭṭhānappahānaṃ hotīti āha ^b^‘‘vikkhambhetī’’^eb^ti. ^b^Vūpasametī^eb^ti visesena upasameti. Visesena upasamanaṃ pana sammadeva upasamanaṃ hotīti āha ^b^‘‘suṭṭhu upasametī’’^eb^ti.</p>
              <p>[03]Nanu ca aññopi samādhi attano pavattikkhaṇeneva paṭipakkhadhamme antaradhāpeti vūpasameti, atha kasmā ayameva samādhi evaṃ visesetvā vuttoti? Pubbabhāgato paṭṭhāya nānāvitakkavūpasamanasabbhāvato. Vuttañhetaṃ ‘‘ānāpānassati bhāvetabbā vitakkupacchedāyā’’ti ^a^V2.0164^ea^ (a. ni. 9.1; udā. 31). Apica tikkhapaññassa ñāṇuttarassetaṃ kammaṭṭhānaṃ, ñāṇuttarassa ca kilesappahānaṃ itarehi sātisayaṃ yathā saddhādhimuttehi diṭṭhippattassa, tasmā imaṃ visesaṃ sandhāya ‘‘ṭhānaso antaradhāpeti vūpasametī’’ti vuttaṃ. Atha vā nimittapātubhāve sati khaṇeneva aṅgapātubhāvasabbhāvato ayameva samādhi ‘‘ṭhānaso antaradhāpeti vūpasametī’’ti vutto yathā taṃ mahato akālameghassa uṭṭhitassa dhārānipāte khaṇeneva pathaviyaṃ rajojallassa vūpasamo. Tenevāha ‘‘seyyathāpi, bhikkhave, mahā akālamegho uṭṭhito’’tiādi. Sāsanikassa jhānabhāvanā yebhuyyena nibbedhabhāgiyāva hotīti āha ^b^‘‘nibbedhabhāgiyattā’’^eb^ti. Buddhānaṃ pana ekaṃsena nibbedhabhāgiyāva hoti. Imameva hi kammaṭṭhānaṃ bhāvetvā sabbepi sammāsambuddhā sammāsambodhiṃ adhigacchanti, ariyamaggassa pādakabhūto ayaṃ samādhi anukkamena vaḍḍhitvā ariyamaggabhāvaṃ upagato viya hotīti āha ^b^‘‘anupubbena ariyamaggavuḍḍhippatto’’^eb^ti. Ayaṃ panattho virāganirodhapaṭinissaggānupassanānaṃ vasena sammadeva yujjati.</p>
              <p>[03]^b^Katha^eb^nti ^a^M2.0185^ea^ idaṃ pucchanākāravibhāvanapadaṃ, pucchā cettha kathetukamyatāvasena aññesaṃ asambhavato, sā ca upari desanaṃ āruḷhānaṃ sabbesaṃ pakāravisesānaṃ āmasanavasenāti imamatthaṃ dassento ^b^‘‘kathanti…pe… vitthāretukamyatāpucchā’’^eb^ti āha. ^b^Kathaṃ bahulīkato^eb^ti etthāpi ānāpānassatisamādhīti padaṃ ānetvā sambandhitabbaṃ. Tattha ^b^katha^eb^nti ānāpānassatisamādhibahulīkāraṃ nānappakārato vitthāretukamyatāpucchā. ^b^Bahulīkato ānāpānassatisamādhī^eb^ti tathā puṭṭhadhammanidassananti imamatthaṃ ^b^‘‘eseva nayo’’^eb^ti imināyeva atidissati. Heṭṭhā papañcavasena vuttamatthaṃ sukhaggahaṇatthaṃ saṅgahetvā dassento ^b^‘‘ayaṃ panettha saṅkhepattho’’^eb^ti āha, piṇḍatthoti vuttaṃ hoti.</p>
              <p>[03]^b^Tamattha^eb^nti taṃ ‘‘kathaṃ bhāvito’’tiādinā pucchāvasena saṅkhepato vuttamatthaṃ. ‘‘Idha tathāgato loke uppajjatī’’tiādīsu (ma. ni. 1.291; a. ni. 3.61) idha-saddo lokaṃ upādāya vutto. ‘‘Idheva tiṭṭhamānassā’’tiādīsu (dī. ni. 2.369) okāsaṃ. ‘‘Idhāhaṃ, bhikkhave, bhuttāvī assaṃ pavārito’’tiādīsu (ma. ni. 1.30) padapūraṇamattaṃ. ‘‘Idha bhikkhu dhammaṃ pariyāpuṇātī’’tiādīsu (a. ni. 5.73) pana sāsanaṃ. ‘‘Idha, bhikkhave, bhikkhū’’ti idhāpi sāsanamevāti dassento ‘‘bhikkhave, imasmiṃ sāsane bhikkhū’’ti vatvā tamevatthaṃ pākaṭaṃ katvā dassetuṃ ^b^‘‘ayaṃ hī’’^eb^tiādimāha. Tattha ^b^sabbappakārāanāpānassatisamādhinibbattakassā^eb^ti sabbappakāraggahaṇaṃ soḷasa pakāre sandhāya. Te hi ^a^V2.0165^ea^ imasmiṃyeva sāsane. Bāhirakā hi jānantā ādito catuppakārameva jānanti. Tenāha ^b^‘‘aññasāsanassa tathābhāvappaṭisedhano’’^eb^ti, yathāvuttassa puggalassa nissayabhāvappaṭisedhanoti attho. Etena ‘‘idha, bhikkhave’’ti idaṃ antogadhaeva-saddanti dasseti. Santi hi ekapadānipi avadhāraṇāni yathā vāyubhakkhoti. Tenevāha ^b^‘‘idheva, bhikkhave, samaṇo’’^eb^tiādi. Paripuṇṇasamaṇakaraṇadhammo hi yo, so sabbappakārāanāpānassatisamādhinibbattako. ^b^Parappavādā^eb^ti paresaṃ aññatitthiyānaṃ nānappakāravādā titthāyatanāni.</p>
              <p>[03]Araññādikasseva ^a^M2.0186^ea^ bhāvanānurūpasenāsanataṃ dassetuṃ ^b^‘‘imassa hī’’^eb^tiādi vuttaṃ. Duddamo damathaṃ anupagato goṇo ^b^kūṭagoṇo^eb^. Yathā thanehi sabbaso khīraṃ na paggharati, evaṃ dohapaṭibandhinī ^b^kūṭadhenu^eb^. ^b^Assā^eb^ti gopassa. Rūpasaddādike paṭicca uppajjanakāssādo ^b^rūpārammaṇādiraso^eb^. ^b^Pubbe āciṇṇārammaṇa^eb^nti pabbajitato pubbe, anādimati vā saṃsāre paricitārammaṇaṃ. Upacāravasena upanisīdati, appanāvasena upanipajjatīti yojetabbaṃ.</p>
              <p>[03]^b^Idhā^eb^ti imasmiṃ sāsane. ^b^Nibandheyyā^eb^ti bandheyya. ^b^Satiyā^eb^ti sammadeva kammaṭṭhānasallakkhaṇavasappavattāya satiyā. ^b^Ārammaṇe^eb^ti kammaṭṭhānārammaṇe. ^b^Daḷha^eb^nti thiraṃ, yathā satokārissa upacārappanābhedo samādhi ijjhati, tathā thāmagataṃ katvāti attho.</p>
              <p>[03]^b^Muddhabhūta^eb^nti santatādivisesaguṇavantatāya buddhādīhi ariyehi samāsevitabhāvato ca muddhasadisaṃ, uttamanti attho. ^b^Visesādhigamadiṭṭhadhammasukhavihārapadaṭṭhāna^eb^nti sabbesaṃ buddhānaṃ ekaccānaṃ paccekabuddhānaṃ buddhasāvakānañca visesādhigamassa ceva aññakammaṭṭhānena adhigatavisesānaṃ diṭṭhadhammasukhavihārassa ca padaṭṭhānabhūtaṃ. ^b^Vatthuvijjācariyo viya bhagavā^eb^ yogīnaṃ anurūpanivāsaṭṭhānupadissanato. ^b^Bhikkhu dīpisadiso^eb^ araññe ekako viharitvā paṭipakkhanimmathanena icchitatthasādhanato. ^b^Phalamuttama^eb^nti sāmaññaphalamāha. ^b^Parakkamajavayoggabhūmi^eb^nti bhāvanussāhajavassa yoggakaraṇabhūmibhūtaṃ.</p>
              <p>[03]^b^Evaṃ vuttalakkhaṇesū^eb^ti abhidhammapariyāyena suttantapariyāyena vuttalakkhaṇesu. ^b^Rukkhasamīpa^eb^nti ‘‘yāvatā majjhanhike kāle samantā chāyā pharati, nivāte paṇṇāni patanti, ettāvatā rukkhamūlanti vuccatī’’ti evaṃ vuttaṃ rukkhassa samīpaṭṭhānaṃ. ^b^Avasesasattavidhasenāsana^eb^nti pabbataṃ kandaraṃ giriguhaṃ susānaṃ vanappatthaṃ abbhokāsaṃ palālapuñjanti evaṃ vuttaṃ. ^b^Ututtayānukūlaṃ dhātucariyānukūla^eb^nti gimhādiututtayassa semhādidhātuttayassa mohādicaritattayassa ^a^V2.0166^ea^ ca anukūlaṃ. Tathā hi gimhakāle araññaṃ anukūlaṃ sommasītalabhāvato, hemante rukkhamūlaṃ himapātanivāraṇato, vassakāle suññāgāraṃ vassanivāraṇagehasambhavato. Semhadhātukassa semhapakatikassa araññaṃ anukūlaṃ dūraṃ gantvā bhikkhācaraṇena semhassa vūpasamanato, pittadhātukassa rukkhamūlaṃ anukūlaṃ sītavātasamphassasambhavato ^a^M2.0187^ea^, vātadhātukassa suññāgāraṃ anukūlaṃ vātanivāraṇato. Mohacaritassa araññaṃ anukūlaṃ. Mahāaraññe hi cittaṃ na saṅkucati vivaṭaṅgaṇabhāvato, dosacaritassa rukkhamūlaṃ anukūlaṃ pasādanīyabhāvato, rāgacaritassa suññāgāraṃ anukūlaṃ visabhāgārammaṇānaṃ pavesanivāraṇato. ^b^Alīnānuddhaccapakkhika^eb^nti asaṅkocāvikkhepapakkhikaṃ. Sayanañhi kosajjapakkhikaṃ, ṭhānacaṅkamanāni uddhaccapakkhikāni, na evaṃ nisajjā. Tato eva tassā santatā. ^b^Nisajjāya daḷhabhāvaṃ^eb^ pallaṅkābhujanena, ^b^assāsapassāsānaṃ pavattanasukhataṃ^eb^ uparimakāyassa ujukaṭṭhapanena, ^b^ārammaṇapariggahūpāyaṃ^eb^ parimukhaṃ satiyā ṭhapanena dassento.</p>
              <p>[03]^b^Ūrubaddhāsana^eb^nti ūrūnamadhobandhanavasena nisajjā. Heṭṭhimakāyassa anujukaṃ ṭhapanaṃ nisajjāvacaneneva bodhitanti. ^b^Ujuṃ kāya^eb^nti ettha ^b^kāya^eb^-saddo uparimakāyavisayoti āha – ^b^‘‘uparimaṃ sarīraṃ ujukaṃ ṭhapetvā’’^eb^ti. Taṃ pana ujukaṭṭhapanaṃ sarūpato payojanato ca dassetuṃ ^b^‘‘aṭṭhārasā’’^eb^tiādi vuttaṃ. ^b^Na paṇamantī^eb^ti na oṇamanti. ^b^Na paripatatī^eb^ti na vigacchati vīthiṃ na vilaṅgheti, tato eva pubbenāparaṃ visesuppattiyā vuḍḍhiṃ phātiṃ upagacchati. Idha ^b^pari^eb^-saddo abhi-saddena samānatthoti āha ^b^‘‘kammaṭṭhānābhimukha’’^eb^nti, bahiddhā puthuttārammaṇato nivāretvā kammaṭṭhānaṃyeva purakkhatvāti attho. ^b^Parīti pariggahaṭṭho^eb^ ‘‘pariṇāyikā’’tiādīsu (dha. sa. 16, 20) viya. ^b^Niyyānaṭṭho^eb^ paṭipakkhato niggamanaṭṭho, tasmā ^b^pariggahitaniyyāna^eb^nti sabbathā gahitāsammosaṃ pariccattasammosaṃ satiṃ katvā, paramaṃ satinepakkaṃ upaṭṭhapetvāti attho. ^b^Satovā^eb^ti satiyā samannāgato eva saranto eva assasati, nāssa kāci sativirahitā assāsappavatti hotīti attho. ^b^Sato passasatī^eb^ti etthāpi satova passasatīti eva-saddo ānetvā vattabbo. ^b^Satokārī^eb^ti sato eva hutvā satiyā eva vā kātabbassa kattā, karaṇasīlo vā.</p>
              <p>[03]^b^Bāttiṃsāya ākārehī^eb^ti catūsu catukkesu āgatāni dīgharassādīni soḷasa padāni assāsapassāsavasena dvidhā vibhajitvā vuttehi dīghamassāsaṃ ādiṃ katvā paṭinissaggānupassipassāsapariyantehi bāttiṃsākārehi. Yadi ‘‘satova assasati, sato passasatī’’ti etassa vibhaṅge vuttaṃ, atha kasmā ‘‘assasati ^a^M2.0188^ea^ passasati’’cceva avatvā ‘‘satokārī’’ti ^a^V2.0167^ea^ vuttaṃ? Ekarasaṃ desanaṃ kātukāmatāya. Paṭhamacatukke padadvayameva hi vattamānakālavasena āgataṃ, itarāni anāgatakālavasena, tasmā ekarasaṃ desanaṃ kātukāmatāya sabbattha ‘‘satokāri’’cceva vuttaṃ. ^b^Dīghaṃassāsavasenā^eb^ti dīghāssāsavasena, vibhattialopaṃ katvā niddeso. Dīghanti vā bhagavatā vuttāssāsavasena. ^b^Cittassa ekaggataṃ avikkhepa^eb^nti vikkhepassa paṭipakkhabhāvato avikkhepoti laddhanāmaṃ cittassa ekaggabhāvaṃ pajānato sati upaṭṭhitā ārammaṇaṃ upagantvā ṭhitā hoti. ^b^Tāya satiyā tena ñāṇenā^eb^ti yathāvuttāya satiyā yathāvuttena ca ñāṇena. Idaṃ vuttaṃ hoti – dīghaṃ assāsaṃ ārammaṇabhūtaṃ avikkhittacittassa asammohato vā sampajānantassa tattha sati upaṭṭhitāva hoti, taṃ sampajānantassa ārammaṇakaraṇavasena asammohavasena vā sampajaññaṃ, tadadhīnasatisampajaññena taṃsamaṅgī yogāvacaro satokārī nāma hotīti. ^b^Paṭinissaggānupassī assāsavasenā^eb^ti paṭinissaggānupassī hutvā assasanassa vasena. ‘‘Paṭinissaggānupassiassāsavasenā’’ti vā pāṭho, tassa paṭinissaggānupassino assāsā paṭinissaggānupassiassāsā, tesaṃ vasenāti attho.</p>
              <p>[03]Anto uṭṭhitasasanaṃ assāso, bahi uṭṭhitasasanaṃ passāsoti āha – ^b^‘‘assāsoti bahinikkhamanavāto’’^eb^tiādi. ^b^Suttantaṭṭhakathāyaṃ^eb^ pana bahi uṭṭhahitvāpi anto sasanato assāso, anto uṭṭhahitvāpi bahi sasanato passāsoti katvā uppaṭipāṭiyā vuttaṃ. Atha vā mātukucchiyaṃ bahi nikkhamituṃ aladdhokāso nāsikāvāto mātukucchito nikkhantamatte paṭhamaṃ bahi nikkhamatīti ^b^vinayaṭṭhakathāyaṃ^eb^ uppattikkamena ‘‘ādimhi sāso assāso’’ti bahinikkhamanavāto vutto. Tenevāha ^b^‘‘sabbesampi gabbhaseyyakāna’’^eb^ntiādi. ^b^Suttantaṭṭhakathāyaṃ^eb^ pana pavattiyaṃ bhāvanārambhasamaye paṭhamaṃ nāsikāvātassa anto ākaḍḍhitvā pacchā bahi vissajjanato pavattikkamena ‘‘ādimhi sāso assāso’’ti antopavisanavāto vutto. Suttantanayoyeva cettha ‘‘assāsādimajjhapariyosānaṃ satiyā anugacchato ajjhattaṃ vikkhepagatena cittena kāyopi cittampi sāraddhā ca honti iñjitā ca phanditā ca, passāsādimajjhapariyosānaṃ satiyā anugacchato bahiddhā ^a^M2.0189^ea^ vikkhepagatena cittena kāyopi cittampi sāraddhā ca honti iñjitā ca phanditā cā’’ti (paṭi. ma. 1.157) imāya pāḷiyā sameti. ‘‘Bhāvanārambhe pavattikkamasseva icchitattā sundarataro’’ti vadanti. ^b^Tāluṃ āhacca nibbāyatī^eb^ti tāluṃ āhacca nirujjhati. Tena kira sampatijāto bāladārako khipitaṃ karoti. ^b^Evaṃ tāvā^eb^tiādi yathāvuttassa atthassa nigamanaṃ. Keci ‘‘evaṃ tāvāti anena pavattikkamena assāso bahinikkhamanavātoti gahetabbanti adhippāyo’’ti vadanti.</p>
              <p>[03]^b^Addhānavasenā^eb^ti ^a^V2.0168^ea^ kāladdhānavasena. Ayañhi addhāna-saddo kālassa desassa ca vācakoti. Tattha desaddhānaṃ udāharaṇabhāvena dassetvā kāladdhānassa vasena assāsapassāsānaṃ dīgharassataṃ vibhāvetuṃ ^b^‘‘yathā hī’’^eb^tiādi vuttaṃ. Tattha ^b^okāsaddhāna^eb^nti okāsabhūtaṃ addhānaṃ. ^b^Pharitvā^eb^ti byāpetvā. ^b^Cuṇṇavicuṇṇāpi^eb^ anekakalāpabhāvena, ^b^dīghamaddhāna^eb^nti dīghaṃ padesaṃ. ^b^Tasmā^eb^ti saṇikaṃ pavattiyā dīghasantānatāya dīghāti vuccanti. Ettha ca hatthiādisarīre sunakhādisarīre ca assāsapassāsānaṃ desaddhānavisiṭṭhena kāladdhānavaseneva dīgharassatā vuttāti veditabbā ‘‘saṇikaṃ pūretvā saṇikameva nikkhamanti, sīghaṃ pūretvā sīghameva nikkhamantī’’ti vacanato. ^b^Manussesū^eb^ti samānappamāṇesupi manussasarīresu. ^b^Dīghaṃ assasantī^eb^ti dīghaṃ assāsappabandhaṃ pavattentīti attho. ^b^Passasantī^eb^ti etthāpi eseva nayo. Sunakhasasādayo viya rassaṃ assasanti passasanti cāti yojanā. Idaṃ pana dīghaṃ rassañca assasanaṃ passasanañca tesaṃ sattānaṃ sarīrassa sabhāvoti daṭṭhabbaṃ. ^b^Tesa^eb^nti tesaṃ sattānaṃ. ^b^Te^eb^ti assāsapassāsā. ^b^Ittaramaddhāna^eb^nti appakaṃ kālaṃ. ^b^Navahākārehī^eb^ti bhāvanamanuyuñjantassa pubbenāparaṃ aladdhavisesassa kevalaṃ addhānavasena ādito vuttā tayo ākārā, te ca kho ekacco assāsaṃ suṭṭhu sallakkheti, ekacco passāsaṃ, ekacco tadubhayanti imesaṃ tiṇṇaṃ puggalānaṃ vasena. Keci pana ‘‘assasatipi passasatipīti ekajjhaṃ vacanaṃ bhāvanāya nirantaraṃ pavattidassanattha’’nti vadanti. Chandavasena pubbe viya tayo, tathā pāmojjavasenāti imehi navahi ākārehi.</p>
              <p>[03]Kāmañcettha ekassa puggalassa tayo eva ākārā labbhanti, tantivasena pana sabbesaṃ pāḷiāruḷhattā tesaṃ vasena parikammassa kātabbattā ca ^b^‘‘tatrāyaṃ^eb^^a^M2.0190^ea^^b^bhikkhu navahākārehī’’^eb^ti vuttaṃ. ^b^Evaṃ pajānato^eb^ti evaṃ yathāvuttehi ākārehi assāsapassāse pajānato, tattha manasikāraṃ pavattentassa. ^b^Ekenākārenā^eb^ti dīghaṃassāsādīsu catūsu ākāresu ekena ākārena, navasu tīsu vā ekena. Tathā hi vakkhati –</p>
              <p>[21]‘‘Dīgho rasso ca assāso,</p>
              <p>[27]Passāsopi ca tādiso;</p>
              <p>[26]Cattāro vaṇṇā vattanti,</p>
              <p>[22]Nāsikaggeva bhikkhuno’’ti. (pārā. aṭṭha. 2.165);</p>
              <p>[07]Ayaṃ bhāvanā assāsapassāsakāyānupassanāti katvā vuttaṃ ^b^‘‘kāyānupassanāsatipaṭṭhānabhāvanā sampajjatī’’^eb^ti.</p>
              <p>[03]Idāni ^a^V2.0169^ea^ pāḷivaseneva te nava ākāre bhāvanāvidhiñca dassetuṃ ^b^‘‘yathāhā’’^eb^tiādi āraddhaṃ. Tattha ^b^‘‘kathaṃ pajānātī’’^eb^ti pajānanavidhiṃ kathetukamyatāya pucchati. ^b^Dīghaṃ assāsa^eb^nti vuttalakkhaṇaṃ dīghaṃ assāsaṃ. ^b^Addhānasaṅkhāte^eb^ti addhānanti saṅkhaṃ gate dīghe kāle, dīghaṃ khaṇanti attho. Koṭṭhāsapariyāyo vā saṅkhāta-saddo ‘‘theyyasaṅkhāta’’ntiādīsu viya, tasmā ^b^addhānasaṅkhāte^eb^ti addhānakoṭṭhāse desabhāgeti attho. ^b^Chando uppajjatī^eb^ti bhāvanāya pubbenāparaṃ visesaṃ āvahantiyā laddhassādattā tattha sātisayo kattukāmatālakkhaṇo kusalacchando uppajjati. ^b^Chandavasenā^eb^ti tathāpavattachandassa vasena visesabhāvanamanuyuñjantassa kammaṭṭhānaṃ vuḍḍhiṃ phātiṃ gamentassa. ^b^Tato sukhumatara^eb^nti yathāvuttachandappavattiyā purimakato sukhumataraṃ. Bhāvanābalena hi paṭippassaddhadarathapariḷāhatāya kāyassa assāsapassāsā sukhumatarā hutvā pavattanti. ^b^Pāmojjaṃ uppajjatī^eb^ti assāsapassāsānaṃ sukhumatarabhāvena ārammaṇassa santataratāya kammaṭṭhānassa ca vīthippaṭipannatāya bhāvanācittasahagato pamodo khuddikādibhedā taruṇapīti uppajjati. ^b^Cittaṃ vivattatī^eb^ti anukkamena assāsapassāsānaṃ ativiya sukhumatarabhāvappattiyā anupaṭṭhahane vicetabbākārappattehi tehi ^a^M2.0191^ea^ cittaṃ vinivattatīti keci. Bhāvanābalena pana sukhumatarabhāvappattesu assāsapassāsesu tattha paṭibhāganimitte uppanne pakatiassāsapassāsato cittaṃ nivattati. ^b^Upekkhā saṇṭhātī^eb^ti tasmiṃ paṭibhāganimitte upacārappanābhede samādhimhi uppanne puna jhānanibbattanatthaṃ byāpārābhāvato ajjhupekkhanaṃ hoti, sā panāyaṃ upekkhā tatramajjhattupekkhāti veditabbā.</p>
              <p>[03]^b^Imehi navahi ākārehī^eb^ti imehi yathāvuttehi navahi pakārehi pavattā. ^b^Dīghaṃ assāsapassāsā kāyo^eb^ti dīghākārā assāsapassāsā cuṇṇavicuṇṇāpi samūhaṭṭhena kāyo. Assāsapassāse nissāya uppannanimittampi ettha assāsapassāsasāmaññavasena vuttaṃ. ^b^Upaṭṭhānaṃ satī^eb^ti taṃ ārammaṇaṃ upagantvā tiṭṭhatīti sati upaṭṭhānaṃ nāma. ^b^Anupassanā ñāṇa^eb^nti samathavasena nimittassa anupassanā vipassanāvasena assāsapassāse tannissayañca kāyaṃ ‘‘rūpa’’nti, cittaṃ taṃsampayuttadhamme ca ‘‘arūpa’’nti vavatthapetvā nāmarūpassa anupassanā ca ñāṇaṃ tattha yathābhūtāvabodho. ^b^Kāyo upaṭṭhāna^eb^nti so kāyo ārammaṇakaraṇavasena upagantvā sati ettha tiṭṭhatīti upaṭṭhānaṃ nāma. Ettha ca ‘‘kāyo upaṭṭhāna’’nti iminā itarakāyassapi saṅgahoti tathā vuttaṃ sammasanacārassapi idha icchitattā. ^b^No satī^eb^ti so kāyo sati nāma na hoti. Sati upaṭṭhānañceva sati ca saraṇaṭṭhena upaṭṭhānaṭṭhena ca. ^b^Tāya satiyā^eb^ti yathāvuttāya satiyā. ^b^Tena ñāṇenā^eb^ti yathāvutteneva ñāṇena. ^b^Taṃ kāya^eb^nti taṃ assāsapassāsakāyañceva tannissayarūpakāyañca. ^b^Anupassatī^eb^ti jhānasampayuttañāṇena ceva vipassanāñāṇena ^a^V2.0170^ea^ ca anu anu passati. ^b^Tena vuccati kāye kāyānupassanā satipaṭṭhānabhāvanā^eb^ti tena anupassanena yathāvutte kāye ayaṃ kāyānupassanāsatipaṭṭhānabhāvanāti vuccati. Idaṃ vuttaṃ hoti – yā ayaṃ yathāvutte assāsapassāsakāye tassa nissayabhūte karajakāye ca kāyasseva anupassanā anudakabhūtāya marīciyā udakānupassanā viya na aniccādisabhāve kāye niccādibhāvānupassanā, atha kho yathārahaṃ aniccadukkhānattā subhabhāvasseva anupassanā. Atha vā kāye ‘‘ahanti vā, mamanti vā, itthīti vā, puriso’’ti vā gahetabbassa kassaci abhāvato tādisaṃ ananupassitvā ^a^M2.0192^ea^ kāyamattasseva anupassanā kāyānupassanā, tāya kāyānupassanāya sampayuttā satiyeva upaṭṭhānaṃ satipaṭṭhānaṃ, tassa bhāvanā vaḍḍhanā kāyānupassanā satipaṭṭhānabhāvanāti.</p>
              <p>[03]^b^Eseva nayo^eb^ti ‘‘navahi ākārehī’’tiādinā vuttavidhiṃ rassa-pade atidissati. ^b^Etthā^eb^ti etasmiṃ yathādassite ‘‘kathaṃ dīghaṃ assasanto’’tiādinā āgate pāḷinaye. ^b^Idhā^eb^ti imasmiṃ rassapadavasena āgate pāḷinaye. ^b^Aya^eb^nti yogāvacaro. ^b^Addhānavasenā^eb^ti dīghakālavasena. ^b^Ittaravasenā^eb^ti parittakālavasena. ^b^Imehi ākārehī^eb^ti imehi navahi ākārehi.</p>
              <p>[03]^b^Tādiso^eb^ti dīgho rasso ca. ^b^Cattāro vaṇṇā^eb^ti cattāro ākārā te ca dīghādayo eva. ^b^Nāsikaggeva bhikkhuno^eb^ti gāthāsukhatthaṃ rassaṃ katvā vuttaṃ. ^b^Nāsikagge vā^eb^ti ^b^vā^eb^-saddo aniyamattho, tena uttaroṭṭhaṃ saṅgaṇhāti.</p>
              <p>[03]^b^Sabbakāyappaṭisaṃvedī^eb^ti sabbassa kāyassa paṭi paṭi paccekaṃ sammadeva vedanasīlo jānanasīlo, tassa vā paṭi paṭi sammadeva vedo etassa atthi, taṃ vā paṭi paṭi sammadeva vedamānoti attho. Tattha tattha sabba-ggahaṇena assāsādikāyassa anavasesapariyādāne siddhepi anekakalāpasamudāyabhāvato tassa sabbesampi bhāgānaṃ saṃvedanadassanatthaṃ paṭi-saddaggahaṇaṃ, tattha sakkaccakāribhāvadassanatthaṃ saṃ-saddaggahaṇanti imamatthaṃ dassento ^b^‘‘sakalassā’’^eb^tiādimāha. Tattha yathā samānesupi assāsapassāsesu yogino paṭipattividhāne paccekaṃ sakkaccaṃyeva paṭipajjitabbanti dassetuṃ visuṃ desanā katā, evaṃ tamevatthaṃ dīpetuṃ satipi atthassa samānatāya ‘‘sakalassā’’tiādinā padadvayassa visuṃ visuṃ atthavaṇṇanā katāti veditabbā. ^b^Pākaṭaṃ karonto^eb^ti vibhūtaṃ karonto, sabbaso vibhāventoti attho. Pākaṭīkaraṇaṃ vibhāvanaṃ tattha asammuyhanañāṇeneva nesaṃ pavattanena hotīti dassento ^b^‘‘evaṃ viditaṃ karonto’’^eb^tiādimāha ^a^V2.0171^ea^. Tattha ^b^tasmā^eb^ti yasmā ñāṇasampayuttacitteneva assāsapassāse pavatteti, na vippayuttacittena, tasmā evaṃbhūto sabbakāyappaṭisaṃvedī assasissāmi passasissāmīti sikkhatīti vuccati buddhādīhīti yojanā. ^b^Cuṇṇavicuṇṇavisaṭe^eb^ti anekakalāpatāya cuṇṇavicuṇṇabhāvena visaṭe. ^b^Ādi pākaṭo^eb^^a^M2.0193^ea^^b^hoti^eb^ satiyā ñāṇassa ca vasena katapubbābhisaṅkhārassa pavattattā. ^b^Tādisena bhavitabba^eb^nti catutthapuggalasadisena bhavitabbaṃ, pageva satiṃ ñāṇañca paccupaṭṭhapetvā tīsupi ṭhānesu ñāṇasampayuttameva cittaṃ pavattetabbanti adhippāyo.</p>
              <p>[03]^b^Eva^eb^nti vuttappakārena sabbakāyappaṭisaṃvedanavaseneva. ^b^Ghaṭatī^eb^ti ussahati. ^b^Vāyamatī^eb^ti vāyāmaṃ karoti, manasikāraṃ pavattetīti attho. ^b^Tathābhūtassā^eb^ti ānāpānassatiṃ bhāventassa. ^b^Saṃvaro^eb^ti sati vīriyampi vā. ^b^Tāya satiyā^eb^ti yā sā ānāpāne ārabbha pavattā sati, tāya. ^b^Tena manasikārenā^eb^ti yo so tattha satipubbaṅgamo bhāvanāmanasikāro, tena saddhinti adhippāyo. ^b^Āsevatī^eb^ti ‘‘tisso sikkhāyo’’ti vutte adhikusaladhamme āsevati. Tadāsevanañhettha sikkhananti adhippetaṃ. ^b^Purimanaye^eb^ti purimasmiṃ bhāvanānaye, paṭhamavatthudvayeti adhippāyo. Tatthāpi kāmaṃ ñāṇuppādanaṃ labbhateva assāsapassāsānaṃ yāthāvato dīgharassabhāvāvabodhasabbhāvato, tathāpi taṃ na dukkaraṃ yathāpavattānaṃ tesaṃ gahaṇamattabhāvatoti tattha vattamānakālappayogo kato. Idaṃ pana dukkaraṃ purisassa khuradhārāyaṃ gamanasadisaṃ, tasmā sātisayenettha pubbābhisaṅkhārena bhavitabbanti dīpetuṃ anāgatakālappayogo katoti imamatthaṃ dassetuṃ ^b^‘‘tattha yasmā’’^eb^tiādi vuttaṃ. Tattha ^b^ñāṇuppādanādīsū^eb^ti ^b^ādi^eb^-saddena kāyasaṅkhārapassambhanapītipaṭisaṃvedanādiṃ saṅgaṇhāti. Keci panettha ‘‘saṃvarasamādānānaṃ saṅgaho’’ti vadanti.</p>
              <p>[03]^b^Kāyasaṅkhāra^eb^nti assāsapassāsaṃ. So hi cittasamuṭṭhānopi samāno karajakāyapaṭibaddhavuttitāya tena saṅkharīyatīti kāyasaṅkhāroti vuccati. Yo pana ‘‘kāyasaṅkhāro vacīsaṅkhāro’’ti (ma. ni. 1.102) evamāgato kāyasaṅkhāro cetanālakkhaṇo satipi dvārantaruppattiyaṃ yebhuyyavuttiyā tabbahulavuttiyā ca kāyadvārena lakkhito, so idha nādhippeto. ^b^Passambhento^eb^tiādīsu pacchimaṃ pacchimaṃ padaṃ purimassa purimassa atthavacanaṃ. Tasmā passambhanaṃ nāma vūpasamanaṃ, tañca tathāpayoge asati uppajjanārahassa oḷārikassa kāyasaṅkhārassa payogasampattiyā anuppādananti daṭṭhabbaṃ ^a^M2.0194^ea^. ^b^Tatrā^eb^ti ‘‘oḷārikaṃ kāyasaṅkhāraṃ passambhento’’ti ettha. ^b^Apariggahitakāle^eb^ti kammaṭṭhānassa anāraddhakāle, tato eva kāyacittānampi apariggahitakāle. ‘‘Nisīdati pallaṅkaṃ ābhujitvā ujuṃ kāyaṃ paṇidhāyā’’ti hi iminā kāyapariggaho ^a^V2.0172^ea^, ‘‘parimukhaṃ satiṃ upaṭṭhapetvā’’ti iminā cittapariggaho vutto. Tenevāha – ^b^‘‘kāyopi cittampi pariggahitā hontī’’^eb^ti. ^b^Kāyo^eb^ti karajakāyo. ^b^Sadarathā^eb^ti sapariḷāhā. Sā ca nesaṃ sadarathatā garubhāvena viya oḷārikatāya avinābhāvinīti āha ^b^‘‘oḷārikā’’^eb^ti. ^b^Balavatarā^eb^ti sabalā thūlā. ^b^Santā hontī^eb^ti cittaṃ tāva bahiddhā vikkhepābhāvena ekaggaṃ hutvā kammaṭṭhānaṃ pariggahetvā pavattamānaṃ santaṃ hoti vūpasantaṃ, tato eva taṃsamuṭṭhānā rūpadhammā lahumudukammaññabhāvappattā, tadanuguṇatāya sesaṃ tisantatirūpanti evaṃ citte kāye ca vūpasante pavattamāne tannissitā assāsapassāsā santasabhāvā anukkamena sukhumasukhumatarasukhumatamā hutvā pavattanti. Tena vuttaṃ ^b^‘‘yadā panassa kāyopī’’^eb^tiādi. ^b^Passambhemī^eb^ti paṭhamāvajjanā. Ābhujanaṃ ^b^ābhogo,^eb^ sammā anu anu āharaṇaṃ ^b^samannāhāro,^eb^ tasmiṃyeva atthe aparāparaṃ pavattāavajjanā tasseva atthassa manasikaraṇaṃ citte ṭhapanaṃ ^b^manasikāro,^eb^ vīmaṃsā ^b^paccavekkhaṇā^eb^.</p>
              <p>[03]^b^Sāraddhe^eb^ti sadarathe sapariḷāhe. ^b^Adhimatta^eb^nti balavaṃ oḷārikaṃ, liṅgavipallāsena vuttaṃ. Kāyasaṅkhāro hi adhippeto. ‘‘Adhimattaṃ hutvā pavattatī’’ti kiriyāvisesanaṃ vā etaṃ. ^b^Sukhuma^eb^nti etthāpi eseva nayo. ^b^Kāyamhī^eb^ti ettha citte cāti ānetvā sambandhitabbaṃ.</p>
              <p>[03]Paṭhamajjhānato vuṭṭhāya kariyamānaṃ dutiyajjhānassa nānāvajjanaṃ parikammaṃ paṭhamajjhānaṃ viya dūrasamussāritapaṭipakkhanti katvā taṃsamuṭṭhāno kāyasaṅkhāro paṭhamajjhāne ca dutiyajjhānūpacāre ca oḷārikoti sadiso vutto. Esa nayo sesupacāradvayepi. Atha vā dutiyajjhānādīnaṃ adhigamāya paṭipajjato dukkhāpaṭipadādivasena kilamato yogino kāyakilamathacittupaghātādivasena vitakkādisaṅkhobhena saparipphandatāya ca cittappavattiyā dutiyajjhānādiupacāresu kāyasaṅkhārassa oḷārikatā veditabbā. ^b^Atisukhumo^eb^ti aññattha labbhamāno kāyasaṅkhāro catutthajjhāne ^a^M2.0195^ea^ atikkantasukhumo. Sukhumabhāvopissa tattha natthi kuto oḷārikatā appavattanato. Tenāha ^b^‘‘appavattimeva pāpuṇātī’’^eb^ti.</p>
              <p>[03]Lābhissa sato anupubbasamāpattisamāpajjanavelaṃ ekāsaneneva vā sabbesaṃ jhānānaṃ paṭilābhaṃ sandhāya majjhimabhāṇakā heṭṭhimaheṭṭhimajjhānato uparūparijhānūpacārepi sukhumataraṃ icchanti. Tattha hi sopacārānaṃ jhānānaṃ uparūpari visesavantatā santatā ca sambhaveyya, ekāvajjanūpacāraṃ vā sandhāya evaṃ vuttaṃ. Evañhi heṭṭhā vuttavādena imassa vādassa avirodho siddho bhinnavisayattā. ^b^Sabbesaṃyevā^eb^ti ubhayesampi. Yasmā te sabbepi vuccamānena vidhinā passaddhimicchantiyeva ^a^V2.0173^ea^. ^b^Apariggahitakāle pavattakāyasaṅkhāro pariggahitakāle paṭippassambhatī^eb^ti idaṃ sadisasantānatāya vuttaṃ. Na hi te eva oḷārikā assāsādayo sukhumā honti. Passambhanākāro pana tesaṃ heṭṭhā vuttoyeva.</p>
              <p>[03]^b^Mahābhūtapariggahe sukhumo^eb^ti catudhātumukhena vipassanābhinivesaṃ sandhāya vuttaṃ. ^b^Sakalarūpapariggahe sukhumo^eb^ bhāvanāya uparūpari paṇītabhāvato. Tenevāha ^b^‘‘rūpārūpapariggahe sukhumo’’^eb^ti. ^b^Lakkhaṇārammaṇikavipassanāyā^eb^ti kalāpasammasanamāha. Nibbidānupassanāto paṭṭhāya ^b^balavavipassanā,^eb^ tato oraṃ ^b^dubbalavipassanā^eb^. ^b^Pubbe vuttanayenā^eb^ti ‘‘apariggahitakāle’’tiādinā samathanaye vuttanayena. ‘‘Apariggahe pavatto kāyasaṅkhāro mahābhūtapariggahe paṭippassambhatī’’tiādinā vipassanānayepi paṭippassaddhi yojetabbāti vuttaṃ hoti.</p>
              <p>[03]^b^Assā^eb^ti imassa ‘‘passambhayaṃ kāyasaṅkhāra’’nti padassa. ^b^Codanāsodhanāhī^eb^ti anuyogaparihārehi. ^b^Eva^eb^nti idāni vuccamānākārena. ^b^Katha^eb^nti yaṃ idaṃ ‘‘passambhayaṃ…pe… sikkhatī’’ti vuttaṃ, taṃ kathaṃ kena pakārena kāyasaṅkhārassa passambhanaṃ yogino ca sikkhanaṃ hotīti kathetukāmatāya pucchitvā kāyasaṅkhāre sarūpato oḷārikasukhumato vūpasamato anuyogaparihārato ca dassetuṃ ^b^‘‘katame kāyasaṅkhārā’’^eb^tiādi āraddhaṃ. Tattha ^b^kāyikā^eb^ti rūpakāye bhavā. ^b^Kāyappaṭibaddhā^eb^ti kāyasannissitā. Kāye sati honti, asati na honti, tato eva te akāyasamuṭṭhānāpi kāyena saṅkharīyantīti ^b^kāyasaṅkhārā^eb^. ^b^Passambhento^eb^ti oḷārikoḷārikaṃ passambhento.</p>
              <p>[03]Sesapadadvayaṃ ^a^M2.0196^ea^ tasseva vevacanaṃ. Oḷārikañhi kāyasaṅkhāraṃ avūpasantasabhāvaṃ sannisīdāpento ^b^‘‘passambhento’’^eb^ti vuccati, anuppādanirodhaṃ pāpento ^b^‘‘nirodhento’’^eb^ti, suṭṭhu santasabhāvaṃ nayanto ^b^‘‘vūpasamento’’^eb^ti.</p>
              <p>[03]^b^Yathārūpehī^eb^ti yādisehi. ^b^Kāyasaṅkhārehī^eb^ti oḷārikehi kāyasaṅkhārehi. ^b^Ānamanā^eb^ti abhimukhena kāyassa namanā. ^b^Vinamanā^eb^ti visuṃ visuṃ passato namanā. ^b^Sannamanā^eb^ti sabbato, suṭṭhu vā namanā. ^b^Paṇamanā^eb^ti pacchato namanā. ^b^Iñjanā^eb^dīni ānamanādīnaṃ vevacanāni, adhimattāni vā abhimukhacalanādīni ānamanādayo, mandāni iñjanādayo. ^b^Passambhayaṃ kāyasaṅkhāra^eb^nti ^a^V2.0174^ea^ tathārūpaṃ ānamanādīnaṃ kāraṇabhūtaṃ oḷārikaṃ kāyasaṅkhāraṃ paṭippassambhento. Tasmiñhi passambhite ānamanādayopi passambhitā eva honti.</p>
              <p>[03]^b^Santaṃ sukhuma^eb^nti yathārūpehi kāyasaṅkhārehi kāyassa aparipphandanahetūhi ānamanādayo na honti, tathārūpaṃ darathābhāvato santaṃ, anoḷārikatāya sukhumaṃ. ^b^Passambhayaṃ kāyasaṅkhāra^eb^nti sāmaññato ekaṃ katvā vadati. Atha vā pubbe oḷārikoḷārikaṃ kāyasaṅkhāraṃ paṭippassambhento anukkamena kāyassa aparipphandanahetubhūte sukhumasukhumatare uppādetvā tepi paṭippassambhetvā paramasukhumatāya koṭippattaṃ yaṃ kāyasaṅkhāraṃ paṭippassambheti, taṃ sandhāya vuttaṃ ^b^‘‘santaṃ sukhumaṃ passambhayaṃ kāyasaṅkhāra’’^eb^nti.</p>
              <p>[03]^b^Itī^eb^tiādi codakavacanaṃ. Tattha ^b^itī^eb^ti pakāratthe nipāto, ^b^kirā^eb^ti arucisūcane, evañceti attho. Ayañhettha adhippāyo ‘‘vuttappakārena yadi atisukhumampi kāyasaṅkhāraṃ passambhetī’’ti. ^b^Evaṃ sante^eb^ti evaṃ sati tayā vuttākāre labbhamāne. ^b^Vātūpaladdhiyā^eb^ti vātassa upaladdhiyā. ^b^Ca^eb^-saddo samuccayattho, assāsādivātārammaṇassa cittassa pabhāvanā uppādanā pavattanā na hoti, te ca tena passambhetabbāti adhippāyo. ^b^Assāsapassāsānañca pabhāvanā^eb^ti oḷārike assāsapassāse bhāvanāya paṭippassambhetvā sukhumānaṃ tesaṃ pabhāvanā ca na hoti ubhayesaṃ tesaṃ tena paṭippassambhetabbato. ^b^Ānāpānassatiyā^eb^ti ānāpānārammaṇāya satiyā ca pavattanaṃ na hoti ānāpānānaṃ ^a^M2.0197^ea^ abhāvato. Tato eva taṃsampayuttassa ānāpānassatisamādhissa ca pabhāvanā uppādanāpi na hoti. Na hi kadāci ārammaṇena vinā sārammaṇā dhammā sambhavanti. ^b^Na ca naṃ ta^eb^nti ettha ^b^na^eb^nti nipātamattaṃ. Taṃ vuttavidhānaṃ samāpattiṃ paṇḍitā paññavanto na ceva samāpajjantipi tato na vuṭṭhahantipīti yojanā. Evaṃ codako sabbena sabbaṃ abhāvūpanayanaṃ passambhananti adhippāyena codeti.</p>
              <p>[03]Puna ^b^iti kirā^eb^tiādi yathāvuttāya codanāya vissajjanā. Tattha ^b^kirā^eb^ti yadīti etassa atthe nipāto. Iti kira sikkhati, mayā vuttākārena yadi sikkhatīti attho. ^b^Evaṃ sante^eb^ti evaṃ passambhane sati. ^b^Pabhāvanā hotī^eb^ti yadipi oḷārikā kāyasaṅkhārā paṭippassambhanti, sukhumā pana atthevāti anukkamena paramasukhumabhāvappattassa vasena nimittuppattiyā ānāpānassatiyā ānāpānassatisamādhissa ca pabhāvanā ijjhatevāti adhippāyo.</p>
              <p>[03]^b^Yathā^eb^^a^V2.0175^ea^^b^kathaṃ viyā^eb^ti yathāvuttavidhānaṃ taṃ kathaṃ viya daṭṭhabbaṃ, atthi kiñci tadatthasampaṭipādane opammanti adhippāyo. Idāni opammaṃ dassetuṃ ^b^‘‘seyyathāpī’’^eb^tiādi vuttaṃ. Tattha ^b^seyyathāpī^eb^ti opammatthe nipāto. ^b^Kaṃse^eb^ti kaṃsabhājane. ^b^Nimitta^eb^nti nimittassa, tesaṃ saddānaṃ pavattākārassāti attho. Sāmiatthe hi idaṃ upayogavacanaṃ. ^b^Suggahitattā^eb^ti suṭṭhu gahitattā. ^b^Sumanasikatattā^eb^ti suṭṭhu citte ṭhapitattā. ^b^Sūpadhāritattā^eb^ti sammadeva upadhāritattā sallakkhitattā. ^b^Sukhumakā saddā^eb^ti anurave āha, ye appakā. Appattho hi ayaṃ ^b^ka^eb^-saddo. ^b^Sukhumasaddanimittārammaṇatāpī^eb^ti sukhumo saddova nimittaṃ sukhumasaddanimittaṃ, tadārammaṇatāyapīti vuttaṃ hoti. Kāmaṃ tadā sukhumāpi saddā niruddhā, saddanimittassa pana suggahitattā sukhumatarasaddanimittārammaṇabhāvenapi cittaṃ pavattati. Ādito paṭṭhāya hi tassa tassa niruddhassa saddassa nimittaṃ avikkhittena cittena upadhārentassa anukkamena pariyosāne atisukhumasaddanimittampi ārammaṇaṃ katvā cittaṃ pavattateva. ^b^Cittaṃ na vikkhepaṃ gacchati^eb^ tasmiṃ yathāupaṭṭhite nimitte samādhānasabbhāvato.</p>
              <p>[03]^b^Evaṃ sante^eb^tiādi vuttassevatthassa nigamanavasena vuttaṃ. Tattha yassa suttapadassa saddhiṃ codanāsodhanāhi attho vutto, taṃ uddharitvā kāyānupassanāsatipaṭṭhānāni vibhāgato dassetuṃ ^b^‘‘passambhaya’’^eb^ntiādi vuttaṃ ^a^M2.0198^ea^. Tattha ^b^passambhayaṃ kāyasaṅkhāra^eb^nti vuttāssāsapassāsā kāyoti yojanā veditabbā. Atha vā ^b^passambhayaṃ kāyasaṅkhāra^eb^nti ettha assāsapassāsā kāyoti evamattho daṭṭhabbo. ^b^Mahāsatipaṭṭhānasutte^eb^ (dī. ni. 2.372 ādayo; ma. ni. 1.105 ādayo) kāyānupassanaṃ kathentena paṭhamacatukkasseva vuttattā, ^b^ānāpānassatisutte^eb^pi ‘‘yasmiṃ samaye, bhikkhave, bhikkhu dīghaṃ vā assasanto dīghaṃ assasāmīti pajānāti…pe… passambhayaṃ kāyasaṅkhāraṃ passasissāmīti sikkhati. Kāye kāyānupassī, bhikkhave, tasmiṃ samaye bhikkhu viharatī’’ti (ma. ni. 2.149) vuttattā ca ‘‘kāyānupassanāvasena vuttassa paṭhamacatukkassā’’ti vuttaṃ.</p>
              <p>[03]^b^Ādikammikassa kammaṭṭhānavasenā^eb^ti samathakammaṭṭhānaṃ sandhāya vuttaṃ, vipassanākammaṭṭhānaṃ pana itaracatukkesupi labbhateva. ^b^Etthā^eb^ti paṭhamacatukke. ^b^Saha paṭisambhidāhī^eb^ti nidassanamattametaṃ, puññavantānaṃ pana upanissayasampannānaṃ abhiññāpi sijjhatiyeva. ^b^Catubbidha^eb^nti pātimokkhasaṃvarādivasena catubbidhaṃ. ^b^Anāpajjana^eb^nti sattannaṃ āpattikkhandhānaṃ aññatarassa anāpajjanaṃ. ^b^Āpannavuṭṭhāna^eb^nti āpannasappaṭikammāpattito yathādhammaṃ paṭikammakaraṇena vuṭṭhānaṃ, desanāgāminito desanāya, vuṭṭhānagāminito parivāsādivinayakammakaraṇena vuṭṭhānanti vuttaṃ hoti ^a^V2.0176^ea^. Desanāyapi hi āpannāpattito vuṭṭhānaṃ hotīti sāpi vuṭṭhāneneva saṅgahitā. ^b^Kilesehi ca appaṭipīḷana^eb^nti kodho upanāho makkho palāso issā macchariyaṃ māyā sāṭheyyaṃ thambho sārambho māno atimāno mado pamādoti evamādīhi pāpadhammehi appaṭipīḷanaṃ, tesaṃ anuppādananti vuttaṃ hoti.</p>
              <p>[03]Yamidaṃ ābhisamācārikasīlaṃ vuccatīti sambandho. ^b^Dveasīti khandhakavattāni cuddasavidhaṃ mahāvatta^eb^nti ettha ^b^mahāvattaṃ^eb^ nāma vattakkhandhake vuttāni āgantukavattaṃ āvāsikagamikānumodanabhattaggapiṇḍacārikāaraññikasenāsanajantāgharavaccakuṭiupajjhāyasaddhivihārikāacariyāntevāsikavattanti cuddasa vattāni. Tato aññāni pana kadāci tajjanīyakammakatādikāleyeva caritabbāni dvāsīti khandhakavattāni, na sabbāsu avatthāsu caritabbāni, tasmā mahāvattesu agaṇitāni. Tattha ‘‘pārivāsikānaṃ bhikkhūnaṃ vattaṃ paññapessāmī’’ti ārabhitvā ‘‘na upasampādetabbaṃ…pe… na chamāyaṃ caṅkamante caṅkame caṅkamitabba’’nti (cūḷava. 76) vuttavattāni chasaṭṭhi, tato paraṃ ^a^M2.0199^ea^ ‘‘na, bhikkhave, pārivāsikena bhikkhunā pārivāsikavuḍḍhatarena bhikkhunā saddhiṃ mūlāyapaṭikassanārahena, mānattārahena, mānattacārikena, abbhānārahena bhikkhunā saddhiṃ ekacchanne āvāse vatthabba’’ntiādinā (cūḷava. 82) vuttāni pakatatte caritabbehi anaññattā visuṃ tāni agaṇetvā pārivāsikavuḍḍhatarādīsu puggalantaresu caritabbattā tesaṃ vasena sampiṇḍetvā ekekaṃ katvā gaṇitāni pañcāti ekasattati vattāni, ukkhepanīyakammakatavattesu vattapaññāpanavasena vuttaṃ ‘‘na pakatattassa bhikkhuno abhivādanaṃ…pe… nahāne piṭṭhiparikammaṃ sāditabba’’nti (cūḷava. 51) idaṃ abhivādanādīnaṃ asādiyanaṃ ekaṃ, ‘‘na pakatatto bhikkhu sīlavipattiyā anuddhaṃsetabbo’’tiādīni (cūḷava. 51) ca dasāti evametāni dvāsīti. Etesveva pana kānici tajjanīyakammādivattāni kānici pārivāsikādivattānīti aggahitaggahaṇena dvāsīti eva. Aññattha pana aṭṭhakathāpadese appakaṃ ūnamadhikaṃ vā gaṇanūpagaṃ na hotīti asīti khandhakavattānīti vuccati. ^b^Ābhisamācārikasīla^eb^nti ettha ^b^abhisamācāro^eb^ti uttamasamācāro, abhisamācārova ābhisamācārikaṃ, abhisamācāraṃ vā ārabbha paññattaṃ ābhisamācārikaṃ, tadeva sīlanti ābhisamācārikasīlaṃ. Khandhakavattapariyāpannassa sīlassetaṃ adhivacanaṃ. ^b^Ahaṃ sīlaṃ rakkhāmi, kiṃ ābhisamācārikenā^eb^tiādīsu ^b^sīla^eb^nti ubhatovibhaṅgapariyāpannameva gahetabbaṃ khandhakavattapariyāpannassa ābhisamācārikaggahaṇena gahitattā. ^b^Paripūre^eb^ti paripuṇṇe, paripūriteti vā attho.</p>
              <p>[03]^b^Tato^eb^ti ^a^V2.0177^ea^ yathāvuttasīlavisodhanato paraṃ. ^b^Āvāso^eb^ti āvāsapalibodho. ^b^Kula^eb^ntiādīsupi eseva nayo. Tattha (visuddhi. 1.41) ^b^āvāso^eb^ti ekopi ovarako vuccati ekampi pariveṇaṃ sakalopi saṅghārāmo. Svāyaṃ na sabbasseva palibodho hoti, yo panettha navakammādiussukkaṃ vā āpajjati, bahubhaṇḍasannicayo vā hoti, yena kenaci vā kāraṇena apekkhavā paṭibaddhacitto, tasseva palibodho hoti, na itarassa.</p>
              <p>[03]^b^Kula^eb^nti ñātikulaṃ vā upaṭṭhākakulaṃ vā. Ekaccassa hi upaṭṭhākakulampi ‘‘sukhite sukhito’’tiādinā nayena saṃsaṭṭhassa viharato palibodho hoti, so kulamānusakehi vinā dhammassavanāya sāmantavihārampi na gacchati. Ekaccassa mātāpitaropi palibodhā na honti koraṇḍakavihāravāsittherassa bhāgineyyadaharabhikkhuno viya.</p>
              <p>[03]^b^Lābho^eb^ti ^a^M2.0200^ea^ cattāro paccayā. Te kathaṃ palibodhā honti? Puññavantassa hi bhikkhuno gatagataṭṭhāne manussā mahāparivāre paccaye denti, so tesaṃ anumodento dhammaṃ desento samaṇadhammaṃ kātuṃ okāsaṃ na labhati, aruṇuggamanato yāva paṭhamayāmo, tāva manussasaṃsaggo na upacchijjati, puna balavapaccūseyeva bāhullikapiṇḍapātikā āgantvā ‘‘bhante, asuko upaṭṭhāko upāsako upāsikā amacco amaccadhītā tumhākaṃ dassanakāmā’’ti vadanti, so ‘‘gaṇhāvuso pattacīvara’’nti gamanasajjova hoti niccabyāvaṭo, tasseva te paccayā palibodhā honti. Tena gaṇaṃ pahāya yattha naṃ na jānanti, tattha ekakena caritabbaṃ. Evaṃ so palibodho upacchijjati.</p>
              <p>[03]^b^Gaṇo^eb^ti suttantikagaṇo vā ābhidhammikagaṇo vā. Yo tassa uddesaṃ vā paripucchaṃ vā dento samaṇadhammassa okāsaṃ na labhati, tassa gaṇo palibodho hoti. Tena so evaṃ upacchinditabbo – sace tesaṃ bhikkhūnaṃ bahu kataṃ hoti, appaṃ avasiṭṭhaṃ, taṃ niṭṭhapetvā araññaṃ pavisitabbaṃ. Sace appaṃ kataṃ, bahu avasiṭṭhaṃ, yojanato paraṃ agantvā antoyojanaparicchede aññaṃ gaṇavācakaṃ upasaṅkamitvā ‘‘ime āyasmā uddesādīhi saṅgaṇhatū’’ti vattabbaṃ. Evampi alabhamānena ‘‘mayhaṃ, āvuso, ekaṃ kiccaṃ atthi, tumhe yathāphāsukaṭṭhānāni gacchathā’’ti gaṇaṃ pahāya attano kammaṃ kātabbaṃ.</p>
              <p>[03]^b^Kammenā^eb^ti kammapalibodhena. ‘‘Kammañca pañcama’’ntipi pāṭho. Tattha ^b^kamma^eb^nti navakammaṃ. Taṃ karontena vaḍḍhakīādīhi laddhāladdhaṃ jānitabbaṃ, katākate ussukkaṃ āpajjitabbanti sabbathāpi ^a^V2.0178^ea^ palibodho hoti. Sopi evaṃ upacchinditabbo – sace appaṃ avasiṭṭhaṃ hoti, niṭṭhapetabbaṃ. Sace bahu, saṅghikaṃ ce, navakammaṃ saṅghassa vā bhārahārakabhikkhūnaṃ vā niyyātetabbaṃ. Attano santakaṃ ce, attano bhārahārakānaṃ niyyātetabbaṃ. Tādisaṃ alabhantena saṅghassa pariccajitvā gantabbaṃ.</p>
              <p>[03]^b^Addhāna^eb^nti maggagamanaṃ. Yassa hi katthaci pabbajjāpekkho vā hoti, paccayajātaṃ vā kiñci laddhabbaṃ hoti. Sace taṃ alabhanto na sakkoti adhivāsetuṃ, araññaṃ pavisitvā samaṇadhammaṃ karontassapi gamikacittaṃ nāma duppaṭivinodayaṃ ^a^M2.0201^ea^ hoti, tasmā gantvā taṃ kiccaṃ tīretvāva samaṇadhamme ussukkaṃ kātabbaṃ.</p>
              <p>[03]^b^Ñātī^eb^ti vihāre ācariyupajjhāyasaddhivihārikāntevāsikasamānupajjhāyakasamānācariyakā, ghare mātā pitā bhātāti evamādikā. Te gilānā imassa palibodhā honti. Tasmā so palibodho te upaṭṭhahitvā tesaṃ pākatikakaraṇena upacchinditabbo. Tattha upajjhāyo tāva gilāno sace lahuṃ na vuṭṭhāti, yāvajīvaṃ paṭijaggitabbo, tathā pabbajjācariyo upasampadācariyo saddhivihāriko upasampāditapabbājitāntevāsikasamānupajjhāyakā ca. Nissayācariyauddesācariyanissayantevāsikauddesantevāsikasamānācariyakā pana yāva nissayauddesā anupacchinnā, tāva paṭijaggitabbā. Pahontena tato uddhampi paṭijaggitabbā eva. Mātāpitūsu upajjhāye viya paṭijaggitabbaṃ. Sacepi hi te rajje ṭhitā honti, puttato ca upaṭṭhānaṃ paccāsīsanti, kātabbameva. Atha tesaṃ bhesajjaṃ natthi, attano santakaṃ dātabbaṃ. Asati, bhikkhācariyāya pariyesitvāpi dātabbameva. Bhātubhaginīnaṃ pana tesaṃ santakameva yojetvā dātabbaṃ. Sace natthi, attano santakaṃ tāvakālikaṃ datvā pacchā labhantena gaṇhitabbaṃ, alabhantena na codetabbā. Aññātakassa bhaginiyā sāmikassa bhesajjaṃ neva kātuṃ, na dātuṃ vaṭṭati, ‘‘tuyhaṃ sāmikassa dehī’’ti vatvā pana bhaginiyā dātabbaṃ. Bhātu jāyāyapi eseva nayo, tesaṃ pana puttā imassa ñātakāyevāti tesaṃ kātuṃ vaṭṭati.</p>
              <p>[03]^b^Ābādho^eb^ti yo koci rogo. So bādhayamāno palibodho hoti, tasmā bhesajjakaraṇena upacchinditabbo. Sace pana katipāhaṃ bhesajjaṃ karontassapi na vūpasammati, ‘‘nāhaṃ tuyhaṃ dāso, na bhatako, taṃyevamhi posento anamatagge saṃsāravaṭṭe dukkhappatto’’ti attabhāvaṃ garahitvā samaṇadhammo kātabbo.</p>
              <p>[03]^b^Gantho^eb^ti ^a^V2.0179^ea^ pariyattipariharaṇaṃ. Taṃ sajjhāyādīhi niccabyāvaṭasseva palibodho hoti, na itarassa.</p>
              <p>[03]^b^Iddhiyā^eb^ti ^a^M2.0202^ea^ iddhipalibodhena. ‘‘Iddhīti te dasā’’tipi pāṭho. Tattha ^b^iddhī^eb^ti pothujjanikā iddhi. Sā hi uttānaseyyakadārako viya taruṇasassaṃ viya ca dupparihārā hoti, appamattakena ca bhijjati. Sā pana vipassanāya palibodho hoti, na samādhissa samādhiṃ patvā pattabbato, tasmā vipassanātthikena iddhipalibodho upacchinditabbo, itarena avasesāti. Kammaṭṭhānabhāvanaṃ paribundheti uparodheti pavattituṃ na detīti ^b^palibodho,^eb^ ra-kārassa la-kāraṃ katvā vutto, paripanthoti attho. ^b^Upacchinditabbo^eb^ti samāpanena saṅgahaṇena uparundhitabbo, apalibodho kātabboti attho.</p>
              <p>[03]Kammaṭṭhāne niyutto ^b^kammaṭṭhāniko,^eb^ bhāvanamanuyuñjanto. Tena kammaṭṭhānikena. ^b^Paricchinditvā^eb^ti ‘‘imasmiṃ vihāre sabbepi bhikkhū’’ti evaṃ paricchinditvā. ^b^Sahavāsīna^eb^nti sahavāsīnaṃ bhikkhūnaṃ. ^b^Muducittataṃ janetī^eb^ti attani muducittataṃ uppādeti. Ayañca sahavāsīnaṃ cittamaddavajananādiattho ‘‘manussānaṃ piyo hotī’’tiādinayappavattena ^b^mettānisaṃsasuttena^eb^ (a. ni. 8.1) dīpetabbo.</p>
              <p>[03]^b^Anolīnavuttiko hotī^eb^ti sammāpaṭipattiyaṃ olīnavuttiko hīnavīriyo na hoti, āraddhavīriyo hotīti attho. Dibbesupi ārammaṇesu, pageva itaresūti adhippāyo. ^b^Sabbatthā^eb^ti sabbasmiṃ samaṇakaraṇīye, sabbasmiṃ vā kammaṭṭhānānuyoge. ^b^Atthayitabba^eb^nti pubbāsevanavasena atthayitabbaṃ. Yogassa bhāvanāya anuyuñjanaṃ yogānuyogo, tadeva karaṇīyaṭṭhena kammaṃ, tassa ^b^yogānuyogakammassa^eb^. ^b^Padaṭṭhānattā^eb^ti nipphattihetuttā.</p>
              <p>[03]Odātakasiṇe ālokakasiṇaṃ, kasiṇugghāṭimākāsakasiṇe paricchinnākāsakasiṇañca antogadhaṃ katvā pāḷiyaṃ pathavīkasiṇādīnaṃ rūpajjhānārammaṇānaṃ aṭṭhannaṃyeva kasiṇānaṃ sarūpato vuttattā ākāsakasiṇaṃ ālokakasiṇañca vajjetvā ^b^‘‘aṭṭhatiṃsārammaṇesū’’^eb^ti pāḷiyaṃ āgatanayeneva vuttaṃ. Aṭṭhakathānayena pana ākāsakasiṇe ālokakasiṇe ca visuṃ gahite cattālīsaṃyeva kammaṭṭhānāni. Tatrimāni cattālīsa kammaṭṭhānāni – dasa kasiṇā, dasa asubhā ^a^M2.0203^ea^, dasa anussatiyo, cattāro brahmavihārā, cattāro āruppā, ekā saññā, ekaṃ vavatthānanti. Tattha pathavīkasiṇaṃ āpokasiṇaṃ tejokasiṇaṃ vāyokasiṇaṃ nīlakasiṇaṃ pītakasiṇaṃ ^a^V2.0180^ea^ lohitakasiṇaṃ odātakasiṇaṃ ālokakasiṇaṃ paricchinnākāsakasiṇanti ime ^b^dasa kasiṇā^eb^. Uddhumātakaṃ vinīlakaṃ vipubbakaṃ vicchiddakaṃ vikkhāyitakaṃ vikkhittakaṃ hatavikkhittakaṃ lohitakaṃ puḷavakaṃ aṭṭhikanti ime ^b^dasa asubhā^eb^. Buddhānussati dhamma saṅgha sīla cāga devatānussati maraṇassati kāyagatāsati ānāpānassati upasamānussatīti imā ^b^dasa anussatiyo^eb^. Mettā karuṇā muditā upekkhāti ime ^b^cattāro brahmavihārā^eb^. Ākāsānañcāyatanaṃ viññāṇañcāyatanaṃ ākiñcaññāyatanaṃ nevasaññānāsaññāyatananti ime ^b^cattāro āruppā^eb^. Āhāre paṭikūlasaññā ^b^ekā saññā^eb^. Catudhātuvavatthānaṃ ^b^ekaṃ vavatthāna^eb^nti.</p>
              <p>[03]^b^Yaṃ yassa caritānukūla^eb^nti ettha rāgacaritassa tāva dasa asubhā kāyagatāsatīti ekādasa kammaṭṭhānāni anukūlāni, dosacaritassa cattāro brahmavihārā cattāri vaṇṇakasiṇānīti aṭṭha, mohacaritassa ca vitakkacaritassa ca ekaṃ ānāpānassatikammaṭṭhānameva, saddhācaritassa purimā cha anussatiyo, buddhicaritassa maraṇassati upasamānussati catudhātuvavatthānaṃ āhāre paṭikūlasaññāti cattāri, sesakasiṇāni cattāro ca āruppā sabbacaritānaṃ anukūlāni. Kasiṇesu ca yaṃ kiñci parittaṃ vitakkacaritassa, appamāṇaṃ mohacaritassa anukūlanti veditabbaṃ. ^b^Yathāvutteneva nayenā^eb^ti ‘‘yogānuyogakammassa padaṭṭhānattā’’ti imamatthaṃ atidisati.</p>
              <p>[03]Yaṃ kammaṭṭhānaṃ gahetukāmo hoti, tasseva vasena catukkapañcakajjhānāni nibbattetvā jhānapadaṭṭhānaṃ vipassanaṃ vaḍḍhetvā āsavakkhayappattassa khīṇāsavassa santike gahetabbanti āha – ^b^‘‘imināva kammaṭṭhānena…pe… uggahetabba’’^eb^nti. ^b^Arahantādayo hī^eb^tiādi ekaccakhīṇāsavato bahussutova kammaṭṭhānadāne seyyoti dassanatthaṃ āraddhaṃ. ^b^Mahāhatthipathaṃ nīharanto viyā^eb^ti kammaṭṭhānapathaviṃ mahāhatthipathaṃ katvā dassento viya. ^b^Sappāyāsappāyaṃ paricchinditvā^eb^ti yassa kammaṭṭhānaṃ ācikkhati, tassa upakārānupakāraṃ yuttimagganena paricchinditvā.</p>
              <p>[03]Idāni ^a^M2.0204^ea^ kammaṭṭhānadāyakassa santikaṃ gacchantena dhotamakkhitehi pādehi upāhanā āruhitvā chattaṃ gahetvā telanāḷimadhuphāṇitādīni gāhāpetvā antevāsikaparivutena na gantabbaṃ, gamikavattaṃ pana pūretvā attano pattacīvaraṃ sayameva gahetvā antarāmagge yaṃ yaṃ vihāraṃ pavisati, sabbattha paviṭṭhakāle āgantukavattaṃ, nikkhamanakāle gamikavattanti yathārahaṃ taṃ taṃ vattaṃ pūrentena sallahukaparikkhārena paramasallekhavuttinā hutvā gantabbanti imamatthaṃ saṅkhipitvā dassento ^b^‘‘sallahukavuttinā vinayācārasampannenā’’^eb^ti āha. Evaṃ pana gantvā taṃ vihāraṃ ^a^V2.0181^ea^ pavisantena antarāyeva dantakaṭṭhaṃ kappiyaṃ kārāpetvā gahetvā pavisitabbaṃ, na ca muhuttaṃ vissamitvā pādadhovanamakkhanādīni katvā ācariyassa santikaṃ gamissāmīti aññaṃ pariveṇaṃ pavisitabbaṃ. Kasmā? Sace hissa tatra ācariyassa visabhāgā bhikkhū bhaveyyuṃ, taṃ te āgamanakāraṇaṃ pucchitvā ācariyassa avaṇṇaṃ pakāsetvā ‘‘naṭṭhosi, sace tassa santikaṃ āgato’’ti vippaṭisāraṃ uppādeyyuṃ, yena tatova paṭinivatteyya, tasmā ācariyassa vasanaṭṭhānaṃ pucchitvā ujukaṃ tattheva gantabbaṃ.</p>
              <p>[03]^b^Vuttappakāramācariya^eb^nti –</p>
              <p>[21]‘‘Piyo garu bhāvanīyo, vattā ca vacanakkhamo;</p>
              <p>[22]Gambhīrañca kathaṃ kattā, no caṭṭhāne niyojako’’ti. (a. ni. 7.37; netti. 113) –</p>
              <p>[07]Evamādinā vuttappakāraṃ saddhādiguṇasamannāgataṃ ekantahitesiṃ vuḍḍhipakkhe ṭhitaṃ kalyāṇamittaṃ ācariyaṃ. ^b^Vattapaṭipattiyā ārādhitacittassā^eb^ti ettha sace ācariyo daharataro hoti, pattacīvarapaṭiggahaṇādīni na sāditabbāni. Sace vuḍḍhataro, gantvā ācariyaṃ vanditvā ṭhātabbaṃ. ‘‘Nikkhipāvuso, pattacīvara’’nti vuttena nikkhipitabbaṃ. ‘‘Pānīyaṃ pivā’’ti vuttena sace icchati, pātabbaṃ. ‘‘Pāde dhovā’’ti vuttena na tāva dhovitabbā. Sace hi ācariyena ābhatamudakaṃ bhaveyya, na sāruppaṃ siyā. ‘‘Dhovāvuso, na mayā ābhataṃ, aññehi ābhata’’nti vuttena pana yattha ācariyo na passati, evarūpe paṭicchanne vā okāse abbhokāsavihārassapi vā ekamante nisīditvā pādā dhovitabbā. Sace ācariyo telanāḷiṃ āharati, uṭṭhahitvā ubhohi hatthehi sakkaccaṃ ^a^M2.0205^ea^ gahetabbā. Sace hi na gaṇheyya, ‘‘ayaṃ bhikkhu ito eva paṭṭhāya sambhogaṃ kopetī’’ti ācariyassa aññathattaṃ bhaveyya. Gahetvā pana na āditova pādā makkhetabbā. Sace hi taṃ ācariyassa gattabbhañjanatelaṃ bhaveyya, na sāruppaṃ siyā, tasmā paṭhamaṃ sīsaṃ makkhetvā khandhādīni makkhetabbāni. ‘‘Sabbapārihāriyatelamidaṃ, āvuso, pādepi makkhehī’’ti vuttena pana pāde makkhetvā ‘‘imaṃ telanāḷiṃ ṭhapemi, bhante’’ti vatvā ācariye gaṇhante dātabbā.</p>
              <p>[03]Gatadivasato paṭṭhāya ‘‘kammaṭṭhānaṃ me, bhante, kathetha’’iccevaṃ na vattabbaṃ. Dutiyadivasato pana paṭṭhāya sace ācariyassa pakatiupaṭṭhāko atthi, taṃ yācitvā vattaṃ kātabbaṃ. Sace yācitopi ^a^V2.0182^ea^ na deti, okāse laddheyeva kātabbaṃ. Karontena ca khuddakamajjhimamahantāni tīṇi dantakaṭṭhāni upanāmetabbāni. Sītaṃ uṇhanti duvidhaṃ mukhadhovanudakañca nhānodakañca paṭiyādetabbaṃ. Tato yaṃ ācariyo tīṇi divasāni paribhuñjati, tādisameva niccaṃ upaṭṭhāpetabbaṃ, niyamaṃ akatvā yaṃ vā taṃ vā paribhuñjantassa yathāladdhaṃ upanāmetabbaṃ. Kiṃ bahunā vuttena, yaṃ taṃ bhagavatā ‘‘antevāsikena, bhikkhave, ācariyamhi sammā vattitabbaṃ. Tatrāyaṃ sammāvattanā – kālasseva vuṭṭhāya upāhanā omuñcitvā ekaṃsaṃ uttarāsaṅgaṃ karitvā dantakaṭṭhaṃ dātabbaṃ, mukhodakaṃ dātabbaṃ, āsanaṃ paññapetabbaṃ. Sace yāgu hoti, bhājanaṃ dhovitvā yāgu upanāmetabbā’’tiādikaṃ (mahāva. 66) khandhake vattaṃ paññattaṃ, taṃ sabbampi kātabbaṃ. Iti iminā yathāvuttena nayena paṭipajjanto vattapaṭipattiyā cittaṃ ārādhetīti daṭṭhabbaṃ.</p>
              <p>[03]^b^Pañcasandhika^eb^nti pañcapabbaṃ, pañcabhāganti attho. ^b^Kammaṭṭhānassa uggaṇhana^eb^nti kammaṭṭhānaganthassa uggaṇhanaṃ, tadatthaparipucchā ^b^kammaṭṭhānassa paripucchanā^eb^. Atha vā ganthato atthato ca kammaṭṭhānassa uggaṇhanaṃ ^b^uggaho,^eb^ tattha saṃsayaparipucchanā ^b^paripucchā^eb^. ^b^Kammaṭṭhānassa upaṭṭhāna^eb^nti nimittupaṭṭhānaṃ, evaṃ bhāvanamanuyuñjantassa ‘‘evamidaṃ nimittaṃ upaṭṭhātī’’ti upadhāraṇaṃ, tathā ^b^kammaṭṭhānappanā^eb^ ‘‘evaṃ jhānamappetī’’ti. ^b^Kammaṭṭhānassa lakkhaṇa^eb^nti gaṇanānubandhanāphusanānaṃ vasena bhāvanaṃ ussukkāpetvā ṭhapanāya sampatti, tato parampi vā sallakkhaṇādivasena matthakappattīti kammaṭṭhānasabhāvassa sallakkhaṇaṃ. Tenāha – ^b^‘‘kammaṭṭhānasabhāvupadhāraṇanti vuttaṃ hotī’’^eb^ti.</p>
              <p>[03]^b^Attanāpi^eb^^a^M2.0206^ea^^b^na kilamati^eb^ odhiso kammaṭṭhānassa uggaṇhanato, tato eva ^b^ācariyampi na viheṭheti^eb^ dhammādhikaraṇampi bhāvanāya matthakaṃ pāpanato. ^b^Tasmā^eb^ti taṃnimittaṃ attanoakilamanāacariyāviheṭhanahetu. ^b^Thoka^eb^nti thokaṃ thokaṃ. ^b^Tatthā^eb^ti yattha ācariyo vasati, tattha. ^b^Sappāyaṃ hotī^eb^ti āvāsasappāyādilābhena manasikāraphāsutā bhāvanānukūlatā hoti. ^b^Yojanaparama^eb^nti iminā gāvutāḍḍhayojanānipi saṅgaṇhāti. Yasmā pana mandapañño gāvute aḍḍhayojane yojanamatte vā vasanto kammaṭṭhānassa kismiñcideva ṭhāne sandehe vā satisammose vā jāte kālasseva vihāre vattaṃ katvā antarāmagge piṇḍāya caritvā bhattakiccapariyosāneyeva ācariyassa vasanaṭṭhānaṃ gantvā taṃ divasaṃ ācariyassa santike kammaṭṭhānaṃ sodhetvā dutiyadivase ācariyaṃ vanditvā nikkhamitvā antarāmagge piṇḍāya caritvā akilamantoyeva attano vasanaṭṭhānaṃ āgantuṃ sakkhissati, tasmā vuttaṃ ^b^‘‘mandapañño yojanaparamaṃ gantvā’’^eb^ti. Sace tikkhapañño yojanaparame phāsukaṭṭhānaṃ na labhati, tena kammaṭṭhāne sabbaṃ gaṇṭhiṭṭhānaṃ chinditvā ^a^V2.0183^ea^ visuddhaṃ āvajjanapaṭibaddhaṃ kammaṭṭhānaṃ katvā yojanaparamato dūrampi gantuṃ vaṭṭatīti āha ^b^‘‘tikkhapañño dūrampi gantvā’’^eb^ti.</p>
              <p>[03]^b^Aṭṭhārasasenāsanadosavivajjita^eb^nti mahattaṃ, navattaṃ, jiṇṇattaṃ, panthanissitattaṃ, soṇḍī, paṇṇaṃ, pupphaṃ, phalaṃ, patthanīyatā, nagarasannissitatā, dārusannissitatā, khettasannissitatā, visabhāgānaṃ puggalānaṃ atthitā, paṭṭanasannissitatā, paccantasannissitatā, rajjasīmasannissitatā, asappāyatā, kalyāṇamittānaṃ alābhoti imehi aṭṭhārasahi senāsanadosehi vivajjitaṃ. Imesañhi aṭṭhārasannaṃ dosānaṃ aññatarena samannāgataṃ senāsanaṃ bhāvanāya ananurūpaṃ.</p>
              <p>[03]Kasmā? ^b^Mahāvihāre^eb^ (visuddhi. 1.52) tāva bahū nānāchandā sannipatanti, te aññamaññaṃ paṭiviruddhatāya vattaṃ na karonti, bodhiyaṅgaṇādīni asammaṭṭhāneva honti, anupaṭṭhāpitaṃ pānīyaṃ paribhojanīyaṃ. Tatrāyaṃ ‘‘gocaragāme piṇḍāya carissāmī’’ti pattacīvaramādāya nikkhantopi sace passati vattaṃ akataṃ, pānīyaghaṭaṃ vā rittaṃ, athānena vattaṃ kātabbaṃ hoti, pānīyaṃ upaṭṭhāpetabbaṃ ^a^M2.0207^ea^, akaronto vattabhede dukkaṭaṃ āpajjati. Karontassa kālo atikkamati, atidivā paviṭṭho niṭṭhitāya bhikkhāya kiñci na labhati. Paṭisallānagatopi sāmaṇeradaharabhikkhūnaṃ uccāsaddena saṅghakammehi ca vikkhipati. Yattha pana sabbaṃ vattaṃ katameva hoti, avasesāpi ca ghaṭṭanā natthi, evarūpe mahāvihārepi vihātabbaṃ.</p>
              <p>[03]^b^Navavihāre^eb^ bahu navakammaṃ hoti, akarontaṃ ujjhāyanti. Yattha pana bhikkhū evaṃ vadanti ‘‘āyasmā yathāsukhaṃ samaṇadhammaṃ karotu, mayaṃ navakammaṃ karissāmā’’ti, evarūpe vihātabbaṃ.</p>
              <p>[03]^b^Jiṇṇavihāre^eb^ pana bahu paṭijaggitabbaṃ hoti, antamaso attano senāsanamattampi appaṭijaggantaṃ ujjhāyanti, paṭijaggantassa kammaṭṭhānaṃ parihāyati.</p>
              <p>[03]^b^Panthanissite^eb^ mahāpathavihāre rattindivaṃ āgantukā sannipatanti. Vikāle āgatānaṃ attano senāsanaṃ datvā rukkhamūle vā pāsāṇapiṭṭhe vā vasitabbaṃ hoti, punadivasepi evamevāti kammaṭṭhānassa okāso na hoti. Yattha pana evarūpo āgantukasambādho na hoti, tattha vihātabbaṃ.</p>
              <p>[03]^b^Soṇḍī^eb^^a^V2.0184^ea^ nāma pāsāṇapokkharaṇī hoti. Tattha pānīyatthaṃ mahājano samosarati, nagaravāsīnaṃ rājakulūpakattherānaṃ antevāsikā rajanakammatthāya āgacchanti, tesaṃ bhājanadārudoṇikādīni pucchantānaṃ ‘‘asuke ca asuke ca ṭhāne’’ti dassetabbāni honti. Evaṃ sabbakālampi niccabyāvaṭo hoti.</p>
              <p>[03]Yattha nānāvidhaṃ ^b^sākapaṇṇaṃ^eb^ hoti, tatthassa kammaṭṭhānaṃ gahetvā divāvihāraṃ nisinnassapi santike sākahārikā gāyamānā paṇṇaṃ uccinantiyo visabhāgasaddasaṅghaṭṭanena kammaṭṭhānantarāyaṃ karonti.</p>
              <p>[03]Yattha pana nānāvidhā ^b^mālāgacchā^eb^ supupphitā honti, tatrāpi tādisoyeva upaddavo.</p>
              <p>[03]Yattha nānāvidhaṃ ^b^ambajambupanasādiphalaṃ^eb^ hoti, tattha phalatthikā āgantvā yācanti, adentassa kujjhanti, balakkārena vā gaṇhanti, sāyanhasamaye vihāramajjhe caṅkamantena te disvā ‘‘kiṃ upāsakā evaṃ karothā’’ti vuttā yathāruci akkosanti, avāsāyapissa parakkamanti.</p>
              <p>[03]^b^Patthanīye^eb^^a^M2.0208^ea^ pana lokasammate dakkhiṇagirihatthikucchicetiyagiricittalapabbatasadise vihāre viharantaṃ ‘‘ayaṃ arahā’’ti sambhāvetvā vanditukāmā manussā samantā osaranti, tenassa na phāsu hoti. Yassa pana taṃ sappāyaṃ hoti, tena divā aññattha gantvā rattiṃ vasitabbaṃ.</p>
              <p>[03]^b^Nagarasannissite^eb^ visabhāgārammaṇāni āpāthamāgacchanti, kumbhadāsiyopi ghaṭehi nighaṃsantiyo gacchanti, okkamitvā maggaṃ na denti, issaramanussāpi vihāramajjhe sāṇiṃ parikkhipitvā nisīdanti.</p>
              <p>[03]^b^Dārusannissaye^eb^ pana yattha kaṭṭhāni ca dabbupakaraṇarukkhā ca santi, tattha kaṭṭhahārikā pubbe vuttasākapupphahārikā viya aphāsukaṃ karonti. Vihāre rukkhā santi, te ‘‘chinditvā gharāni karissāmā’’ti manussā āgantvā chindanti. Sace sāyanhasamaye padhānagharā nikkhamitvā vihāramajjhe caṅkamanto te disvā ‘‘kiṃ upāsakā evaṃ karothā’’ti vadati, yathāruci akkosanti, avāsāyapissa parakkamanti.</p>
              <p>[03]Yo ^a^V2.0185^ea^ pana ^b^khettasannissito^eb^ hoti samantā khettehi parivārito, tattha manussā vihāramajjheyeva khalaṃ katvā dhaññaṃ maddanti, pamukhesu sayanti, aññampi bahuṃ aphāsuṃ karonti. Yatrapi mahāsaṅghabhogo hoti, ārāmikakulānaṃ gāvo rundhanti, udakavāraṃ paṭisedhenti, manussā vīhisīsaṃ gahetvā ‘‘passatha tumhākaṃ ārāmikakulānaṃ kamma’’nti saṅghassa dassenti. Tena tena kāraṇena rājarājamahāmattānaṃ gharadvāraṃ gantabbaṃ hoti, ayampi khettasannissiteneva saṅgahito.</p>
              <p>[03]Yattha ^b^aññamaññavisabhāgā verī^eb^ bhikkhū viharanti, ye kalahaṃ karontā ‘‘mā, bhante, evaṃ karothā’’ti vāriyamānā ‘‘etassa paṃsukūlikassa āgatakālato paṭṭhāya naṭṭhāmhā’’ti vattāro bhavanti.</p>
              <p>[03]Yopi ^b^udakapaṭṭanaṃ vā thalapaṭṭanaṃ vā^eb^ sannissito hoti, tattha abhiṇhaṃ nāvāhi ca satthehi ca āgatamanussā ‘‘okāsaṃ detha, pānīyaṃ detha, loṇaṃ dethā’’ti ghaṭṭayantā aphāsuṃ karonti.</p>
              <p>[03]^b^Paccantasannissite^eb^ pana manussā buddhādīsu appasannā honti.</p>
              <p>[03]^b^Rajjasīmasannissite^eb^^a^M2.0209^ea^ rājabhayaṃ hoti. Tañhi padesaṃ eko rājā ‘‘na mayhaṃ vase vattatī’’ti paharati, itaropi ‘‘na mayhaṃ vase vattatī’’ti. Tatrāyaṃ bhikkhu kadāci imassa rañño vijite vicarati, kadāci etassa, atha naṃ ‘‘carapuriso aya’’nti maññamānā anayabyasanaṃ pāpenti.</p>
              <p>[03]^b^Asappāyatā^eb^ti visabhāgarūpādiārammaṇasamosaraṇena vā amanussapariggahitatāya vā asappāyatā. Tatridaṃ vatthu – eko kira thero araññe vasati. Athassa ekā yakkhinī paṇṇasāladvāre ṭhatvā gāyi. So nikkhamitvā dvāre aṭṭhāsi, sā gantvā caṅkamanasīse gāyi. Thero caṅkamanasīsaṃ agamāsi, sā sataporise papāte ṭhatvā gāyi. Thero paṭinivatti, atha naṃ sā vegena gantvā gahetvā ‘‘mayā, bhante, na eko, na dve tumhādisā khāditā’’ti āha.</p>
              <p>[03]Yattha na sakkā hoti ācariyaṃ vā ācariyasamaṃ vā upajjhāyaṃ vā upajjhāyasamaṃ vā ^a^V2.0186^ea^ kalyāṇamittaṃ laddhuṃ, tattha so ^b^kalyāṇamittānaṃ alābho^eb^ mahādosoyeva. Tasmā imesaṃ aṭṭhārasannaṃ dosānaṃ aññatarena samannāgataṃ senāsanaṃ bhāvanāya ananurūpanti veditabbaṃ. Vuttampi cetaṃ ^b^aṭṭhakathāsu^eb^ –</p>
              <p>[21]‘‘Mahāvāsaṃ navāvāsaṃ, jarāvāsañca panthaniṃ;</p>
              <p>[22]Soṇḍiṃ paṇṇañca pupphañca, phalaṃ patthitameva ca.</p>
              <p>[21]‘‘Nagaraṃ dārunā khettaṃ, visabhāgena paṭṭanaṃ;</p>
              <p>[22]Paccantasīmāsappāyaṃ, yattha mitto na labbhati.</p>
              <p>[21]‘‘Aṭṭhārasetāni ṭhānāni, iti viññāya paṇḍito;</p>
              <p>[22]Ārakā parivajjeyya, maggaṃ sappaṭibhayaṃ yathā’’ti. (visuddhi. 1.52);</p>
              <p>[03]^b^Pañcasenāsanaṅgasamannāgata^eb^nti gāmato nātidūranāccāsannatādīhi pañcahi senāsanaṅgehi samannāgataṃ. Vuttañhetaṃ bhagavatā –</p>
              <p>[08]‘‘Kathañca, bhikkhave, senāsanaṃ pañcaṅgasamannāgataṃ hoti? Idha, bhikkhave, senāsanaṃ nātidūraṃ hoti nāccāsannaṃ gamanāgamanasampannaṃ, divā appākiṇṇaṃ rattiṃ appasaddaṃ appanigghosaṃ, appaḍaṃsamakasavātātapasarīsapasamphassaṃ, tasmiṃ kho pana senāsane viharantassa ^a^M2.0210^ea^ appakasirena uppajjanti cīvarapiṇḍapātasenāsanagilānapaccayabhesajjaparikkhārā, tasmiṃ kho pana senāsane therā bhikkhū viharanti bahussutā āgatāgamā dhammadharā vinayadharā mātikādharā, te kālena kālaṃ upasaṅkamitvā paripucchati paripañhati ‘idaṃ, bhante, kathaṃ, imassa ko attho’ti. Tassa te āyasmanto avivaṭañceva vivaranti, anuttānīkatañca uttāniṃ karonti, anekavihitesu ca kaṅkhāṭhāniyesu dhammesu kaṅkhaṃ paṭivinodenti. Evaṃ kho, bhikkhave, senāsanaṃ pañcaṅgasamannāgataṃ hotī’’ti (a. ni. 10.11).</p>
              <p>[03]Ettha ca nātidūraṃ nāccāsannaṃ gamanāgamanasampannanti ekaṃ aṅgaṃ, divā appākiṇṇaṃ rattiṃ appasaddaṃ appanigghosanti ekaṃ, appaḍaṃsamakasavātātapasarīsapasamphassanti ekaṃ, tasmiṃ kho pana ^a^V2.0187^ea^ senāsane viharantassa…pe… parikkhārāti ekaṃ, tasmiṃ kho pana senāsane therā…pe… kaṅkhaṃ paṭivinodentīti ekaṃ. Evaṃ pañcaṅgāni veditabbāni.</p>
              <p>[03]^b^Upacchinnakhuddakapalibodhenā^eb^ti ettha pana khuddakapalibodhe upacchindantena dīghāni kesanakhalomāni chinditabbāni, jiṇṇacīvaresu aggaḷānuvātaparibhaṇḍadānādinā daḷhīkammaṃ vā tantucchedādīsu tunnakammaṃ vā kātabbaṃ, kiliṭṭhāni vā rajitabbāni. Sace patte malaṃ hoti, patto pacitabbo, mañcapīṭhādīni sodhetabbāni. ^b^Bhattasammadaṃ paṭivinodetvā^eb^ti bhojananimittaṃ parissamaṃ vinodetvā. Āhāre hi āsayaṃ paviṭṭhamatte tassa āgantukatāya yebhuyyena siyā sarīrassa koci parissamo, taṃ vūpasametvā. Tasmiñhi avūpasante sarīrakhedena cittaṃ ekaggataṃ na labheyyāti. Uggahetabbato uggaho, sabbopi kammaṭṭhānavidhi, na pubbe vuttauggahamattaṃ. Ācariyato uggaho ^b^ācariyuggaho,^eb^ tato. ^b^Ekapadampī^eb^ti ekakoṭṭhāsampi.</p>
              <p>[03]^b^Anubandhanā^eb^ti assāsapassāsānaṃ anugamanavasena satiyā nirantaraṃ anupavattanā. ^b^Phusanā^eb^ti assāsapassāse gaṇentassa gaṇanaṃ paṭisaṃharitvā te satiyā anubandhantassa yathā appanā hoti, tathā cittaṃ ṭhapentassa ca nāsikaggādiṭṭhānassa nesaṃ phusanā. Yasmā pana gaṇanādivasena viya phusanādivasena visuṃ manasikāro natthi, phuṭṭhaphuṭṭhaṭṭhāneyeva ^a^M2.0211^ea^ gaṇanā kātabbāti dassetuṃ idha phusanāgahaṇanti dīpento ^b^‘‘phusanāti phuṭṭhaṭṭhāna’’^eb^nti āha. ^b^Ṭhapanā^eb^ti samādhānaṃ. Tañhi sammadeva ārammaṇe cittassa ādhānaṃ ṭhapanaṃ hoti. Tathā hi samādhi ‘‘cittassa ṭhiti saṇṭhitī’’ti niddiṭṭho. Samādhippadhānā pana appanāti āha ^b^‘‘ṭhapanāti appanā’’^eb^ti. Aniccatādīnaṃ saṃlakkhaṇato ^b^sallakkhaṇā vipassanā^eb^. Pavattato nimittato ca vinivaṭṭanato ^b^vinivaṭṭanā maggo^eb^. Sakalasaṃkilesapaṭippassaddhibhāvato sabbaso suddhīti ^b^pārisuddhi phalaṃ^eb^. ^b^Tesa^eb^nti vivaṭṭanāpārisuddhīnaṃ. ^b^Paṭipassanā^eb^ti pati pati dassanaṃ pekkhanaṃ. Tenāha ^b^‘‘paccavekkhaṇā’’^eb^ti.</p>
              <p>[03]^b^Khaṇḍa^eb^nti ekaṃ tīṇi pañcāti evaṃ gaṇanāya khaṇḍanaṃ. ^b^Okāse^eb^ti gaṇanāvidhiṃ sandhāyāha, gaṇanānissitova na kammaṭṭhānanissito. ^b^Sikhāppattaṃ nu kho^eb^ti idaṃ cirataraṃ gaṇanāya manasikarontassa vasena vuttaṃ. So hi tathā laddhaṃ avikkhepamattaṃ nissāya evaṃ maññeyya. ^b^Assāsapassāsesu yo upaṭṭhāti, taṃ gahetvā^eb^ti idaṃ assāsapassāsesu yassa ekova paṭhamaṃ upaṭṭhāti, taṃ sandhāya vuttaṃ. Yassa pana ubhopi upaṭṭhahanti, tena ubhayampi gahetvā gaṇetabbaṃ ^a^V2.0188^ea^. ^b^Yo upaṭṭhātī^eb^ti iminā ca dvīsu nāsāpuṭavātesu yo pākaṭataro upaṭṭhāti, so gahetabboti ayampi attho dīpitoti daṭṭhabbaṃ. ^b^Pavattamānaṃ pavattamāna^eb^nti āmeḍitavacanena nirantaraṃ assāsapassāsānaṃ upalakkhaṇaṃ dasseti. ^b^Eva^eb^nti vuttappakārena upalakkhetvāvāti attho. Paṭhamaṃ ekekasmiṃ upaṭṭhitepi upalakkhetvāva gaṇentassa kamena ubhopi pākaṭā hontīti āha – ^b^‘‘assāsapassāsā pākaṭā hontī’’^eb^ti. Tena ‘‘upalakkhetvāva gaṇetabba’’nti imassa ‘‘tassevaṃ gaṇayato…pe… pākaṭā hontī’’ti idaṃ kāraṇavacanaṃ daṭṭhabbaṃ. Tattha ^b^pākaṭā hontī^eb^ti gaṇanāvasena bahiddhā vikkhepābhāvato vibhūtā honti.</p>
              <p>[03]Palighāya parivattanakaṃ yattha nikkhipanti, so ^b^palighatthambho^eb^. ^b^Tiyāmaratti^eb^nti accantasaṃyoge upayogavacanaṃ. ^b^Purimanayenā^eb^ti sīghagaṇanāya, gopālakagaṇanāyāti attho. ^b^Eko dve tīṇi cattāri pañcā^eb^ti gaṇanāvidhidassanaṃ. Tasmā ^b^aṭṭhā^eb^tiādīsupi ekato paṭṭhāyeva paccekaṃ aṭṭhādīni pāpetabbāni. ^b^‘‘Sīghaṃ sīghaṃ gaṇetabbamevā’’^eb^ti vatvā tattha ^a^M2.0212^ea^ kāraṇaṃ nidassanañca dasseti ^b^‘‘gaṇanāpaṭibaddhe hī’’^eb^tiādinā. Tattha arīyati tena nāvāti arittaṃ, pājanadaṇḍo. Arittena upatthambhanaṃ ^b^arittupatthambhanaṃ,^eb^ tassa ^b^vasena^eb^.</p>
              <p>[03]Nippariyāyato nirantarappavatti nāma ṭhapanāyamevāti āha ^b^‘‘nirantarappavattaṃ viyā’’^eb^ti. Anto pavisantaṃ manasikaronto anto cittaṃ paveseti nāma. Bahi cittanīharaṇepi eseva nayo. ^b^Vātabbhāhata^eb^nti abbhantaragatavātaṃ bahulaṃ manasikarontassa vātena taṃ ṭhānaṃ abbhāhataṃ viya medena pūritaṃ viya ca hoti, tathā upaṭṭhāti. ^b^Nīharato^eb^ti phuṭṭhokāsaṃ muñcitvā nīharato. Tathā pana nīharato vātassa gatisamanvesanamukhena nānārammaṇesu cittaṃ vidhāvatīti āha ^b^‘‘puthuttārammaṇe cittaṃ vikkhipatī’’^eb^ti.</p>
              <p>[03]^b^Eta^eb^nti etaṃ assāsapassāsajātaṃ. ^b^Anugamana^eb^nti pavattapavattānaṃ assāsapassāsānaṃ ārammaṇakaraṇavasena satiyā anu anu pavattanaṃ anugacchanaṃ. Tenevāha – ^b^‘‘tañca kho ādimajjhapariyosānānugamanavasenā’’^eb^ti. ^b^Nābhi ādi^eb^ tattha paṭhamaṃ uppajjanato. Paṭhamuppattivasena hi idha ādicintā, na uppattimattavasena. Tathā hi te nābhito paṭṭhāya yāva nāsikaggā sabbattha uppajjanteva. Yattha yattha ca uppajjanti, tattha tattheva bhijjanti dhammānaṃ gamanābhāvato. Yathāpaccayaṃ pana desantarappattiyaṃ gatisamaññā. ^b^Hadayaṃ majjha^eb^nti hadayasamīpaṃ tassa uparibhāgo majjhaṃ. ^b^Nāsikaggaṃ pariyosāna^eb^nti nāsikaṭṭhānaṃ tassa pariyosānaṃ assāsapassāsānaṃ samaññāya tadavadhibhāvato. Tathā hete cittasamuṭṭhānā vuttā, na ca bahiddhā cittasamuṭṭhānānaṃ ^a^V2.0189^ea^ sambhavo atthi. Tenāha ^b^‘‘abbhantarapavisanavātassa nāsikaggaṃ ādī’’^eb^ti. Pavisananikkhamanapariyāyo pana taṃsadisavaseneva vuttoti veditabbo. ^b^Vikkhepagata^eb^nti vikkhepaṃ upagataṃ, vikkhittaṃ asamāhitanti attho. ^b^Sāraddhāyā^eb^ti sadarathabhāvāya. ^b^Iñjanāyā^eb^ti kammaṭṭhānamanasikārassa calanāya. ^b^Vikkhepagatena cittenā^eb^ti hetumhi karaṇavacanaṃ, itthambhūtalakkhaṇe vā. ^b^Sāraddhā^eb^ti sadarathā. ^b^Iñjitā^eb^ti iñjanakā calanakā, tathā ^b^phanditā^eb^.</p>
              <p>[03]^b^Ādimajjhapariyosānavasenā^eb^tiādimajjhapariyosānānugamanavasena na manasi kātabbanti sambandho. ‘‘Anubandhanāya manasikarontena phusanāvasena ^a^M2.0213^ea^ ṭhapanāvasena ca manasi kātabba’’nti yena adhippāyena vuttaṃ, taṃ vivarituṃ ^b^‘‘gaṇanānubandhanāvasena viyā’’^eb^tiādimāha. Tattha ^b^visuṃ manasikāro natthī^eb^ti gaṇanāya anubandhanāya ca vinā yathākkamaṃ kevalaṃ phusanāvasena ṭhapanāvasena ca kammaṭṭhānamanasikāro natthi. Nanu phusanāya vinā ṭhapanāya viya phusanāya vinā gaṇanāyapi manasikāro natthiyevāti? Yadipi natthi, gaṇanā pana yathā kammaṭṭhānamanasikārassa mūlabhāvato padhānabhāvena gahetabbā, evaṃ anubandhanā ṭhapanāya tāya vinā ṭhapanāya asambhavato. Tasmā satipi phusanāya nānantarikabhāve gaṇanānubandhanā eva mūlabhāvato padhānabhāvena gahetvā itarāsaṃ tadabhāvaṃ dassento āha – ^b^‘‘gaṇanānubandhanāvasena viya hi phusanāṭhapanāvasena visuṃ manasikāro natthī’’^eb^ti. Yadi evaṃ tā kasmā uddese visuṃ gahitāti āha ^b^‘‘phuṭṭhaphuṭṭhaṭṭhāneyevā’’^eb^tiādi. Tattha ^b^phuṭṭhaphuṭṭhaṭṭhāneyeva gaṇento^eb^ti iminā gaṇanāya phusanā aṅganti dasseti. Tenāha – ^b^‘‘gaṇanāya ca phusanāya ca manasi karotī’’^eb^ti. ^b^Tatthevā^eb^ti phuṭṭhaphuṭṭhaṭṭhāneyeva. ^b^Te^eb^ti assāsapassāse. ^b^Satiyā anubandhanto^eb^ti gaṇanāvidhiṃ anugantvā satiyā nibandhanto, phuṭṭhokāseyeva te nirantaraṃ upadhārentoti attho. ^b^Appanāvasena cittaṃ ṭhapento^eb^ti yathā appanā hoti, evaṃ yathāupaṭṭhite nimitte cittaṃ ṭhapento samādahanto. ^b^Anubandhanāya cā^eb^tiādīsu anubandhanāya ca phusanāya ca ṭhapanāya ca manasi karotīti vuccatīti yojanā. ^b^Svāyamattho^eb^ti yvāyaṃ ‘‘phuṭṭhaphuṭṭhaṭṭhāneyeva gaṇento tattheva gaṇanaṃ paṭisaṃharitvā te satiyā anubandhanto’’ti vutto, so ayamattho. Yā accantāya na minoti na vinicchinati, sā mānassa samīpeti upamā yathā goṇo viya gavayoti.</p>
              <p>[03]^b^Paṅguḷo^eb^ti pīṭhasappī. ^b^Dolā^eb^ti peṅkholo. ^b^Kīḷata^eb^nti kīḷantānaṃ. ^b^Mātāputtāna^eb^nti attano bhariyāya puttassa ca. ^b^Ubho koṭiyo^eb^ti āgacchantassa purimakoṭiṃ, gacchantassa pacchimakoṭinti dvepi koṭiyo. ^b^Majjhañcā^eb^ti dolāphalakasseva majjhaṃ. Upanibandhanatthambho viyāti ^b^upanibandhanatthambho,^eb^ nāsikaggaṃ mukhanimittaṃ vā, tassa mūle samīpe ṭhatvā. Kathaṃ ṭhatvā ^a^V2.0190^ea^? Satiyā vasena. Satiñhi tattha sūpaṭṭhitaṃ karonto yogāvacaro tattha ṭhito nāma hoti avayavadhammena samudāyassa apadisitabbato ^a^M2.0214^ea^. ^b^Nimitte^eb^ti nāsikaggādinimitte. ^b^Satiyā nisinno^eb^ti sativasena nisīdanto. ‘‘Satiñhi tatthā’’tiādinā ṭhāne viya vattabbaṃ. ^b^Tatthā^eb^ti phuṭṭhaṭṭhāne. ^b^Te^eb^ti nagarassa anto bahi ca gatā manussā tesaṃ saṅgahā ca hatthagatā. ^b^Ādito pabhutī^eb^ti upameyyatthadassanato paṭṭhāya.</p>
              <p>[03]Gāthāyaṃ ^b^nimitta^eb^nti upanibandhananimittaṃ. ^b^Anārammaṇamekacittassā^eb^ti ekassa cittassa na ārammaṇaṃ, ārammaṇaṃ na hontīti attho. ^b^Ajānato ca tayo dhamme^eb^ti nimittaṃ assāso passāsoti ime nimittādayo tayo dhamme ārammaṇakaraṇavasena avindantassa. ^b^Ca^eb^-saddo byatireke. ^b^Bhāvanā^eb^ti ānāpānassatisamādhibhāvanā. ^b^Nupalabbhatī^eb^ti na upalabbhati na sijjhatīti ayaṃ codanāgāthāya attho. Dutiyā pana parihāragāthā suviññeyyāva.</p>
              <p>[03]^b^Katha^eb^nti tāsaṃ codanāparihāragāthānaṃ atthaṃ vivarituṃ kathetukamyatāpucchā. ^b^Ime tayo dhammā^eb^tiādīsu padayojanāya saddhiṃ ayamatthaniddeso – ime nimittādayo tayo dhammā ekacittassa kathaṃ ārammaṇaṃ na honti, asatipi ārammaṇabhāve na cime na ca ime tayo dhammā aviditā honti, kathañca na honti aviditā, tesañhi aviditatte cittañca kathaṃ vikkhepaṃ na gacchati, padhānañca bhāvanāya nipphādakaṃ vīriyañca kathaṃ paññāyati, nīvaraṇānaṃ vikkhambhakaṃ sammadeva samādhānāvahaṃ bhāvanānuyogasaṅkhātaṃ payogañca yogī kathaṃ sādheti, uparūpari lokiyalokuttarañca visesaṃ kathamadhigacchatīti.</p>
              <p>[03]Idāni tamatthaṃ kakacopamāya sādhetuṃ ^b^‘‘seyyathāpī’’^eb^tiādi vuttaṃ. Bhūmibhāgassa visamatāya cañcale rukkhe chedanakiriyā na sukarā siyā, tathā ca sati kakacadantagati duviññeyyāti āha – ^b^‘‘same bhūmibhāge’’^eb^ti. ^b^Kakacenā^eb^ti khuddakena kharapattena. Tenāha ^b^‘‘puriso’’^eb^ti. ^b^Phuṭṭhakakacadantāna^eb^nti phuṭṭhaphuṭṭhakakacadantānaṃ vasena. Tena kakacadantehi phuṭṭhaphuṭṭhaṭṭhāneyeva purisassa satiyā upaṭṭhānaṃ dasseti. Tenāha – ^b^‘‘na āgate vā gate vā kakacadante manasi karotī’’^eb^ti.</p>
              <p>[03]Kakacassa ^a^M2.0215^ea^ ākaḍḍhanakāle purisābhimukhaṃ pavattā āgatā, pellanakāle tato vigatā gatāti vuttā, na ca āgatā vā gatā vā kakacadantā aviditā honti sabbattha satiyā upaṭṭhitattā chinditabbaṭṭhānaṃ aphusitvā gacchantānaṃ āgacchantānañca kakacadantānaṃ abhāvato. ^b^Padhāna^eb^nti ^a^V2.0191^ea^ rukkhassa chedanavīriyaṃ. ^b^Payoga^eb^nti tasseva chedanakiriyaṃ. Upamāyaṃ ‘‘visesamadhigacchatī’’ti padaṃ pāḷiyaṃ natthi, yojetvā pana dassetabbaṃ. Teneva ^b^visuddhimagge^eb^ (visuddhi. 1.227) upamāyampi ‘‘visesamadhigacchatī’’ti padaṃ yojetvāva vuttaṃ. Taṃsaṃvaṇṇanāyañca ‘‘visesanti anekabhāvāpādanaṃ, tena ca sādhetabbaṃ payojanavisesa’’nti attho vutto.</p>
              <p>[03]^b^Yathā rukkho^eb^tiādi upamāsaṃsandanaṃ. Upanibandhati ārammaṇe cittaṃ etāyāti sati upanibandhanā nāma, tassā assāsapassāsānaṃ sallakkhaṇassa nimittanti ^b^upanibandhanānimittaṃ,^eb^ nāsikaggaṃ mukhanimittaṃ vā. ^b^Evameva^eb^nti yathā so puriso kakacena rukkhaṃ chindanto āgatagate kakacadante amanasikarontopi phuṭṭhaphuṭṭhaṭṭhāneyeva satiyā upaṭṭhapanena āgatagate kakacadante jānāti, suttapadañca avirajjhanto atthakiccaṃ sādheti, evamevaṃ. ^b^Nāsikagge mukhanimitte^eb^ti dīghanāsiko nāsikagge, itaro mukhaṃ asanaṃ nimīyati chādīyati etenāti mukhanimittanti laddhanāme uttaroṭṭhe.</p>
              <p>[03]^b^Idaṃ padhāna^eb^nti yena vīriyārambhena āraddhavīriyassa yogino kāyopi cittampi kammaniyaṃ bhāvanākammakkhamaṃ bhāvanākammayoggaṃ hoti, idaṃ vīriyaṃ padhānanti phalena hetuṃ dasseti. ^b^Upakkilesā pahīyantī^eb^ti cittassa upakkilesabhūtāni nīvaraṇāni vikkhambhanavasena pahīyanti. ^b^Vitakkā vūpasammantī^eb^ti tato eva kāmavitakkādayo micchāvitakkā upasamaṃ gacchanti, nīvaraṇappahānena vā paṭhamajjhānādhigamaṃ dassetvā vitakkavūpasamāpadesena dutiyajjhānādīnamadhigamamāha. ^b^Ayaṃ payogo^eb^ti ayaṃ jhānādhigamassa hetubhūto kammaṭṭhānānuyogo payogo. ^b^Saṃyojanā pahīyantī^eb^ti dasapi saṃyojanāni maggappaṭipāṭiyā samucchedavasena pahīyanti. ^b^Anusayā byantī hontī^eb^ti tathā sattapi anusayā anuppattidhammatāpādanena bhaṅgamattassapi anavasesato vigatantā honti. Ettha ca saṃyojanappahānaṃ nāma anusayanirodheneva ^a^M2.0216^ea^ hoti, pahīnesu ca saṃyojanesu anusayānaṃ lesopi na bhavissatīti ca dassanatthaṃ ‘‘saṃyojanā pahīyanti, anusayā byantī hontī’’ti vuttaṃ. ^b^Ayaṃ viseso^eb^ti imaṃ samādhiṃ nissāya anukkamena labbhamāno ayaṃ saṃyojanappahānādiko imassa samādhissa visesoti attho.</p>
              <p>[03]^b^Yassā^eb^ti yena. ^b^Anupubba^eb^nti anukkamena. ^b^Paricitā^eb^ti pariciṇṇā. Ayañhettha saṅkhepattho – ānāpānassati yathā buddhena bhagavatā desitā, tathā yena dīgharassapajāananādividhinā ^a^V2.0192^ea^ anupubbaṃ paricitā suṭṭhu bhāvitā, tato eva paripuṇṇā soḷasannaṃ vatthūnaṃ pāripūriyā sabbaso puṇṇā, so bhikkhu imaṃ attano khandhādilokaṃ paññobhāsena pabhāseti. Yathā kiṃ? Abbhā muttova candimā abbhādiupakkilesavimutto candimā tārakarājā viyāti. ‘‘Abbhā muttova candimā’’ti hi padassa niddese mahikādīnampi vuttattā ettha ādi-saddalopo katoti veditabbo.</p>
              <p>[03]^b^Idhā^eb^ti kakacūpamāya. ^b^Assā^eb^ti yogino. ^b^Idhā^eb^ti vā imasmiṃ ṭhāne. ^b^Assā^eb^ti upamābhūtassa kakacassa. Āgatagatavasena yathā tassa purisassa amanasikāro, evaṃ assāsapassāsānaṃ āgatagatavasena amanasikāramattameva ānayanappayojanaṃ. ^b^Na cirenevā^eb^ti idaṃ katādhikāraṃ sandhāya vuttaṃ. ^b^Nimitta^eb^nti paṭibhāganimittaṃ. ^b^Avasesajjhānaṅgapaṭimaṇḍitā^eb^ti vitakkādiavasesajjhānaṅgapaṭimaṇḍitāti vadanti, vicārādīti pana vattabbaṃ nippariyāyena vitakkassa appanābhāvato. So hi pāḷiyaṃ ‘‘appanā byappanā’’ti niddiṭṭho, taṃsampayogato vā yasmā jhānaṃ appanāti aṭṭhakathāvohāro, jhānaṅgesu ca samādhi padhānaṃ, tasmā taṃ appanāti dassento ^b^‘‘avasesajjhānaṅgapaṭimaṇḍitā appanāsaṅkhātā ṭhapanā ca sampajjatī’’^eb^ti āha. ^b^Kassaci pana gaṇanāvaseneva manasikārakālato pabhutī^eb^ti ettha ^b^‘‘anukkamato…pe… pattaṃ viya hotī’’^eb^ti ettakova gantho parihīno, purāṇapotthakesu pana katthaci so gantho likhitoyeva tiṭṭhati.</p>
              <p>[03]^b^Sāraddhakāyassa^eb^^a^M2.0217^ea^ kassaci puggalassa. ^b^Onamati^eb^ vatthikādipalambanena. ^b^Vikūjatī^eb^ti saddaṃ karoti. ^b^Valiṃ gaṇhātī^eb^ti. Tattha tattha valinaṃ hoti. Kasmā? Yasmā sāraddhakāyo garuko hotīti. Kāyadarathavūpasamena saddhiṃ sijjhamāno oḷārikāssāsapassāsanirodho byatirekamukhena tassa sādhanaṃ viya vutto. ^b^Oḷārikāssāsapassāsanirodhavasenā^eb^ti anvayavasena tadatthassa sādhanaṃ. ^b^Kāyadarathe vūpasante^eb^ti cittajarūpānaṃ lahumudukammaññabhāvena yo sesatisantatirūpānampi lahuādibhāvo, so idha kāyassa lahubhāvoti adhippeto. Svāyaṃ yasmā cittassa lahuādibhāvena vinā natthi, tasmā vuttaṃ ^b^‘‘kāyopi cittampi lahukaṃ hotī’’^eb^ti.</p>
              <p>[03]^b^Oḷārike assāsapassāse niruddhe^eb^tiādi heṭṭhā vuttanayamhi vicetabbākārappattassa kāyasaṅkhārassa vicayanavidhiṃ dassetuṃ ānītaṃ.</p>
              <p>[03]^b^Uparūpari^eb^^a^V2.0193^ea^^b^vibhūtānī^eb^ti bhāvanābalena uddhaṃ uddhaṃ pākaṭāni honti. ^b^Desato^eb^ti pakatiyā phusanadesato, pubbe attano phusanavasena upadhāritaṭṭhānato.</p>
              <p>[03]^b^‘‘Kattha natthī’’^eb^ti ṭhānavasena ^b^‘‘kassa natthī’’^eb^ti puggalavasena ca vīmaṃsiyamānamatthaṃ ekajjhaṃ katvā vibhāvetuṃ ^b^‘‘antomātukucchiya’’^eb^ntiādi vuttaṃ. Tattha ‘‘yathā udake nimuggassa niruddhokāsatāya assāsapassāsā na pavattanti, evaṃ antomātukucchiyaṃ. Yathā matānaṃ samuṭṭhāpakacittābhāvato, evaṃ asaññībhūtānaṃ mucchāparetānaṃ asaññīsu vā jātānaṃ, tathā nirodhasamāpannāna’’nti ^b^ācariyadhammapālattherena^eb^ vuttaṃ. ^b^Mahāgaṇṭhipade^eb^ pana ‘‘mucchāparetānaṃ cittappavattiyā dubbalabhāvato’’ti kāraṇaṃ vuttaṃ. Catutthajjhānasamāpannānaṃ dhammatāvaseneva nesaṃ anuppajjanaṃ, tathā rūpārūpabhavasamaṅgīnaṃ. Keci pana ‘‘anupubbato sukhumabhāvappattiyā catutthajjhānasamāpannassa, rūpabhave rūpānaṃ bhavaṅgassa ca sukhumabhāvato rūpabhavasamaṅgīnaṃ natthī’’ti kāraṇaṃ vadanti. Atthiyeva te assāsapassāsā pārisesatoti adhippāyo yathāvuttasattaṭṭhānavinimuttassa assāsapassāsānaṃ anuppajjanaṭṭhānassa abhāvato. ^b^Pakatiphuṭṭhavasenā^eb^ti pakatiyā phusanaṭṭhānavasena. ^b^Nimittaṃ ṭhapetabba^eb^nti satiyā tattha sukhappavattanatthaṃ ^a^M2.0218^ea^ thirataraṃ saññāṇaṃ pavattetabbaṃ. Thirasaññāpadaṭṭhānā hi sati. ^b^Imamevā^eb^ti imaṃ eva anupaṭṭhahantassa kāyasaṅkhārassa kaṇṭakuṭṭhāpanañāyena upaṭṭhāpanavidhimeva. ^b^Atthavasa^eb^nti hetuṃ. Attho hi phalaṃ. So yassa vasena pavattati, so atthavasoti. ^b^Muṭṭhassatissā^eb^ti vinaṭṭhassatissa. ^b^Asampajānassā^eb^ti sampajaññavirahitassa, bhāventassa anukkamena anupaṭṭhahante assāsapassāse vīmaṃsitvā ‘‘ime te’’ti upadhāretuṃ sammadeva jānituñca samatthāhi satipaññāhi virahitassāti adhippāyo. ^b^Ito aññaṃ^eb^ kammaṭṭhānaṃ. ^b^Garuka^eb^nti bhāriyaṃ. Sā cassa garukatā bhāvanāya sudukkarabhāvenāti āha ^b^‘‘garukabhāvana’’^eb^nti.</p>
              <p>[03]Uparūpari santasukhumabhāvāpattito ‘‘balavatī suvisadā sūrā ca sati paññā ca icchitabbā’’ti vatvā sukhumassa nāma atthassa sādhanenapi sukhumeneva bhavitabbanti dassetuṃ ^b^‘‘yathā hī’’^eb^tiādi vuttaṃ. Idāni anupaṭṭhahantānaṃ assāsapassāsānaṃ pariyesanupāyaṃ dassento ^b^‘‘tāhi ca panā’’^eb^tiādimāha. Tattha ^b^anupada^eb^nti padānupadaṃ. ^b^Caritvā^eb^ti gocaraṃ gahetvā. ^b^Tasmiṃyeva ṭhāne^eb^ti upanibandhananimittasaññite ṭhāne. ^b^Yojetvā^eb^ti manasikārena yojetvā. ^b^‘‘Satirasmiyā bandhitvā’’^eb^ti vā vuttamevatthamāha ^b^‘‘tasmiṃyeva ṭhāne yojetvā’’^eb^ti. Na hi upameyye bandhanayojanaṭṭhānāni visuṃ labbhanti. ^b^Nimitta^eb^nti uggahanimittaṃ paṭibhāganimittaṃ vā. Ubhayampi hi ^a^V2.0194^ea^ idha ekajjhaṃ vuttaṃ. Tathā hi tūlapicuādi upamattayaṃ uggahe yujjati, sesaṃ ubhayattha. ^b^Ekacce^eb^ti eke ācariyā.</p>
              <p>[03]^b^Tārakarūpaṃ viyā^eb^ti tārakāya pabhārūpaṃ viya. ^b^Maṇiguḷikā^eb^diupamā paṭibhāge vaṭṭanti. Kathaṃ panetaṃ ekaṃyeva kammaṭṭhānaṃ anekākārato upaṭṭhātīti āha ^b^‘‘tañca paneta’’^eb^ntiādi. ^b^Suttanta^eb^nti ekaṃ suttaṃ. Paguṇappavattibhāvena avicchedaṃ mahāvisayatañca sandhāyāha ^b^‘‘mahatī pabbateyyā nadī viyā’’^eb^ti. Tattha byañjanasampattiyā samantabhaddakaṃ suttaṃ sabbabhāgamanoharā sabbapāliphullā vanaghaṭā viyāti āha ^b^‘‘ekā vanarāji viyā’’^eb^ti. Tenāha bhagavā ‘‘vanappagumbe yatha phussitagge’’ti (khu. pā. 6.13; su. ni. 236) nānānusandhiyaṃ nānāpeyyālaṃ vividhanayanipuṇaṃ bahuvidhakammaṭṭhānamukhaṃ suttantaṃ atthikehi sakkaccaṃ samupapajjitabbanti āha – ^b^‘‘sītacchāyo…pe… rukkho^eb^^a^M2.0219^ea^^b^viyā’’^eb^ti. ^b^Saññānānatāyā^eb^ti nimittupaṭṭhānato pubbe pavattasaññānaṃ nānāvidhabhāvato. ^b^Saññaja^eb^nti bhāvanāsaññājanitaṃ bhāvanāsaññāya sañjānanamattaṃ. Na hi asabhāvassa kutoci samuṭṭhānaṃ atthi. Tenāha – ^b^‘‘nānato upaṭṭhātī’’^eb^ti, upaṭṭhānākāramattanti vuttaṃ hoti.</p>
              <p>[03]^b^Ime tayo dhammā^eb^ti assāso passāso nimittanti ime tayo dhammā. ^b^Natthī^eb^ti kammaṭṭhānavasena manasikātabbabhāvena natthi na upalabbhati. ^b^Na upacāra^eb^nti upacārampi na pāpuṇāti, pageva appananti adhippāyo. ^b^Yassa panā^eb^ti vijjamānapakkho vuttanayānusāreneva veditabbo.</p>
              <p>[03]Idāni vuttasseva atthassa samatthanatthaṃ kakacūpamāyaṃ āgatā ^b^‘‘nimitta’’^eb^ntiādikā gāthā paccānītā. ^b^Nimitte^eb^ti yathāvutte paṭibhāganimitte. ^b^Evaṃ hotī^eb^ti bhāvanamanuyuttassa evaṃ hoti, tasmā ‘‘punappunaṃ evaṃ manasi karohī’’ti vattabbo. ^b^Vosānaṃ āpajjeyyā^eb^ti ‘‘nimittaṃ nāma dukkaraṃ uppādetuṃ, tayidaṃ laddhaṃ, handāhaṃ dāni yadā vā tadā vā visesaṃ nibbattessāmī’’ti saṅkocaṃ āpajjeyya. ^b^Visīdeyyā^eb^ti ‘‘ettakaṃ kālaṃ bhāvanamanuyuttassa nimittampi na uppannaṃ, abhabbo maññe visesassā’’ti visādaṃ āpajjeyya. ‘‘Imāya paṭipadāya jarāmaraṇato muccissāmīti paṭipannassa nimitta’’nti vutte kathaṃ saṅkocāpatti, bhiyyoso mattāya ussāhameva kareyyāti ^b^‘‘nimittamidaṃ…pe… vattabbo’’^eb^ti ^b^majjhimabhāṇakā^eb^ āhu. ^b^Eva^eb^nti vuttappakārena paṭibhāganimitteyeva bhāvanācittassa ṭhapanena. ^b^Ito pabhutī^eb^ti ito paṭibhāganimittuppattito paṭṭhāya. Pubbe yaṃ vuttaṃ ‘‘anubandhanāya phusanāya ṭhapanāya ca manasi karotī’’ti (pārā. aṭṭha. 2.ānāpānassatisamādhikathā), tattha ^a^V2.0195^ea^ anubandhanaṃ phusanañca vissajjetvā ṭhapanāvaseneva bhāvetabbanti āha ^b^‘‘ṭhapanāvasena bhāvanā hotī’’^eb^ti.</p>
              <p>[03]^b^Porāṇehi^eb^ vuttovāyamatthoti dassento ^b^‘‘nimitte’’^eb^ti gāthamāha. Tattha ^b^nimitte^eb^ti paṭibhāganimitte. ^b^Ṭhapayaṃ citta^eb^nti bhāvanācittaṃ ṭhapento, ṭhapanāvasena manasikarontoti attho. ^b^Nānākāra^eb^nti ‘‘cattāro vaṇṇā’’ti evaṃ vuttaṃ nānākāraṃ. Ākārasāmaññavasena hetaṃ ekavacanaṃ. ^b^Vibhāvaya^eb^nti vibhāvento antaradhāpento. Nimittuppattito paṭṭhāya hi te ākārā amanasikārato antarahitā viya honti. ^b^Assāsapassāse^eb^ti ^a^M2.0220^ea^ assāsapassāse yo nānākāro, taṃ ^b^vibhāvayaṃ,^eb^ assāsapassāsasambhūte vā nimitte. ^b^Sakaṃ cittaṃ nibandhatī^eb^ti tāya eva ṭhapanāya attano cittaṃ upanibandhati, appetīti attho. Keci pana ‘‘vibhāvayanti vibhāvento, viditaṃ pākaṭaṃ karonto’’ti atthaṃ vadanti, taṃ pubbabhāgavasena yujjeyya. Ayañhettha attho – dhitisampannattā dhīro yogī assāsapassāse nānākāraṃ vibhāvento nānākārato te pajānanto vidite pākaṭe karonto nānākāraṃ vā oḷārikoḷārike passambhento vūpasamento tattha yaṃ laddhaṃ nimittaṃ, tasmiṃ cittaṃ ṭhapento anukkamena sakaṃ cittaṃ nibandhati appetīti.</p>
              <p>[03]Yadā saddhādīni indriyāni suvisadāni tikkhāni pavattanti, tadā assaddhiyādīnaṃ dūrībhāvena sātisayaṃ thāmappattehi sattahi balehi laddhupatthambhāni vitakkādīni kāmāvacarāneva jhānaṅgāni bahūni hutvā pātubhavanti. Tato eva tesaṃ ujuvipaccanīkabhūtā kāmacchandādayo saddhiṃ tadekaṭṭhehi pāpadhammehi vidūrī bhavanti paṭibhāganimittuppattiyā saddhiṃ, taṃ ārabbha upacārajjhānaṃ uppajjati. Tena vuttaṃ ^b^‘‘nimittupaṭṭhānato pabhuti nīvaraṇāni vikkhambhitāneva hontī’’^eb^tiādi. Tattha ^b^sannisinnāvā^eb^ti sammadeva nisīdiṃsu eva, upasantāyevāti attho. ^b^Vikkhambhitāneva sannisinnāvā^eb^ti avadhāraṇena pana tadatthaṃ ussāho kātabboti dasseti. ^b^Dvīhākārehī^eb^ti jhānadhammānaṃ paṭipakkhadūrībhāvo thirabhāvappatti cāti imehi dvīhi kāraṇehi. Idāni tāni kāraṇāni avatthāmukhena dassetuṃ ^b^‘‘upacārabhūmiyaṃ vā’’^eb^tiādi vuttaṃ. Tattha ^b^upacārabhūmiya^eb^nti upacārāvatthāyaṃ. Yadipi hi tadā jhānaṅgāni paṭutarāni mahaggatabhāvappattāni nuppajjanti, tesaṃ pana paṭipakkhadhammānaṃ vikkhambhanena cittaṃ samādhiyati. Tenāha ^b^‘‘nīvaraṇappahānenā’’^eb^ti. ^b^Paṭilābhabhūmiya^eb^nti jhānassa adhigamāvatthāyaṃ. Tadā hi appanāppattānaṃ jhānadhammānaṃ uppattiyā cittaṃ samādhiyati. Tenāha ^b^‘‘aṅgapātubhāvenā’’^eb^ti.</p>
              <p>[03]Upacāre ^a^V2.0196^ea^ aṅgāni na thāmajātāni honti aṅgānaṃ athāmajātattā. Yathā nāma daharo kumārako ukkhipitvā ṭhapiyamāno punappunaṃ bhūmiyaṃ patati, evameva upacāre uppanne cittaṃ kālena nimittaṃ ārammaṇaṃ karoti, kālena bhavaṅgaṃ otarati. Tena vuttaṃ ^b^‘‘upacārasamādhi kusalavīthiyaṃ javitvā bhavaṅgaṃ otaratī’’^eb^ti. Appanāyaṃ pana aṅgāni thāmajātāni honti ^a^M2.0221^ea^ tesaṃ thāmajātattā. Yathā nāma balavā puriso āsanā vuṭṭhāya divasampi tiṭṭheyya, evameva appanāsamādhimhi uppanne cittaṃ sakiṃ bhavaṅgavāraṃ chinditvā kevalampi rattiṃ kevalampi divasaṃ tiṭṭhati, kusalajavanapaṭipāṭivaseneva pavattati. Tenāha – ^b^‘‘appanāsamādhi…pe… na bhavaṅgaṃ otaratī’’^eb^ti. ^b^Vaṇṇato^eb^ti picupiṇḍatārakarūpādīsu viya upaṭṭhitavaṇṇato. ^b^Lakkhaṇato^eb^ti kharabhāvādisabhāvato aniccādisabhāvato vā. Rakkhitabbaṃ taṃ nimittanti sambandho.</p>
              <p>[03]^b^Laddhaparihānī^eb^ti laddhaupacārajjhānaparihāni. Nimitte avinassante tadārammaṇaṃ jhānaṃ aparihīnameva hoti, nimitte pana ārakkhābhāvena vinaṭṭhe laddhaṃ laddhaṃ jhānampi vinassati tadāyattavuttito. Tenāha ^b^‘‘ārakkhamhī’’^eb^tiādi.</p>
              <p>[03]Idāni ^b^tatrāyaṃ rakkhaṇūpāyo^eb^tiādinā –</p>
              <p>[21]‘‘Āvāso gocaro bhassaṃ, puggalo bhojanaṃ utu;</p>
              <p>[22]Iriyāpathoti sattete, asappāye vivajjaye.</p>
              <p>[21]‘‘Sappāye satta sevetha, evañhi paṭipajjato;</p>
              <p>[22]Na cireneva kālena, hoti kassaci appanā’’ti. (visuddhi. 1.59) –</p>
              <p>[07]Evaṃ vuttaṃ rakkhaṇavidhiṃ saṅkhepato vibhāveti. Tatrāyaṃ vitthāro – yasmiṃ ^b^āvāse^eb^ vasantassa anuppannaṃ vā nimittaṃ nuppajjati, uppannaṃ vā vinassati, anupaṭṭhitā ca sati na upaṭṭhāti, asamāhitañca cittaṃ na samādhiyati, ayaṃ asappāyo. Yattha nimittaṃ uppajjati ceva thāvarañca hoti, sati upaṭṭhāti, cittaṃ samādhiyati, ayaṃ sappāyo. Tasmā yasmiṃ vihāre bahū āvāsā honti, tattha ekamekasmiṃ tīṇi tīṇi divasāni vasitvā yatthassa cittaṃ ekaggaṃ hoti, tattha vasitabbaṃ.</p>
              <p>[03]^b^Gocaragāmo^eb^^a^V2.0197^ea^ pana yo senāsanato uttarena vā dakkhiṇena vā nātidūre diyaḍḍhakosabbhantare hoti sulabhasampannabhikkho, so sappāyo, viparīto asappāyo.</p>
              <p>[03]^b^Bhassa^eb^nti ^a^M2.0222^ea^ dvattiṃsatiracchānakathāpariyāpannaṃ asappāyaṃ. Tañhissa nimittantaradhānāya saṃvattati. Dasakathāvatthunissitaṃ sappāyaṃ, tampimattāya bhāsitabbaṃ.</p>
              <p>[03]^b^Puggalopi^eb^ atiracchānakathiko sīlādiguṇasampanno, yaṃ nissāya asamāhitaṃ vā cittaṃ samādhiyati, samāhitaṃ vā cittaṃ thirataraṃ hoti, evarūpo sappāyo. Kāyadaḷhībahulo pana tiracchānakathiko asappāyo. So hi taṃ kaddamodakamiva acchaṃ udakaṃ malīnameva karoti, tādisañca āgamma koṭapabbatavāsīdaharasseva samāpatti vinassati, pageva nimittaṃ.</p>
              <p>[03]^b^Bhojanaṃ^eb^ pana kassaci madhuraṃ, kassaci ambilaṃ sappāyaṃ hoti. ^b^Utupi^eb^ kassaci sīto, kassaci uṇho sappāyo hoti. Tasmā yaṃ bhojanaṃ vā utuṃ vā sevantassa phāsu hoti, asamāhitaṃ vā cittaṃ samādhiyati, samāhitaṃ vā thirataraṃ hoti. Taṃ bhojanaṃ, so ca utu sappāyo. Itaraṃ bhojanaṃ, itaro ca utu asappāyo.</p>
              <p>[03]^b^Iriyāpathesupi^eb^ kassaci caṅkamo sappāyo hoti, kassaci sayanaṭṭhānanisajjānaṃ aññataro. Tasmā taṃ āvāsaṃ viya tīṇi divasāni upaparikkhitvā yasmiṃ iriyāpathe asamāhitaṃ cittaṃ samādhiyati, samāhitaṃ vā thirataraṃ hoti, so sappāyo, itaro asappāyoti veditabbo. Iti imaṃ sattavidhaṃ asappāyaṃ vajjetvā sappāyaṃ sevitabbaṃ. Evaṃ paṭipannassa hi nimittāsevanabahulassa na cireneva kālena hoti kassaci appanā.</p>
              <p>[03]Yassa pana evampi paṭipajjato na hoti, tena dasavidhaṃ appanākosallaṃ sampādetabbanti dassetuṃ ^b^‘‘vatthuvisadakiriyā’’^eb^tiādimāha. Tattha (dī. ni. aṭṭha. 2.385; ma. ni. aṭṭha. 1.118; saṃ. ni. aṭṭha. 3.5.232; a. ni. aṭṭha. 1.1.418) ^b^vitthuvisadakiriyā^eb^ nāma ajjhattikabāhirānaṃ vatthūnaṃ visadabhāvakaraṇaṃ. Yadā hissa kesanakhalomāni dīghāni honti, sarīraṃ vā sedamalaggahitaṃ, tadā ajjhattikaṃ vatthu avisadaṃ hoti aparisuddhaṃ. Yadā panassa cīvaraṃ jiṇṇaṃ kiliṭṭhaṃ duggandhaṃ hoti, senāsanaṃ vā uklāpaṃ, tadā bāhiraṃ vatthu avisadaṃ hoti aparisuddhaṃ. Ajjhattikabāhire hi vatthumhi avisade ^a^M2.0223^ea^ uppannesu cittacetasikesu ñāṇampi aparisuddhaṃ hoti aparisuddhāni dīpakapallikavaṭṭitelāni ^a^V2.0198^ea^ nissāya uppannadīpasikhāya obhāso viya. Aparisuddhena ca ñāṇena saṅkhāre sammasato saṅkhārāpi avibhūtā honti, kammaṭṭhānamanuyuñjato kammaṭṭhānampi vuddhiṃ viruḷhiṃ vepullaṃ na gacchati. Visade pana ajjhattikabāhire vatthumhi uppannesu cittacetasikesu ñāṇampi visadaṃ hoti parisuddhāni dīpakapallikavaṭṭitelāni nissāya uppannadīpasikhāya obhāso viya. Parisuddhena ca ñāṇena saṅkhāre sammasato saṅkhārāpi vibhūtāhonti, kammaṭṭhānamanuyuñjato kammaṭṭhānampi vuddhiṃ viruḷhiṃ vepullaṃ gacchati.</p>
              <p>[03]^b^Indriyasamattapaṭipādanatā^eb^ nāma saddhādīnaṃ indriyānaṃ samabhāvakaraṇaṃ. Sace hissa saddhindriyaṃ balavaṃ hoti, itarāni mandāni, tato vīriyindriyaṃ paggahakiccaṃ, satindriyaṃ upaṭṭhānakiccaṃ, samādhindriyaṃ avikkhepakiccaṃ, paññindriyaṃ dassanakiccaṃ kātuṃ na sakkoti. Tasmā taṃ dhammasabhāvapaccavekkhaṇena vā yathā vā manasikaroto balavaṃ jātaṃ, tathā amanasikārena hāpetabbaṃ. ^b^Vakkalittheravatthu^eb^ cettha nidassanaṃ. Sace pana vīriyindriyaṃ balavaṃ hoti, atha neva saddhindriyaṃ adhimokkhakiccaṃ kātuṃ sakkoti, na itarāni itarakiccabhedaṃ. Tasmā taṃ passaddhādibhāvanāya hāpetabbaṃ. Tatrāpi ^b^soṇattheravatthu^eb^ dassetabbaṃ. Evaṃ sesesupi ekassa balavabhāve sati itaresaṃ attano kiccesu asamatthatā veditabbā.</p>
              <p>[03]Visesato panettha saddhāpaññānaṃ samādhivīriyānañca samataṃ pasaṃsanti. Balavasaddho hi mandapañño mudhappasanno hoti, avatthusmiṃ pasīdati. Balavapañño mandasaddho kerāṭikapakkhaṃ bhajati, bhesajjasamuṭṭhito viya rogo atekiccho hoti. Ubhinnaṃ samatāya vatthusmiṃyeva pasīdati. Balavasamādhiṃ pana mandavīriyaṃ samādhissa kosajjapakkhattā kosajjaṃ abhibhavati, balavavīriyaṃ mandasamādhiṃvīriyassa uddhaccapakkhattā uddhaccaṃ abhibhavati. Samādhi pana vīriyena saṃyojito kosajje patituṃ na labhati, vīriyaṃ samādhinā saṃyojitaṃ uddhacce patituṃ na labhati. Tasmā tadubhayaṃ samaṃ kātabbaṃ. Ubhayasamatāya hi appanā hoti. Apica samādhikammikassa balavatīpi saddhā vaṭṭati. Evañhi saddahanto okappento appanaṃ pāpuṇissati, samādhipaññāsu pana samādhikammikassa ekaggatā balavatī vaṭṭati. Evañhi so appanaṃ pāpuṇāti, vipassanākammikassa paññā balavatī vaṭṭati ^a^M2.0224^ea^. Evañhi so lakkhaṇappaṭivedhaṃ pāpuṇāti, ubhinnaṃ pana samatāyapi appanā hotiyeva. Sati pana sabbattha balavatī vaṭṭati. Sati hi cittaṃ uddhaccapakkhikānaṃ saddhāvīriyapaññānaṃ vasena uddhaccapātato kosajjapakkhena ca samādhinā kosajjapātato rakkhati. Tasmā sā loṇadhūpanaṃ viya sabbabyañjanesu, sabbakammikāmacco viya ca sabbarājakiccesu sabbattha icchitabbā.</p>
              <p>[03]^b^Nimittakusalatā^eb^^a^V2.0199^ea^ nāma pathavīkasiṇādikassa cittekaggatānimittassa akatassa karaṇakosallaṃ, katassa bhāvanākosallaṃ, bhāvanāya laddhassa rakkhaṇakosallañca, taṃ idha adhippetaṃ.</p>
              <p>[03]Kathaṃ ^b^yasmiṃ samaye cittaṃ niggahetabbaṃ, tasmiṃ samaye cittaṃ niggaṇhāti^eb^? Yadāssa accāraddhavīriyatādīhi uddhataṃ cittaṃ hoti, tadā dhammavicayasambojjhaṅgādayo tayo abhāvetvā passaddhisambojjhaṅgādayo bhāveti. Vuttañhetaṃ bhagavatā (saṃ. ni. 5.234) –</p>
              <p>[08]‘‘Seyyathāpi, bhikkhave, puriso mahantaṃ aggikkhandhaṃ nibbāpetukāmo assa, so tattha sukkhāni ceva tiṇāni pakkhipeyya, sukkhāni ca gomayāni pakkhipeyya, sukkhāni ca kaṭṭhāni pakkhipeyya, mukhavātañca dadeyya, na ca paṃsukena okireyya, bhabbo nu kho so puriso taṃ mahantaṃ aggikkhandhaṃ nibbāpetunti. No hetaṃ, bhante. Evameva kho, bhikkhave, yasmiṃ samaye uddhataṃ cittaṃ hoti, akālo tasmiṃ samaye dhammavicayasambojjhaṅgassa bhāvanāya. Akālo vīriya…pe… akālo pītisambojjhaṅgassa bhāvanāya. Taṃ kissa hetu? Uddhataṃ, bhikkhave, cittaṃ, taṃ etehi dhammehi duvūpasamayaṃ hoti.</p>
              <p>[08]‘‘Yasmiṃ kho, bhikkhave, samaye uddhataṃ cittaṃ hoti, kālo tasmiṃ samaye passaddhisambojjhaṅgassa bhāvanāya. Kālo samādhi…pe… kālo upekkhāsambojjhaṅgassa bhāvanāya. Taṃ kissa hetu? Uddhataṃ, bhikkhave, cittaṃ, taṃ etehi dhammehi suvūpasamayaṃ hoti. Seyyathāpi, bhikkhave, puriso mahantaṃ aggikkhandhaṃ nibbāpetukāmo assa, so tattha allāni ceva tiṇāni pakkhipeyya, allāni ca gomayāni pakkhipeyya, allāni ca ^a^M2.0225^ea^ kaṭṭhāni pakkhipeyya, udakavātañca dadeyya, paṃsukena ca okireyya, bhabbo nu kho so puriso taṃ mahantaṃ aggikkhandhaṃ nibbāpetunti. Evaṃ, bhante’’ti.</p>
              <p>[03]Ettha ca yathāsakaṃ āhāravasena passaddhisambojjhaṅgādīnaṃ bhāvanā veditabbā. Vuttañhetaṃ bhagavatā –</p>
              <p>[08]‘‘Atthi, bhikkhave, kāyappassaddhi cittappassaddhi, tattha yonisomanasikārabahulīkāro ayamāhāro anuppannassa vā passaddhisambojjhaṅgassa uppādāya ^a^V2.0200^ea^, uppannassa vā passaddhisambojjhaṅgassa bhiyyobhāvāya vepullāya bhāvanāya pāripūriyā saṃvattati. Tathā atthi, bhikkhave, samathanimittaṃ abyagganimittaṃ, tattha yonisomanasikārabahulīkāro ayamāhāro anuppannassa vā samādhisambojjhaṅgassa uppādāya, uppannassa vā samādhisambojjhaṅgassa bhiyyobhāvāya vepullāya bhāvanāya pāripūriyā saṃvattati…pe… tathā atthi, bhikkhave, upekkhāsambojjhaṅgaṭṭhānīyā dhammā, tattha yonisomanasikārabahulīkāro ayamāhāro anuppannassa vā upekkhāsambojjhaṅgassa uppādāya, uppannassa vā upekkhāsambojjhaṅgassa bhiyyobhāvāya vepullāya bhāvanāya pāripūriyā saṃvattatī’’ti (saṃ. ni. 5.232).</p>
              <p>[03]Tattha yathāssa passaddhiādayo uppannapubbā, taṃ ākāraṃ sallakkhetvā tesaṃ uppādanavasena pavattamanasikārova tīsu padesupi ^b^yonisomanasikāro^eb^ nāma. ^b^Samathanimitta^eb^nti ca samathassevetaṃ adhivacanaṃ, avikkhepaṭṭhena ca tasseva ^b^abyagganimitta^eb^nti.</p>
              <p>[03]Apica satta dhammā passaddhisambojjhaṅgassa uppādāya saṃvattanti – paṇītabhojanasevanatā, utusukhasevanatā, iriyāpathasukhasevanatā, majjhattappayogatā, sāraddhakāyapuggalaparivajjanatā, passaddhakāyapuggalasevanatā, tadadhimuttatāti.</p>
              <p>[03]Ekādasa dhammā samādhisambojjhaṅgassa uppādāya saṃvattanti – vatthuvisadatā, nimittakusalatā, indriyasamattapaṭipādanatā, samaye cittassa niggahaṇatā, samaye cittassa paggahaṇatā, nirassādassa cittassa saddhāsaṃvegavasena ^a^M2.0226^ea^ sampahaṃsanatā, samappavattassa ajjhupekkhanatā, asamāhitapuggalaparivajjanatā, samāhitapuggalasevanatā, jhānavimokkhapaccavekkhaṇatā, tadadhimuttatāti.</p>
              <p>[03]Pañca dhammā upekkhāsambojjhaṅgassa uppādāya saṃvattanti – sattamajjhattatā, saṅkhāramajjhattatā, sattasaṅkhārakelāyanapuggalaparivajjanatā, sattasaṅkhāramajjhattapuggalasevanatā, tadadhimuttatāti. Iti imehi ākārehi ete dhamme uppādento passaddhisambojjhaṅgādayo bhāveti nāma. Evaṃ yasmiṃ samaye cittaṃ niggahetabbaṃ, tasmiṃ samaye cittaṃ niggaṇhāti.</p>
              <p>[03]Kathañca ^b^yasmiṃ samaye cittaṃ paggahetabbaṃ, tasmiṃ samaye cittaṃ paggaṇhāti^eb^? Yadāssa atisithilavīriyatādīhi ^a^V2.0201^ea^ cittaṃ līnaṃ hoti, tadā passaddhisambojjhaṅgādayo tayo abhāvetvā dhammavicayasambojjhaṅgādayo bhāveti. Vuttañhetaṃ bhagavatā (saṃ. ni. 5.234) –</p>
              <p>[08]‘‘Seyyathāpi, bhikkhave, puriso parittaṃ aggiṃ ujjāletukāmo assa, so tattha allāni ceva tiṇāni pakkhipeyya…pe… paṃsukena ca okireyya, bhabbo nu kho so puriso taṃ parittaṃ aggiṃ ujjāletunti. No hetaṃ, bhante. Evameva kho, bhikkhave, yasmiṃ samaye līnaṃ cittaṃ hoti. Akālo tasmiṃ samaye passaddhisambojjhaṅgassa bhāvanāya. Akālo samādhi…pe… akālo upekkhāsambojjhaṅgassa bhāvanāya. Taṃ kissa hetu? Līnaṃ, bhikkhave, cittaṃ, taṃ etehi dhammehi dusamuṭṭhāpayaṃ hoti.</p>
              <p>[08]‘‘Yasmiñca kho, bhikkhave, samaye līnaṃ cittaṃ hoti, kālo tasmiṃ samaye dhammavicayasambojjhaṅgassa bhāvanāya, kālo vīriya…pe… kālo pītisambojjhaṅgassa bhāvanāya. Taṃ kissa hetu? Līnaṃ, bhikkhave, cittaṃ, taṃ etehi dhammehi susamuṭṭhāpayaṃ hoti. Seyyathāpi, bhikkhave, puriso parittaṃ aggiṃ ujjāletukāmo assa, so tattha sukkhāni ceva tiṇāni pakkhipeyya…pe… na ca paṃsukena okireyya, bhabbo nu kho so puriso taṃ parittaṃ aggiṃ ujjāletunti. Evaṃ, bhante’’ti.</p>
              <p>[03]Etthāpi ^a^M2.0227^ea^ yathāsakaṃ āhāravasena dhammavicayasambojjhaṅgādīnaṃ bhāvanā veditabbā. Vuttañhetaṃ bhagavatā (saṃ. ni. 5.232) –</p>
              <p>[08]‘‘Atthi, bhikkhave, kusalākusalā dhammā sāvajjānavajjā dhammā hīnappaṇītā dhammā kaṇhasukkasappaṭibhāgā dhammā, tattha yonisomanasikārabahulīkāro ayamāhāro anuppannassa vā dhammavicayasambojjhaṅgassa uppādāya, uppannassa vā dhammavicayasambojjhaṅgassa bhiyyobhāvāya vepullāya bhāvanāya pāripūriyā saṃvattati. Tathā atthi, bhikkhave, ārambhadhātu nikkamadhātu parakkamadhātu, tattha yonisomanasikārabahulīkāro ayamāhāro anuppannassa vā vīriyasambojjhaṅgassa uppādāya, uppannassa vā vīriyasambojjhaṅgassa bhiyyobhāvāya vepullāya bhāvanāya pāripūriyā saṃvattati. Tathā atthi, bhikkhave, pītisambojjhaṅgaṭṭhānīyā dhammā, tattha yonisomanasikārabahulīkāro ayamāhāro ^a^V2.0202^ea^ anuppannassa vā pītisambojjhaṅgassa uppādāya, uppannassa vā pītisambojjhaṅgassa bhiyyobhāvāya vepullāya bhāvanāya pāripūriyā saṃvattatī’’ti.</p>
              <p>[03]Tattha sabhāvasāmaññalakkhaṇappaṭivedhavasena pavattamanasikāro kusalādīsu ^b^yonisomanasikāro^eb^ nāma. Ārambhadhātuādīnaṃ uppādavasena pavattamanasikāro ārambhadhātuādīsu ^b^yonisomanasikāro^eb^ nāma. Tattha ^b^ārambhadhātū^eb^ti paṭhamavīriyaṃ vuccati. ^b^Nikkamadhātū^eb^ti kosajjato nikkhantattā tato balavataraṃ. ^b^Parakkamadhātū^eb^ti paraṃ paraṃ ṭhānaṃ akkamanato tatopi balavataraṃ. ^b^Pītisambojjhaṅgaṭṭhānīyā dhammā^eb^ti pana pītiyā evetaṃ nāmaṃ, tassāpi uppādakamanasikāro ^b^yonisomanasikāro^eb^ nāma.</p>
              <p>[03]Apica satta dhammā dhammavicayasambojjhaṅgassa uppādāya saṃvattanti – paripucchakatā, vatthuvisadakiriyā, indriyasamattapaṭipādanā, duppaññapuggalaparivajjanā, paññavantapuggalasevanā, gambhīrañāṇacariyapaccavekkhaṇā, tadadhimuttatāti.</p>
              <p>[03]Ekādasa dhammā vīriyasambojjhaṅgassa uppādāya saṃvattanti – apāyādibhayapaccavekkhaṇatā, vīriyāyattalokiyalokuttaravisesādhigamānisaṃsadassitā, ‘‘buddhapaccekabuddhamahāasāvakehi gatamaggo mayā gantabbo, so ^a^M2.0228^ea^ ca na sakkā kusītena gantu’’nti evaṃ gamanavīthipaccavekkhaṇatā, dāyakānaṃ mahapphalatākaraṇena piṇḍāpacāyanatā, ‘‘vīriyārambhassa vaṇṇavādī me satthā, so ca anatikkamanīyasāsano, amhākañca bahūpakāro, paṭipattiyā ca pūjiyamāno pūjito hoti, na itarathā’’ti evaṃ satthu mahattapaccavekkhaṇatā, ‘‘saddhammasaṅkhātaṃ me mahādāyajjaṃ gahetabbaṃ, tañca na sakkā kusītena gahetu’’nti evaṃ dāyajjamahattapaccavekkhaṇatā, ālokasaññāmanasikārairiyāpathaparivattanābbhokāsasevanādīhi thinamiddhavinodanatā, kusītapuggalaparivajjanatā, āraddhavīriyapuggalasevanatā, sammappadhānapaccavekkhaṇatā, tadadhimuttatāti.</p>
              <p>[03]Ekādasa dhammā pītisambojjhaṅgassa uppādāya saṃvattanti – buddhānussati, dhammasaṅghasīlacāgadevatānussati, upasamānussati, lūkhapuggalaparivajjanatā, siniddhapuggalasevanatā, pasādanīyasuttantapaccavekkhaṇatā, tadadhimuttatāti. Iti imehi ākārehi ete dhamme uppādento dhammavicayasambojjhaṅgādayo bhāveti nāma. Evaṃ yasmiṃ samaye cittaṃ paggahetabbaṃ, tasmiṃ samaye cittaṃ paggaṇhāti.</p>
              <p>[03]Kathaṃ ^a^V2.0203^ea^^b^yasmiṃ samaye cittaṃ sampahaṃsetabbaṃ, tasmiṃ samaye cittaṃ sampahaṃseti^eb^? Yadāssa paññāpayogamandatāya vā upasamasukhānadhigamena vā nirassādaṃ cittaṃ hoti, tadā naṃ aṭṭhasaṃvegavatthupaccavekkhaṇena saṃvejeti. ^b^Aṭṭha saṃvegavatthūni^eb^ nāma jātijarābyādhimaraṇāni cattāri, apāyadukkhaṃ pañcamaṃ, atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ dukkhanti. Buddhadhammasaṅghaguṇānussaraṇena cassa pasādaṃ janeti. Evaṃ yasmiṃ samaye cittaṃ sampahaṃsetabbaṃ, tasmiṃ samaye cittaṃ sampahaṃseti.</p>
              <p>[03]Kathaṃ ^b^yasmiṃ samaye cittaṃ ajjhupekkhitabbaṃ, tasmiṃ samaye cittaṃ ajjhupekkhati^eb^? Yadāssa evaṃ paṭipajjato alīnaṃ anuddhataṃ anirassādaṃ ārammaṇe samappavattaṃ samathavīthippaṭipannaṃ cittaṃ hoti, tadā tassa paggahaniggahasampahaṃsanesu abyāpāraṃ āpajjati sārathi viya ca samappavattesu assesu. Evaṃ yasmiṃ samaye cittaṃ ajjhupekkhitabbaṃ, tasmiṃ samaye cittaṃ ajjhupekkhati.</p>
              <p>[03]^b^Asamāhitapuggalaparivajjanā^eb^^a^M2.0229^ea^ nāma nekkhammapaṭipadaṃ anāruḷhapubbānaṃ anekakiccappasutānaṃ vikkhittahadayānaṃ puggalānaṃ ārakā pariccāgo. ^b^Samāhitapuggalasevanā^eb^ nāma nekkhammapaṭipadaṃ paṭipannānaṃ samādhilābhīnaṃ puggalānaṃ kālena kālaṃ upasaṅkamanaṃ. ^b^Tadadhimuttatā^eb^ nāma samādhimuttatā, samādhigarusamādhininnasamādhipoṇasamādhipabbhāratāti attho. Evametaṃ dasavidhaṃ appanākosallaṃ sampādetabbaṃ. Tenāha – ^b^‘‘imāni dasa appanākosallāni avijahantenā’’^eb^ti. Tattha yena vidhinā appanāya kusalo hoti, so dasavidhopi vidhi appanākosallaṃ tannibbattaṃ vā ñāṇaṃ, evametaṃ dasavidhaṃ appanākosallaṃ sampādentassa paṭiladdhanimittasmiṃ appanā uppajjati. Vuttañhetaṃ –</p>
              <p>[21]‘‘Evañhi sampādayato, appanākosallaṃ imaṃ;</p>
              <p>[22]Paṭiladdhe nimittasmiṃ, appanā sampavattatī’’ti. (visuddhi. 1.67);</p>
              <p>[03]^b^Yogo karaṇīyo^eb^ti appanākosallaṃ sampādentassapi yadi appanā na hoti, tena kammaṭṭhānānuyogaṃ avijahitvā reṇuādīsu madhukarādīnaṃ pavatti ākāraṃ sallakkhetvā līnuddhatabhāvehi mānasaṃ mocetvā vīriyasamataṃ yojentena punappunaṃ yogo kātabbo. Vuttañhetaṃ –</p>
              <p>[21]‘‘Evañhi ^a^V2.0204^ea^ paṭipannassa, sace sā nappavattati;</p>
              <p>[22]Tathāpi na jahe yogaṃ, vāyametheva paṇḍito.</p>
              <p>[21]‘‘Hitvā hi sammavāyāmaṃ, visesaṃ nāma māṇavo;</p>
              <p>[22]Adhigacche parittampi, ṭhānametaṃ na vijjati.</p>
              <p>[21]‘‘Cittappavattiākāraṃ, tasmā sallakkhayaṃ budho;</p>
              <p>[22]Samataṃ vīriyasseva, yojayetha punappunaṃ.</p>
              <p>[21]‘‘Īsakampi layaṃ yantaṃ, paggaṇhetheva mānasaṃ;</p>
              <p>[22]Accāraddhaṃ nisedhetvā, samameva pavattaye.</p>
              <p>[21]‘‘Reṇumhi uppaladale, sutte nāvāya nāḷiyā;</p>
              <p>[22]Yathā madhukarādīnaṃ, pavatti sammavaṇṇitā.</p>
              <p>[21]‘‘Līnauddhatabhāvehi, mocayitvāna sabbaso;</p>
              <p>[22]Evaṃ nimittābhimukhaṃ, mānasaṃ paṭipādaye’’ti. (visuddhi. 1.67);</p>
              <p>[03]Yathā ^a^M2.0230^ea^ hi acheko madhukaro ‘‘asukasmiṃ rukkhe pupphaṃ pupphita’’nti ñatvā tikkhena vegena pakkhando taṃ atikkamitvā paṭinivattento khīṇe reṇumhi sampāpuṇāti, aparo acheko mandena javena pakkhando khīṇeyeva sampāpuṇāti, cheko pana samena javena pakkhando sukhena puppharāsiṃ sampatvā yāvadicchakaṃ reṇuṃ ādāya madhuṃ sampādetvā madhuṃ anubhavati, yathā ca sallakattāntevāsikesu udakathālagate uppalapatte satthakammaṃ sikkhantesu eko acheko vegena satthaṃ pātento uppalapattaṃ dvidhā vā chindati, udake vā paveseti, aparo acheko chijjanapavesanabhayā satthakena phusitumpi na visahati, cheko pana samena payogena tattha satthapadaṃ dassetvā pariyodātasippo hutvā tathārūpesu ṭhānesu kammaṃ katvā lābhaṃ labhati, yathā ca ‘‘yo catubyāmappamāṇaṃ makkaṭakasuttaṃ āharati, so cattāri sahassāni labhatī’’ti raññā vutte eko achekapuriso vegena makkaṭakasuttaṃ ākaḍḍhanto tahiṃ tahiṃ chindatiyeva, aparo acheko chedanabhayā hatthena phusitumpi na visahati, cheko pana koṭito paṭṭhāya samena payogena daṇḍake veṭhetvā āharitvā lābhaṃ labhati, yathā ca acheko niyāmako balavavāte laṅkāraṃ ^a^V2.0205^ea^ pūrento nāvaṃ videsaṃ pakkhandāpeti, aparo acheko mandavāte laṅkāraṃ oropento nāvaṃ tattheva ṭhapeti, cheko pana mandavāte pūretvā balavavāte aḍḍhalaṅkāraṃ katvā sotthinā icchitaṭṭhānaṃ pāpuṇāti, yathā ca ‘‘yo telena achaḍḍento nāḷiṃ pūreti, so lābhaṃ labhatī’’ti ācariyena antevāsikānaṃ vutte eko acheko lābhaluddho vegena pūrento telaṃ chaḍḍeti, aparo acheko telachaḍḍanabhayā āsiñcitumpi na visahati, cheko pana samena payogena pūretvā lābhaṃ labhati, evameva eko bhikkhu uppanne nimitte ‘‘sīghameva appanaṃ pāpuṇissāmī’’ti gāḷhaṃ vīriyaṃ karoti, tassa cittaṃ accāraddhavīriyattā uddhacce patati, so na sakkoti appanaṃ pāpuṇituṃ. Eko accāraddhavīriyatāya dosaṃ disvā ‘‘kiṃ dāni me appanāyā’’ti vīriyaṃ hāpeti, tassa cittaṃ atilīnavīriyattā kosajje patati, sopi na sakkoti appanaṃ pāpuṇituṃ. Yo pana īsakampi ^a^M2.0231^ea^ līnaṃ līnabhāvato, uddhataṃ uddhaccato mocetvā samena payogena nimittābhimukhaṃ pavatteti, so appanaṃ pāpuṇāti, tādisena bhavitabbaṃ.</p>
              <p>[03]Idāni evaṃ paṭipannassa appanāpavattiṃ dassento ^b^‘‘tassevaṃ anuyuttassā’’^eb^tiādimāha. Tattha ^b^paṭhamaṃ parikamma^eb^ntiādi aggahitaggahaṇena vuttaṃ, gahitaggahaṇena pana avisesena sabbesaṃ sabbā samaññā. Sabbānipi hi appanāya parikammattā paṭisaṅkhārakattā ^b^‘‘parikammānī’’^eb^tipi, yathā gāmādīnaṃ āsannappadeso ‘‘gāmūpacāro gharūpacāro’’ti vuccati, evaṃ appanāya āsannattā samīpacārittā vā ^b^‘‘upacārānī’’^eb^tipi, ito pubbe parikammānaṃ upari appanāya ca anulomanato ^b^‘‘anulomānī’’^eb^tipi vuccanti. Yañcettha sabbantimaṃ, taṃ parittagottābhibhavanato mahaggatagottabhāvanato ca ^b^‘‘gotrabhū’’^eb^tipi vuccati. Gaṃ tāyatīti hi gottaṃ, parittanti pavattamānaṃ abhidhānaṃ buddhiñca ekaṃsikavisayatāya rakkhatīti ^b^parittagottaṃ^eb^. Yathā hi buddhi ārammaṇabhūtena atthena vinā na vattati, evaṃ abhidhānaṃ abhidheyyabhūtena, tasmā so tāni tāyati rakkhatīti vuccati. Taṃ pana mahaggatānuttaravidhuraṃ kāmataṇhāya gocarabhūtaṃ kāmāvacaradhammānaṃ āveṇikarūpaṃ daṭṭhabbaṃ. Mahaggatagottepi iminā nayena attho veditabbo. Iti evarūpassa parittagottassa abhibhavanato mahaggatagottassa ca bhāvanato uppādanato antimaṃ ‘‘gotrabhū’’tipi vuccati. ^b^Catutthameva hi pañcamaṃ vā^eb^ti khippābhiññadandhābhiññānaṃ vasena vuttaṃ. Khippābhiññassa hi catutthaṃ appeti, dandhābhiññassa pañcamaṃ. Kasmā pana catutthaṃ pañcamaṃ vā appeti, na chaṭṭhaṃ vā sattamaṃ vāti āha ^b^‘‘āsannabhavaṅgapātattā’’^eb^ti. Yathā hi puriso chinnapapātābhimukho dhāvanto ṭhātukāmopi pariyante pādaṃ katvā ṭhātuṃ na sakkoti, papāte eva patati, evaṃ chaṭṭhaṃ vā sattamaṃ vā appetuṃ na sakkoti bhavaṅgassa āsannattā. Tasmā catutthapañcamesuyeva appanā hotīti veditabbā.</p>
              <p>[03]‘‘Purimā ^a^V2.0206^ea^ purimā kusalā dhammā pacchimānaṃ pacchimānaṃ kusalānaṃ dhammānaṃ āsevanapaccayena paccayo’’ti (paṭṭhā. 1.1.12) vuttattā ^b^‘‘āsevanapaccayena kusalā dhammā balavanto hontī’’^eb^ti āha. Yathā aladdhāsevanaṃ paṭhamaṃ javanaṃ dubbalattā gotrabhuṃ na uppādeti, laddhāsevanaṃ pana ^a^M2.0232^ea^ balavabhāvato dutiyaṃ vā tatiyaṃ vā gotrabhuṃ uppādeti, evaṃ laddhāsevanatāya balavabhāvato chaṭṭhampi sattamampi appetīti therassa adhippāyo. Tenāha – ^b^‘‘tasmā chaṭṭhaṃ sattamaṃ vā appetī’’^eb^ti. ^b^Ta^eb^nti therassa vacanaṃ. ^b^Paṭikkhitta^eb^nti suttasuttānulomāacariyavādehi anupatthambhitattā ‘‘attanomatimattaṃ therasseta’’nti vatvā paṭikkhittaṃ. ‘‘Purimā purimā kusalā dhammā’’ti pana suttapadamakāraṇaṃ āsevanapaccayalābhassa balavabhāve anekantikattā. Tathā hi aladdhāsevanāpi paṭhamacetanā diṭṭhadhammavedanīyā hoti, laddhāsevanā dutiyacetanā yāva chaṭṭhacetanā aparāpariyavedanīyā. Yadi chaṭṭhaṃ sattamañca parikkhīṇajavattā dubbalaṃ, na āsevanapaccayena balavaṃ, kathaṃ sattamajavanacetanā upapajjavedanīyā ānantariyā ca hotīti? Nāyaṃ viseso āsevanapaccayalābhena balavappattiyā kiñcarahi kiriyāvatthāvisesato. Kiriyāvatthā hi ādimajjhapariyosānavasena tividhā. Tattha pariyosānāvatthāya sanniṭṭhāpakacetanābhāvena upapajjavedanīyāditā hoti, na balavabhāvenāti daṭṭhabbaṃ. ‘‘Paṭisandhiyā anantarapaccayabhāvino vipākasantānassa anantarapaccayabhāvena tathā abhisaṅkhatattā’’ti ca vadanti, tasmā chaṭṭhasattamānaṃ papātābhimukhatāya parikkhīṇajavatā na sakkā nivāretuṃ. ^b^Pubbabhāgacittānī^eb^ti tīṇi cattāri vā cittāni.</p>
              <p>[03]^b^Etthā^eb^ti etissaṃ kāyānupassanāyaṃ. ^b^Pārisuddhiṃ pattukāmo^eb^ti adhigantukāmo samāpajjitukāmo ca. Tattha sallakkhaṇāvivaṭṭanāvasena adhigantukāmo, sallakkhaṇavasena samāpajjitukāmoti yojetabbaṃ. ^b^Āvajjanasamāpajjana…pe… vasippatta^eb^nti ettha evaṃ tāva pañca vasiyo veditabbā – paṭhamajjhānato vuṭṭhāya paṭhamaṃ vitakkaṃ āvajjayato bhavaṅgaṃ upacchinditvā uppannāvajjanānantaraṃ vitakkārammaṇāneva cattāri pañca javanāni javanti, tato dve bhavaṅgāni, tato pana vicārārammaṇaṃ āvajjanaṃ vuttanayeneva javanānīti evaṃ pañcasu jhānaṅgesu yadā nirantaraṃ cittaṃ pesetuṃ sakkoti, athassa ^b^āvajjanavasī^eb^ siddhā hoti. Ayaṃ pana bhavaṅgadvayantaritā matthakappattā vasī bhagavato yamakapāṭihāriye labbhati, aññesaṃ vā dhammasenāpatiādīnaṃ evarūpe uṭṭhāya samuṭṭhāya lahutaraṃ āvajjanavasīnibbattanakāle. Sā ca kho ittarā parittakālā, na satthu yamakapāṭihāriye ^a^M2.0233^ea^ viya ciratarappabandhavatī. Tathā hi taṃ sāvakehi asādhāraṇaṃ vuttaṃ. Ito paraṃ sīghatarā āvajjanavasī nāma natthi.</p>
              <p>[03]Āyasmato ^a^V2.0207^ea^ pana mahāmoggallānassa nandopanandanāgarājadamane viya sīghaṃ samāpajjanasamatthatā ^b^samāpajjanavasī^eb^ nāma. Ettha ca samāpajjitukāmatānantaraṃ dvīsu bhavaṅgesu uppannesu bhavaṅgaṃ upacchinditvā uppannāvajjanānantaraṃ samāpajjanaṃ sīghaṃ samāpajjanasamatthatā. Ayañca matthakappattā samāpajjanavasī satthu dhammadesanāyaṃ labbhati, taṃ sandhāya vuttaṃ ‘‘so kho ahaṃ, aggivessana, tassāyeva kathāya pariyosāne tasmiṃyeva purimasmiṃ samādhinimitte ajjhattameva cittaṃ saṇṭhapemi sannisādemi ekodiṃ karomi samādahāmi, yena sudaṃ niccakappaṃ viharāmī’’ti (ma. ni. 1.387). Ito sīghatarā hi samāpajjanavasī nāma natthi.</p>
              <p>[03]Accharāmattaṃ vā dasaccharāmattaṃ vā khaṇaṃ jhānaṃ ṭhapetuṃ samatthatā ^b^adhiṭṭhānavasī^eb^ nāma. Tatheva accharāmattaṃ vā dasaccharāmattaṃ vā lahukaṃ khaṇaṃ jhānasamaṅgī hutvā jhānato vuṭṭhātuṃ samatthatā ^b^vuṭṭhānavasī^eb^ nāma. Bhavaṅgacittappavattiyeva hettha jhānato vuṭṭhānaṃ nāma. Ettha ca yathā ‘‘ettakameva khaṇaṃ jhānaṃ ṭhapessāmī’’ti pubbaparikammavasena adhiṭṭhānasamatthatā adhiṭṭhānavasī, evaṃ ‘‘ettakameva khaṇaṃ jhānasamaṅgī hutvā jhānato vuṭṭhahissāmī’’ti pubbaparikammavasena vuṭṭhānasamatthatā vuṭṭhānavasīti veditabbā, yā samāpattivuṭṭhānakusalatāti vuccati. ^b^Paccavekkhaṇavasī^eb^ pana āvajjanavasiyā eva vuttā. Paccavekkhaṇajavanāneva hi tattha āvajjanānantarāni. Yadaggena hi āvajjanavasīsiddhi, tadaggena paccavekkhaṇavasīsiddhi veditabbā.</p>
              <p>[03]^b^Arūpapubbaṅgamaṃ vā…pe… vipassanaṃ paṭṭhapetī^eb^ti saṅkhepato vuttamatthaṃ vitthārato dassetuṃ ^b^‘‘katha’’^eb^ntiādi vuttaṃ. Tattha ^b^jhānaṅgāni pariggahetvā^eb^ti vitakkādīni jhānaṅgāni taṃsampayutte ca dhamme salakkhaṇarasādivasena pariggahetvā. ‘‘Jhānaṅgānī’’ti hi idaṃ nidassanamattaṃ, jhānaṅgāni pana passanto taṃsampayutte ca dhamme passati. ^b^Tesaṃ nissayaṃ hadayavatthu^eb^nti yathā nāma puriso antogehe sappaṃ disvā anubandhamāno tassa āsayaṃ passati, evameva kho ayampi yogāvacaro te arūpadhamme upaparikkhanto ‘‘ime dhammā kiṃ nissāya pavattantī’’ti pariyesamāno tesaṃ nissayaṃ ^a^M2.0234^ea^ hadayavatthuṃ passati. ^b^Jhānaṅgāni arūpa^eb^nti ettha taṃsampayuttadhammānampi gahaṇaṃ veditabbaṃ.</p>
              <p>[03]Arūpapubbaṅgamaṃ rūpapariggahaṃ dassetvā idāni rūpapubbaṅgamaṃ arūpapariggahaṃ dassento ^b^‘‘atha vā’’^eb^tiādimāha. ^b^Kesādīsu koṭṭhāsesu…pe… taṃnissitarūpāni ca pariggahetvā^eb^ti ettha pana kese tāva thaddhalakkhaṇaṃ pathavīdhātūti pariggahetabbaṃ, tattheva ābandhanalakkhaṇaṃ āpodhātūti, paripācanalakkhaṇaṃ ^a^V2.0208^ea^ tejodhātūti, vitthambhanalakkhaṇaṃ vāyodhātūti evaṃ sabbakoṭṭhāsesu ekekasmiṃ koṭṭhāse cattāri cattāri mahābhūtāni pariggahetabbāni. Athānena yāthāvato sarasalakkhaṇato āvibhūtāsu dhātūsu kammasamuṭṭhānamhi tāva kese vuttalakkhaṇā tā catasso ca dhātuyo taṃnissito ca vaṇṇo gandho raso ojā jīvitaṃ kāyapasādoti evaṃ kāyadasakavasena dasa rūpāni, tattheva bhāvassa atthitāya bhāvadasakavasena dasa rūpāni, āhārasamuṭṭhānaṃ ojaṭṭhamakaṃ, utusamuṭṭhānaṃ cittasamuṭṭhānanti aparānipi catuvīsatīti evaṃ catusamuṭṭhānesu catuvīsatikoṭṭhāsesu catucattālīsa rūpāni pariggahetabbāni. Sedo assu kheḷo siṅghāṇikāti ime pana catūsu utucittasamuṭṭhānesu dvinnaṃ ojaṭṭhamakānaṃ vasena soḷasa soḷasa rūpāni. Udariyaṃ karīsaṃ pubbaṃ muttanti imesu catūsu utusamuṭṭhānesu utusamuṭṭhānasseva ojaṭṭhamakassa vasena aṭṭha aṭṭha rūpāni pariggahetabbāni. Esa tāva dvattiṃsākāre nayo.</p>
              <p>[03]Ye pana imasmiṃ dvattiṃsākāre āvibhūte apare cattāro tejokoṭṭhāsā, cha vāyokoṭṭhāsāti dasa ākārā āvi bhavanti, tattha asitādiparipācake tāva kammajatejokoṭṭhāsamhi ojaṭṭhamakañceva jīvitañcāti nava rūpāni, tathā cittaje assāsapassāsakoṭṭhāse ojaṭṭhamakañceva saddo cāti nava, sesesu catusamuṭṭhānesu aṭṭhasu jīvitanavakañceva tīṇi ca ojaṭṭhamakānīti tettiṃsa tettiṃsa rūpāni pariggahetabbāni. Evaṃ vitthārato dvācattālīsākāravasena imesu bhūtupādāyarūpesu pākaṭesu jātesu vatthudvāravasena pañca cakkhudasakādayo hadayavatthudasakañcāti aparānipi saṭṭhi rūpāni pariggahetabbāni. Sace panassa tena tena mukhena rūpaṃ pariggahetvā arūpaṃ pariggaṇhato sukhumattā arūpaṃ na upaṭṭhāti, tena dhuranikkhepaṃ akatvā rūpameva ^a^M2.0235^ea^ punappunaṃ sammasitabbaṃ manasi kātabbaṃ pariggahetabbaṃ vavatthapetabbaṃ. Yathā yathā hissa rūpaṃ suvikkhālitaṃ hoti nijjaṭaṃ suparisuddhaṃ, tathā tathā tadārammaṇā arūpadhammā sayameva pākaṭā honti.</p>
              <p>[03]Yathā hi cakkhumato purisassa aparisuddhe ādāse mukhanimittaṃ olokentassa nimittaṃ na paññāyatīti na ādāsaṃ chaḍḍeti, atha kho naṃ punappunaṃ parimajjati, tassa parisuddhe ādāse nimittaṃ sayameva pākaṭaṃ hoti, evameva tena bhikkhunā dhuranikkhepaṃ akatvā rūpameva punappunaṃ sammasitabbaṃ manasi kātabbaṃ pariggahetabbaṃ vavatthapetabbaṃ. Yathā yathā hissa rūpaṃ suvikkhālitaṃ hoti nijjaṭaṃ suparisuddhaṃ, tathā tathā tadārammaṇā arūpadhammā sayameva pākaṭā honti. Evaṃ suvisuddharūpapariggahassa panassa arūpadhammā tīhākārehi upaṭṭhahanti phassavasena vā vedanāvasena vā viññāṇavasena vā.</p>
              <p>[03]Kathaṃ ^a^V2.0209^ea^? Ekassa tāva ‘‘kese pathavīdhātu kakkhaḷalakkhaṇā…pe… assāsapassāse pathavīdhātu kakkhaḷalakkhaṇā’’tiādinā nayena dhātuyo pariggaṇhantassa paṭhamābhinipāto phasso, taṃsampayuttā vedanā vedanākkhandho, saññā saññākkhandho, saddhiṃ phassena cetanā saṅkhārakkhandho, cittaṃ viññāṇakkhandhoti upaṭṭhāti. Evaṃ arūpadhammā phassavasena upaṭṭhahanti. Ekassa ‘‘kese pathavīdhātu kakkhaḷalakkhaṇā…pe… assāsapassāse pathavīdhātu kakkhaḷalakkhaṇā’’ti tadārammaṇarasānubhavanakavedanā vedanākkhandho, taṃsampayuttā saññā saññākkhandho, taṃsampayutto phasso ca cetanā ca saṅkhārakkhandho, taṃsampayuttaṃ cittaṃ viññāṇakkhandhoti upaṭṭhāti. Evaṃ vedanāvasena arūpadhammā upaṭṭhahanti. Aparassa ‘‘kese pathavīdhātu kakkhaḷalakkhaṇā…pe… assāsapassāse pathavīdhātu kakkhaḷalakkhaṇā’’ti ārammaṇapaṭivijānanaṃ viññāṇakkhandho, taṃsampayuttā vedanā vedanākkhandho, saññā saññākkhandho, phasso ca cetanā ca saṅkhārakkhandhoti upaṭṭhāti. Evaṃ viññāṇavasena arūpadhammā upaṭṭhahanti. Etenevupāyena ‘‘kammasamuṭṭhāne kese pathavīdhātu kakkhaḷalakkhaṇā’’tiādinā nayena dvācattālīsāya dhātukoṭṭhāsesu catunnaṃ catunnaṃ dhātūnaṃ vasena sesesupi vatthu cakkhādīsu dasakesu manodhātumanoviññāṇadhātūnaṃ nissayalakkhaṇaṃ hadayavatthu rūpābhighātārahabhūtappasādalakkhaṇaṃ cakkhūtiādinā vatthudvāravasena pariggaṇhantassa paṭhamābhinipāto phasso, taṃsampayuttā vedanā vedanākkhandhotiādinā ^a^M2.0236^ea^ phassādivasena tīhi ākārehi arūpadhammā upaṭṭhahanti. Tena vuttaṃ ^b^‘‘yathāpariggahitarūpārammaṇaṃ yathāpariggahitarūpavatthudvārārammaṇaṃ vā sasampayuttadhammaṃ viññāṇañca passatī’’^eb^ti.</p>
              <p>[03]Idāni aññathāpi rūpapubbaṅgamaṃ arūpapariggahaṃ dassento ^b^‘‘atha vā’’^eb^tiādimāha. Tattha ^b^yathā hī^eb^tiādi kāyassa cittassa ca assāsapassāsānaṃ samudayabhāvadassanaṃ. ^b^Kammāragaggarī^eb^ti kammārānaṃ ukkāya aggidhamanabhastā. ^b^Dhamamānāyā^eb^ti dhūmāyantiyā, vātaṃ gāhāpentiyāti attho. ^b^Tajja^eb^nti tadanurūpaṃ. ^b^Evameva^eb^nti ettha kammāragaggarī viya karajakāyo, vāyāmo viya cittaṃ daṭṭhabbaṃ. Kiñcāpi assāsapassāsā cittasamuṭṭhānā, karajakāyaṃ pana vinā tesaṃ appavattanato ^b^‘‘kāyañca cittañca paṭicca assāsapassāsā’’^eb^ti vuttaṃ.</p>
              <p>[03]^b^Tassā^eb^ti nāmarūpassa. ^b^Paccayaṃ pariyesatī^eb^ti ‘‘avijjāsamudayā rūpasamudayo’’tiādinā avijjādikaṃ paccayaṃ pariyesati vīmaṃsati pariggaṇhāti. ^b^Kaṅkhaṃ vitaratī^eb^ti ‘‘ahosiṃ nu kho ahaṃ atītamaddhāna’’ntiādinayappavattaṃ soḷasavatthukaṃ vicikicchaṃ atikkamati pajahati. ‘‘Yaṃ kiñci rūpaṃ atītānāgatapaccuppanna’’ntiādinayappavattaṃ ^b^kalāpasammasanaṃ^eb^. ^b^Pubbabhāge^eb^ti paṭipadāñāṇadassanavisuddhipariyāpannāya ^a^V2.0210^ea^ udayabbayānupassanāya pubbabhāge uppanne. ^b^Obhāsādayo^eb^ti obhāso ñāṇaṃ pīti passaddhi sukhaṃ adhimokkho paggaho upekkhā upaṭṭhānaṃ nikantīti ime obhāsādayo dasa.</p>
              <p>[03]Tattha (visuddhi. 2.733; paṭi. ma. aṭṭha. 2.2.6) ^b^obhāso^eb^ti vipassanobhāso, so ca vipassanācittasamuṭṭhitaṃ santatipatitaṃ utusamuṭṭhānañca pabhassararūpaṃ. Tattha vipassanācittasamuṭṭhitaṃ yogino sarīraṭṭhameva pabhassaraṃ hutvā tiṭṭhati cittajarūpānaṃ sarīraṃ muñcitvā bahi appavattanato, itaraṃ sarīraṃ muñcitvā ñāṇānubhāvānurūpaṃ samantato pattharati, taṃ tasseva paññāyati. Tena phuṭṭhokāse rūpagatampi passati, passanto ca cakkhuviññāṇena passati, udāhu manoviññāṇenāti vīmaṃsitabbanti vadanti. Dibbacakkhulābhino viya taṃ manoviññāṇaviññeyyamevāti vattuṃ yuttaṃ viya dissati. So kho panāyaṃ obhāso kassaci bhikkhuno pallaṅkaṭṭhānamattameva obhāsento ^a^M2.0237^ea^ uppajjati, kassaci antogabbhaṃ, kassaci bahigabbhampi, kassaci sakalavihāraṃ, gāvutaṃ, aḍḍhayojanaṃ, yojanaṃ, dviyojanaṃ, tiyojanaṃ, kassaci pathavītalato yāva akaniṭṭhabrahmalokā ekālokaṃ kurumāno. Bhagavato pana dasasahassilokadhātuṃ obhāsento udapādi. Tasmiṃ pana uppanne yogāvacaro ‘‘na vata me ito pubbe evarūpo obhāso uppannapubbo, addhā maggappattosmi phalappattosmī’’ti amaggameva ‘‘maggo’’ti, aphalameva ca ‘‘phala’’nti gaṇhāti. Tassa amaggaṃ ‘‘maggo’’ti aphalaṃ vā ‘‘phala’’nti gaṇhato vipassanāvīthi ukkantā nāma hoti. So attano mūlakammaṭṭhānaṃ vissajjetvā obhāsameva assādento nisīdati.</p>
              <p>[03]^b^Ñāṇa^eb^nti vipassanāñāṇaṃ. Tassa kira rūpārūpadhamme tulayantassa tīrayantassa vissaṭṭhaindavajiramiva avihatavegaṃ tikhiṇaṃ sūraṃ ativisadaṃ ñāṇaṃ uppajjati.</p>
              <p>[03]^b^Pītī^eb^ti vipassanāpīti. Tassa kira tasmiṃ samaye khuddikā pīti khaṇikā pīti okkantikā pīti ubbegā pīti pharaṇā pītīti ayaṃ pañcavidhā pīti sakalasarīraṃ pūrayamānā uppajjati.</p>
              <p>[03]^b^Passaddhī^eb^ti vipassanāpassaddhi. Tassa kira tasmiṃ samaye rattiṭṭhāne vā divāṭṭhāne vā nisinnassa kāyacittānaṃ neva daratho, na gāravaṃ, na kakkhaḷatā, na akammaññatā, na gelaññaṃ, na vaṅkatā hoti, atha kho panassa kāyacittāni passaddhāni lahūni mudūni kammaññāni ^a^V2.0211^ea^ suvisadāni ujukāniyeva honti. So imehi passaddhādīhi anuggahitakāyacitto tasmiṃ samaye amānusiṃ nāma ratiṃ anubhavati. Yaṃ sandhāya vuttaṃ –</p>
              <p>[21]‘‘Suññāgāraṃ paviṭṭhassa, santacittassa bhikkhuno;</p>
              <p>[22]Amānusī ratī hoti, sammā dhammaṃ vipassato.</p>
              <p>[21]‘‘Yato yato sammasati, khandhānaṃ udayabbayaṃ;</p>
              <p>[22]Labhatī pītipāmojjaṃ, amataṃ taṃ vijānata’’nti. (dha. pa. 373-374);</p>
              <p>[07]Evamassa imaṃ amānusiṃ ratiṃ sādhayamānā lahutādisampayuttā passaddhi uppajjati.</p>
              <p>[03]^b^Sukha^eb^nti ^a^M2.0238^ea^ vipassanāsukhaṃ. Tassa kira tasmiṃ samaye sakalasarīraṃ abhisandayamānaṃ atipaṇītaṃ sukhamuppajjati.</p>
              <p>[03]^b^Adhimokkho^eb^ti saddhā. Vipassanāsampayuttāyeva hissa cittacetasikānaṃ atisayappasādabhūtā balavatī saddhā uppajjati.</p>
              <p>[03]^b^Paggaho^eb^ti vīriyaṃ. Vipassanāsampayuttameva hissa asithilamanaccāraddhaṃ supaggahitaṃ vīriyaṃ uppajjati.</p>
              <p>[03]^b^Upaṭṭhāna^eb^nti sati. Vipassanāsampayuttāyeva hissa sūpaṭṭhitā suppatiṭṭhitā nikhātā acalā pabbatarājasadisā sati uppajjati. So yaṃ yaṃ ṭhānaṃ āvajjati samannāharati manasi karoti paccavekkhati, taṃ taṃ ṭhānamassa okkantitvā pakkhanditvā dibbacakkhuno paraloko viya satiyā upaṭṭhāti.</p>
              <p>[03]^b^Upekkhā^eb^ti vipassanupekkhā ceva āvajjanupekkhā ca. Tasmiñhissa samaye sabbasaṅkhāresu majjhattabhūtā vipassanupekkhā balavatī uppajjati, manodvāre āvajjanupekkhāpi. Sā hissa taṃ taṃ ṭhānaṃ āvajjentassa vissaṭṭhaindavajiramiva pattapuṭe pakkhandatattanārāco viya ca sūrā tikhiṇā hutvā vahati.</p>
              <p>[03]^b^Nikantī^eb^ti ^a^V2.0212^ea^ vipassanānikanti. Evaṃ obhāsādipaṭimaṇḍitāya hissa vipassanāya ālayaṃ kurumānā sukhumā santākārā nikanti uppajjati, yā ‘‘kileso’’ti pariggahetumpi na sakkā hoti.</p>
              <p>[03]Yathā ca obhāse, evaṃ etesupi aññatarasmiṃ uppanne yogāvacaro ‘‘na vata me ito pubbe evarūpaṃ ñāṇaṃ uppannapubbaṃ, evarūpā pīti, passaddhi, sukhaṃ, adhimokkho, paggaho, upaṭṭhānaṃ, upekkhā, nikanti uppannapubbā, addhā maggappattosmi phalappattosmī’’ti amaggameva ‘‘maggo’’ti aphalameva ca ‘‘phala’’nti gaṇhāti, tassa amaggaṃ ‘‘maggo’’ti aphalaṃ ‘‘phala’’nti gaṇhato vipassanāvīthi ukkantā nāma hoti. So attano mūlakammaṭṭhānaṃ vissajjetvā nikantimeva assādento nisīdati.</p>
              <p>[03]Ettha ca obhāsādayo upakkilesavatthutāya ‘‘upakkilesā’’ti vuttā, na akusalattā, nikanti pana upakkileso ceva upakkilesavatthu ca ^a^M2.0239^ea^. Vatthuvaseneva cete dasa, gāhavasena pana samatiṃsa honti. Kathaṃ? ‘‘Mama obhāso uppanno’’ti gaṇhato hi diṭṭhiggāho hoti, ‘‘manāpo vata obhāso uppanno’’ti gaṇhato mānaggāho, obhāsaṃ assādayato taṇhāgāho. Iti obhāse diṭṭhimānataṇhāvasena tayo gāhā. Tathā sesesupīti evaṃ gāhavasena samatiṃsa upakkilesā honti. Tesaṃ vasena akusalo abyatto yogāvacaro obhāsādīsu kampati vikkhipati, obhāsādīsu ekekaṃ ‘‘etaṃ mama, esohamasmi, eso me attā’’ti samanupassati. Tenāhu porāṇā –</p>
              <p>[21]‘‘Obhāse ceva ñāṇe ca, pītiyā ca vikampati;</p>
              <p>[22]Passaddhiyā sukhe ceva, yehi cittaṃ pavedhati.</p>
              <p>[21]‘‘Adhimokkhe ca paggāhe, upaṭṭhāne ca kampati;</p>
              <p>[22]Upekkhāvajjanāya ceva, upekkhāya ca nikantiyā’’ti. (paṭi. ma. 2.7)</p>
              <p>[03]Kusalo paṇḍito byatto buddhisampanno yogāvacaro obhāsādīsu uppannesu ‘‘ayaṃ kho me obhāso uppanno, so kho panāyaṃ anicco saṅkhato paṭiccasamuppanno khayadhammo vayadhammo virāgadhammo nirodhadhammo’’ti iti vā taṃ paññāya paricchindati upaparikkhati. Atha vā panassa ^a^V2.0213^ea^ evaṃ hoti – sace obhāso attā bhaveyya, attāti gahetuṃ vaṭṭeyya, anattāva panāyaṃ ‘‘attā’’ti gahito. Tasmā so avasavattanaṭṭhena anattā, hutvā abhāvaṭṭhena anicco, uppādavayapaṭipīḷanaṭṭhena dukkhoti upaparikkhati. Yathā ca obhāse, evaṃ sesesupi. So evaṃ upaparikkhitvā obhāsaṃ ‘‘netaṃ mama, nesohamasmi, na meso attā’’ti samanupassati. Ñāṇaṃ…pe… nikantiṃ ‘‘netaṃ mama, nesohamasmi, na meso attā’’ti samanupassati. Evaṃ samanupassanto obhāsādīsu na kampati na vedhati. Tenāhu porāṇā –</p>
              <p>[21]‘‘Imāni dasa ṭhānāni, paññā yassa pariccitā;</p>
              <p>[22]Dhammuddhaccakusalo hoti, na ca vikkhepa gacchatī’’ti. (paṭi. ma. 2.7);</p>
              <p>[03]So evaṃ vikkhepaṃ agacchanto taṃ samatiṃsavidhaṃ upakkilesajaṭaṃ vijaṭetvā ‘‘obhāsādayo dhammā na maggo, upakkilesavimuttaṃ pana vīthippaṭipannaṃ vipassanāñāṇaṃ ^a^M2.0240^ea^ maggo’’ti amaggaṃ maggañca vavatthapeti. Yaṃ sandhāyetaṃ vuttaṃ ^b^‘‘obhāsādayo dasa vipassanupakkilese pahāya upakkilesavimuttaṃ paṭipadāñāṇaṃ maggoti vavatthapetvā’’^eb^ti. ^b^Udayaṃ pahāyā^eb^ti udayabbayānupassanāya gahitaṃ saṅkhārānaṃ udayaṃ vissajjetvā tesaṃ bhaṅgasseva anupassanato bhaṅgānupassanāñāṇaṃ ^b^patvā^eb^ ādīnavānupassanāpubbaṅgamāya nibbidānupassanāya ^b^nibbindanto^eb^ muñcitukamyatāpaṭisaṅkhānupassanāsaṅkhārupekkhānulomañāṇānaṃ ciṇṇapariyante uppannagotrabhuñāṇānantaraṃ uppannena maggañāṇena sabbasaṅkhāresu ^b^virajjanto vimuccanto^eb^. Maggakkhaṇe hi ariyo virajjati vimuccatīti ca vuccati. Tenāha – ^b^‘‘yathākkamaṃ cattāro ariyamagge pāpuṇitvā’’^eb^ti. Maggaphalanibbānapahīnāvasiṭṭhakilesasaṅkhātassa paccavekkhitabbassa pabhedena ^b^ekūnavīsatibhedassa^eb^. Arahato hi avasiṭṭhakilesābhāvena ekūnavīsati paccavekkhaṇañāṇāni. ^b^Assā^eb^ti ānāpānassatikammaṭṭhānikassa.</p>
              <p>[03]^b^Visuṃ kammaṭṭhānabhāvanānayo nāma natthī^eb^ti paṭhamacatukkavasena adhigatajjhānassa vedanācittadhammānupassanāvasena desitattā vuttaṃ. ^b^Tesa^eb^nti tiṇṇaṃ catukkānaṃ. ^b^Pītippaṭisaṃvedī^eb^ti pītiyā paṭi paṭi sammadeva vedanasīlo, tassā vā paṭi paṭi sammadeva vedo etassa atthi, taṃ vā paṭi paṭi sammadeva vedayamāno. Tattha kāmaṃ ^b^saṃvedana^eb^ggahaṇeneva pītiyā sakkaccaṃ viditabhāvo bodhito hoti, yehi pana pakārehi tassā saṃvedanaṃ icchitaṃ, taṃ dassetuṃ ^b^paṭi^eb^-saddaggahaṇaṃ ‘‘paṭi paṭi saṃvedīti paṭisaṃvedī’’ti. Tenāha ^b^‘‘dvīhākārehī’’^eb^tiādi.</p>
              <p>[03]Tattha ^a^V2.0214^ea^^b^kathaṃ ārammaṇato pīti paṭisaṃviditā hotī^eb^ti pucchāvacanaṃ. ^b^Sappītike dve jhāne samāpajjatī’’^eb^ti pītisahagatāni dve paṭhamadutiyajjhānāni paṭipāṭiyā samāpajjati. ^b^Tassā^eb^ti tena. ‘‘Paṭisaṃviditā’’ti hi padaṃ apekkhitvā kattuatthe etaṃ sāmivacanaṃ. ^b^Samāpattikkhaṇe^eb^ti samāpannakkhaṇe. ^b^Jhānapaṭilābhenā^eb^ti jhānena samaṅgibhāvena. ^b^Ārammaṇato^eb^ti ārammaṇamukhena, tadārammaṇajjhānapariyāpannā pīti paṭisaṃviditā hoti ārammaṇassa paṭisaṃviditattā. Kiṃ vuttaṃ hoti? Yathā nāma sappapariyesanaṃ carantena tassa āsaye ^a^M2.0241^ea^ paṭisaṃvidite sopi paṭisaṃvidito eva hoti mantāgadabalena tassa gahaṇassa sukarattā, evaṃ pītiyā āsayabhūte ārammaṇe paṭisaṃvidite sā pīti paṭisaṃviditā eva hoti salakkhaṇato sāmaññalakkhaṇato ca tassā gahaṇassa sukarattāti.</p>
              <p>[03]Kathaṃ asammohato pīti paṭisaṃviditā hotīti ānetvā sambandhitabbaṃ. ^b^Vipassanākkhaṇe^eb^ti vipassanāpaññāya tikkhavisadappavattāya visayato dassanakkhaṇe. ^b^Lakkhaṇapaṭivedhenā^eb^ti pītiyā salakkhaṇassa sāmaññalakkhaṇassa ca paṭivijjhanena. Yañhi yassa visesato sāmaññato ca lakkhaṇaṃ, tasmiṃ vidite so yāthāvato vidito eva hoti. Tenāha – ^b^‘‘asammohato pīti paṭisaṃviditā hotī’’^eb^ti.</p>
              <p>[03]Idāni tamatthaṃ pāḷiyā eva vibhāvetuṃ ^b^‘‘vuttañheta’’^eb^ntiādimāha. Tattha ^b^dīghaṃassāsavasenā^eb^tiādīsu yaṃ vattabbaṃ, taṃ heṭṭhā vuttameva. Tattha pana satokāritādassanavasena pāḷi āgatā, idha pītippaṭisaṃviditāvasena. Pītippaṭisaṃviditā ca atthato vibhattā eva. Apica ayamettha saṅkhepattho – dīghaṃassāsavasenāti dīghassa assāsassa ārammaṇabhūtassa vasena pajānato sā pīti paṭisaṃviditā hotīti sambandho. ^b^Cittassa ekaggataṃ avikkhepaṃ pajānato^eb^ti jhānapariyāpannaṃ avikkhepoti laddhanāmaṃ cittassekaggataṃ taṃsampayuttāya paññāya pajānato. Yatheva hi ārammaṇamukhena pīti paṭisaṃviditā hoti, evaṃ taṃsampayuttadhammāpi ārammaṇamukhena paṭisaṃviditā eva hontīti. ^b^Sati upaṭṭhitā hotī^eb^ti dīghaṃassāsavasena jhānasampayuttā sati tassa ārammaṇe upaṭṭhitā ārammaṇamukhena jhānepi upaṭṭhitā nāma hoti. ^b^Tāya satiyā^eb^ti evaṃ upaṭṭhitāya tāya satiyā yathāvuttena ^b^tena ñāṇena^eb^ suppaṭividitattā ārammaṇassa tassa vasena tadārammaṇā sā pīti ^b^paṭisaṃviditā hoti^eb^. ^b^Dīghaṃpassāsavasenā^eb^tiādīsupi imināva nayena attho veditabbo.</p>
              <p>[03]Evaṃ paṭhamacatukkavasena dassitaṃ pītippaṭisaṃvedanaṃ ārammaṇato asammohato ca vibhāgaso ^a^V2.0215^ea^ dassetuṃ ^b^‘‘āvajjato’’^eb^tiādi vuttaṃ. Tattha ^b^āvajjato^eb^ti jhānaṃ āvajjentassa. ^b^Sā pītī^eb^ti sā jhānapariyāpannā pīti. ^b^Jānato^eb^ti samāpannakkhaṇe ārammaṇamukhena jānato. Tassa sā pīti paṭisaṃviditā hotīti sambandho. ^b^Passato^eb^ti dassanabhūtena ^a^M2.0242^ea^ ñāṇena jhānato vuṭṭhāya passantassa. ^b^Paccavekkhato^eb^ti jhānaṃ paccavekkhantassa. ^b^Cittaṃ adhiṭṭhahato^eb^ti ‘‘ettakaṃ velaṃ jhānasamaṅgī bhavissāmī’’ti jhānacittaṃ adhiṭṭhahantassa. Evaṃ pañcannaṃ vasībhāvānaṃ vasena jhānassa pajānanamukhena ārammaṇato pītiyā paṭisaṃvedanā dassitā.</p>
              <p>[03]Idāni yehi dhammehi jhānaṃ vipassanā ca sijjhanti, tesaṃ jhānapariyāpannānaṃ vipassanāmaggapariyāpannānañca saddhādīnaṃ vasena pītippaṭisaṃvedanaṃ dassetuṃ ^b^‘‘saddhāya adhimuccato’’^eb^tiādi vuttaṃ. Tattha ^b^adhimuccato^eb^ti saddahantassa, samathavipassanāvasenāti adhippāyo. ^b^Vīriyaṃ paggaṇhato^eb^tiādīsupi eseva nayo. ^b^Abhiññeyya^eb^nti abhivisiṭṭhāya paññāya jānitabbaṃ. ^b^Abhijānato^eb^ti vipassanāpaññāpubbaṅgamāya maggapaññāya jānato. ^b^Pariññeyya^eb^nti dukkhasaccaṃ tīraṇapariññāya maggapaññāya ca parijānato. ^b^Pahātabba^eb^nti samudayasaccaṃ pahānapariññāya maggapaññāya ca ^b^pajahato^eb^. ^b^Bhāvayato sacchikaroto bhāvetabbaṃ^eb^ maggasaccaṃ, ^b^sacchikātabbaṃ^eb^ nirodhasaccaṃ. Keci panettha pītiyā eva vasena abhiññeyyādīni uddharanti, taṃ ayuttaṃ jhānādisamudāyaṃ uddharitvā tato pītiyā niddhāraṇassa adhippetattā.</p>
              <p>[03]Ettha ca ‘‘dīghaṃassāsavasenā’’tiādinā paṭhamacatukkavasena ārammaṇato pītippaṭisaṃvedanaṃ vuttaṃ, tathā ‘‘āvajjato’’tiādīhi pañcahi padehi. ‘‘Abhiññeyyaṃ abhijānato’’tiādīhi pana asammohato, ‘‘saddhāya adhimuccato’’tiādīhi ubhayathāpi saṅkhepato samathavasena ārammaṇato vipassanāvasena asammohato pītippaṭisaṃvedanaṃ vuttanti daṭṭhabbaṃ. Kasmā panettha vedanānupassanāyaṃ pītisīsena vedanā gahitā, na sarūpato evāti? Bhūmivibhāgādivasena vedanaṃ bhinditvā catudhā vedanānupassanaṃ dassetuṃ. Apica vedanākammaṭṭhānaṃ dassento bhagavā pītiyā oḷārikattā taṃsampayuttasukhaṃ sukhaggahaṇatthaṃ pītisīsena dasseti.</p>
              <p>[03]^b^Eteneva nayena avasesapadānī^eb^ti sukhappaṭisaṃvedī cittasaṅkhārappaṭisaṃvedīti padāni pītippaṭisaṃvedī-pade āgatanayeneva atthato veditabbāni. Sakkā hi ‘‘dvīhākārehi sukhappaṭisaṃviditā hoti, cittasaṅkhārappaṭisaṃviditā hoti ārammaṇato’’tiādinā pītiṭṭhāne sukhādipadāni ^a^M2.0243^ea^ pakkhipitvā ‘‘sukhasahagatāni tīṇi jhānāni cattāri vā jhānāni samāpajjatī’’tiādinā atthaṃ viññātuṃ. Tenāha ^b^‘‘tiṇṇaṃ jhānānaṃ vasenā’’^eb^tiādi. ^b^Vedanādayo^eb^ti ^a^V2.0216^ea^^b^ādi^eb^-saddena saññā gahitā. Tenāha ^b^‘‘dve khandhā’’^eb^ti. ^b^Vipassanābhūmidassanattha^eb^nti pakiṇṇakasaṅkhārasammasanavasena vipassanāya bhūmidassanatthaṃ ^b^‘‘sukhanti dve sukhānī’’^eb^tiādi vuttaṃ samathe kāyikasukhābhāvato. ^b^So^eb^ti so passambhanapariyāyena vutto nirodho. ‘‘Imassa hi bhikkhuno apariggahitakāle’’tiādinā vitthārato kāyasaṅkhāre vutto, tasmā tattha vuttanayeneva veditabbo. Tattha kāyasaṅkhāravasena āgato, idha cittasaṅkhāravasenāti ayameva viseso.</p>
              <p>[03]Evaṃ cittasaṅkhārassa passambhanaṃ atidesena dassetvā yadaññaṃ imasmiṃ catukke vattabbaṃ, taṃ dassetuṃ ^b^‘‘apicā’’^eb^tiādi vuttaṃ. Tattha ^b^pītipade^eb^ti ‘‘pītippaṭisaṃvedī’’tiādinā desitakoṭṭhāse. ^b^Pītisīsena vedanā vuttā^eb^ti pītiapadesena taṃsampayuttā vedanā vuttā, na pītīti adhippāyo. Tattha kāraṇaṃ heṭṭhā vuttameva. ^b^Dvīsu cittasaṅkhārapadesū^eb^ti ‘‘cittasaṅkhārappaṭisaṃvedī passambhayaṃ cittasaṅkhāra’’nti cittasaṅkhārapaṭisaṃyuttesu dvīsu padesu. ‘‘Viññāṇapaccayā nāmarūpa’’nti vacanato cittena paṭibaddhāti ^b^cittapaṭibaddhā^eb^. Tato eva kāmaṃ cittena saṅkharīyantīti ^b^cittasaṅkhārā,^eb^ saññāvedanādayo, idha pana upalakkhaṇamattaṃ, saññāvedanāva adhippetāti āha ^b^‘‘saññāsampayuttā vedanā’’^eb^ti.</p>
              <p>[03]^b^Cittappaṭisaṃvedī^eb^ti ettha dvīhākārehi cittapaṭisaṃviditā hoti ārammaṇato asammohato ca. Kathaṃ ārammaṇato? Cattāri jhānāni samāpajjati, tassa samāpattikkhaṇe jhānapaṭilābhenātiādinā vuttanayānusārena sabbaṃ suviññeyyanti āha – ^b^‘‘catunnaṃ jhānānaṃ vasena cittapaṭisaṃviditā veditabbā’’^eb^ti. ^b^Cittaṃ modento^eb^ti jhānasampayuttaṃ cittaṃ sampayuttāya pītiyā modayamāno, taṃ vā pītiṃ ārammaṇaṃ katvā pavattaṃ vipassanācittaṃ tāya eva ārammaṇabhūtāya pītiyāmodayamāno. ^b^Pamodento^eb^tiādīni padāni tasseva vevacanāni pītipariyāyabhāvato.</p>
              <p>[03]^b^Sampayuttāya pītiyā cittaṃ āmodetī^eb^ti jhānacittasampayuttāya pītisambojjhaṅgabhūtāya odagyalakkhaṇāya jhānapītiyā tameva jhānacittaṃ sahajātādipaccayavasena ^a^M2.0244^ea^ ceva jhānapaccayavasena ca paribrūhento haṭṭhappahaṭṭhākāraṃ pāpento āmodeti pamodeti ca. ^b^Ārammaṇaṃ katvā^eb^ti uḷāraṃ jhānasampayuttaṃ pītiṃ ārammaṇaṃ katvā pavattamānaṃ vipassanā^b^cittaṃ^eb^ tāya eva ārammaṇabhūtāya pītiyā yogāvacaro haṭṭhappahaṭṭhākāraṃ pāpento ^b^‘‘āmodeti pamodetī’’^eb^ti vuccati.</p>
              <p>[03]^b^Samaṃ^eb^^a^V2.0217^ea^^b^ṭhapento^eb^ti yathā īsakampi līnapakkhaṃ uddhaccapakkhañca anupaggamma anonataṃ anunnataṃ yathā indriyānaṃ samattapaṭipattiyā avisamaṃ, samādhissa vā ukkaṃsagamanena āneñjappattiyā sammadeva ṭhitaṃ hoti, evaṃ appanāvasena ṭhapento. ^b^Lakkhaṇappaṭivedhenā^eb^ti aniccādikassa lakkhaṇassa paṭi paṭi vijjhanena khaṇe khaṇe avabodhena. ^b^Khaṇikacittekaggatā^eb^ti khaṇamattaṭṭhitiko samādhi. Sopi hi ārammaṇe nirantaraṃ ekākārena pavattamāno paṭipakkhena anabhibhūto appito viya cittaṃ niccalaṃ ṭhapeti. Tena vuttaṃ ^b^‘‘evaṃ uppannāyā’’^eb^tiādi.</p>
              <p>[03]^b^Mocento^eb^ti vikkhambhanavimuttivasena vivecento visuṃ karonto, nīvaraṇāni pajahantoti attho. ^b^Vipassanākkhaṇe^eb^ti bhaṅgānupassanākkhaṇe. Bhaṅgo hi nāma aniccatāya paramā koṭi, tasmā tāya bhaṅgānupassako yogāvacaro cittamukhena sabbaṃ saṅkhāragataṃ aniccato passati, no niccato, aniccassa dukkhattā dukkhassa ca anattattā tadeva dukkhato anupassati, no sukhato, anattato anupassati, no attato. Yasmā pana yaṃ aniccaṃ dukkhaṃ anattā, na taṃ abhinanditabbaṃ, yañca na abhinanditabbaṃ, na taṃ rañjitabbaṃ, tasmā bhaṅgadassanānusārena ‘‘aniccaṃ dukkhaṃ anattā’’ti saṅkhāragate diṭṭhe tasmiṃ nibbindati, no nandati, virajjati, no rajjati, so evaṃ nibbindanto virajjanto lokiyeneva tāva ñāṇena rāgaṃ nirodheti no samudeti, nāssa samudayaṃ karotīti attho. Atha vā so evaṃ viratto yathā diṭṭhaṃ saṅkhāragataṃ, taṃ tathā diṭṭhaṃ attano ñāṇena nirodheti no samudeti, nirodhamevassa manasi karoti, no samudayanti attho, so evaṃ paṭipanno paṭinissajjati, no ādiyatīti vuttaṃ hoti. Ayañhi aniccādianupassanā saddhiṃ khandhābhisaṅkhārehi kilesānaṃ pariccajanato saṅkhatadosadassanena tabbiparīte nibbāne tanninnatāya pakkhandanato ca ^b^pariccāgapaṭinissaggo ceva pakkhandanapaṭinissaggo^eb^^a^M2.0245^ea^^b^cā^eb^ti vuccati. Tasmā tāya samannāgato yogāvacaro vuttanayena kilese ca pariccajati, nibbāne ca pakkhandati. Tena vuttaṃ ^b^‘‘so vipassanākkhaṇe aniccānupassanāya niccasaññāto cittaṃ mocento vimocento…pe… paṭinissaggānupassanāya ādānato cittaṃ mocento vimocento assasati ceva passasati cā’’^eb^ti.</p>
              <p>[03]Tattha aniccassa, aniccanti vā anupassanā ^b^aniccānupassanā^eb^. Tebhūmakadhammānaṃ aniccataṃ gahetvā pavattāya vipassanāya etaṃ nāmaṃ. ^b^Niccasaññāto^eb^ti saṅkhatadhamme ‘‘niccā sassatā’’ti pavattāya micchāsaññāya. Saññāsīsena cittadiṭṭhīnampi gahaṇaṃ daṭṭhabbaṃ. Esa nayo ^b^sukhasaññā^eb^dīsupi. ^b^Nibbidānupassanāyā^eb^ti saṅkhāresu nibbindanākārena pavattāya anupassanāya ^a^V2.0218^ea^. ^b^Nandito^eb^ti sappītikataṇhāto. ^b^Virāgānupassanāyā^eb^ti tathā virajjanākārena pavattāya anupassanāya. Tena vuttaṃ ^b^‘‘rāgato mocento’’^eb^ti. ^b^Nirodhānupassanāyā^eb^ti saṅkhārānaṃ nirodhassa anupassanāya. Yathā saṅkhārā nirujjhantiyeva āyatiṃ punabbhavavasena nuppajjanti, evaṃ vā anupassanā nirodhānupassanā. Muñcitukamyatā hi ayaṃ balappattā. Tenāha ^b^‘‘samudayato mocento’’^eb^ti. Paṭinissajjanākārena pavattā anupassanā ^b^paṭinissaggānupassanā^eb^. ^b^Ādānato^eb^ti niccādivasena gahaṇato, paṭisandhiggahaṇato vāti evamettha attho daṭṭhabbo.</p>
              <p>[03]Aniccanti anupassī, aniccassa vā anupassanasīlo ^b^aniccānupassī^eb^ti ettha kiṃ pana taṃ aniccaṃ, kathaṃ vā aniccaṃ, kā vā aniccānupassanā, kassa vā aniccānupassanāti catukkaṃ vibhāvetabbanti taṃ dassento ^b^‘‘aniccaṃ veditabba’’^eb^ntiādimāha. Tattha niccaṃ nāma dhuvaṃ sassataṃ yathā taṃ nibbānaṃ, na niccanti ^b^aniccaṃ,^eb^ udayabbayavantaṃ, atthato saṅkhatā dhammāti āha ^b^aniccanti pañcakkhandhā. Kasmā? Uppādavayaññathattabhāvā^eb^ti, uppādavayaññathattasabbhāvāti attho. Tattha saṅkhatadhammānaṃ hetupaccayehi uppajjanaṃ ahutvā sambhavo attalābho ^b^uppādo,^eb^ uppannānaṃ tesaṃ khaṇanirodho vināso ^b^vayo,^eb^ jarāya aññathābhāvo ^b^aññathattaṃ^eb^. Yathā hi uppādāvatthāya bhinnāya bhaṅgāvatthāyaṃ vatthubhedo natthi, evaṃ ṭhitisaṅkhātāyaṃ bhaṅgābhimukhāvatthāyampi vatthubhedo natthi. Yattha jarāvohāro, tasmā ekassapi dhammassa jarā yujjati, yā khaṇikajarāti ^a^M2.0246^ea^ vuccati. Ekaṃsena ca uppādabhaṅgāvatthāsu vatthuno abhedo icchitabbo, aññathā ‘‘añño uppajjati, añño bhijjatī’’ti āpajjeyya. Tayidaṃ khaṇikajaraṃ sandhāyāha ‘‘aññathatta’’nti.</p>
              <p>[03]Yassa lakkhaṇattayassa bhāvā khandhesu aniccasamaññā, tasmiṃ lakkhaṇattaye aniccatā samaññāti ‘‘aniccatāti tesaṃyeva uppādavayaññathatta’’nti vatvā visesato dhammānaṃ khaṇikanirodhe aniccatāvohāroti dassento ^b^‘‘hutvā abhāvo vā’’^eb^tiādimāha. Tattha uppādapubbakattā abhāvassa ^b^hutvā^eb^-gahaṇaṃ. Tena pākaṭabhāvapubbakattaṃ vināsabhāvassa dasseti. ^b^Tenevākārenā^eb^ti nibbattanākārena. ^b^Khaṇabhaṅgenā^eb^ti khaṇikanirodhena. ^b^Tassā aniccatāyā^eb^ti khaṇikabhaṅgasaṅkhātāya aniccatāya. ^b^Tāya anupassanāyā^eb^ti yathāvuttāya aniccānupassanāya. ^b^Samannāgato^eb^ti samaṅgibhūto yogāvacaro.</p>
              <p>[03]^b^Khayo^eb^ti saṅkhārānaṃ vināso. Virajjanaṃ tesaṃyeva vilujjanaṃ ^b^virāgo,^eb^ khayo eva virāgo ^b^khayavirāgo,^eb^ khaṇikanirodho. Accantamettha etasmiṃ adhigate saṅkhārā virajjanti nirujjhantīti ^b^accantavirāgo,^eb^^a^V2.0219^ea^ nibbānaṃ. Tenāha ^b^‘‘khayavirāgoti saṅkhārānaṃ khaṇabhaṅgo. Accantavirāgoti nibbāna’’^eb^nti. ^b^Tadubhayadassanavasena pavattā^eb^ti khayavirāgānupassanāvasena vipassanāya, accantavirāgānupassanāvasena maggassa pavatti yojetabbā. Ārammaṇato vā vipassanāya khayavirāgānupassanāvasena pavatti, tanninnabhāvato accantavirāgānupassanāvasena, maggassa pana asammohato khayavirāgānupassanāvasena, ārammaṇato accantavirāgānupassanāvasena pavatti veditabbā. ^b^Eseva nayo^eb^ti iminā yasmā virāgānupassīpade vuttanayānusārena ‘‘dve nirodhā khayanirodho ca accantanirodho cā’’ti evamādiatthavaṇṇanaṃ atidissati, tasmā virāgaṭṭhāne nirodhapadaṃ pakkhipitvā ‘‘khayo saṅkhārānaṃ vināso’’tiādinā idha vuttanayena tassa atthavaṇṇanā veditabbā.</p>
              <p>[03]Paṭinissajjanaṃ pahātabbassa tadaṅgavasena vā samucchedavasena vā pariccajanaṃ ^b^pariccāgapaṭinissaggo^eb^. Tathā sabbupadhīnaṃ paṭinissaggabhūte visaṅkhāre attano nissajjanaṃ tanninnatāya vā tadārammaṇatāya vā tattha pakkhandanaṃ ^b^pakkhandanapaṭinissaggo^eb^. ^b^Tadaṅgavasenā^eb^ti ettha aniccānupassanā tāva tadaṅgappahānavasena niccasaññaṃ pariccajati, pariccajantī ca tassā tathā appavattiyaṃ ^a^M2.0247^ea^ ye ‘‘nicca’’nti gahaṇavasena kilesā tammūlakā ca abhisaṅkhārā tadubhayamūlakā ca vipākakkhandhā anāgate uppajjeyyuṃ, te sabbepi appavattikaraṇavasena pariccajati, tathā dukkhasaññādayo. Tenāha – ^b^‘‘vipassanā hi tadaṅgavasena saddhiṃ khandhābhisaṅkhārehi kilese pariccajatī’’^eb^ti. ^b^Saṅkhatadosadassanenā^eb^ti saṅkhate tebhūmakasaṅkhāragate aniccatādidosadassanena. Niccādibhāvena ^b^tabbiparīte^eb^. ^b^Tanninnatāyā^eb^ti tadadhimuttatāya. ^b^Pakkhandatī^eb^ti anupavisati anupavisantaṃ viya hoti. ^b^Saddhiṃ khandhābhisaṅkhārehi kilese pariccajatī^eb^ti maggena kilesesu pariccattesu avipākadhammatāpādanena abhisaṅkhārā tammūlakā ca khandhā anuppattirahabhāvena pariccattā nāma hontīti sabbepi te maggo pariccajatīti vuttaṃ. ^b^Ubhaya^eb^nti vipassanāñāṇaṃ maggañāṇañca. Maggañāṇampi hi gotrabhuñāṇassa anu pacchā nibbānadassanato anupassanāti vuccati.</p>
              <p>[03]Idañca catutthacatukkaṃ suddhavipassanāvaseneva vuttaṃ, purimāni pana tīṇi samathavipassanāvasena. Evaṃ catunnaṃ catukkānaṃ vasena soḷasavatthukāya ānāpānassatiyā bhāvanā veditabbā. Evaṃ soḷasavatthuvasena ca ayaṃ ānāpānassati bhāvitā mahapphalā hoti mahānisaṃsāti veditabbā. ‘‘Evaṃ bhāvito kho, bhikkhave, ānāpānassatisamādhī’’tiādinā pana santabhāvādivasena mahānisaṃsatā dassitā. Vitakkupacchedasamatthatāyapi cassa mahānisaṃsatā ^a^V2.0220^ea^ daṭṭhabbā. Ayañhi santapaṇītāsecanakasukhavihārattā samādhiantarāyakarānaṃ vitakkānaṃ vasena ito cito ca cittassa vidhāvanaṃ upacchinditvā ānāpānārammaṇābhimukhameva cittaṃ karoti. Teneva vuttaṃ – ‘‘ānāpānassati bhāvetabbā vitakkupacchedāyā’’ti (a. ni. 9.1; udā. 31). Vijjāvimuttipāripūriyā mūlabhāvenapi cassā mahānisaṃsatā veditabbā. Vuttañhetaṃ bhagavatā –</p>
              <p>[08]‘‘Ānāpānassati, bhikkhave, bhāvitā bahulīkatā cattāro satipaṭṭhāne paripūreti, cattāro satipaṭṭhānā bhāvitā bahulīkatā satta bojjhaṅge paripūrenti, satta bojjhaṅgā bhāvitā bahulīkatā vijjāvimuttiṃ paripūrentī’’ti (ma. ni. 3.147).</p>
              <p>[03]Apica carimakānaṃ assāsapassāsānaṃ viditabhāvakaraṇatopissā mahānisaṃsatā veditabbā. Vuttañhetaṃ bhagavatā –</p>
              <p>[08]‘‘Evaṃ ^a^M2.0248^ea^ bhāvitāya, rāhula, ānāpānassatiyā evaṃ bahulīkatāya yepi te carimakā assāsapassāsā, tepi viditāva nirujjhanti, no aviditā’’ti (ma. ni. 2.121).</p>
              <p>[03]Tattha nirodhavasena tayo carimakā bhavacarimakā jhānacarimakā cuticarimakāti. Bhavesu hi kāmabhave assāsapassāsā pavattanti, rūpārūpabhavesu na pavattanti, tasmā te ^b^bhavacarimakā^eb^. Jhānesu purime jhānattaye pavattanti, catutthe nappavattanti, tasmā te ^b^jhānacarimakā^eb^. Ye pana cuticittassa purato soḷasamena cittena saddhiṃ uppajjitvā cuticittena saha nirujjhanti, ime ^b^cuticarimakā^eb^ nāma. Ime idha carimakāti adhippetā.</p>
              <p>[03]Ime kira imaṃ kammaṭṭhānamanuyuttassa bhikkhuno pākaṭā honti ānāpānārammaṇassa suṭṭhu pariggahitattā. Cuticittassa hi purato soḷasamacittassa uppādakkhaṇe uppādaṃ āvajjayato uppādopi nesaṃ pākaṭo hoti, ṭhitiṃ āvajjayato ṭhitipi nesaṃ pākaṭā hoti, bhaṅgaṃ āvajjayato bhaṅgopi nesaṃ pākaṭo hoti. Ito aññaṃ kammaṭṭhānaṃ bhāvetvā arahattappattassa bhikkhuno hi āyuantaraṃ paricchinnaṃ vā hoti aparicchinnaṃ vā, imaṃ pana soḷasavatthukaṃ ānāpānassatiṃ bhāvetvā arahattappattassa āyuantaraṃ paricchinnameva hoti. So ‘‘ettakaṃ dāni me āyusaṅkhārā pavattissanti, na ito para’’nti ñatvā attano dhammatāya eva sarīrapaṭijaggananivāsanapārupanādīni ^a^V2.0221^ea^ sabbakiccāni katvā akkhīni nimīleti koṭapabbatavihāravāsitissatthero viya, mahākarañjiyavihāravāsimahātissatthero viya, devaputtaraṭṭhe piṇḍapātikatthero viya, cittalapabbatavihāravāsino dvebhātikattherā viya ca.</p>
              <p>[03]Tatridaṃ ekavatthuparidīpanaṃ – dvebhātikattherānaṃ kireko puṇṇamuposathadivase pātimokkhaṃ osāretvā bhikkhusaṅghaparivuto attano vasanaṭṭhānaṃ gantvā caṅkame ṭhito juṇhapakkhe padosavelāyaṃ candālokena samantato āsiñcamānakhīradhāraṃ viya gaganatalaṃ rajatapaṭṭasadisaṃ vālikāsanthatañca bhūmibhāgaṃ disvā ‘‘ramaṇīyo vatāyaṃ kālo, deso ca mama ajjhāsayasadiso, kīva ciraṃ nu kho ayaṃ dukkhabhāro ^a^M2.0249^ea^ vahitabbo’’ti attano āyusaṅkhāre upadhāretvā bhikkhusaṅghaṃ āha – ‘‘tumhehi kathaṃ parinibbāyantā bhikkhū diṭṭhapubbā’’ti. Tatra keci āhaṃsu – ‘‘amhehi āsane nisinnakāva parinibbāyantā diṭṭhapubbā’’ti. Keci ‘‘amhehi ākāse pallaṅkaṃ ābhujitvā nisinnakā’’ti. Thero āha – ‘‘ahaṃ dāni vo caṅkamantameva parinibbāyamānaṃ dassayissāmī’’ti. Tato caṅkame tiriyaṃ lekhaṃ katvā ‘‘ahaṃ ito caṅkamakoṭito parakoṭiṃ gantvā nivattamāno imaṃ lekhaṃ patvā parinibbāyissāmī’’ti vatvā caṅkamaṃ oruyha parabhāgaṃ gantvā nivattamāno ekena pādena lekhaṃ akkantakkhaṇeyeva parinibbāyīti.</p>
              <p>[06]Ānāpānassatisamādhikathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Paṭhamapaññattikathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^167^eb^^b^.^eb^ Yadipi ariyā neva attanāva attānaṃ jīvitā voropesuṃ, nāññamaññampi jīvitā voropesuṃ, nāpi migalaṇḍikaṃ samaṇakuttakaṃ upasaṅkamitvā samādapesuṃ, tathāpi yathāvuttehi tīhi pakārehi matānaṃ antare ariyānampi sabbhāvato ^b^‘‘ariyapuggalamissakattā’’^eb^ti vuttaṃ. Na hi ariyā pāṇātipātaṃ kariṃsu na samādapesuṃ, nāpi samanuññā ahesuṃ. Atha vā puthujjanakāle attanāva attānaṃ ghātetvā maraṇasamaye vipassanaṃ vaḍḍhetvā ariyamaggaṃ paṭilabhitvā matānampi ariyānaṃ sabbhāvato imināva nayena attanāva attānaṃ jīvitā voropanassa ariyānampi sabbhāvato ariyapuggalamissakattā ‘‘moghapurisā’’ti na vuttaṃ. ^b^‘‘Te bhikkhū’’ti vutta^eb^nti ‘‘kathañhi nāma te, bhikkhave, bhikkhū attanāpi attānaṃ jīvitā voropessantī’’ti ettha ‘‘moghapurisā’’ti avatvā ‘‘te bhikkhū’’ti vuttaṃ.</p>
            </h4>
          </h3>
        </h2>
        <h2>
          <h2n>Anupaññattikathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^168^eb^^b^.^eb^ Itthīsu ^a^V2.0222^ea^ paṭibaddhacittatā nāma chandarāgena sārattatā sāpekkhabhāvoti āha ^b^‘‘sārattā apekkhavanto’’^eb^ti. Maraṇassa guṇakittanaṃ jīvite ādīnavadassanapubbaṅgamanti āha ^b^‘‘jīvite ādīnavaṃ dassetvā’’^eb^ti. ‘‘Kiṃ tuyhiminā pāpakena dujjīvitenā’’ti idaṃ jīvite ādīnavadassanaṃ. ‘‘Mataṃ ^a^M2.0250^ea^ te jīvitā seyyo’’tiādi pana maraṇaguṇakittananti daṭṭhabbaṃ. Lobhādīnaṃ ativiya ussannattā anupaparikkhitvā kataṃ sāhasikakammaṃ kibbisanti vuccatīti āha – ^b^‘‘kibbisaṃ sāhasikakammaṃ lobhādikilesussada’’^eb^nti. ^b^Kasmā idaṃ vuccatī^eb^ti chabbaggiyānaṃyevedaṃ vacanaṃ. Mata-saddo ‘‘gata’’ntiādīsu viya bhāvavacanoti āha ^b^‘‘tava maraṇa’’^eb^nti. ^b^Katakālo^eb^ti katamaraṇakālo. Atha vā ^b^kālo^eb^ti maraṇassetaṃ adhivacanaṃ, tasmā ^b^katakālo^eb^ti katamaraṇoti attho. Tenevāha ^b^‘‘kālaṃ katvā, maritvā’’^eb^ti. Divi bhavā ^b^dibbā^eb^ti āha ^b^‘‘devaloke uppannehī’’^eb^ti. ^b^Samappito^eb^ti yutto. ^b^Samaṅgībhūto^eb^ti sammadeva ekībhāvaṃ gato.</p>
            </h4>
          </h3>
        </h2>
        <h2>
          <h2n>Padabhājanīyavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^172^eb^^b^.^eb^^b^Ussukkavacana^eb^nti pubbakālakiriyāvacanaṃ. Ayañhi samānakattukesu pubbāparakālakiriyāvacanesu pubbakālakiriyāvacanassa niruttivohāro. ^b^Sañciccā^eb^ti imassa padassa ‘‘jānitvā sañjānitvā cecca abhivitaritvā’’ti evaṃ pubbakālakiriyāvasena byañjanānurūpaṃ katvā padabhājane vattabbe tathā avatvā ‘‘jānanto sañjānanto’’ti puggalādhiṭṭhānaṃ katvā ‘‘cecca abhivitaritvā vītikkamo’’ti jīvitā voropanassa ca tadatthavasena niddiṭṭhattā vuttaṃ ^b^‘‘byañjane ādaraṃ akatvā’’^eb^ti. ‘‘Jānanto’’ti avisesena vuttepi ‘‘sañcicca manussaviggahaṃ jīvitā voropeyyā’’ti vuttattā pāṇavisayamettha jānananti āha ^b^‘‘pāṇoti jānanto’’^eb^ti, satto ayanti jānantoti attho. ^b^Pāṇo^eb^ti hi vohārato satto, paramatthato jīvitindriyaṃ vuccati. ‘‘Manussaviggahoti jānanto’’ti avatvā ‘‘pāṇoti jānanto’’ti vacanaṃ ‘‘manusso aya’’nti ajānitvā kevalaṃ sattasaññāya ghātentassapi pārājikabhāvadassanatthaṃ vuttaṃ. Teneva ^b^eḷakacatukke^eb^ (pārā. aṭṭha. 2.174) eḷakasaññāya manussapāṇaṃ vadhantassa pārājikāpatti dassitā. Tasmā ‘‘manussaviggaho’’ti avatvā ‘‘pāṇoti jānanto’’ti avisesena vuttaṃ.</p>
              <p>[03]^b^Sañjānanto^eb^ti ettha saha-saddena samānattho ^b^saṃ^eb^-saddoti āha – ^b^‘‘teneva pāṇajānanākārena saddhiṃ^eb^^a^V2.0223^ea^^b^jānanto’’^eb^ti, teneva pāṇajānanākārena ^a^M2.0251^ea^ saddhiṃ jīvitā voropemīti jānantoti attho. Yadipi ekasseva cittassa ubhayārammaṇabhāvāsambhavato pāṇoti jānanena saddhiṃ jīvitā voropemīti jānanaṃ ekakkhaṇe na sambhavati, pāṇotisaññaṃ pana avijahitvā māremīti jānanaṃ sandhāya ‘‘teneva…pe… saddhiṃ jānanto’’ti vuttaṃ. Tasmā ^b^saddhi^eb^nti avijahitvāti vuttaṃ hoti. Keci pana ‘‘ñātapariññāya diṭṭhasabhāvesu dhammesu tīraṇapariññāya tilakkhaṇaṃ āropetvā ‘rūpaṃ anicca’ntiādinā sabhāvena saddhiṃ ekakkhaṇe aniccādilakkhaṇajānanaṃ viya ‘imaṃ pāṇaṃ māremī’ti attano kiriyāya saddhiṃyeva jānātī’’ti vadanti. Apare pana ācariyā tatthāpi evaṃ na kathenti.</p>
              <p>[03]^b^Vadhakacetanāvasena cetetvā^eb^ti ‘‘imaṃ māremī’’ti vadhakacetanāya cintetvā. ^b^Pakappetvā^eb^ti ‘‘vadhāmi na’’nti evaṃ cittena paricchinditvā. ^b^Abhivitaritvā^eb^ti sanniṭṭhānaṃ katvā. Tenevāha ^b^‘‘nirāsaṅkacittaṃ pesetvā’’^eb^ti. ^b^Upakkamavasenā^eb^ti sāhatthikādiupakkamavasena. ^b^Evaṃ pavattassā^eb^ti evaṃ yathāvuttavidhinā pavattassa. Kiñcāpi ‘‘sañciccā’’ti imassa vippakatavacanattā ‘‘jīvitā voropeyyā’’ti imināva aparakālakiriyāvacanena sabbathā pariniṭṭhitavītikkamo vutto, tathāpi ‘‘sañciccā’’ti iminā vuccamānaṃ apariyositavītikkamampi avasānaṃ pāpetvā dassetuṃ ^b^‘‘vītikkamo’’^eb^ti padabhājanaṃ vuttaṃ. Tenevāha ^b^‘‘ayaṃ sañciccasaddassa sikhāppatto atthoti vuttaṃ hotī’’^eb^ti.</p>
              <p>[03]^b^Ādito paṭṭhāyā^eb^ti paṭisandhiviññāṇena saddhiṃ uppannakalalarūpato paṭṭhāya. Sayanti etthāti seyyā, mātukucchisaṅkhāto gabbho seyyā etesanti ^b^gabbhaseyyakā,^eb^ aṇḍajā jalābujā ca. Tesaṃ gabbhaseyyakānaṃ vasena sabbasukhumattabhāvadassanatthaṃ ^b^‘‘yaṃ mātukucchismi’’^eb^ntiādi vuttaṃ, na pārājikavatthuniyamanatthaṃ. Opapātikasaṃsedajāpi hi manussā pārājikavatthumeva. Na cevimaṃ sabbapaṭhamaṃ manussaviggahaṃ jīvitā voropetuṃ sakkā. Paṭisandhicittena hi saddhiṃ tiṃsa kammajarūpāni nibbattanti, tesu pana ṭhitesuyeva soḷasa bhavaṅgacittāni uppajjitvā nirujjhanti. Etasmiṃ antare gahitapaṭisandhikassa dārakassa vā mātuyā vā panassa antarāyo natthi. Ayañhi maraṇassa anokāso nāma. Ekasmiñhi soḷasacittakkhaṇe kāle dārakassa maraṇaṃ natthi tadā cuticittassa asambhavato, mātuyāpi ^a^M2.0252^ea^ tattakaṃ kālaṃ anatikkamitvā tadanantareyeva cavanadhammāya gabbhaggahaṇasseva asambhavato. Cittaggahaṇeneva avinābhāvato sesārūpadhammānampi gahitattā rūpakāyupatthambhitasseva ca nāmakāyassa pañcavokāre pavattisabbhāvato vuttaṃ ^b^‘‘sakalāpi pañcavokārapaṭisandhi dassitā hotī’’^eb^ti. Tattha ^b^sakalāpi^eb^^a^V2.0224^ea^^b^pañcavokārapaṭisandhī^eb^ti paripuṇṇā anūnā rūpādipañcakkhandhānaṃ paṭisandhīti evamattho gahetabbo, na pana sakalāpi pañcavokārabhave paṭisandhīti. Tenevāha ^b^‘‘tasmā tañca paṭhamaṃ cittaṃ…pe… kalalarūpanti ayaṃ sabbapaṭhamo manussaviggaho’’^eb^ti. ‘‘Tadahujātassa eḷakassa lomaṃ jātiuṇṇā’’ti keci. ‘‘Himavantappadese jātimantaeḷakalomaṃ jātiuṇṇā’’ti apare. Sukhumajātilomā eva kira keci eḷakā himavante vijjanti. ‘‘Gabbhaṃ phāletvā gahitaeḷakalomaṃ jātiuṇṇā’’ti aññe.</p>
              <p>[03]^b^Ekena aṃsunā^eb^ti ^b^khuddakabhāṇakānaṃ^eb^ matena vuttaṃ. Tathā hi ‘‘gabbhaseyyakasattānaṃ paṭisandhikkhaṇe pañcakkhandhā apacchā apure ekato pātubhavanti. Tasmiṃ khaṇe pātubhūtā kalalasaṅkhātā rūpasantati parittā hoti khuddakamakkhikāya ekavāyāmena pātabbamattā’’ti vatvā puna ‘‘atibahuṃ etaṃ, saṇhasūciyā tele pakkhipitvā ukkhittāya paggharitvā agge ṭhitabindumatta’’nti vuttaṃ. Tampi paṭikkhipitvā ‘‘ekakese telato uddharitvā gahite tassa paggharitvā agge ṭhitabindumatta’’nti vuttaṃ. Tampi paṭikkhipitvā ‘‘imasmiṃ janapade manussānaṃ kese aṭṭhadhā phālite tato ekakoṭṭhāsappamāṇo uttarakurukānaṃ keso, tassa pasannatilatelato uddhaṭassa agge ṭhitabindumatta’’nti vuttaṃ. Tampi paṭikkhipitvā ‘‘jātiuṇṇā nāma sukhumā, tassā ekāṃsuno pasannatilatele pakkhipitvā uddhaṭassa paggharitvā agge ṭhitabindumatta’’nti (vibha. aṭṭha. 26) ^b^khuddakabhāṇakehi^eb^ vuttaṃ. ^b^Saṃyuttabhāṇakā^eb^ pana ‘‘tīhi jātiuṇṇaṃsūhi katasuttagge saṇṭhitatelabinduppamāṇaṃ kalalaṃ hotī’’ti (saṃ. ni. aṭṭha. 1.1.235) vadanti. ^b^‘‘Accha’’^eb^nti vuttamatthaṃ pariyāyantarena vibhāveti ^b^‘‘vippasanna’’^eb^nti.</p>
              <p>[03]^b^Sappimaṇḍo^eb^ti pasannasappi. ^b^Yathā^eb^ti idaṃ ānetvā etthāpi sambandhitabbaṃ, sappimaṇḍopi vuttabinduppamāṇova idha adhippeto. ^b^Evaṃvaṇṇappaṭibhāga^eb^nti vuttappamāṇasaṇṭhānaparicchinnaṃ ^a^M2.0253^ea^. Atha vā ^b^evaṃvaṇṇappaṭibhāga^eb^nti evaṃvaṇṇaṃ evaṃsaṇṭhānañca. Paṭibhajanaṃ vā ^b^paṭibhāgo,^eb^ sadisatābhajanaṃ sadisatāpattīti attho. Evaṃvidho vaṇṇappaṭibhāgo rūpato saṇṭhānato ca sadisatāpatti etassāti ^b^evaṃvaṇṇappaṭibhāgaṃ^eb^. ^b^Kalalanti pavuccatī^eb^ti bhūtupādārūpasaṅkhāto santānavasena pavattamāno attabhāvo kalalaṃ nāmāti kathīyati. ^b^Vīsavassasatāyukassā^eb^ti nidassanamattaṃ tato ūnādhikāyukamanussānampi sabbhāvato.</p>
              <p>[03]^b^Kalalakālepī^eb^ti paṭhamasattāhabbhantare yaṃ santativasena pavattamānaṃ kalalasaṅkhātaṃ attabhāvaṃ jīvitā voropetuṃ sakkā, taṃ sandhāya vadati. ^b^Tato vā uddha^eb^nti dutiyasattāhādīsu abbudādibhāvappattaṃ ^a^V2.0225^ea^ sandhāya vuttaṃ. Nanu ca uppannānaṃ dhammānaṃ sarasanirodheneva nirujjhanato antarā upacchedo na sakkā kātuṃ, ‘‘tasmā…pe… jīvitindriyaṃ upacchindati uparodhetī’’ti kasmā vuttanti āha – ^b^‘‘jīvitindriyassa paveṇīghaṭanaṃ…pe… uparodhetīti vuccatī’’^eb^ti. Kathañcāyamattho viññāyatīti āha ^b^‘‘svāyamattho’’^eb^tiādi.</p>
              <p>[03]Etthāha (sārattha. ṭī. 1.5; itivu. aṭṭha. 74) – khaṇe khaṇe nirujjhanasabhāvesu saṅkhāresu ko hanti, ko vā haññati, yadi cittacetasikasantāno, so arūpatāya na chedanabhedanādivasena vikopanasamattho, napi vikopanīyo. Atha rūpasantāno, so acetanatāya kaṭṭhakaliṅgarūpamoti na tattha chedanādinā pāṇātipāto labbhati yathā matasarīre. Payogopi pāṇātipātassa yathāvutto paharaṇappahārādiko atītesu vā saṅkhāresu bhaveyya anāgatesu vā paccuppannesu vā, tattha na tāva atītānāgatesu sambhavati tesaṃ abhāvato, paccuppannesu ca saṅkhārānaṃ khaṇikattā saraseneva nirujjhanasabhāvatāya vināsābhimukhesu nippayojano payogo siyā, vināsassa ca kāraṇarahitattā na paharaṇappahārādippayogahetukaṃ maraṇaṃ, nirīhakatāya ca saṅkhārānaṃ kassa so payogo, khaṇikattā vadhādhippāyasamakālabhijjanakassa kiriyāpariyosānakāalānavaṭṭhānato kassa vā pāṇātipātakammabaddhoti?</p>
              <p>[03]Vuccate ^a^M2.0254^ea^ – vadhakacetanāsahito saṅkhārānaṃ puñjo sattasaṅkhāto hanti. Tena pavattitavadhappayoganimittaṃ apagatusmāviññāṇajīvitindriyo matavohārappavattinibandhano yathāvuttavadhappayogākaraṇe uppajjanāraho rūpārūpadhammasamūho haññati, kevalo vā cittacetasikasantāno vadhappayogāvisayabhāvepi tassa pañcavokārabhave rūpasantānādhīnavuttitāya rūpasantāne parena payojitajīvitindriyupacchedakapayogavasena tannibbattivinibandhakavisadisarūpuppattiyā vihate vicchedo hotīti na pāṇātipātassa asambhavo, napi ahetuko pāṇātipāto, na ca payogo nippayojano paccuppannesu saṅkhāresu katappayogavasena tadanantaraṃ uppajjanārahassa saṅkhārakalāpassa tathā anuppattito. Khaṇikānaṃ saṅkhārānaṃ khaṇikamaraṇassa idha maraṇabhāvena anadhippetattā santatimaraṇassa ca yathāvuttanayena sahetukabhāvato na ahetukaṃ maraṇaṃ, na ca katturahito pāṇātipātappayogo nirīhakesupi saṅkhāresu sannihitatāmattena upakārakesu attano attano anurūpaphaluppādane niyatesu kāraṇesu kattuvohārasiddhito yathā ‘‘padīpo pakāseti, nisākaro candimā’’ti. Na ca kevalassa vadhādhippāyasahabhuno cittacetasikakalāpassa pāṇātipāto icchito santānavasena avaṭṭhitasseva paṭijānanato, santānavasena ^a^V2.0226^ea^ pavattamānānañca padīpādīnaṃ atthakiriyāsiddhi dissatīti attheva pāṇātipātena kammunā baddho. Ayañca vicāro adinnādānādīsupi yathāsambhavaṃ vibhāvetabbo.</p>
              <p>[03]^b^Voropetuṃ na sakkā^eb^ti upakkamena voropetuṃ na sakkā. ^b^Sattaṭṭhajavanavāramatta^eb^nti ^b^khuddakabhāṇakānaṃ^eb^ matena vuttaṃ. ^b^Saṃyuttabhāṇakā^eb^ pana ‘‘rūpasantati arūpasantatī’’ti dve santatiyo vatvā ‘‘udakaṃ akkamitvā gatassa yāva tīre akkantaudakalekhā na vippasīdati, addhānato āgatassa yāva kāye usumabhāvo na vūpasammati, ātapā āgantvā gabbhaṃ paviṭṭhassa yāva andhakārabhāvo na vigacchati, antogabbhe kammaṭṭhānaṃ manasi karitvā divā vātapānaṃ vivaritvā olokentassa yāva akkhīnaṃ phandanabhāvo na vūpasammati, ayaṃ rūpasantati nāma. Dve tayo javanavārā arūpasantati nāmā’’ti vatvā ‘‘tadubhayampi santatipaccuppannaṃ nāmā’’ti vadanti ^a^M2.0255^ea^. ^b^Majjhimabhāṇakā^eb^ pana vadanti ‘‘ekadvesantativārapariyāpannaṃ santatipaccuppannaṃ. Tattha andhakāre nisīditvā ālokaṭṭhānaṃ gatassa na ca tāva ārammaṇaṃ pākaṭaṃ hoti. Yāva pana taṃ pākaṭaṃ hoti, etthantare pavattā rūpasantati arūpasantati vā ekadvesantativārā nāmāti veditabbā. Ālokaṭṭhāne caritvā ovarakaṃ paviṭṭhassapi na tāva sahasā rūpaṃ pākaṭaṃ hoti. Yāva pana taṃ pākaṭaṃ hoti, etthantare pavattā rūpasantati arūpasantati vā ekadvesantativārā veditabbā. Dūre ṭhatvā pana rajakānaṃ hatthavikāraṃ ghaṇṭibheriākoṭanavikārañca disvāpi na tāva saddaṃ suṇāti. Yāva pana taṃ suṇāti, etasmimpi antare ekadvesantativārā veditabbā’’ti. Ettha ca ālokaṭṭhānato ovarakaṃ paviṭṭhassa pageva tattha nisinnassa yāva rūpagataṃ pākaṭaṃ hoti, tattha upaḍḍhavelā avibhūtappāyā, upaḍḍhavelā vibhūtappāyā tadubhayaṃ gahetvā ‘‘dvesantativārā’’ti vuttaṃ, tayidaṃ na sabbasādhāraṇaṃ, ekaccassa sīghampi pākaṭaṃ hotīti ‘‘ekadvesantativārā’’ti ekaggahaṇampi kataṃ.</p>
              <p>[03]^b^Sabhāgasantativasenā^eb^ti kusalākusalasomanassupekkhādinā sabhāgasantativasena. Iminā arūpasantati dassitā. ^b^Sattaṭṭhajavanavāramatta^eb^nti ca kāmāvacarajavanavaseneva veditabbaṃ, na itarajavanavasena. Na hi te parimitakālā, antarā pavattabhavaṅgādayopi tadantogadhāti daṭṭhabbā. ^b^Yāva vā uṇhato āgantvā^eb^tiādinā pana rūpasantatiṃ dasseti. ^b^Andhakāraṃ hotī^eb^ti andhakāraṃ na vigacchati. Santatipaccuppannañcettha aṭṭhakathāsu āgataṃ, addhāpaccuppannaṃ sutte. Tathā hi ^b^bhaddekarattasutte^eb^ addhāpaccuppannaṃ sandhāya ‘‘yo cāvuso mano, ye ca dhammā, ubhayametaṃ paccuppannaṃ, tasmiṃ ce paccuppanne chandarāgapaṭibaddhaṃ hoti viññāṇaṃ, chandarāgapaṭibaddhattā viññāṇassa ^a^V2.0227^ea^ tadabhinandati, tadabhinandanto paccuppannesu dhammesu saṃhīratī’’ti (ma. ni. 3.284) vuttaṃ. Ettha hi ^b^mano^eb^ti sasampayuttaṃ viññāṇamāha. ^b^Dhammā^eb^ti ārammaṇadhammā. ^b^Mano^eb^ti vā manāyatanaṃ. ^b^Dhammā^eb^ti vedanādayo arūpakkhandhā. ^b^Ubhayametaṃ paccuppanna^eb^nti addhāpaccuppannaṃ etaṃ ubhayaṃ hotīti attho. ^b^Viññāṇa^eb^nti nikantiviññāṇaṃ. Tañhi tasmiṃ paccuppanne chandarāgavasena paṭibaddhaṃ hoti. ^b^Abhinandatī^eb^ti taṇhādiṭṭhābhinandanāhi abhinandati ^a^M2.0256^ea^. Tathābhūto ca vatthupariññāya abhāvato tesu paccuppannesu dhammesu ^b^saṃhīrati,^eb^ taṇhādiṭṭhīhi ākaḍḍhīyatīti attho. Ettha ca ‘‘dvādasāyatanāni ekaṃ paccuppanna’’nti āgatattā tattha pavatto chandarāgo addhāpaccuppannārammaṇo, na khaṇapaccuppannārammaṇoti viññāyati.</p>
              <p>[03]^b^Satto^eb^ti khandhasantāno. Tattha hi sattapaññatti. ^b^Jīvitindriya^eb^nti rūpārūpajīvitindriyaṃ. Rūpajīvitindriye hi vikopite itarampi taṃsambandhatāya vinassatīti. ^b^Taṃ vuttappakāramevā^eb^ti taṃ jīvitindriyātipātanavidhānaṃ heṭṭhā vuttappakārameva. Saraseneva patanasabhāvassa antarā eva atīva pātanaṃ atipāto, saṇikaṃ patituṃ adatvā sīghapātananti attho. Atikkamma vā satthādīhi abhibhavitvā pātanaṃ atipāto, pāṇassa atipāto ^b^pāṇātipāto^eb^. Yāya cetanāya pavattamānassa jīvitindriyassa nissayabhūtesu mahābhūtesu upakkamakaraṇahetu taṃmahābhūtapaccayā uppajjanamahābhūtā nuppajjissanti, sā tādisappayogasamuṭṭhāpikā vadhakacetanā pāṇātipāto. Tenāha ^b^‘‘yāya cetanāyā’’^eb^tiādi.</p>
              <p>[03]^b^Paharaṇa^eb^nti kāyaviññattisahitāya vadhakacetanāya adhippetatthasādhanaṃ. ^b^Āṇāpana^eb^nti vacīviññattisahitāya vadhakacetanāya adhippetatthasādhanaṃ. Teneva ‘‘sāvetukāmo na sāvetī’’tiādi vuttaṃ. ^b^Upanikkhipana^eb^nti asiādīnaṃ tassa upanikkhipanaṃ.</p>
              <p>[03]Aṭṭhakathāsu vuttamatthaṃ saṅkhipitvā dassento ^b^‘‘saṅkhepato’’^eb^tiādimāha. Tattha ^b^vijjāparijappana^eb^nti mantaparijappanaṃ. Idāni aṭṭhakathāsu vitthāritamatthaṃ dassento āha ^b^‘‘aṭṭhakathāsu panā’’^eb^tiādi. Tattha ^b^āthabbaṇikā^eb^ti āthabbaṇavedavedino. ^b^Āthabbaṇaṃ payojentī^eb^ti āthabbaṇavedavihitaṃ mantaṃ tattha vuttavidhinā payojenti. Āthabbaṇikā hi sattāhaṃ aloṇakaṃ bhuñjitvā dabbe attharitvā pathaviyaṃ sayamānā tapaṃ caritvā sattame divase susānabhūmiṃ sajjetvā sattame pade ṭhatvā hatthaṃ vaṭṭetvā vaṭṭetvā mukhena vijjaṃ parijappanti, atha nesaṃ kammaṃ samijjhati. ^b^Paṭisenāyā^eb^ti idaṃ heṭṭhā upari vā padadvayena sambandhamupagacchati. ^b^Ītiṃ^eb^^a^V2.0228^ea^^b^uppādentī^eb^ti ḍaṃsitvā māraṇatthāya vicchikādīnaṃ vissajjanavasena pīḷaṃ uppādenti ^a^M2.0257^ea^. Etīti ^b^īti^eb^. ^b^Upaddava^eb^nti tato adhikatarapīḷaṃ. ^b^Pajjaraka^eb^nti visamajjaraṃ. ^b^Sūcika^eb^nti aṅgapaccaṅgāni sūcīhi viya vijjhitvā pavattamānaṃ sūlaṃ. ^b^Visūcika^eb^nti sasūlaṃ āmātisāraṃ. ^b^Pakkhandiya^eb^nti rattātisāraṃ. ^b^Vijjaṃ parivattetvā^eb^ti gandhāravijjādikaṃ attano vijjaṃ katupacāraṃ parijappitvā mantapaṭhanakkamena paṭhitvā. ^b^Tehī^eb^ti tehi vatthūhi.</p>
              <p>[03]^b^Payojana^eb^nti pavattamānaṃ. ^b^Disvā^eb^tiādi diṭṭhavisādīnaṃ yathākkamena vuttaṃ. ^b^Dvattibyāmasatappamāṇanāguddharaṇe^eb^ti dvattibyāmasatappamāṇe mahākāye nimminitvā ṭhitānaṃ nāgānaṃ uddharaṇe. ^b^Kumbhaṇḍāna^eb^nti kumbhaṇḍadevānaṃ. Te kira devā mahodarā honti, rahassaṅgampi ca nesaṃ kumbho viya mahantaṃ hoti, tasmā ‘‘kumbhaṇḍā’’ti vuccanti. Vessavaṇassa yakkhādhipatibhāvepi nayanāvudhena kumbhaṇḍānaṃ maraṇassa idha vuttattā tesupi tassa āṇāpavatti veditabbā.</p>
              <p>[03]^b^Kecī^eb^ti mahāsaṅghikā. ‘‘Aho vata yaṃ taṃ kucchigataṃ gabbhaṃ na sotthinā abhinikkhameyyā’’ti pāṭho sundarataro. ‘‘Aho vatāyaṃ ta’’ntipi pāṭho. ‘‘Ayaṃ itthī taṃ kucchigataṃ gabbhaṃ na sotthinā abhinikkhāmeyyā’’ti vattabbaṃ. ^b^Kulumbassā^eb^ti gabbhassa kulasseva vā, kuṭumbassāti vuttaṃ hoti. ^b^Bhāvanāmayiddhiyā^eb^ti adhiṭṭhāniddhiṃ sandhāya vadanti. Ghaṭabhedanaṃ viya iddhivināso, agginibbāpanaṃ viya parūpaghātoti upamāsaṃsandanaṃ. ^b^Taṃ tesaṃ icchāmattamevā^eb^ti etthāyaṃ vicāraṇā – tumhe iddhiyā parūpaghātaṃ vadetha, iddhi nāma cesā adhiṭṭhāniddhi vikubbaniddhi manomayiddhi ñāṇavipphāriddhi samādhivipphāriddhi ariyiddhi kammavipākajiddhi puññavatoiddhi vijjāmayiddhi tattha tattha sammāpayogapaccayā ijjhanaṭṭhena iddhīti dasavidhā. Tattha kataraṃ iddhiṃ vadethāti? Bhāvanāmayanti. Kiṃ pana bhāvanāmayiddhiyā parūpaghātakammaṃ hotīti? Āma ekavāraṃ hoti. Yathā hi ādittagharassa upari udakabharite ghaṭe khitte ghaṭopi bhijjati, aggipi nibbāyati, evameva bhāvanāmayiddhiyā ekavāraṃ parūpaghātakammaṃ hoti, tato paṭṭhāya pana sā nassatīti. Atha ne ‘‘bhāvanāmayiddhiyā neva ekavāraṃ, na dve vāre parūpaghātakammaṃ hotī’’ti vatvā saññattiṃ āgacchantā pucchitabbā ‘‘bhāvanāmayiddhi kiṃ kusalā, akusalā, abyākatā, sukhāya vedanāya sampayuttā, dukkhāya ^a^M2.0258^ea^, adukkhamasukhāya, savitakkasavicārā, avitakkavicāramattā, avitakkāvicārā, kāmāvacarā, rūpāvacarā, arūpāvacarā’’ti.</p>
              <p>[03]Imaṃ pana pañhaṃ ye jānanti, te evaṃ vakkhanti ‘‘bhāvanāmayiddhi kusalā vā hoti abyākatā ^a^V2.0229^ea^ vā, adukkhamasukhavedanīyā eva, avitakkāvicārā eva, rūpāvacarā evā’’ti. Te vattabbā ‘‘pāṇātipātacetanā kusalākusalādīsu kataraṃ koṭṭhāsaṃ bhajatī’’ti. Jānantā vakkhanti ‘‘pāṇātipātacetanā akusalāva, dukkhavedanīyāva, savitakkasavicārāva, kāmāvacarā evā’’ti. Evaṃ sante ‘‘tumhākaṃ kathā neva kusalattikena sameti, na vedanāttikena, na vitakkattikena, na parittattikenā’’ti. Kiṃ pana evaṃ mahantaṃ suttaṃ niratthakanti? No niratthakaṃ, tumhe panassa atthaṃ na jānātha. ^b^Iddhimā cetovasippatto^eb^ti ettha hi na bhāvanāmayiddhi adhippetā, āthabbaṇiddhi pana adhippetā. Sā hi ettha labbhamānā labbhatīti.</p>
              <p>[03]Haritabbaṃ upanikkhipitabbanti hāraṃ, hārameva ^b^hāraka^eb^nti āha ^b^‘‘atha vā’’^eb^tiādi. Jīvitaharaṇakaṃ upanikkhipitabbaṃ vā satthaṃ ^b^satthahāraka^eb^nti vikappadvayenāha. ‘‘Hārakasattha’’nti ca vattabbe ^b^satthahāraka^eb^nti visesanassa paranipātaṃ katvā vuttaṃ. ^b^Yathā labhati, tathā kareyyā^eb^ti adhippāyatthamāha. ^b^Upanikkhipeyyā^eb^ti ‘‘pariyeseyyā’’ti imassa sikhāppattamatthaṃ dasseti. ^b^Itarathā^eb^ti ‘‘pariyeseyyā’’ti imassa upanikkhipeyyāti evamatthaṃ aggahetvā yadi pariyesanamattameva adhippetaṃ siyāti attho. ^b^Pariyiṭṭhamattenā^eb^ti pariyesitamattena. ‘‘Satthahārakaṃ vāssa pariyeseyyā’’ti iminā vuccamānassa atthassa byañjanānurūpato paripuṇṇaṃ katvā avuttattā āha ^b^‘‘byañjanaṃ anādiyitvā’’^eb^ti. Sasati hiṃsatīti ^b^satthaṃ,^eb^ sasanti hiṃsanti tenāti vā ^b^sattha^eb^nti laguḷapāsāṇādīnampi satthasaṅgahitattā āha – ^b^‘‘yaṃ ettha thāvarappayogasaṅgahitaṃ satthaṃ, tadeva dassetu’’^eb^nti.</p>
              <p>[03]^b^Vuttāvasesa^eb^nti vuttāsiādīhi avasiṭṭhaṃ. ^b^Laguḷa^eb^nti muggarassetaṃ adhivacanaṃ. ^b^Satthasaṅgaho^eb^ti mātikāyaṃ ‘‘satthahāraka’’nti ettha vuttasatthasaṅgaho. ^b^Yasmā…pe… tasmā dvidhā bhinditvā padabhājanaṃ vutta^eb^nti īdisaṃ heṭṭhā vuttavibhaṅganayabhedadassananti veditabbaṃ. ^b^Narake vā papatātiādī^eb^ti ettha ādi-saddena ‘‘papāte vā papatā’’ti parato vuttaṃ avuttañca ‘‘rukkhato vā papatā’’tiādi sabbaṃ maraṇūpāyaṃ saṅgaṇhāti. Tenevāha ^a^M2.0259^ea^^b^‘‘na hi sakkā sabbaṃ sarūpeneva vattu’’^eb^nti. ^b^Parato vuttanayattā^eb^ti parato nigamanavasena vuttassa dutiyapadassa padabhājane vuttanayattā. ^b^Atthato vuttamevā^eb^ti maraṇūpāyassa bahuvidhatānidassanatthaṃ, tato ekadese dassite sabbaṃ vuttameva hotīti adhippāyo. ^b^Na hi sakkā…pe… vattu^eb^nti ‘‘rukkhato vā papatā’’tiādinā sarūpato sabbaṃ maraṇūpāyaṃ pariyosānaṃ pāpetvā na sakkā vattunti attho.</p>
              <p>[03]^b^Mataṃ^eb^^a^V2.0230^ea^^b^te jīvitā seyyoti^eb^ ettha vuttamaraṇaṃ yasmā iti-saddo nidasseti, tasmā tattha vuttamaraṇaṃ iti-saddassa atthoti tampi gahetvā atthaṃ dassento āha – ^b^‘‘maraṇacitto maraṇamanoti attho’’^eb^ti. ^b^Cittassa atthadīpanatthaṃ vutto^eb^ti citta-saddassa vicittādianekatthavisayattā nāyaṃ citta-saddo idha aññasmiṃ atthe vattamāno daṭṭhabbo, api tu viññāṇasmiṃyeva vattamāno veditabboti tassa atthassa niyamanatthaṃ vutto. Iminā punaruttidosassapi idha anavakāsoti dasseti. ^b^Na tāva attho vutto^eb^ti ‘‘iti cittamano’’ti uddharitvāpi iti-saddanidassitassa maraṇassa aparāmaṭṭhabhāvato vuttaṃ. Tāva-saddena pana parato ‘‘cittasaṅkappo’’ti imassa padabhājane ‘‘maraṇasaññī’’tiādinā itisaddatthassa vakkhamānataṃ vibhāveti. Tattha hi iti-saddanidassitaṃ maraṇasaṅkhātamatthaṃ gahetvā ‘‘maraṇasaññī maraṇacetano maraṇādhippāyo’’ti vuttaṃ. Tenevāha – ^b^‘‘cittasaṅkappoti imasmiṃ pade adhikāravasena itisaddo āharitabbo’’^eb^ti. Kasmā āharitabboti āha ^b^‘‘idañhī’’^eb^tiādi. Kathaṃ panetaṃ viññāyatīti āha ^b^‘‘tathā hissā’’^eb^tiādi. ^b^Assā^eb^ti iti-saddassa. ^b^Tameva attha^eb^nti maraṇasaṅkhātamatthaṃ. ‘‘Maraṇasaññī’’tiādīsu hi maraṇaṃ iti-saddassa attho, ‘‘saññī’’tiādi saṅkappasaddassa. Cittasaddassa panettha vicittavacanatā saṅkappasaddassa saññācetanādhippāyavasena tidhā atthaṃ dassentena vibhāvitāti daṭṭhabbaṃ. Tenevāha – ^b^‘‘citto nānappakārako saṅkappo’’^eb^tiādi. Adhippāyasaddena kimettha vuttanti āha – ^b^‘‘adhippāyoti vitakko veditabbo’’^eb^ti. ^b^Na idaṃ vitakkassa nāma^eb^nti idaṃ pana na kevalaṃ vitakkasseva nāmanti dassetuṃ vuttaṃ. Pākaṭattā oḷārikattā ca uccākāratā veditabbā, apākaṭattā anoḷārikattā ca avacākāratā.</p>
              <p>[03]^b^174^eb^^b^.^eb^ Kāyekadesepi ^a^M2.0260^ea^ kāya-saddo vattatīti āha ^b^‘‘hatthena vā’’^eb^tiādi. ^b^Paharaṇenā^eb^ti satthena. Satthañhi paharanti etenāti paharaṇanti vuccati. ^b^Kammunā bajjhatī^eb^ti pāṇātipātakammunā bajjhati, pāṇātipātakammassa siddhanti vuttaṃ hoti. ^b^Yo koci maratū^eb^ti ettha yassa kassaci ekasseva jīvitindriyavisayā vadhakacetanā pavattati, na pahārapaccayā marantasseva jīvitindriyavisayā, nāpi samūhassāti veditabbā. ^b^Ubhayathāpī^eb^ti uddesānuddesānaṃ vasena. Vadhakacittaṃ paccuppannārammaṇampi jīvitindriyaṃ pabandhavicchedanavasena ārammaṇaṃ katvā pavattatīti āha ^b^‘‘pacchā vā teneva rogenā’’^eb^tiādi. Yena hi pabandho vicchijjati, tādisaṃ payogaṃ nibbattentaṃ tadā vadhakacittaṃ pavattantaṃ paharitamatteyeva kammunā bajjhati. Manussārahantassa ca puthujjanakāleyeva satthappahāre vā vise vā dinnepi yadi so arahattaṃ patvā teneva marati, arahantaghātako hotiyeva. Yaṃ pana puthujjanakāle dinnaṃ dānaṃ arahattaṃ patvā paribhuñjati, puthujjanasseva taṃ dinnaṃ hoti.</p>
              <p>[03]Nanu ^a^V2.0231^ea^ ca yathā arahattaṃ patvā paribhuttampi puthujjanakāle dinnaṃ puthujjanadānameva hoti, evaṃ maraṇādhippāyena puthujjanakāle pahāre dinne arahattaṃ patvā teneva pahārena mate kasmā arahantaghātakoyeva hoti, na puthujjanaghātakoti? Visesasabbhāvato. Dānañhi deyyadhammassa pariccāgamattena hoti. Tathā hi dānacetanā cajitabbaṃ vatthuṃ ārammaṇaṃ katvā cajanamattameva hoti, aññasantakakaraṇaṃva tassa cajanaṃ, tasmā yassa taṃ santakaṃ kataṃ, tasseva taṃ dinnaṃ hoti, na evaṃ vadho. So hi pāṇo pāṇasaññitā vadhakacetanā upakkamo tena maraṇanti imesaṃ pañcannaṃ aṅgānaṃ pāripūriyāva hoti, na apāripūriyā. Tasmā arahattaṃ pattasseva maraṇanti arahantaghātakoyeva hoti, na puthujjanaghātako. Yasmā pana ‘‘imaṃ māremī’’ti yaṃ santānaṃ ārabbha māraṇicchā, tassa puthujjanakhīṇāsavabhāvena payogamaraṇakkhaṇānaṃ vasena satipi santānabhede abhedoyeva, yadā ca atthasiddhi, tadā khīṇāsavabhāvo, tasmā arahantaghātakoyeva hotīti niṭṭhamettha gantabbaṃ.</p>
              <p>[03]^b^Aññacittenā^eb^ti avadhādhippāyena amāretukāmatācittena. ^b^Natthi pāṇātipāto^eb^ti amāretukāmatācittena pahaṭattā. Kiñcāpi paṭhamappahāro ^a^M2.0261^ea^ na sayameva sakkoti māretuṃ, dutiyaṃ pana labhitvā sakkonto jīvitavināsanahetu hoti, tasmā ‘‘payogo tena ca maraṇa’’nti iminā saṃsandanato paṭhamappahāreneva kammabaddho yutto, na dutiyena tassa aññacittena dinnattā. Tena vuttaṃ ^b^‘‘ubhayehi matepi paṭhamappahāreneva kammunā baddho’’^eb^ti.</p>
              <p>[03]^b^Kammāpattibyattibhāvattha^eb^nti ānantariyādikammavibhāgassa pārājikādiāpattivibhāgassa ca vibhāvanatthaṃ. ‘‘Eḷakaṃ māremī’’ti pavattacetanāya pubbabhāgattā ‘‘imaṃ māremī’’ti sanniṭṭhāpakacetanāya tadā sannihitattā yathāvatthukaṃ kammabaddho hotiyevāti āha ^b^‘‘imaṃ vatthuṃ māremīti cetanāya atthibhāvato’’^eb^tiādi. Sabbattha hi purimaṃ abhisandhicittaṃ appamāṇaṃ tena atthasiddhiyā abhāvato, vadhakacittaṃ pana tadārammaṇañca jīvitindriyaṃ anantariyādibhāve pamāṇanti daṭṭhabbaṃ. ^b^Ghātako ca hotī^eb^ti pāṇaghātako hoti, pāṇātipātakammunāva baddho hotīti attho. ^b^Pubbe vuttanayeneva veditabba^eb^nti yathākkamaṃ pārājikathullaccayapācittiyāni veditabbāni. ‘‘Mātāpituarahantānaṃ aññataraṃ māremī’’ti guṇamahantesu pavattapubbabhāgacetanāya dāruṇabhāvato tathāvidhapubbabhāgacetanāparivārā sanniṭṭhāpakacetanā dāruṇāva hotīti āha – ^b^‘‘idha pana cetanā dāruṇā hotī’’^eb^ti. Iminā ca ‘‘eḷakaṃ māressāmī’’ti mātāpituādīnaṃ māraṇepi pubbabhāgacetanāya adāruṇattā aññathā pavattāanantariyakammato evaṃ pavattānantariyassa nātidāruṇatā vuttāva hotīti daṭṭhabbā.</p>
              <p>[03]^b^Lohitaka^eb^nti ^a^V2.0232^ea^ lohitamakkhitaṃ. ^b^Kammaṃ karonte^eb^ti yuddhakammaṃ karonte. ^b^Yathādhippāyaṃ gate^eb^ti yodhaṃ vijjhitvā pitari viddhe. Idañca yathādhippāyaṃ tena tathāviddhabhāvadassanatthaṃ vuttaṃ. Ayathādhippāyaṃ pana ujukameva gantvā pitari viddhepi maraṇādhippāyena attanāva katappayogattā nevatthi visaṅketoti vadanti. ^b^Ānantariyaṃ pana natthī^eb^ti pitaraṃ uddissa katappayogābhāvato.</p>
            </h4>
          </h3>
        </h2>
        <h2>
          <h2n>Adhiṭṭhāyāti mātikāvasena āṇattikapayogakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^Evaṃ^eb^^a^M2.0262^ea^^b^vijjhā^eb^ti evaṃ dhanuṃ kaḍḍhetvā vijjha. ^b^Evaṃ paharā^eb^ti evaṃ daḷhaṃ asiṃ gahetvā pahara. ^b^Evaṃ ghātehī^eb^ti evaṃ kammakāraṇaṃ katvā mārehi. ^b^Majjhe^eb^ti hatthino piṭṭhimajjhe. ^b^Etenā^eb^ti ‘‘adhiṭṭhahitvā āṇāpetī’’tiādinā. ^b^Tatthā^eb^ti āṇattikappayoge.</p>
              <p>[03]Kiñcāpi kiriyaviseso aṭṭhakathāsu anāgato, pāḷiyaṃ pana ‘‘evaṃ vijjha, evaṃ pahara, evaṃ ghātehī’’ti kiriyāvisesassa parāmaṭṭhattā ācariyaparamparāya ābhataṃ kiriyāvisesaṃ pāḷiyā saṃsandanato gahetvā dassento ^b^‘‘aparo nayo’’^eb^tiādimāha. ^b^Chedana^eb^nti hatthādichedanaṃ. ^b^Bhedana^eb^nti kucchiādiphālanaṃ. Atha vā usunā ^b^vijjhanaṃ,^eb^ asinā ^b^chedanaṃ,^eb^ muggarādīhi sīsādi^b^bhedana^eb^nti evamettha attho daṭṭhabbo. ^b^Saṅkhamuṇḍaka^eb^nti saṅkhamuṇḍakammakāraṇaṃ. Taṃ karontā uttaroṭṭhaubhatokaṇṇacūḷikagalavāṭakaparicchedena cammaṃ chinditvā sabbakese ekato gaṇṭhiṃ katvā daṇḍakena paliveṭhetvā uppāṭenti, saha kesehi cammaṃ uṭṭhahati, tato sīsakaṭāhaṃ thūlasakkharāhi ghaṃsitvā dhovantā saṅkhavaṇṇaṃ karonti. ^b^Evamādī^eb^ti ^b^ādi^eb^-saddena bilaṅgathālikaṃ rāhumukhaṃ jotimālikaṃ hatthapajjotikaṃ erakavattikaṃ cīrakavāsikaṃ eṇeyyakaṃ baḷisamaṃsikaṃ kahāpaṇikaṃ khārāpatacchikaṃ palighaparivattikaṃ palālapīṭhakanti evamādiṃ sabbaṃ kammakāraṇaṃ saṅgaṇhāti.</p>
              <p>[03]Tattha (a. ni. aṭṭha. 2.2.1) ^b^bilaṅgathālika^eb^nti kañjiyaukkhalikakammakāraṇaṃ. Taṃ kammaṃ karontā sīsakapālaṃ uppāṭetvā tattaṃ ayoguḷaṃ saṇḍāsena gahetvā tattha pakkhipanti, tena matthaluṅgaṃ pakkuthitvā upari uttarati. ^b^Rāhumukha^eb^nti rāhumukhakammakāraṇaṃ. Taṃ karonto saṅkunā mukhaṃ vivaritvā antomukhe dīpaṃ jālenti, kaṇṇacūḷikāhi vā paṭṭhāya mukhaṃ nikhādanena khaṇanti, lohitaṃ paggharitvā mukhaṃ pūreti. ^b^Jotimālika^eb^nti sakalasarīraṃ telapilotikāya veṭhetvā ālimpenti. ^b^Hatthapajjotika^eb^nti hatthe telapilotikāya veṭhetvā dīpaṃ viya pajjālenti. ^b^Erakavattika^eb^nti erakavattakammakāraṇaṃ. Taṃ karontā heṭṭhāgīvato paṭṭhāya cammavaṭṭe ^a^V2.0233^ea^ kantitvā gopphake ^a^M2.0263^ea^ pātenti, atha naṃ yottehi bandhitvā kaḍḍhanti, so attanova cammavaṭṭe akkamitvā patati. ^b^Cīrakavāsika^eb^nti cīrakavāsikakammakāraṇaṃ. Taṃ karontā tatheva cammavaṭṭe kantitvā kaṭiyaṃ ṭhapenti, kaṭito paṭṭhāya kantitvā gopphakesu ṭhapenti, uparimehi heṭṭhimasarīraṃ cīrakanivāsananivatthaṃ viya hoti. ^b^Eṇeyyaka^eb^nti eṇeyyakammakāraṇaṃ. Taṃ karontā ubhosu kapparesu ca jaṇṇukesu ca ayavalayāni datvā ayasūlāni koṭṭenti, so catūhi ayasūlehi bhūmiyaṃ patiṭṭhahati, atha naṃ parivāretvā aggiṃ karonti, taṃ kālena kālaṃ sandhito sūlāni apanetvā catūhi aṭṭhikoṭīhiyeva ṭhapenti.</p>
              <p>[03]^b^Baḷisamaṃsika^eb^nti ubhatomukhehi baḷisehi paharitvā cammamaṃsanahārūni uppāṭenti. ^b^Kahāpaṇika^eb^nti sakalasarīraṃ tikhiṇāhi vāsīhi koṭito paṭṭhāya kahāpaṇamattaṃ kahāpaṇamattaṃ pātentā koṭṭenti. ^b^Khārāpatacchika^eb^nti sarīraṃ tattha tattha āvudhehi paharitvā kocchehi khāraṃ ghaṃsanti, cammamaṃsanahārūni paggharitvā aṭṭhikasaṅkhalikāva tiṭṭhati. ^b^Palighaparivattika^eb^nti ekena passena nipajjāpetvā kaṇṇachidde ayasūlaṃ koṭṭetvā pathaviyā ekābaddhaṃ karonti, atha naṃ pāde gahetvā āviñchanti. ^b^Palālapīṭhaka^eb^nti cheko kāraṇiko chavicammaṃ acchinditvā nisadapotehi aṭṭhīni bhinditvā kesesu gahetvā ukkhipati, maṃsarāsiyeva hoti, atha naṃ keseheva pariyonandhitvā gaṇhantā palālavaṭṭiṃ viya katvā paliveṭhenti.</p>
              <p>[03]Vatthuṃ visaṃvādetvā tato aññaṃ māretīti sambandho. Purimapassādīnampi vatthusabhāgato vatthuggahaṇeneva gahaṇanti āha ^b^‘‘purato paharitvā’’^eb^tiādi. Cittena ‘‘purato vā’’ti niyamaṃ katvā vā akatvā vā ‘‘purato paharitvā mārehī’’ti vutte sace aññattha paharitvā māreti, lesaṃ oḍḍetvā avuttattā visaṅketova hoti. Cittena pana yattha katthaci paharitvā māraṇaṃ icchantopi sace ‘‘purato paharitvā mārehī’’ti vadati, tassa lesaṃ oḍḍetvā tathā vuttamatthaṃ ṭhapetvā teneva cittena samuṭṭhāpitaviññattikattā manussaviggahapārājikato pariyāyena amuccanato ‘‘aññattha paharitvā māritepi nevatthi visaṅketo’’ti vadanti, keci pana taṃ na icchanti. ^b^Vatthuvisesenā^eb^ti mātuādivatthuvisesena ^a^M2.0264^ea^. ^b^Kammaviseso^eb^ti ānantariyādikammaviseso. ^b^Āpattiviseso^eb^ti pārājikādiāpattiviseso.</p>
              <p>[03]^b^‘‘Etaṃ gāme ṭhita’’^eb^nti gāmo puggalaniyamanatthaṃ vutto, na okāsaniyamanatthaṃ, tasmā okāsaṃ aniyametvā puggalasseva niyamitattā natthi visaṅketo. ^b^‘‘Gāmeye vā’’^eb^tiādīsu pana okāsassa niyamitattā aññattha mārite visaṅketo vutto.</p>
              <p>[03]^b^Tuṇḍenā^eb^ti ^a^V2.0234^ea^ khaggakoṭiyā. ^b^Tharunā^eb^ti khaggamuṭṭhinā.</p>
              <p>[03]^b^‘‘Etaṃ gacchanta’’^eb^nti gamanena puggalova niyamito, na iriyāpatho. Tenāha ^b^‘‘natthi visaṅketo’’^eb^ti. ^b^‘‘Gacchantamevā’’^eb^tiādinā iriyāpatho niyamito. Tenāha ^b^‘‘visaṅketo hotī’’^eb^ti.</p>
              <p>[03]‘‘Dīghaṃ mārehī’’ti vuttepi dīghasaṇṭhānānaṃ bahubhāvato itthannāmaṃ evarūpañca dīghanti aññesaṃ asādhāraṇalakkhaṇena aniddiṭṭhattā ^b^‘‘aniyametvā āṇāpetī’’^eb^ti vuttaṃ. Tenevāha ^b^‘‘yaṃ kiñci tādisaṃ māretī’’^eb^ti. Ettha ca ‘‘cittena bahūsu dīghasaṇṭhānesu ekaṃ niyametvā vuttepi vācāya aniyamitattā aññasmiṃ tādise mārite natthi visaṅketo’’ti vadanti. Parapāṇimhi pāṇasaññitālakkhaṇassa aṅgassa abhāvato nevatthi pāṇātipātoti āha ^b^‘‘āṇāpako muccatī’’^eb^ti. Yadi evaṃ okāsaniyame sati kathaṃ pāṇātipātoti? Okāsaṃ niyamentassa tasmiṃ okāse nisinnassa jīvitindriyaṃ ārammaṇaṃ hotīti gahetabbaṃ. Okāsañhi niyametvā niddisanto tasmiṃ okāse nisinnaṃ mārāpetukāmo hoti, sayaṃ pana tadā tattha natthi, tasmā okāsena saha attano jīvitindriyaṃ ārammaṇaṃ na hotīti vadanti.</p>
              <p>[06]Adhiṭṭhāyāti mātikāvasena āṇattikapayogakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Dūtakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^Evaṃ āṇāpentassa ācariyassa tāva dukkaṭa^eb^nti sace sā āṇatti yathādhippāyaṃ na gacchati, ācariyassa āṇattikkhaṇe dukkaṭaṃ. Sace ^a^M2.0265^ea^ pana sā āṇatti yathādhippāyaṃ gacchati, yaṃ parato thullaccayaṃ vuttaṃ, āṇattikkhaṇe tadeva hoti. Atha so taṃ avassaṃ ghāteti, yaṃ parato ‘‘sabbesaṃ āpatti pārājikassā’’ti vuttaṃ, tato imassa taṅkhaṇeyeva pārājikaṃ hotīti evamettha attho gahetabbo. ^b^Ācariyena^eb^ pana heṭṭhā adinnādānakathāyaṃ (pārā. 121) vuttanayeneva ayamattho sakkā viññātunti idha na vutto. Vuttañhi tattha ‘‘āpatti dukkaṭassāti evaṃ āṇāpentassa ācariyassa tāva dukkaṭaṃ. Sace pana sā āṇatti yathādhippāyaṃ gacchati, yaṃ parato thullaccayaṃ vuttaṃ, āṇattikkhaṇe tadeva hoti. Atha taṃ bhaṇḍaṃ avassaṃ hāriyaṃ hoti, yaṃ parato ‘sabbesaṃ āpatti pārājikassā’ti vuttaṃ, tato imassa taṅkhaṇeyeva pārājikaṃ hotīti ayaṃ yutti sabbattha veditabbā’’ti. ^b^Tesampi dukkaṭa^eb^nti ārocanapaccayā dukkaṭaṃ. ^b^Paṭiggahitamatte^eb^ti ettha avassaṃ ce paṭiggaṇhāti, tato pubbeva ācariyassa ^a^V2.0235^ea^ thullaccayaṃ, na pana paṭiggahiteti daṭṭhabbaṃ. Kasmā panassa thullaccayanti āha ^b^‘‘mahājano hi tena pāpe niyojito’’^eb^ti.</p>
              <p>[03]^b^Mūlaṭṭhasseva dukkaṭa^eb^nti idaṃ mahāaṭṭhakathāyaṃ āgatanayadassanamattaṃ, na pana taṃ ācariyassa adhippetaṃ. Tenāha ^b^‘‘evaṃ sante’’^eb^tiādi, evaṃ mahāaṭṭhakathāyaṃ vuttanayena atthe satīti attho. ^b^Paṭiggahaṇe āpattiyeva na siyā^eb^ti vadhakassa ‘‘sādhu suṭṭhū’’ti māraṇapaṭiggahaṇe dukkaṭāpatti na siyā, evaṃ anoḷārikavisayepi tāva dukkaṭaṃ hoti, kimaṅgaṃ pana māraṇapaṭiggahaṇeti dassanatthaṃ sañcarittapaṭiggahaṇādi nidassitaṃ. ‘‘Aho vata itthannāmo hato assā’’ti evaṃ maraṇābhinandanepi dukkaṭe sati pageva māraṇapaṭiggahaṇeti adhippāyo. ^b^Paṭiggaṇhantassevetaṃ dukkaṭa^eb^nti avadhāraṇena visaṅketattā imassa paṭiggahaṇapaccayā mūlaṭṭhassa nattheva āpattīti dasseti. Keci pana ‘‘idha vuttadukkaṭaṃ paṭiggaṇhantassevāti ettakameva avadhāraṇena dassitaṃ, na pana mūlaṭṭhassa mahāaṭṭhakathāyaṃ vuttadukkaṭaṃ paṭikkhitta’’nti vadanti. ^b^Purimanaye^eb^ti samanantarātīte avisakkiyadūtaniddese. ^b^Eta^eb^nti dukkaṭaṃ. Yadi evaṃ kasmā pāḷiyaṃ na vuttanti āha ^b^‘‘okāsābhāvenā’’^eb^ti. Tattha mūlaṭṭhassa thullaccayavacanato paṭiggaṇhantassa dukkaṭaṃ vattuṃ okāso natthīti okāsābhāvena na vuttaṃ, na pana abhāvatoti adhippāyo.</p>
              <p>[03]^b^Āṇattikkhaṇe^eb^^a^M2.0266^ea^^b^puthujjano^eb^ti ettha anāgate voropetabbajīvitindriyavasena atthasādhikacetanāya pavattattā arahantaghātako jātoti daṭṭhabbaṃ.</p>
              <p>[06]Dūtakathāvaṇṇanā niṭṭhitā.</p>
              <p>[03]^b^175^eb^^b^.^eb^ Sayaṃ saṅghattherattā ^b^‘‘upaṭṭhānakāle’’^eb^ti vuttaṃ. ^b^Vācāya vācāya dukkaṭa^eb^nti ‘‘yo koci mama vacanaṃ sutvā imaṃ dhāretū’’ti iminā adhippāyena avatvā kevalaṃ maraṇābhinandanavaseneva vuttattā ‘‘corāpi nāma taṃ na hanantī’’tiādivācāsupi dukkaṭameva vuttaṃ. ^b^Ayamattho etena vutto^eb^ti yathā so jānātīti sambandho. ^b^Vākyabheda^eb^nti vacībhedaṃ. ^b^Dvinnaṃ uddissā^eb^ti dve uddissa, dvinnaṃ vā maraṇaṃ uddissa. Ubho uddissa maraṇaṃ saṃvaṇṇentassa cetanāya ekattepi ‘‘dve pāṇātipātā’’ti vattabbabhāvato balavabhāvaṃ āpajjitvā paṭisandhivipākasamanantaraṃ pavattiyaṃ anekāsupi jātīsu aparāpariyacetanāvasena dukkhuppādanato mahāvipākattā ‘‘akusalarāsī’’ti vuttaṃ. Bahū uddissa maraṇasaṃvaṇṇanepi eseva nayo.</p>
              <p>[03]^b^Eva^eb^nti ^a^V2.0236^ea^ ‘‘sīsaṃ vā chinditvā papāte vā papatitvā’’tiādinā. ^b^Ārocitamatte^eb^ti vuttamatte. Yathā ariyamaggakkhaṇe cattāro satipaṭṭhānā cattāro sammappadhānā ca kiccavasena ijjhanti, evaṃ cetanāya ekattepi kiccavasena anekā pāṇātipātā ijjhantīti āha ^b^‘‘tattakā pāṇātipātā’’^eb^ti. Yathā hi attānaṃ sataṃ katvā dassetukāmassa ‘‘sataṃ homi sataṃ homī’’ti kataparikammavasena laddhapaccuppannaparittārammaṇaṃ abhiññācittaṃ satantogadhānaṃ vaṇṇesu ekassa vaṇṇaṃ ārammaṇaṃ katvāpi sataṃ nipphādeti, yathā ca ekassa maraṇe pavattamānāpi vadhakacetanā sakalasarīre uppajjamānaṃ nirujjhamānañca sakalampi jīvitindriyaṃ ekappahāreneva ālambitumasakkuṇeyyattā ṭhānappattaṃ ekadesappavattaṃ jīvitindriyaṃ ārammaṇaṃ katvā ārammaṇabhūtaṃ sakalampi jīvitindriyaṃ vināseti, evameva paccuppannaparittārammaṇāya vadhakacetanāya māretukāmatāya pariggahitasattesu ekasseva jīvitindriye ārammaṇe katepi kiccanipphattivasena sabbepi māritāva honti.</p>
              <p>[03]^b^176^eb^^b^.^eb^^b^Yesaṃ^eb^^a^M2.0267^ea^^b^hatthato^eb^ti yesaṃ ñātakapavāritānaṃ hatthato. ^b^Tesaṃ mūlaṃ datvā muccatī^eb^ti idaṃ tena katapayogassa puna pākatikabhāvāpādanaṃ avasānaṃ pāpetvā dassetuṃ vuttaṃ. ‘‘Mūlena kītaṃ pana potthakaṃ potthakasāmikānaṃ datvā muccatiyevā’’ti tīsupi ^b^gaṇṭhipadesu^eb^ vuttaṃ. ^b^Kenaci^eb^ pana ‘‘sace potthakaṃ sāmikānaṃ datvā mūlaṃ na gaṇhāti, na muccati attaniyabhāvato amocitattā’’ti vatvā bahudhā papañcitaṃ, na taṃ sārato paccetabbaṃ. Potthakasāmikānañhi potthake dinne aññena kataṃ paṭilabhitvā attanā katapayogassa nāsitattā kathaṃ so na mucceyya, na ca pariccattassa attaniyabhāvo diṭṭhoti. ^b^Gaṇṭhipade^eb^ pana ‘‘sace mūlena kīto hoti, potthakasāmikānaṃ potthakaṃ, yesaṃ hatthato mūlaṃ gahitaṃ, tesaṃ mūlaṃ datvā muccatīti kasmā vuttaṃ. Potthakanimittaṃ mūlassa gahitattā akappiyametaṃ. Yadi hi potthakasāmikassa potthakaṃ datvā sayameva mūlaṃ gaṇheyya, akappiyameva taṃ. Athāpi potthakasāmikassa santikā mūlaṃ aggahetvā sayameva taṃ potthakaṃ jhāpeyya, tathāpi aññā yena saddhādeyyavinipātane āpatti, tasmā evamāhā’’ti vuttaṃ, tampi na sārato paccetabbaṃ. Tasmā ^b^gaṇṭhipadesu^eb^ vuttanayovettha sārato daṭṭhabbo. ^b^‘‘Maraṇavaṇṇaṃ likhissāmā’’ti ekajjhāsayā hutvā^eb^ti idaṃ tathā karonte sandhāya vuttaṃ, evaṃ pana asaṃvidahitvāpi maraṇādhippāyena tasmiṃ potthake vuttavidhiṃ karontassa pārājikameva.</p>
              <p>[03]^b^Pamāṇe^eb^ti attanā sallakkhite pamāṇe. ^b^Tacchetvā^eb^ti unnatappadesaṃ tacchetvā. ^b^Paṃsupacchi^eb^nti sabbantimaṃ paṃsupacchiṃ. ‘‘Ettakaṃ ala’’nti niṭṭhāpetukāmatāya sabbantimapayogasādhikā cetanā sanniṭṭhāpakacetanā ^a^V2.0237^ea^. ^b^Suttantikattherā^eb^ti vinaye apakataññuno suttantabhāṇakā. Mahāaṭṭhakathācariyatthereyeva sandhāya ‘‘vinayaṃ te na jānantīti upahāsavasena suttantikattherāti vutta’’ntipi vadanti. Ettha ca ^b^mahāaṭṭhakathāyaṃ^eb^ ‘‘āvāṭe niṭṭhite patitvā marantu, aniṭṭhite mā marantū’’ti iminā adhippāyena karontaṃ sandhāya sabbantimā sanniṭṭhāpakacetanā vuttā, ^b^mahāpaccarisaṅkhepaṭṭhakathāsu^eb^ pana paṭhamappahārato paṭṭhāya ‘‘imasmiṃ āvāṭe patitvā marantū’’ti iminā adhippāyena karontassa yasmiṃ yasmiṃ payoge kate tattha patitā maranti, taṃtaṃpayogasādhikaṃ sanniṭṭhāpakacetanaṃ ^a^M2.0268^ea^ sandhāya ‘‘ekasmimpi kudālappahāre dinne’’tiādi vuttanti tīsupi ^b^gaṇṭhipadesu^eb^ vuttaṃ. Tasmā tena tena pariyāyena aṭṭhakathāvādānaṃ aññamaññāvirodho yutto. Atha vā ^b^mahāaṭṭhakathāyaṃ^eb^ ekasmiṃyeva divase avūpasanteneva payogena khaṇitvā niṭṭhāpentaṃ sandhāya sabbantimā sanniṭṭhāpakacetanā vuttā, itarāsu pana ‘‘imasmiṃ patitvā marantū’’ti adhippāyena ekasmiṃ divase kiñci khaṇitvā aparasmimpi divase tatheva kiñci kiñci khaṇitvā niṭṭhāpentaṃ sandhāya vuttanti. Evampi aṭṭhakathānaṃ aññamaññāvirodho yuttoti amhākaṃ khanti.</p>
              <p>[03]^b^Attano dhammatāyā^eb^ti ajānitvā pakkhalitvā vā. ^b^Arahantāpi saṅgahaṃ gacchantī^eb^ti aññehi pātiyamānānaṃ amaritukāmānampi arahantānaṃ maraṇaṃ sambhavatīti vuttaṃ. ^b^Purimanaye^eb^ti ‘‘maritukāmā idha marissantī’’ti vuttanaye. ^b^Tattha patitaṃ bahi nīharitvā^eb^ti ettha ‘‘imasmiṃ āvāṭeyeva marantūti niyamābhāvato bahi nīharitvā māritepi pārājikaṃ vuttaṃ. Āvāṭe patitvā thokaṃ cirāyitvā gacchantaṃ gahetvā mārite āvāṭasmiṃyeva aggahitattā pārājikaṃ na hotī’’ti vadanti, taṃ pana aṭṭhakathāyaṃ ‘‘patitappayogena gahitattā’’ti vuttahetussa idhāpi sambhavato vīmaṃsitvā gahetabbaṃ. ^b^Amaritukāmā vā^eb^tipi adhippāyassa sambhavato opapātike uttarituṃ asakkuṇitvā matepi pārājikaṃ vuttaṃ. ^b^Nibbattitvā^eb^ti vuttattā patanaṃ na dissatīti ce? Opapātikassa tattha nibbattiyeva patananti natthi virodho. Yasmā mātuyā patitvā parivattitaliṅgāya matāya so mātughātako hoti, na kevalaṃ manussapurisaghātako, tasmā patitasseva vasena āpattīti adhippāyena ^b^‘‘patanarūpaṃ pamāṇa’’^eb^nti vuttaṃ. Idaṃ pana akāraṇaṃ. ‘‘Manussabhūtaṃ mātaraṃ vā pitaraṃ vā api parivattaliṅgaṃ jīvitā voropentassa kammaṃ ānantariyaṃ hotī’’ti ettakameva hi aṭṭhakathāyaṃ vuttaṃ.</p>
              <p>[03]Tattha ca liṅge parivattepi so eva ekakammanibbatto bhavaṅgappabandho jīvitindriyappabandho ca, na aññoti ‘‘api parivattaliṅga’’nti vuttaṃ. Yo hi liṅge aparivatte tasmiṃ attabhāve bhavaṅgajīvitindriyappabandho ^a^V2.0238^ea^, so eva parivattepi liṅge taṃyeva ca upādāya ekajātisamaññā. Na cettha bhāvakalāpagatajīvitindriyassa vasena codanā kātabbā tadaññasseva adhippetattā. Tañhi tattha avicchedavuttiyā pabandhavohāraṃ labhati, itarampi ^a^M2.0269^ea^ vā bhāvānupālatāsāmaññenāti anokāsāva codanā. Tasmā parivattepi liṅge tasseva ekakammanibbattassa santānassa jīvitā voropanato vohārabhedato so itthighātako vā hotu purisaghātako vā, ānantariyakammato na muccatīti ettakameva tattha vattabbaṃ. Idha pana yaṃyaṃjātikā sattā honti, te maraṇasamaye attano attano jātirūpeneva maranti, nāññarūpena, jātivaseneva ca pācittiyathullaccayapārājikehi bhavitabbaṃ. Tasmā nāgo vā supaṇṇo vā yakkharūpena vā petarūpena vā patitvā attano tiracchānarūpena marati, tattha pācittiyameva yuttaṃ, na thullaccayaṃ tiracchānagatasseva matattā. Teneva dutiyattheravāde maraṇarūpaṃ pamāṇaṃ, tasmā pācittiyanti vuttaṃ. Ayameva ca vādo yuttataro, teneva so pacchā vutto.</p>
              <p>[03]Imināva nayena manussaviggahe nāgasupaṇṇasadise tiracchānagate patitvā attano rūpena mate pācittiyena bhavitabbaṃ. Evaṃ sante pāḷiyaṃ ‘‘yakkho vā peto vā tiracchānagatamanussaviggaho vā tasmiṃ patati, āpatti dukkaṭassa. Patite dukkhā vedanā uppajjati, āpatti dukkaṭassa. Marati, āpatti thullaccayassā’’ti kasmā vuttanti ce? Tattha keci vadanti – yakkho vā peto vāti paṭhamaṃ sakarūpeneva ṭhite yakkhapete dassetvā puna aññarūpenapi ṭhite teyeva yakkhapete dassetuṃ ‘‘tiracchānagatamanussaviggaho vā’’ti vuttaṃ, na pana tādisaṃ tiracchānagataṃ visuṃ dassetuṃ. Tasmā tiracchānagataviggaho vā manussaviggaho vā yakkho vā peto vāti evamettha yojanā kātabbāti. ^b^Gaṇṭhipadesu^eb^ pana tīsupi ‘‘pāḷiyaṃ manussaviggahena ṭhitatiracchānagatānaṃ āveṇikaṃ katvā thullaccayaṃ vuttaṃ viya dissatī’’ti kathitaṃ. ^b^Yakkharūpapetarūpena matepi eseva nayo^eb^ti iminā maraṇarūpasseva pamāṇattā thullaccayaṃ atidissati.</p>
              <p>[03]^b^Mudhā^eb^ti amūlena, kiñci mūlaṃ aggahetvāti vuttaṃ hoti. ^b^So niddoso^eb^ti tena tattha katapayogassa abhāvato. Yadi pana sopi tattha kiñci kiñci karoti, na muccatiyevāti dassento āha ^b^‘‘evaṃ patitā’’^eb^tiādi. Tattha ^b^eva^eb^nti evaṃ mayā kateti attho. ^b^Na nassissantī^eb^ti adassanaṃ na gamissanti, na palāyissantīti adhippāyo. ^b^Vippaṭisāre uppanne^eb^ti mūlaṭṭhaṃ sandhāya vuttaṃ. Yadi pana pacchimopi labhitvā tattha vuttappakāraṃ kiñci katvā puna vippaṭisāre uppanne evaṃ karoti, tassapi eseva nayo. ^b^Paṃsumhi patitvā maratī^eb^ti ^a^M2.0270^ea^ abhinavapūrite ^a^V2.0239^ea^ paṃsumhi pāde pavesetvā uddharituṃ asakkonto tattheva patitvā marati. ^b^Jātapathavī jātā^eb^ti idaṃ sabbathā matthakappattaṃ thirabhāvaṃ dassetuṃ vuttaṃ. Paṃsunā pūrentena pana pādadaṇḍādīhi maddanatāḷanādinā suṭṭhutaraṃ thirabhāvaṃ āpādetvā pakatipathaviyā nibbisese kate jātapathavīlakkhaṇaṃ appattepi muccatiyeva. ^b^Opātaṃ haratī^eb^ti ettha pokkharaṇīsadisattā muccati.</p>
              <p>[03]^b^Hatthā muttamatte^eb^ti oḍḍetvā hatthato muttamatte. ^b^Vatiṃ katvā^eb^ti ettha yadi so pāse vuttappakāraṃ kañci visesaṃ na karoti, attanā katavatiyā viddhaṃsitāya muccati. ^b^Thaddhataraṃ vā pāsayaṭṭhiṃ ṭhapetī^eb^ti thirabhāvatthaṃ aparāya pāsayaṭṭhiyā saddhiṃ bandhitvā vā tameva vā sithilabhūtaṃ thaddhataraṃ bandhitvā ṭhapeti. ^b^Daḷhataraṃ vā thirataraṃ vā^eb^ti etthāpi eseva nayo. ^b^Khāṇuka^eb^nti pāsayaṭṭhibandhanakhāṇukaṃ. Sabbattheva māraṇatthāya katappayogattā na muccati. ^b^Vippaṭisāre uppanne^eb^ti mūlaṭṭhasseva vippaṭisāre uppanne.</p>
              <p>[03]^b^Tena alātena…pe… na muccatī^eb^ti ettha ‘‘pubbe katappayogaṃ vināsetvā pacchā kusalacittena payoge katepi na muccatīti idaṃ sandhāya gantabba’’nti tīsupi ^b^gaṇṭhipadesu^eb^ vuttaṃ. Ayaṃ panettha adhippāyo yutto siyā – āditoyeva māraṇatthāya katappayogattā katapariyositāya pāsayaṭṭhiyā tappaccayā ye ye sattā marissanti, tesaṃ tesaṃ vasena paṭhamataraṃyeva pāṇātipātakammasiddhito pacchā kusalacittena aññathā katepi na muccatīti. ^b^Rajjuke^eb^ti khuddakarajjuke. ^b^Sayaṃ vaṭṭita^eb^nti bahurajjuke ekato katvā attanā vaṭṭitaṃ. ^b^Ubbaṭṭetvā^eb^ti te rajjuke visuṃ visuṃ katvā. ^b^Garukataraṃ karotī^eb^ti atibhāriyaṃ karoti. ^b^Pariyesitvā kata^eb^nti araññaṃ gantvā rukkhaṃ chinditvā tacchetvā kataṃ.</p>
              <p>[03]^b^177^eb^^b^.^eb^^b^Ālambanarukkho vā^eb^ti tatthajātakaṃ sandhāya vuttaṃ. ^b^Tadatthamevā^eb^ti māraṇatthameva. ^b^Visamaṇḍala^eb^nti mañcapīṭhādīsu ālittaṃ visamaṇḍalaṃ. ^b^Vatvā asiṃ upanikkhipatī^eb^ti ettha mukhena avatvā vuttappakāraṃ manasā cintetvā upanikkhipanepi eseva nayo. ^b^Purimanayenā^eb^ti ‘‘yesaṃ hatthato mūlaṃ gahita’’ntiādinā. Sarīrassa virūpabhāvakaraṇato kuṭṭhādi ^b^visabhāgarogo^eb^ nāma, jīvitappavattiyā vā asabhāgattā ananukūlattā gaṇḍapiḷakādi yo koci jīvitappavattipaccanīko ^b^visabhāgarogo^eb^.</p>
              <p>[03]^b^178^eb^^b^.^eb^^b^Paraṃ^eb^^a^M2.0271^ea^^b^vā amanāparūpa^eb^nti ettha amanāpaṃ rūpaṃ etassāti amanāparūpoti bāhiratthasamāso ^a^V2.0240^ea^ daṭṭhabbo. ^b^Manāpiyepi eseva nayo^eb^ti etena ^b^manāpikaṃ rūpaṃ upasaṃharatī^eb^ti ettha paraṃ vā manāparūpaṃ tassa samīpe ṭhapeti, attanā vā manāpiyena rūpena samannāgato tiṭṭhatītiādi yojetabbanti dasseti. Teneva aññatarasmiṃ ^b^gaṇṭhipade^eb^ vuttaṃ –</p>
              <p>[21]‘‘Mamālābhena esitthī, maratūti samīpago;</p>
              <p>[22]Duṭṭhacitto sace yāti, hoti so itthimārako.</p>
              <p>[21]‘‘Bhikkhatthāya sace yāti, jānantopi na mārako;</p>
              <p>[22]Anatthiko hi so tassā, maraṇena upekkhako’’ti.</p>
              <p>[03]Aparampi tattheva vuttaṃ –</p>
              <p>[21]‘‘Viyogena ca me jāyā, jananī ca na jīvati;</p>
              <p>[22]Iti jānaṃ viyuñjanto, tadatthī hoti mārako.</p>
              <p>[21]‘‘Pabbajjādinimittañce, yāti jānaṃ na mārako;</p>
              <p>[22]Anatthiko hi so tesaṃ, maraṇena upekkhako’’ti.</p>
              <p>[03]^b^Alaṅkaritvā upasaṃharatī^eb^ti ‘‘alābhakena sussitvā maratū’’ti iminā adhippāyena upasaṃharati. Teneva ^b^‘‘sace uttasitvā marati, visaṅketo’’^eb^ti vuttaṃ. ^b^Alābhakena sussitvā maratī^eb^ti ettha ca pārājikanti pāṭhaseso daṭṭhabbo. ^b^Kuṇapagandhā cā^eb^ti ahiādikuṇapānaṃ gandhā. ^b^Haṃsapuppha^eb^nti haṃsādīnaṃ pakkhalomaṃ sandhāya vadati.</p>
              <p>[03]^b^179^eb^^b^.^eb^^b^Asañciccā^eb^ti idaṃ maraṇasaṃvattanikaupakkamassa asallakkhaṇaṃ sandhāya vuttanti āha ^b^‘‘iminā upakkamenā’’^eb^tiādi. ^b^Ajānantassā^eb^ti idaṃ pana maraṇasaṃvattanikaupakkamakaraṇassa ajānanaṃ sandhāya vuttanti āha ^b^‘‘iminā ayaṃ marissatī’’^eb^tiādi. ^b^Namaraṇādhippāyassā^eb^ti idaṃ upakkamaṃ jānantassapi maraṇādhippāyassa abhāvaṃ sandhāya vuttanti āha ^b^‘‘maraṇaṃ anicchantassā’’^eb^tiādi.</p>
              <p>[06]Padabhājanīyavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Pakiṇṇakakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^Domanassacitteneva^eb^^a^M2.0272^ea^^a^V2.0241^ea^^b^bhaṇatī^eb^ti iminā sanniṭṭhāpakacetanā dukkhavedanāya sampayuttā evāti dasseti. Sukhabahulatāya hi rājāno hasamānāpi ‘‘ghātethā’’ti vadanti, hāso pana nesaṃ anatthavūpasamādiaññavisayoti sanniṭṭhāpakacetanā dukkhavedanāya sampayuttā eva. Sati pana domanasse kathaṃ taṃ nappakāsatīti āha ^b^‘‘sukhavokiṇṇattā’’^eb^tiādi, pubbāpariyavasena ubhosu passesu uppajjanakasukhehi ākiṇṇattā uppannassa ca domanassassa anuppabandhanena pavattiyā abhāvato tadā uppannampi domanassaṃ nappakāsatīti attho.</p>
            </h4>
          </h3>
        </h2>
        <h2>
          <h2n>Vinītavatthuvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^180^eb^^b^.^eb^^b^Maraṇatthikāva hutvā^eb^ti imassa kāyassa bhedena saggapāpanādhippāyattā atthato maraṇatthikāva hutvā. ^b^Maraṇatthikabhāvaṃ ajānantā^eb^ti evaṃ adhippāyino maraṇatthikā nāma hontīti attano maraṇatthikabhāvaṃ ajānantā. Na hi te attano cittappavattiṃ na jānanti. ^b^Vohāravasenā^eb^ti pubbabhāgavohāravasena, maraṇādhippāyassa sanniṭṭhāpakacetanākkhaṇe karuṇāya abhāvato kāruññena pāse baddhasūkaramocanaṃ viya na hotīti adhippāyo. ^b^Yathāyunā^eb^ti vuttamevatthaṃ ^b^yathānusandhinā^eb^ti pariyāyantarena vuttaṃ, yathānusandhinā yathāyuparicchedenāti vuttaṃ hoti. Atha vā ^b^yathānusandhinā^eb^ti yathānuppabandhena, yāva tasmiṃ bhave santānassa anuppabandho avicchinnappavatti hoti, tāva ṭhatvāti vuttaṃ hoti.</p>
              <p>[03]^b^Appaṭivekkhitvā^eb^ti anupaparikkhitvā. ^b^Uddhaṃ vā adho vā saṅkamantī^eb^ti pacchā āgatānaṃ okāsadānatthaṃ nisinnapāḷiyā uddhaṃ vā adho vā gacchanti. ^b^Paccavekkhaṇakiccaṃ natthī^eb^ti pacchā āgatehi upaparikkhaṇakiccaṃ natthi. Heṭṭhā kismiñci vijjamāne sāṭakaṃ vali na gaṇhātīti āha ^b^‘‘tasmiṃ vali na paññāyatī’’^eb^ti. Paṭivekkhaṇañcedaṃ gihīnaṃ santakeyevāti daṭṭhabbaṃ.</p>
              <p>[03]Pāḷiyaṃ ^b^musale ussite^eb^ti aññamaññaṃ upatthambhetvā dvīsu musalesu ussitesūti attho. ^b^Udukkhalabhaṇḍika^eb^nti udukkhalatthāya ānītaṃ dārubhaṇḍaṃ. ^b^Paṭibaddha^eb^nti bhojanapaṭibaddhaṃ, bhojanantarāyanti vuttaṃ hoti.</p>
              <p>[03]^b^181^eb^^b^.^eb^^b^Aggakārika^eb^nti ^a^M2.0273^ea^^a^V2.0242^ea^ ettha ^b^kārikā^eb^-saddassa bhāvavacanattā ^b^‘‘aggakiriya’’^eb^nti atthaṃ vatvāpi yasmā kiriyaṃ dātuṃ na sakkā, tasmā dānasaṅkhātāya aggakiriyāya yuttaṃ piṇḍapātameva idha upacāravuttiyā ‘‘aggakiriyā’’ti gahetabbanti āha ^b^‘‘paṭhamaṃ laddhapiṇḍapāta’’^eb^ntiādi.</p>
              <p>[03]^b^182-183^eb^^b^.^eb^^b^Daṇḍamuggara^eb^nti nikhādanamuggaraṃ. ^b^Vibhattibyattayenā^eb^ti vibhattivipariṇāmena. ^b^Visesādhigamo^eb^ti samādhi vipassanā ca ativiya pākaṭattā ^b^‘‘hatthappatto viya dissatī’’^eb^ti vuttaṃ. ^b^Upacchindatī^eb^ti ‘‘visesādhigamassa vikkhepo mā hotū’’ti āhāraṃ upacchindati. ^b^Visesādhigama^eb^nti lokuttaradhammapaṭilābhaṃ. ^b^Byākaritvā^eb^ti ārocetvā. ^b^Upacchindati, na vaṭṭatī^eb^ti yasmā sabhāgānaṃ lajjibhikkhūnaṃyeva ariyā attanā adhigatavisesaṃ tādise kāraṇe sati ārocenti, te ca bhikkhū appatirūpāya anesanāya paccayaṃ na pariyesanti, tasmā tehi pariyesitapaccaye kukkuccaṃ uppādetvā āhāraṃ upacchindituṃ na vaṭṭatīti attho. Sabhāgānañhi byākatattā upacchindituṃ na labhati. Te hi kappiyakhettaṃ. Teneva ‘‘sabhāgānañhi lajjibhikkhūnaṃ kathetuṃ vaṭṭatī’’ti idaṃ ‘‘upacchindati, na vaṭṭatī’’ti imassa kāraṇaṃ dassentena vuttanti tīsupi ^b^gaṇṭhipadesu^eb^ vuttaṃ.</p>
              <p>[03]Atha vā ^b^visesādhigamaṃ byākaritvā^eb^ti idaṃ visesassa adhigatabhāvadassanatthaṃ vuttaṃ. Adhigamantarāyaṃ asaṅkanteneva ca āhārupacchedo kātabboti anuññātattā adhigatena na kātabboti dassetuṃ ^b^‘‘visesādhigamaṃ byākaritvā āhāraṃ upacchindati, na vaṭṭatī’’^eb^ti vuttaṃ. Kiṃ pana ariyā attanā adhigatavisesaṃ aññesaṃ ārocentīti imissā codanāya ^b^‘‘sabhāgānañhi lajjibhikkhūnaṃ kathetuṃ vaṭṭatī’’^eb^ti vuttaṃ. Ayamettha yuttataroti amhākaṃ khanti, ^b^gaṇṭhipade^eb^pi ayamattho dassitoyevāti. ^b^Bhaṇḍakaṃ dhovantā^eb^ti cīvaraṃ dhovantā. ^b^Dhovanadaṇḍaka^eb^nti bhaṇḍadhovanadaṇḍaṃ.</p>
              <p>[03]^b^184^eb^^b^.^eb^^b^Ahaṃ kukkuccako^eb^ti ‘‘mama kiriyāya mareyya nu kho, no vā’’ti evaṃ jātakukkuccako. Sabbatthāpi panettha evarūpesu vatthūsu amate thullaccayassa vuttattā tena katappayogena dukkhavedanā uppajjatu vā mā vā, pārājikāya abhāvato bhagavato vacanena thullaccayamevāti vadanti.</p>
              <p>[03]^b^185^eb^^b^.^eb^ Gabbho ^a^M2.0274^ea^ patati etenāti ^b^gabbhapātanaṃ,^eb^ tādisaṃ bhesajjaṃ. Tenāha ^b^‘‘yena paribhuttenā’’^eb^tiādi ^a^V2.0243^ea^. ‘‘Maraṇavaṇṇaṃ vā saṃvaṇṇeyyā’’ti vuttattā pariyāyato āpattimokkho na hotīti āha ^b^‘‘pariyāyo nāma natthī’’^eb^ti.</p>
              <p>[03]^b^Gabbhaṃ na gaṇhātī^eb^ti gabbhaṃ na dhāreti. Vātena pāṇakehi vā gabbho vinassanto kammaṃ vinā na nassatīti adhippāyena ^b^‘‘dvīhākārehī’’^eb^ti vuttaṃ. ^b^Dīghanikāyaṭṭhakathāyaṃ^eb^ (dī. ni. aṭṭha. 1.26) pana ‘‘gabbho hi vātena pāṇakehi kammunā cāti tīhi kāraṇehi vinassatī’’ti vatvā ‘‘kammunā vinassante pana buddhāpi paṭibāhituṃ na sakkontī’’ti vuttaṃ. Tattha vātena pāṇakehi vā gabbhe vinassante na purimakammunā okāso kato, apica tappaccayā kammaṃ vipaccati, sayameva pana kammunā okāse kate na ekantena vāto pāṇakā vā apekkhitabbāti iminā adhippāyena kammassa visuṃ kāraṇabhāvo vuttoti daṭṭhabbaṃ. Pāṇakā khāditvā antaradhāpentīti yojetabbaṃ. Avijāyanatthāya bhesajjaṃ dentassa kucchiyaṃ uppajjitvā vinassissantīti iminā adhippāyena dinne opātakkhaṇanādīsu viya kammabaddho, kucchiyaṃ na uppajjissantīti iminā pana adhippāyena dinne nevatthi kammabaddho.</p>
              <p>[03]^b^Sahadhammikāna^eb^nti ekassa satthuno sāsane sahasikkhamānadhammānaṃ. Pañcannampi vivaṭṭanissitasīlattā ^b^‘‘samasīlasaddhāpaññāna’’^eb^nti vuttaṃ. ^b^Ñātakapavāritaṭṭhānato^eb^ti attano tesaṃ vā ñātakapavāritaṭṭhānato. Gilānassatthāya appavāritaṭṭhānatopi viññattiyā anuññātattā katāpi akatā viyāti ^b^akataviññatti,^eb^ ‘‘vada, bhante, paccayenā’’ti evaṃ akatapavāraṇaṭṭhāne ca viññatti ^b^akataviññatti^eb^.</p>
              <p>[03]^b^Paṭiyādiyatī^eb^ti sampādeti. ^b^Akātuṃ na vaṭṭatī^eb^ti ettha dukkaṭaṃ vadanti. ^b^Sahadhammikesu vuttanayenevā^eb^ti ‘‘imesampi pañcannaṃ akataviññattiyāpi bhesajjaṃ kātuṃ vaṭṭatī’’ti ^b^kurundaṭṭhakathāyaṃ^eb^ vuttattā kathitaṃ. ^b^Yāva ñātakā passantī^eb^ti yāva tassa ñātakā passanti. Pitu bhaginī ^b^pitucchā^eb^. Mātu bhātā ^b^mātulo^eb^. ^b^Nappahontī^eb^ti kātuṃ na sakkonti. ^b^Sacepi na yācantī^eb^ti ‘‘yācituṃ dukkha’’nti adhippāyena yadi na yācanti. ^b^Ābhogaṃ katvā^eb^ti idaṃ kattabbatādassanavasena vuttaṃ, ‘‘ābhogaṃ pana akatvāpi ^a^M2.0275^ea^ dātuṃ vaṭṭatī’’ti tīsupi ^b^gaṇṭhipadesu^eb^ likhitaṃ. ^b^Ete dasa ñātake ṭhapetvā^eb^ti tesaṃ puttanattādayopi tappaṭibaddhattā ñātakā evāti tepi ettheva saṅgahitā. Tena ^b^aññesa^eb^nti iminā aññātakānaṃ gahaṇaṃ veditabbaṃ. Tenevāha ^b^‘‘etesaṃ puttaparamparāyā’’^eb^tiādi. ^b^Kulaparivaṭṭo^eb^ti kulānaṃ paṭipāṭi, kulaparamparāti vuttaṃ hoti. ‘‘Mayhaṃ dassanti karissantī’’ti paccāsāya karontassapi yācitvāpi gahetabbaṭṭhānatāya ñātakesu ^a^V2.0244^ea^ vejjakammaṃ vā kuladūsakāpatti vā na hotīti vadanti. ^b^Sabbapadesupi vinicchayo veditabbo^eb^ti ^b^cūḷamātuyā^eb^tiādīsu sabbapadesu ‘‘cūḷamātuyā sāmiko’’tiādinā yojetvā heṭṭhā vuttanayena vinicchayo veditabbo.</p>
              <p>[03]^b^Vuttanayena pariyesitvā^eb^ti iminā ‘‘ñātisāmaṇerehi vā’’tiādinā vuttamatthaṃ atidissati. ^b^Apaccāsīsantenā^eb^ti ‘‘mayhaṃ dassanti karissantī’’ti evaṃ attano atthāya apaccāsīsantena. Bhikkhusaṅghassa pana upakārakattaṃ paccāsīsantena kātuṃ vaṭṭati. ‘‘Bhesajjaṃ ācikkhathā’’ti vuttepi yathā ^b^‘‘aññamaññaṃ pana kathā kātabbā’’^eb^ti idaṃ pariyāyattā vaṭṭati, evaṃ heṭṭhā vuttanayena ^b^‘‘idañcidañca gahetvā karontī’’^eb^ti iminā pariyāyena kathentassapi nevatthi dosoti ācariyā.</p>
              <p>[03]Vinayalakkhaṇaṃ ajānantassa anācariyassa tadanurūpavohārāsambhavato īdisassa lābhassa uppatti nāma natthīti ^b^‘‘ācariyabhāgo nāmāya’’^eb^nti vuttaṃ, vinaye pakataññunā ācariyena labhitabbabhāgo ayanti vuttaṃ hoti. Pupphapūjanatthāya dinnepi akappiyavohārena vidhānassa ayuttattā ^b^‘‘kappiyavasenā’’^eb^ti vuttaṃ, ‘‘pupphaṃ āharathā’’tiādinā kappiyavohāravasenāti attho.</p>
              <p>[03]Yadi ‘‘parittaṃ karothā’’ti vutte karonti, gihiveyyāvaccakaraṇaṭṭhāne tiṭṭhatīti ^b^‘‘parittaṃ karotha, bhanteti vutte na kātabba’’^eb^nti vuttaṃ, ^b^‘‘bhaṇathā’’^eb^ti vutte pana dhammakathāya ajjhesanaṭṭhāne ṭhitattā ^b^‘‘kātabba’’^eb^nti vuttaṃ. Dhammañhi anajjhiṭṭhenapi kathetuṃ vaṭṭati, pageva ajjhiṭṭhena. ^b^Cāletvā suttaṃ parimajjitvā^eb^ti parittaṃ karontena kātabbavidhiṃ dasseti. ^b^Vihārato…pe… dukkaṭa^eb^nti aññātakānaṃyeva dadato dukkaṭaṃ. ^b^No ce jānantī^eb^ti yadi evaṃ vattuṃ na jānanti. ^b^Udaka^eb^nti dakkhiṇodakaṃ. Pādesu apanītesu avamaṅgalasaññino hontīti āha ^b^‘‘na pādā apanetabbā’’^eb^ti ^a^M2.0276^ea^. ^b^Gantuṃ vaṭṭatī^eb^ti ‘‘parivāratthāya āgacchantū’’ti vuttepi evaṃ sallakkhetvā gantuṃ vaṭṭati.</p>
              <p>[03]^b^Anāmaṭṭhapiṇḍapāto^eb^ti apabbajitassa hatthato laddho attanā aññena vā pabbajitena aggahitāggo piṇḍapāto. ^b^Thālake^eb^ti iminā pattopi gahitoyevāti daṭṭhabbaṃ. ^b^Dāmarikacorassā^eb^ti rajjaṃ patthayamānassa pākaṭacorassa. ^b^Coranāgavatthū^eb^ti ettha ‘‘coranāgassa kira āmaṭṭhaṃ dento kujjhissati, anāmaṭṭhaṃ na vaṭṭatīti thero pattaggahaṇahattheneva aggaṃ gahetvā patte bhattaṃ ^a^V2.0245^ea^ sabbamadāsi, so tena tussi. ‘Ettakaṃ mayha’nti bhattassa ekapasseyeva thokaṃ ṭhapetvāpi puna tena saddhiṃ sabbampi dātuṃ vaṭṭatī’’ti ^b^cūḷagaṇṭhipade^eb^ vuttaṃ.</p>
              <p>[03]Āmisassa dhammassa ca alābhena attano parassa ca antare sambhavantassa chiddassa vivarassa bhedassa paṭisantharaṇaṃ pidahanaṃ gaṇhanaṃ ^b^paṭisanthāro^eb^. Ayañhi lokasannivāso alabbhamānena āmisena ca dhammena cāti dvīhi chiddo, tassa taṃ chiddaṃ yathā na paññāyati, evaṃ pīṭhassa viya paccattharaṇena āmisena ca dhammena ca paṭisantharaṇaṃ āmisapaṭisanthāro dhammapaṭisanthāro cāti vuccati. Tattha dhammapaṭisanthāro kassaci na kātabbo natthi. Yassa kassaci hi gahaṭṭhassa vā pabbajitassa vā dhammena saṅgaho kātabboyeva. ^b^‘‘Paṭisanthāro pana kassa kātabbo, kassa na kātabbo’’^eb^ti idaṃ pana āmisapaṭisanthāraṃ sandhāya vuttaṃ. ^b^Ubbāsetvā^eb^ti samantato tiyojanaṃ vilumpanto manusse palāpetvā aññesaṃ avāsaṃ katvā. ^b^Saṅghassatthāya āhaṭā^eb^ti pākavaṭṭato taṃdivasassatthāya āhaṭā. ^b^Varapotthacittattharaṇa^eb^nti anekappakārauttamarūpavicittattharaṇaṃ.</p>
              <p>[03]^b^187^eb^^b^.^eb^ Sattarasavaggiyesu pubbe ekassa aṅgulipatodena māritattā sesasoḷasajanesu udaraṃ āruhitvā nisinnamekaṃ ṭhapetvā ^b^‘‘sesāpi pannarasa janā’’^eb^ti vuttaṃ. ^b^Adūhalapāsāṇā viyā^eb^ti adūhale āropitapāsāṇā viya. ^b^Kammādhippāyā^eb^ti tajjanīyādikammakaraṇādhippāyā. ^b^Āvāhetvā^eb^ti āvisāpetvā. ^b^Vāḷavihāra^eb^nti caṇḍasattehi adhiṭṭhitavihāraṃ.</p>
              <p>[03]^b^189^eb^^b^.^eb^^b^Yo^eb^^a^M2.0277^ea^^b^rukkhena otthatopi na maratī^eb^tiādīsu yaṃ vattabbaṃ, taṃ ^b^bhūtagāmasikkhāpadaṭṭhakathāyaṃ^eb^ sayameva vakkhati. Evañhi tattha vuttaṃ (pāci. aṭṭha. 92) –</p>
              <p>[08]^b^‘‘Manussaviggahapārājikavaṇṇanāyaṃ^eb^ pana sabbāṭṭhakathāsu ‘sace bhikkhu rukkhena vā ajjhotthato hoti opāte vā patito, sakkā ca hoti ekena passena rukkhaṃ chinditvā bhūmiṃ vā khaṇitvā nikkhamituṃ, jīvitahetupi attanā na kātabbaṃ, aññena pana bhikkhunā bhūmiṃ vā khaṇitvā rukkhaṃ vā chinditvā allarukkhato vā daṇḍakaṃ chinditvā taṃ rukkhaṃ pavaṭṭetvā nikkhamāpetuṃ vaṭṭati, anāpattī’ti vuttaṃ. Tattha kāraṇaṃ na dissati, ‘anujānāmi, bhikkhave, davaḍāhe ḍayhamāne paṭaggiṃ dātuṃ parittaṃ kātu’nti (cūḷava. 283) idaṃ pana ekameva suttaṃ dissati. Sace etassa anulomaṃ, attano na vaṭṭati, aññassa vaṭṭatīti idaṃ nānākaraṇaṃ na sakkā laddhuṃ. Attano atthāya ^a^V2.0246^ea^ karonto attasinehena akusalacitteneva karoti, paro pana kāruññena. Tasmā anāpattīti ce, etampi akāraṇaṃ. Kusalacittenapi hi imaṃ āpattiṃ āpajjati, sabbaṭṭhakathāsu pana vuttattā na sakkā paṭisedhetuṃ, gavesitabbā ettha yutti, aṭṭhakathācariyānaṃ vā saddhāya gantabba’’nti.</p>
              <p>[03]Tasmā yaṃ ettha ito aññathā kenaci papañcitaṃ, ^b^gaṇṭhipadesu^eb^ ca kāraṇaṃ vuttaṃ, taṃ na sārato paccetabbaṃ.</p>
              <p>[03]^b^190^eb^^b^.^eb^^b^Alla…pe… pācittiya^eb^nti sukkhaṭṭhānepi aggiṃ pātetvā iminā adhippāyena ālimpentassa pācittiyameva. ^b^Dukkaṭa^eb^nti sukkhaṭṭhāne vā sukkhaṃ ‘‘asukkha’’nti avavatthapetvā vā aggiṃ pātentassa dukkaṭaṃ. Kīḷādhippāyepi eseva nayo. Kīḷādhippāyo ca paṭapaṭāyamānasaddassādavaseneva veditabbo. Paṭipakkhabhūto aggi ^b^paṭaggi^eb^. ^b^Parittakaraṇa^eb^nti ārakkhakaraṇaṃ. ^b^Sayaṃ vā uṭṭhita^eb^nti vāteritānaṃ veḷuādīnaṃ aññamaññasaṅghaṭṭanena samuṭṭhitaṃ. ^b^Nirupādāno^eb^ti indhanarahito.</p>
              <p>[03]^b^191-192^eb^^b^.^eb^^b^Khettameva otiṇṇattā pārājika^eb^nti ‘‘dvīhī’’ti vutte dvīhipi pahārehi maraṇassa paccāsīsanato ekena vinā dvinnaṃ abhāvato ^a^M2.0278^ea^ ca pārājikaṃ. ‘‘Dvīhiyevāti niyamite pana ekena pahārena mārite natthi pārājika’’nti vadanti. Paṭhamaṃ āhitabalavegassa pubbānuciṇṇavasena dhammānaṃ desantaruppattiyā gamanamattaṃ ṭhapetvā jīvitindriyassa tattha avijjamānattā ^b^‘‘sīsacchedakassā’’^eb^ti vuttaṃ. ^b^Imassa vatthussā^eb^ti āghātanavatthussa. ^b^‘‘Pānaparibhogenā^eb^ti vuttattā loṇasovīrakaṃ yāmakālika’’nti vadanti.</p>
              <p>[06]Vinītavatthuvaṇṇanā niṭṭhitā.</p>
              <p>[06]Iti samantapāsādikāya vinayaṭṭhakathāya sāratthadīpaniyaṃ</p>
              <p>[06]Tatiyapārājikavaṇṇanā niṭṭhitā.</p>
            </h4>
          </h3>
        </h2>
      </h1>
      <h1>
        <h1n>4. Catutthapārājikaṃ</h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^Catusaccavidū^eb^ti ^a^V2.0247^ea^ cattāri saccāni samāhaṭāni catusaccaṃ, taṃ avedi paṭivijjhīti catusaccavidū. Satipi sāvakānaṃ paccekabuddhānañca catusaccavidubhāve anaññapubbakattā bhagavato catusaccadassanassa tattha ca sabbaññutāya balesu ca vasībhāvassa pattito parasantānesu pasāritabhāvena pākaṭattā ca bhagavāva visesena ‘‘catusaccavidū’’ti thomanaṃ arahati.</p>
            </h4>
          </h3>
        </h2>
        <h2>
          <h2n>Vaggumudātīriyabhikkhuvatthuvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^193^eb^^b^.^eb^^b^Adhiṭṭhemā^eb^ti saṃvidahāma. ^b^Dūtakamma^eb^nti gihīnaṃ paṇṇaṃ vā sāsanaṃ vā gahetvā tattha tattha gamanaṃ. ^b^Iriyāpathaṃ saṇṭhapetvā^eb^ti padhānānurūpaṃ katvā. ^b^Pucchantānaṃ vā^eb^ti ‘‘ayyā santairiyāpathā ativiya upasantā, kataraṃ visesamadhigacchiṃsū’’ti pucchantānaṃ. ^b^Anāgatasambandhe pana asatī^eb^ti ‘‘bhāsito bhavissatī’’ti pāṭhasesaṃ katvā anāgatasambandhe asati. ‘‘Bhāsito’’ti atītavacanaṃ kathaṃ anāgatavacanena sambandhamupagacchatīti āha ^b^‘‘lakkhaṇaṃ pana saddasatthato pariyesitabba’’^eb^nti. Īdise hi ṭhāne ‘‘dhātusambandhe paccayā’’ti iminā lakkhaṇena dhātvatthasambandhe sati ayathākālavihitāpi paccayā sādhavo bhavantīti saddasatthavidū vadanti.</p>
              <p>[03]^b^194^eb^^b^.^eb^^b^Vaṇṇavā^eb^ti ^a^M2.0279^ea^ iminā sakalasarīrānugatavaṇṇassa manāpatā vuttā. ^b^Pasannamukhavaṇṇā^eb^ti iminā sakalasarīravaṇṇatopi adhikataraṃ mukhavaṇṇassa manāpatā vuttā. ^b^Vippasannachavivaṇṇā^eb^ti iminā pana vijjamānasseva sarīravaṇṇassa ativiya pasannatā vuttā. Yasmā indriyānaṃ ūnattaṃ vā pūraṇattaṃ vā natthi, tasmā ^b^‘‘abhiniviṭṭhokāsassa paripuṇṇattā’’^eb^ti vuttaṃ. Chaṭṭhassa abhiniviṭṭhokāso hadayavatthu, pañcapasādānaṃ abhiniviṭṭhokāsassa paripuṇṇatāvacaneneva hadayavatthuādisakalasarīrassa paripuṇṇatā dassitāyeva hotīti āha – ^b^‘‘manacchaṭṭhānaṃ^eb^^a^V2.0248^ea^^b^indriyāna’’^eb^nti. ^b^Yathā ta^eb^nti ettha ^b^ta^eb^nti nipātamattaṃ. ^b^Bhantamigappaṭibhāgā^eb^ti kattabbākattabbassa ajānanato bhantamigasadisā. ^b^Catucakka^eb^nti catuiriyāpathaṃ. Iriyāpatho hi idha pavattanaṭṭhena ‘‘cakka’’nti adhippeto. ^b^Navadvāra^eb^nti navahi vaṇamukhehi navadvāraṃ. ^b^Dukkha^eb^nti sīsarogādidukkhaṃ. ^b^Sabbakiccesū^eb^ti pattapacanacīvararajanayogaṭṭhānādikiccesu. ^b^Yāpetu^eb^nti vahituṃ pavattetuṃ. Tenāha ^b^‘‘gametu’’^eb^nti.</p>
              <p>[03]^b^195^eb^^b^.^eb^^b^Santo^eb^ti iminā tesaṃ vijjamānataṃ dasseti, ^b^saṃvijjamānā^eb^ti iminā pana tesaṃ upalabbhamānataṃ dasseti. Tenāha – ^b^‘‘atthi ceva upalabbhanti cā’’^eb^ti. ^b^Upalabbhantī^eb^ti dissanti, ñāyantīti attho. ^b^Panthadūhanakamma^eb^nti panthaghātanakammaṃ. ^b^Hananto^eb^ti mārento. ^b^Ghātento^eb^ti mārāpento. Atha vā ^b^hananto^eb^ti bandhanatāḷanādīhi hiṃsanto. ^b^Ghātento^eb^ti mārento. ^b^Chindanto^eb^ti paresaṃ hatthādīni chindanto. ^b^Pacanto^eb^ti daṇḍena uppīḷento. Pacanañhettha dahanaṃ vibādhanaṃ adhippetaṃ. ^b^Pacanto^eb^ti vā tajjento tāsento. Atha vā ^b^pacanto^eb^ti gāmesu aggipātanavasena gehādīni jhāpetvā tattha ajeḷakādīni pacanto.</p>
              <p>[03]Ye sikkhāpadesu bahulagāravā na honti āpattivītikkamabahulā, te sikkhāpadesu ^b^atibbagāravā^eb^. ^b^Uddhate^eb^ti akappiye kappiyasaññitāya kappiye akappiyasaññitāya avajje vajjasaññitāya vajje avajjasaññitāya ca uddhaccapakatike. ^b^Unnaḷe^eb^ti uggatanaḷe, uṭṭhitatucchamāneti vuttaṃ hoti. ^b^Capale^eb^ti pattacīvaramaṇḍanādinā cāpallena yutte. ^b^Mukhare^eb^ti mukhakhare ^a^M2.0280^ea^, kharavacaneti vuttaṃ hoti. ^b^Vikiṇṇavāce^eb^ti asaṃyatavacane divasampi niratthakavacanappalāpine. Muṭṭhā naṭṭhā sati etesanti ^b^muṭṭhassatī,^eb^ sativirahiteti vuttaṃ hoti. ^b^Asampajāne^eb^ti nippaññe. ^b^Pākatindriye^eb^ti saṃvarābhāvena gihikāle viya vivaṭaindriye. ^b^Ācariyupajjhāyehi pariccattake^eb^ti dhammena āmisena ca asaṅgahetvā ācariyupajjhāyehi pariccatte anāthe appatiṭṭhe. ^b^Lābhagaruke^eb^ti paccayagaruke.</p>
              <p>[03]^b^Iriyāpathasaṇṭhapanādīnī^eb^ti ^b^ādi^eb^-saddena paccayapaṭisevanasāmantajappānaṃ gahaṇaṃ veditabbaṃ. ^b^Mahāniddese^eb^ (mahāni. 87) hi iriyāpathasaṇṭhapanapaccayapaṭisevanasāmantajappanavasena tividhaṃ kuhakavatthu āgataṃ. Tattha pāpicchasseva sato sambhāvanādhippāyakatena iriyāpathena vimhāpanaṃ ^b^iriyāpathasaṇṭhapanasaṅkhātaṃ kuhakavatthu^eb^. Tathā cīvarādīhi nimantitassa tadatthikasseva sato pāpicchataṃ nissāya paṭikkhepanena te ca gahapatike attani suppatiṭṭhitasaddhe ñatvā puna tesaṃ ‘‘aho ayyo appiccho, na kiñci paṭiggaṇhituṃ icchati, suladdhaṃ vata no assa, sace appamattakampi ^a^V2.0249^ea^ kiñci paṭiggaṇheyyā’’ti nānāvidhehi upāyehi paṇītāni cīvarādīni upanentānaṃ tadanuggahakāmataṃyeva āvikatvā paṭiggahaṇena ca tato pabhuti asītisakaṭabhārehi upanāmanahetubhūtaṃ vimhāpanaṃ ^b^paccayapaṭisevanasaṅkhātaṃ kuhakavatthū^eb^ti veditabbaṃ. Pāpicchasseva pana sato uttarimanussadhammādhigamaparidīpanavācāya tathā tathā vimhāpanaṃ ^b^sāmantajappanasaṅkhātaṃ kuhakavatthū^eb^ti veditabbaṃ. Cittalapabbatādivihāro ^b^lokasammatasenāsanaṃ^eb^ nāma. Lokasammata …pe… upāyehi saṃvaṇṇiyamānaguṇoti sambandho. ^b^Paripācetu^eb^nti pariṇāmetuṃ. Suddhacittena attano ganthadhurādikammaṃ katvā vicarantānaṃ tammūlakapaccayaparibhoge dosābhāvaṃ dassetuṃ ^b^‘‘ye panā’’^eb^tiādi vuttaṃ. ^b^Bhikkhācāre asampajjamāne^eb^ti gocaragāme bhikkhāya caritvā labhitabbapiṇḍapāte asampajjante. Te ca vattasīsena sabbampetaṃ karonti, na lābhanimittaṃ. Tena vuttaṃ ^b^‘‘tantipaveṇighaṭanakā sāsanajotakā’’^eb^ti.</p>
              <p>[03]^b^Kicchenā^eb^ti na dukkhāya paṭipadāya. Buddhānañhi cattāropi maggā sukhāpaṭipadāva honti, pāramīpūraṇakāle pana sarāgadosamohasseva sato āgatānaṃ yācakānaṃ alaṅkatappaṭiyattaṃ sīsaṃ kantitvā galalohitaṃ ^a^M2.0281^ea^ nīharitvā suañjitāni akkhīni uppāṭetvā kulavaṃsappatiṭṭhāpakaṃ puttaṃ manāpacāriniṃ bhariyanti evamādīni dentassa aññānipi khantivādīsadisesu attabhāvesu chejjabhejjādīni pāpuṇantassa āgamanīyapaṭipadaṃ sandhāyetaṃ vuttaṃ. ^b^Kasirenā^eb^ti tasseva vevacanaṃ.</p>
              <p>[03]Ekasseva dātuṃ asakkuṇeyyatāya garubhāvato ^b^‘‘garubhaṇḍānī’’^eb^ti vuttaṃ, sabbesaṃ bhājetvāpi gahetuṃ asakkuṇeyyatāya ^b^‘‘garuparikkhārānī’’^eb^ti vuttaṃ. ^b^Sādhāraṇaparikkhārabhāvenā^eb^ti saṅghikattā sabbabhikkhusādhāraṇaparikkhārabhāvena. ^b^Saṅgaṇhāti upalāpetī^eb^ti idaṃ atheyyacittaṃ sandhāya vuttaṃ. Tenevāha – ^b^‘‘tathābhāvato thenetvā’’^eb^ti, avissajjiyāvebhaṅgiyabhāvato thenetvāti attho. Garubhaṇḍañhi kulasaṅgahatthāya vissajjento vibhajanto ca tassa avissajjiyāvaebhaṅgiyabhāvaṃ theneti. ^b^Kuladūsakadukkaṭaṃ āpajjatī^eb^ti ettha ‘‘yo vissajjeyya, āpatti thullaccayassā’’ti vuttattā vissajjanapaccayā thullaccayenapi na muccati.</p>
              <p>[03]^b^Asanta^eb^nti avijjamānaṃ. ^b^Abhūta^eb^nti anuppannaṃ. Anuppannattā hi tassa taṃ asantanti. Purimassa pacchimaṃ kāraṇavacanaṃ. ^b^Ullapatī^eb^ti uggatāyuko lapati. Sīlañhi bhikkhuno āyu, taṃ tassa tathālapanasamakālameva vigacchati. ^b^Asantasambhāvanāyā^eb^ti attano avijjamānaguṇehi sambhāvanāya. ^b^Evañhi gaṇhatā…pe… thenetvā gahitā hontī^eb^ti ettha asantasambhāvanāya raṭṭhapiṇḍassa ^a^V2.0250^ea^ thenetvā gahitattā lokuttaradhammopi thenitoyeva hoti. ^b^Kitavassevā^eb^ti kitavassa sakuṇaggahaṇamiva. ^b^Kerāṭikassā^eb^ti saṭhassa. Gottaṃ vuccati sādhāraṇanāmaṃ, matta-saddo luttaniddiṭṭho, tasmā samaṇāti gottamattaṃ anubhavanti dhārentīti ^b^gotrabhuno,^eb^ nāmamattasamaṇāti vuttaṃ hoti.</p>
              <p>[06]Vaggumudātīriyabhikkhuvatthuvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Adhimānavatthuvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^196^eb^^b^.^eb^ Heṭṭhimamaggehi ñātamariyādāya eva jānanato aññā aggamaggapaññā, tassā phalabhāvato aggaphalapaññā taṃsahagatā sammāsaṅkappādayo ca aññāti vuttāti āha ^b^‘‘aññaṃ byākariṃsūti arahattaṃ byākariṃsū’’^eb^ti. ^b^Ariyasāvakassa tāva nuppajjatī^eb^ti pahīnādhimānapaccayattā nuppajjati ^a^M2.0282^ea^. ^b^Sīlavatopi…pe… nuppajjati^eb^ akārakabhāvato. ^b^Tilakkhaṇaṃ āropetvā^eb^ti kalāpasammasanavasena tilakkhaṇaṃ āropetvā. ^b^Āraddhavipassakassā^eb^ti udayabbayānupassanāya āraddhavipassakassa. Suddhasamathalābhī vipassanāya kammaṃ akatvāpi kilesasamudācāraṃ apassanto kevalaṃ aññāṇabalena ‘‘ariyohamasmī’’ti maññatīti āha ^b^‘‘suddhasamathalābhiṃ vā’’^eb^ti. ^b^‘‘Arahā aha’’nti maññati^eb^ uccavālaṅkavāsī ^b^mahānāgatthero^eb^ viya.</p>
              <p>[03]Talaṅgaravāsī ^b^dhammadinnatthero^eb^ kira nāma eko pabhinnappaṭisambhido mahākhīṇāsavo mahato bhikkhusaṅghassa ovādadāyako ahosi. So ekadivasaṃ attano divāṭṭhāne nisīditvā ‘‘kinnu kho amhākaṃ ācariyassa uccavālaṅkavāsīmahānāgattherassa samaṇabhāvakiccaṃ matthakappattaṃ, no’’ti āvajjento puthujjanabhāvamevassa disvā ‘‘mayi agacchante puthujjanakālakiriyameva karissatī’’ti ca ñatvā iddhiyā vehāsaṃ uppatitvā divāṭṭhāne nisinnassa therassa samīpe orohitvā vanditvā vattaṃ dassetvā ekamantaṃ nisīdi. ‘‘Kiṃ, āvuso dhammadinna, akāle āgatosī’’ti ca vutto ‘‘pañhaṃ, bhante, pucchituṃ āgatomhī’’ti āha. Tato ‘‘pucchāvuso, jānamānā kathayissāmā’’ti vutto pañhasahassaṃ pucchi. Thero pucchitaṃ pucchitaṃ pañhaṃ asajjamānova kathesi. Tato ‘‘atitikkhaṃ vo, bhante, ñāṇaṃ, kadā tumhehi ayaṃ dhammo adhigato’’ti vutto ‘‘ito saṭṭhivassakāle, āvuso’’ti āha. Samādhimhi, bhante, vaḷañjethāti. Na idaṃ, āvuso, bhāriyanti. Tena hi, bhante, ekaṃ hatthiṃ māpethāti. Thero sabbasetaṃ hatthiṃ māpesi. Idāni, bhante, yathā ayaṃ hatthī añjitakaṇṇo pasāritanaṅguṭṭho soṇḍaṃ ^a^V2.0251^ea^ mukhe pakkhipitvā bheravaṃ koñcanādaṃ karonto tumhākaṃ abhimukhaṃ āgacchati, tathā naṃ karothāti. Thero tathā katvā vegena āgacchato hatthissa bheravaṃ ākāraṃ disvā uṭṭhāya palāyituṃ āraddho. Tamenaṃ khīṇāsavatthero hatthaṃ pasāretvā cīvarakaṇṇe gahetvā ‘‘bhante, khīṇāsavassa sārajjaṃ nāma hotī’’ti āha. So tasmiṃ kāle attano puthujjanabhāvaṃ ñatvā ‘‘avassayo me, āvuso, dhammadinna hohī’’ti vatvā pādamūle ukkuṭikaṃ nisīdi. ‘‘Bhante, tumhākaṃ avassayo bhavissāmiccevāhaṃ āgato, mā cintayitthā’’ti kammaṭṭhānaṃ ^a^M2.0283^ea^ kathesi. Thero kammaṭṭhānaṃ gahetvā caṅkamaṃ oruyha tatiye padavāre aggaphalaṃ arahattaṃ pāpuṇi. Thero kira dosacarito ahosi.</p>
              <p>[06]Adhimānavatthuvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Savibhaṅgasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^197-198^eb^^b^.^eb^^b^Yasmā panā^eb^tiādi ‘‘asantaṃ abhūtaṃ asaṃvijjamāna’’nti etesaṃ kāraṇavacanaṃ. Tattha ^b^ya^eb^nti yaṃ uttarimanussadhammaṃ. ^b^Anabhijāna^eb^nti attani atthibhāvaṃ ajānanto. ^b^Samudācaratī^eb^ti ‘‘atthi mayhaṃ esa dhammo’’ti katheti jānāpeti vā. ‘‘Asantaṃ abhūta’’nti imassa kāraṇavacanaṃ ^b^santāne anuppanno^eb^ti. ^b^Ñāṇena ca asacchikato^eb^ti idaṃ pana ‘‘asaṃvijjamāna’’nti etassa kāraṇavacanaṃ. Pakatimanussehi uttaritarānaṃ buddhādiuttamapurisānaṃ adhigamadhammo ^b^uttarimanussadhammo^eb^ti āha ^b^‘‘uttarimanussāna’’^eb^ntiādi. ^b^Ta^eb^nti uttarimanussadhammaṃ. Atha padabhājane bahuvacananiddeso kasmā katoti āha ^b^‘‘padabhājane panā’’^eb^tiādi. Kiñcāpi uttarimanussadhammo abyākatopi hoti, ārogyaṭṭhena pana ^b^bāhitikasutte^eb^ viya ^b^‘‘kusale dhamme’’^eb^ti vuttaṃ. ^b^Assā^eb^ti uttarimanussadhammassa. Khaṇalayamuhutta-saddā aññattha bhinnatthāpi honti, idha pana khaṇapariyāyavaseneva ‘‘taṃ khaṇaṃ taṃ layaṃ taṃ muhutta’’nti ^b^pāḷiyaṃ^eb^ vuttaṃ.</p>
              <p>[03]Adhigantabbato adhigamo, jhānādi, adhigamassa pucchā ^b^adhigamapucchā^eb^. Tenāha ^b^‘‘jhānavimokkhādīsū’’^eb^tiādi. ^b^Upāyapucchā^eb^ti adhigamupāyapucchā. ^b^Kintī^eb^ti kena pakārena, kena vidhināti attho. ^b^Katamesaṃ tvaṃ dhammānaṃ lābhī^eb^ti idaṃ pana pubbe ‘‘kiṃ te adhigata’’nti aniddhāritabhedā jhānādivisesā pucchitāti idāni tesaṃ niddhāretvā pucchanākāradassanaṃ.</p>
              <p>[03]^b^Tasmā^eb^ti ^a^V2.0252^ea^ yasmā yathāvuttehi chahākārehi adhigamabyākaraṇaṃ sodhetabbaṃ, tasmā. ^b^Ettāvatāvā^eb^ti ettakena byākaraṇamatteneva na sakkātabbo. Byākaraṇañhi ekaccassa ayāthāvatopi hotīti. ^b^Imesu pana chasu ṭhānesu sodhanatthaṃ vattabbo^eb^ti yathā nāma jātarūpapatirūpakampi ^a^M2.0284^ea^ jātarūpaṃ viya khāyatīti jātarūpaṃ nighaṃsanatāpanacchedanehi sodhetabbaṃ, evameva imesu idāneva vuttesu chasu ṭhānesu pakkhipitvā sodhanatthaṃ vattabbo. ^b^Vimokkhādīsū^eb^ti ^b^ādi^eb^-saddena samādhisamāpattiñāṇadassanamaggabhāvanāphalasacchikiriyādiṃ saṅgaṇhāti. ^b^Pākaṭo hotī^eb^ti adhigatavisesassa satisammosābhāvato. Sesapucchāsupi ^b^pākaṭo hotī^eb^ti pade eseva nayo.</p>
              <p>[03]^b^Sabbesañhi attanā adhigatamaggena pahīnakilesā pākaṭā hontī^eb^ti idaṃ yebhuyyavasena vuttaṃ. Kassaci hi attanā adhigatamaggavajjhakilesesu sandeho uppajjatiyeva mahānāmassa sakkassa viya. So hi sakadāgāmī samānopi ‘‘tassa mayhaṃ, bhante, evaṃ hoti ‘ko su nāma me dhammo ajjhattaṃ appahīno, yena me ekadā lobhadhammāpi cittaṃ pariyādāya tiṭṭhanti, dosadhammāpi cittaṃ pariyādāya tiṭṭhanti, mohadhammāpi cittaṃ pariyādāya tiṭṭhantī’’’ti (ma. ni. 1.175) bhagavantaṃ pucchi. Ayaṃ kira rājā sakadāgāmimaggena lobhadosamohā niravasesā pahīyantīti saññī ahosi. Kiṃ ariyasāvakassa evaṃ sandeho uppajjatīti? Āma uppajjati. Kasmā? Paṇṇattiyaṃ akovidattā. ‘‘Ayaṃ kileso asukamaggavajjho’’ti imissā paṇṇattiyā akovidassa hi ariyasāvakassa evaṃ hoti. Kiṃ tassa paccavekkhaṇā natthīti? Atthi, sā pana na sabbesaṃ paripuṇṇā hoti. Eko hi pahīnakilesameva paccavekkhati, eko avasiṭṭhakilesameva, eko maggameva, eko phalameva, eko nibbānameva. Imāsu pana pañcasu paccavekkhaṇāsu ekaṃ vā dve vā no laddhuṃ na vaṭṭati. Iti yassa paccavekkhaṇā na paripuṇṇā, tassa maggavajjhakilesapaṇṇattiyaṃ akovidattā evaṃ hoti. ^b^Uggahaparipucchākusalā^eb^ti sajjhāyamaggasaṃvaṇṇanāsu nipuṇā.</p>
              <p>[03]Yāya paṭipadāya yassa ariyamaggo āgacchati, sā pubbabhāgapaṭipatti ^b^āgamanapaṭipadā^eb^. ^b^Sodhetabbā^eb^ti suddhā udāhu na suddhāti vicāraṇavasena sodhetabbā. ^b^Na sujjhatī^eb^ti tattha tattha pamādapaṭipattisabbhāvato. ^b^Apanetabbo^eb^ti attano paṭiññāya apanetabbo. ^b^‘‘Sujjhatī’’^eb^ti vatvā sujjhanākāraṃ dassetuṃ ^b^‘‘dīgharatta’’^eb^ntiādi vuttaṃ. ^b^Paññāyatī^eb^ti etthāpi ^b^‘‘yadī’’^eb^ti padaṃ ānetvā yadi so bhikkhu tāya paṭipadāya paññāyatīti sambandho ^a^M2.0285^ea^. Catūsu paccayesu ^a^V2.0253^ea^ alaggattā ^b^‘‘ākāse pāṇisamena cetasā’’^eb^ti vuttaṃ. ^b^Vuttasadisa^eb^nti tassa bhikkhuno byākaraṇaṃ imasmiṃ sutte vuttena sadisaṃ, samanti attho.</p>
              <p>[03]^b^Khīṇāsavapaṭipattisadisā paṭipadā hotī^eb^ti dīgharattaṃ suvikkhambhitakilesattā. ^b^Khīṇāsavassa nāma…pe… na hotī^eb^ti pahīnavipallāsattā jīvitanikantiyā ca abhāvato na hoti. Puthujjanassa pana appahīnavipallāsattā jīvitanikantisabbhāvato ca appamattakenapi hoti.</p>
              <p>[03]Tatrimāni vatthūni – ^b^dīghabhāṇakābhayatthero^eb^ kira ekaṃ piṇḍapātikaṃ pariggahetuṃ asakkonto daharassa saññaṃ adāsi. So taṃ nahāyamānaṃ kalyāṇīnadīmukhadvāre nimujjitvā pāde aggahesi. Piṇḍapātiko ‘‘kumbhīlo’’ti saññāya mahāsaddaṃ akāsi, tadā naṃ ‘‘puthujjano’’ti jāniṃsu. ^b^Candamukhatissarājakāle^eb^ pana mahāvihāre saṅghatthero khīṇāsavo dubbalacakkhuko vihāreyeva acchati. Taṃ rājā ‘‘theraṃ pariggaṇhissāmī’’ti bhikkhūsu bhikkhācāraṃ gatesu appasaddo upasaṅkamitvā sappo viya pāde aggahesi. Thero silāthambho viya niccalo hutvā ‘‘ko etthā’’ti āha. Ahaṃ, bhante, tissoti. Sugandhaṃ vāyasi no tissāti. Evaṃ khīṇāsavassa bhayaṃ nāma natthi. Ekacco pana puthujjanopi atisūro hoti nibbhayo, so rajanīyena ārammaṇena pariggaṇhitabbo. ^b^Vasabharājāpi^eb^ hi ekaṃ theraṃ pariggaṇhamāno ghare nisīdāpetvā tassa santike badarasāḷavaṃ maddamāno nisīdi. Mahātherassa kheḷo calito, therassa puthujjanabhāvo āvibhūto. Khīṇāsavassa hi rasataṇhā nāma suppahīnā, dibbesupi rasesu nikanti nāma na hoti. Tasmā imehi upāyehi pariggahetvā sacassa bhayaṃ vā chambhitattaṃ vā rasataṇhā vā uppajjati, ‘‘na tvaṃ arahā’’ti apanetabbo.</p>
              <p>[03]Asantaguṇasambhāvanalakkhaṇā pāpicchāti āha – ^b^‘‘yā sā idhekacco…pe… ādinā nayenā’’^eb^ti. ^b^Ādi^eb^-saddena ‘‘assaddho samāno ‘saddhoti maṃ jano jānātū’ti icchati, appassutova samāno ‘bahussutoti maṃ jano jānātū’ti icchati, saṅgaṇikārāmova samāno ‘pavivittoti maṃ jano jānātū’ti icchati, kusītova samāno ^a^M2.0286^ea^ ‘āraddhavīriyoti maṃ jano jānātū’ti icchati, muṭṭhassatīva samāno ‘upaṭṭhitassatīti maṃ jano jānātū’ti icchati, asamāhitova samāno ‘samāhitoti maṃ jano jānātū’ti icchati, duppaññova samāno ‘paññavāti maṃ jano jānātū’ti icchati, akhīṇāsavova samāno ‘khīṇāsavoti maṃ jano jānātū’ti icchati, yā evarūpā icchā icchāgatā pāpicchatā rāgo sārāgo cittassa sārāgo, ayaṃ vuccati pāpicchatā’’ti (vibha. 851) evaṃ vuttaṃ pāḷipadesaṃ saṅgaṇhāti. ^b^Pāpikāyā^eb^ti ^a^V2.0254^ea^ lāmikāya icchāya. ^b^Apakato^eb^ti pāpikāya icchāya sammāājīvato apeto katoti icchāya apakato. Tathābhūto ca micchājīvena abhibhūto parājito nāma hotīti āha ^b^‘‘abhibhūto parājito’’^eb^ti.</p>
              <p>[03]^b^Sāmaññaṃ dupparāmaṭṭhaṃ nirayāyupakaḍḍhatī^eb^ti yathā kuso yena duggahito, tassa hatthaṃ anukantati phāleti, evameva samaṇadhammasaṅkhātaṃ sāmaññampi khaṇḍasīlāditāya dupparāmaṭṭhaṃ nirayāya upakaḍḍhati, niraye nibbattāpetīti attho. ^b^Sithilo^eb^ti olīyitvā karaṇena sithilaggāhena kato. ^b^Paribbājo^eb^ti khaṇḍādibhāvappatto samaṇadhammo. ^b^Bhiyyo ākirate raja^eb^nti abbhantare vijjamānaṃ rāgarajādiṃ evarūpo samaṇadhammo apanetuṃ na sakkoti, atha kho tassa upari aparampi rāgarajādiṃ ākiratīti attho. ^b^Bhikkhubhāvo^eb^ti pārājikaṃ āpajjitvā ‘‘samaṇo aha’’nti paṭijānanato vohāramattasiddho bhikkhubhāvo. ^b^Ajānamevā^eb^ti pāṭhe ^b^evā^eb^ti avadhāraṇatthe nipāto. ^b^Ajānameva^eb^nti pāṭhe pana evaṃ jānāmi evaṃ passāmīti avacanti yojetabbaṃ.</p>
            </h4>
          </h3>
        </h2>
        <h2>
          <h2n>Padabhājanīyavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^199^eb^^b^.^eb^^b^Asubhajjhānādīnī^eb^ti ^b^ādi^eb^-saddena kāyagatāsatijjhānañca kasiṇajjhānañca saṅgaṇhāti. Tena ‘‘kāyagatāsatijjhānaṃ pathavīkasiṇajjhānaṃ samāpajji’’ntiādiṃ vadantopi pārājikova hotīti veditabbaṃ. ^b^Vimokkho^eb^ti ettha ^b^vi^eb^-saddo visesattho vividhattho vāti dassento āha ^b^‘‘suṭṭhu mutto’’^eb^tiādi. ^b^Vimokkho^eb^ti cattāro ariyamaggā. Tassa saguṇato suññatādināmalābhaṃ dassento āha ^b^‘‘so panāya’’^eb^^a^M2.0287^ea^ ntiādi. Maggo hi nāma pañcahi kāraṇehi nāmaṃ labhati sarasena vā paccanīkena vā saguṇena vā ārammaṇena vā āgamanena vā. Sace hi saṅkhārupekkhā aniccato saṅkhāre sammasitvā vuṭṭhāti, animittavimokkhena vimuccati, sace dukkhato sammasitvā vuṭṭhāti, appaṇihitavimokkhena vimuccati, sace anattato sammasitvā vuṭṭhāti, suññatavimokkhena vimuccati, idaṃ ^b^sarasato^eb^ nāmaṃ nāma. Yasmā panesa aniccānupassanāya saṅkhārānaṃ ghanavinibbhogaṃ katvā niccanimittadhuvanimittasassatanimittāni pajahanto āgato, tasmā animitto. Dukkhānupassanāya pana sukhasaññaṃ pahāya paṇidhiṃ patthanaṃ sukkhāpetvā āgatattā appaṇihito. Anattānupassanāya attasattapuggalasaññaṃ pahāya saṅkhārānaṃ suññato diṭṭhattā suññatoti idaṃ ^b^paccanīkato^eb^ nāmaṃ nāma.</p>
              <p>[03]Rāgādīhi ^a^V2.0255^ea^ panesa suññatattā suññato. Rūpanimittādīnaṃ rāganimittādīnaṃyeva vā abhāvena animitto. Rāgādipaṇidhiādīnaṃ abhāvato appaṇihitoti idamassa ^b^saguṇato^eb^ nāmaṃ. Svāyaṃ suññataṃ animittaṃ appaṇihitañca nibbānaṃ ārammaṇaṃ karotīti suññato animitto appaṇihitoti vuccati, idamassa ^b^ārammaṇato^eb^ nāmaṃ. Āgamanaṃ pana duvidhaṃ vipassanāgamanaṃ maggāgamanañca. Tattha magge vipassanāgamanaṃ labbhati, phale maggāgamanaṃ. Anattānupassanā hi suññatā nāma, suññatavipassanāya maggo suññato. Aniccānupassanā animittā nāma, animittavipassanāya maggo animitto. Idaṃ pana nāmaṃ na abhidhammapariyāyena labbhati. Tathā hi taṃ saṅkhāranimittassa avijahanato na nippariyāyena animittaṃ, suttantapariyāyena pana labbhati. Tatra hi gotrabhuñāṇaṃ animittaṃ nibbānaṃ ārammaṇaṃ katvā animittanāmakaṃ hutvā sayaṃ āgamaniyaṭṭhāne ṭhatvā maggassa nāmaṃ detīti vadanti, tena maggo animittoti vutto. Maggāgamanena pana phalaṃ animittanti yujjatiyeva. Dukkhānupassanā saṅkhāresu paṇidhiṃ sukkhāpetvā āgatattā appaṇihitā nāma, appaṇihitavipassanāya maggo appaṇihito, appaṇihitamaggassa phalaṃ appaṇihitaṃ. Evaṃ vipassanā attano nāmaṃ maggassa deti, maggo phalassāti idaṃ ^b^āgamanato^eb^ nāmaṃ. ^b^Suññattā^eb^ti vivittattā. Na hi magge rāgādayo santi, uparūpari uppajjanakarāgādīnaṃ kāraṇattā rāgādayo nimittanti āha ^b^‘‘rāgadosamohanimittehī’’^eb^ti. Saviggahānaṃ viya upaṭṭhānampettha nimittanti vadanti. Rāgādayova ^a^M2.0288^ea^ pavattiṭṭhānaṭṭhena paṇidhīti āha ^b^‘‘rāgadosamohapaṇidhīna’’^eb^nti.</p>
              <p>[03]Vatthuvijjādiṃ sandhāya avacanato ^b^‘‘vijjānaṃ lābhīmhī’’^eb^ti vuttepi hoti. ^b^Ekekakoṭṭhāsavasenā^eb^ti satipaṭṭhānacatukkādiekekakoṭṭhāsavasena. Kiñcāpi mahāaṭṭhakathāyampi ekekakoṭṭhāsavaseneva dassitaṃ, tattha pana ‘‘lokuttarānaṃ satipaṭṭhānāna’’ntiādinā paccekaṃ lokuttara-saddaṃ yojetvā ekekakoṭṭhāsavaseneva vuttaṃ, idha lokuttara-saddena vināti ayamettha viseso. ^b^Tatthā^eb^ti tesu koṭṭhāsesu.</p>
              <p>[03]Nanu ca ‘‘kilesappahānamevā’’ti kasmā vuttaṃ. Na hi kilesānaṃ pahānamattaṃ uttarimanussadhammo hotīti yo vadeyya, taṃ sandhāya kilesappahānassa maggakiccattā kiccavasena maggo dīpitoti dassetuṃ ^b^‘‘taṃ panā’’^eb^tiādi vuttaṃ. Kāmarāgaṃ sandhāya ^b^‘‘tatiyamaggena hi rāgadosānaṃ pahāna’’^eb^nti vuttaṃ, na pana rūparāgārūparāge sandhāya. Na hi te tena pahīyanti catutthamaggena pahātabbattā.</p>
              <p>[03]^b^Rāgā^eb^^a^V2.0256^ea^^b^cittaṃ vinīvaraṇatā^eb^ti rāgā cittassa vinīvaraṇatāti vuttaṃ hoti. Rāgā vimuttassa cittassa tasseva rāganīvaraṇassa abhāvena vigatanīvaraṇattā vinīvaraṇatāti attho veditabbo. Esa nayo sesesupi.</p>
              <p>[03]Yā ca pañca vijjāti yojetabbaṃ. ^b^Nibbaṭṭitalokuttarattā^eb^ti visuṃyeva lokato apagatalokuttarattā. Yathā vinā lokuttara-saddena ‘‘satipaṭṭhānādīnaṃ lābhīmhī’’ti vuttepi pārājikaṃ hoti, evamidhāpi ‘‘atthapaṭisambhidāya lābhīmhīti vuttepi hotiyevā’’ti vattuṃ yujjati. Kiñcāpi yujjati, atha kho mahāaṭṭhakathāyaṃ vibhāgena vuttattā na sakkā evamidaṃ vattunti dassetuṃ ^b^‘‘mahāaṭṭhakathāyaṃ pana…pe… na sakkā aññaṃ pamāṇaṃ kātu’’^eb^nti vuttaṃ. Tampi tattheva paṭikkhittanti sambandho.</p>
            </h4>
          </h3>
        </h2>
        <h2>
          <h2n>Suddhikavārakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^200^eb^^b^.^eb^^b^Ullapanākāra^eb^nti ^a^M2.0289^ea^ samāpajjintiādiullapanākāraṃ. ^b^Āpattibheda^eb^nti ‘‘na paṭivijānantassa āpatti thullaccayassā’’tiādiāpattibhedaṃ. ^b^Puna ānetvā paṭhamajjhānādīhi na yojita^eb^nti ettha ‘‘paṭhamajjhānenā’’ti pāṭhoti ^b^gaṇṭhipade^eb^ vuttaṃ, tadeva yuttaṃ.</p>
              <p>[03]Kattusādhanopi ^b^bhaṇita^eb^-saddo hotīti āha ^b^‘‘atha vā’’^eb^tiādi. Yena cittena musā bhaṇati, teneva cittena na sakkā ‘‘musā bhaṇāmī’’ti jānituṃ, antarantarā pana aññena cittena ‘‘musā bhaṇāmī’’ti jānātīti vuttaṃ ^b^‘‘bhaṇantassa hoti musā bhaṇāmī’’^eb^ti. ^b^Ayamettha attho dassito^eb^ti tīhi aṅgehi samannāgato musāvādoti ayamettha attho dassito. ^b^Na sakkā na bhavitu^eb^nti pubbabhāgato paṭṭhāya ābhogaṃ katvā bhaṇitattā na sakkā na bhavituṃ. ^b^Āpattiyā na kāretabbo^eb^ti pubbabhāgakkhaṇe ‘‘musā bhaṇissāmī’’ti ābhogaṃ vinā sahasā bhaṇantassa vacanakkhaṇe ‘‘musā eta’’nti upaṭṭhitepi nivattetumasakkuṇeyyatāya avisayabhāvato āpattiyā na kāretabbo. ^b^Davā^eb^ti sahasā. ^b^Ravā^eb^ti aññaṃ vattukāmassa khalitvā aññabhaṇanaṃ.</p>
              <p>[03]Taṃ jānātīti taṃñāṇaṃ, tassa bhāvo ^b^taṃñāṇatā,^eb^ ñāṇassa atthasaṃvedananti attho. ^b^Ñāṇasamodhāna^eb^nti ñāṇassa bahubhāvo, ekacittuppāde anekañāṇatāti attho. ^b^Na hi sakkā…pe… jānitu^eb^nti ārammaṇakaraṇassa abhāvato vuttaṃ. Asammohāvabodho ca īdisassa ^a^V2.0257^ea^ ñāṇassa natthi, ‘‘bhaṇissāmī’’ti pavattacittaṃ ‘‘bhaṇāmī’’ti pavattacittassa paccayo hutvā nirujjhati, tañca ‘‘bhaṇita’’nti pavattacittassa paccayo hutvāti āha – ^b^‘‘purimaṃ purimaṃ pana…pe… nirujjhatī’’^eb^ti. Tasmiṃ pubbabhāge sati ‘‘sesadvayaṃ na hessatī’’ti etaṃ natthi, avassaṃ hotiyevāti vuttaṃ hoti, bhaṇissāmīti pubbabhāge sati ‘‘bhaṇāmi bhaṇita’’nti etaṃ dvayaṃ na na hoti, hotiyevāti adhippāyo. ^b^Ekaṃ viya pakāsatī^eb^ti anekakkhaṇe uppannampi cittaṃ ekakkhaṇe uppannasadisaṃ hutvā pakāsati. ^b^Samāpajjintiādīnī^eb^ti ^b^ādi^eb^-saddena samāpajjāmi, samāpannoti ^a^M2.0290^ea^ imāni dve saṅgaṇhāti. Tattha samāpajjiṃ, samāpannoti imesaṃ asatipi kālanānatte vacanavisesaṃ sandhāya visuṃ gahaṇaṃ.</p>
              <p>[03]^b^207^eb^^b^.^eb^^b^Sakabhāvapariccajanavasenā^eb^ti attano santakabhāvassa pariccajanavasena. Magguppattito pubbe viya ‘‘sarāgo sadoso’’ti vattabbatābhāvato cattampi keci gaṇhanti, nayidamevanti dassanatthaṃ ^b^‘‘vanto’’^eb^ti vuttaṃ. Na hi yaṃ yena vantaṃ, so puna taṃ ādiyati. Tenāha ^b^‘‘anādiyanabhāvadassanavasenā’’^eb^ti. Vantampi kiñci santatilaggaṃ siyā, nayidamevanti dassanatthaṃ ^b^‘‘mutto’’^eb^ti vuttaṃ. Tenāha ^b^‘‘santatito vimocanavasenā’’^eb^ti. Muttampi kiñci muttabandhanaṃ viya phalaṃ kuhiñci tiṭṭhati, na evamidanti dassanatthaṃ ^b^‘‘pahīno’’^eb^ti vuttaṃ. Tenāha ^b^‘‘kvaci anavaṭṭhānadassanavasenā’’^eb^ti. Yathā kiñci dunnissaṭṭhaṃ puna ādāya sammadeva nissaṭṭhaṃ paṭinissaṭṭhanti vuccati, evaṃ vipassanāya nissaṭṭhaṃ ādinnasadisaṃ maggena pahīnaṃ paṭinissaṭṭhaṃ nāma hotīti dassanatthaṃ ^b^‘‘paṭinissaṭṭho’’^eb^ti vuttaṃ. Tenāha ^b^‘‘ādinnapubbassa paṭinissaggadassanavasenā’’^eb^ti. ^b^Ukkheṭito^eb^ti uttāsito, uttāsetvā palāpitoti vuttaṃ hoti. Yo ca uttāsetvā palāpito, na puna so taṃ ṭhānaṃ āgacchatīti āha ^b^‘‘puna anallīyanabhāvadassanavasenā’’^eb^ti, puna āgantvā santāne anuppattibhāvadassanavasenāti attho. Khiṭa-saddaṃ saddasatthavidū uttāsatthe paṭhantīti āha – ^b^‘‘svāyamattho saddasatthato pariyesitabbo’’^eb^ti. Aṇuyeva ^b^aṇusahagataṃ,^eb^ atikhuddakanti vuttaṃ hoti.</p>
              <p>[06]Suddhikavārakathāvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Vattukāmavārakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^215^eb^^b^.^eb^^b^Kevalañhiya^eb^nti kevalañhi ayaṃ. ‘‘Vāro’’ti ajjhāharitabbaṃ. ^b^Taṅkhaṇaññeva jānātī^eb^ti ‘‘paṭhamajjhānaṃ samāpajji’’ntiādimhi vutte tadatthassa pakatiyā vijānanalakkhaṇaṃ sandhāya ^a^V2.0258^ea^ vuttaṃ. Evaṃ pana vacībhedaṃ akatvā pakkamanādīsu aññataro bhikkhu ‘‘maṃ arahāti jānātū’’ti tamhā āvāsā paṭhamaṃ pakkamatīti āgatavatthumhi viya tasmiṃ khaṇe aviditepi nikkhantamatte pārājikaṃ. ^b^Jānanalakkhaṇa^eb^nti ‘‘taṅkhaṇe jānanaṃ nāma īdisa’’nti vuttalakkhaṇaṃ ^a^M2.0291^ea^. ^b^Viññattipathe^eb^ti kāyavacīviññattīnaṃ gahaṇayogge padese, pakaticakkhunā pakatisotena ca daṭṭhuṃ sotuñca arahaṭṭhāneti vuttaṃ hoti. Tena viññattipathaṃ atikkamitvā ṭhito ce koci dibbena cakkhunā dibbāya ca sotadhātuyā disvā sutvā ca jānāti, na pārājikanti dīpeti. Assutapubbassa ‘‘kimidaṃ vutta’’nti saṃsayuppattisabbhāvato ^b^‘‘sutaṃ hotī’’^eb^ti vuttaṃ. Paṭhamaṃ vacanamattaṃ assutapubbenapi ‘‘paṭhamajjhānaṃ samāpajji’’nti vutte ‘‘kimida’’nti sandehaṃ anuppādetvā ‘‘jhānaṃ nāma kiresa samāpajjī’’ti ettakamattepi ñāte pārājikaṃ hotiyeva.</p>
            </h4>
          </h3>
        </h2>
        <h2>
          <h2n>Anāpattibhedakathāvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^222^eb^^b^.^eb^^b^Anullapanādhippāyassā^eb^ti atikkamitvā avattukāmassa, ‘‘uttarimanussadhammo aya’’nti asallakkhentassāti adhippāyo. Sarūpato pana ‘‘anāpatti bhikkhu anullapanādhippāyassā’’ti vinītavatthūsu tattha tattha āgatavatthuvasena veditabbo. ‘‘Uttarimanussadhammo aya’’nti asallakkhetvā vadantopi vohārato aññaṃ byākaronto nāma hotīti vuttaṃ ^b^‘‘aññaṃ byākarontassā’’^eb^ti.</p>
              <p>[06]Padabhājanīyavaṇṇanā niṭṭhitā.</p>
              <p>[03]^b^Bhāyantopī^eb^ti ‘‘imassa mayi natthibhāvaṃ aññepi jānantā atthi nu kho’’ti bhāyantopi.</p>
            </h4>
          </h3>
        </h2>
        <h2>
          <h2n>Vinītavatthuvaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^223^eb^^b^.^eb^^b^Sekkhabhūmiya^eb^nti iminā jhānabhūmimpi saṅgaṇhāti. ^b^Tiṇṇaṃ vivekāna^eb^nti kāyacittaupadhivivekānaṃ.</p>
              <p>[03]Piṇḍāya caraṇassa bhojanapariyosānattā vuttaṃ ^b^‘‘yāva bhojanapariyosāna’’^eb^nti. Bhutvā āgacchantassapi ^a^V2.0259^ea^ puna vuttanayeneva sambhāvanicchāya cīvarasaṇṭhapanādīni karontassa dukkaṭameva.</p>
              <p>[03]^b^225^eb^^b^.^eb^^b^Ārādhanīyo, āvuso, dhammo āraddhavīriyenā^eb^ti vatthudvayaṃ ekasadisampi dvīhi bhikkhūhi visuṃ visuṃ ārocitattā bhagavatā vinicchinitaṃ sabbampi vinītavatthūsu āropetabbanti pāḷiyaṃ āropitaṃ.</p>
              <p>[03]^b^226^eb^^b^.^eb^^b^Pasādabhañña^eb^nti ^a^M2.0292^ea^ kevalaṃ pasādamattena bhaṇanaṃ, na pana ‘‘sabhāvato ete arahantoyevā’’ti cintetvā. Tenevettha anāpatti vuttā. Yadi pana ‘‘ete sabhāvato arahantoyevā’’ti maññamāno ‘‘āyantu bhonto arahanto’’tiādīni vadati, na sampaṭicchitabbaṃ.</p>
              <p>[03]^b^227^eb^^b^.^eb^ Padasā gamanaṃ sandhāya katikāya katattā ^b^‘‘yānena vā’’^eb^tiādimāha. Tattha vijjāmayiddhiṃ sandhāya ‘‘iddhiyā’’ti vuttaṃ. ^b^Aññamaññaṃ rakkhantī^eb^ti ‘‘yo imamhā āvāsā paṭhamaṃ pakkamissati, taṃ mayaṃ ‘arahā’ti jānissāmā’’ti evaṃ katikāya katattā apubbācarimaṃ asuddhacittena gacchantāpi saha nikkhantabhāvato aññamaññaṃ rakkhanti. Keci pana ‘‘hatthapāsaṃ avijahitvā aññamaññassa hatthaṃ gaṇhanto viya gacchantopi ‘uṭṭhetha gacchāma, etha gacchāmā’ti evaṃ saṃvidahitvā gamane pubbāparaṃ gacchantopi nāpajjatī’’ti vadanti. ^b^Etaṃ pana adhammikaṃ katikavatta^eb^nti ‘‘idha arahantoyeva vasantūti yadi bhikkhū katikaṃ karonti, etaṃ adhammikaṃ katikavatta’’nti ^b^cūḷagaṇṭhipade^eb^ vuttaṃ. Heṭṭhā vuttaṃ pana sabbampi katikavattaṃ sandhāya etaṃ vuttanti amhākaṃ khanti, vīmaṃsitvā gahetabbaṃ. ^b^Nānāverajjakā^eb^ti nānājanapadavāsino. ^b^Saṅghalābho^eb^ti yathāvuḍḍhaṃ attano pāpuṇanakoṭṭhāso. Ayañca paṭikkhepo imināva nīhārena bahisīmaṭṭhānaṃ avisesena saṅghalābhassa sāmibhāvāpādanaṃ sandhāya kato. Visesato pana bahisīmaṭṭhānampi paricchinditvā ekekakoṭṭhāsato ‘‘ettakaṃ dātuṃ, īdisaṃ vā dātuṃ, ettakānaṃ vā dātuṃ, īdisassa vā dātuṃ ruccati saṅghassā’’ti apalokanakammaṃ katvā dātuṃ vaṭṭati.</p>
              <p>[03]^b^228^eb^^b^.^eb^^b^Āyasmā ca lakkhaṇo^eb^tiādīsu ko panāyasmā lakkhaṇo, kasmā cassa lakkhaṇoti nāmaṃ ahosi, ko cāyasmā mahāmoggallāno, kasmā ca sitaṃ pātvākāsīti taṃ sabbaṃ pakāsetuṃ ^b^‘‘yvāya’’^eb^ntiādi āraddhaṃ. ^b^Lakkhaṇasampannenā^eb^ti purisalakkhaṇasampannena. ^b^Brahmasamenā^eb^ti ^a^V2.0260^ea^ brahmattabhāvasamena. Īsakaṃ hasitaṃ sitanti vuccatīti āha ^b^‘‘mandahasita’’^eb^nti. ^b^Aṭṭhikasaṅkhalika^eb^nti nayidaṃ aviññāṇakaṃ aṭṭhisaṅkhalikamattaṃ, atha kho eko petoti āha ^b^‘‘petaloke nibbattaṃ satta’’^eb^nti. ^b^Ete attabhāvā^eb^ti petattabhāvā. ^b^Na āpāthaṃ āgacchantī^eb^ti devattabhāvā viya pakatiyā āpāthaṃ na āgacchanti. Tesaṃ pana ^a^M2.0293^ea^ ruciyā āpāthaṃ āgaccheyyuṃ. Manussānaṃ dukkhābhibhūtānaṃ anāthabhāvadassanapadaṭṭhānā karuṇāti āha ^b^‘‘kāruññe kattabbe’’^eb^ti. Attano ca sampattiṃ buddhañāṇassa ca sampattinti paccekaṃ sampatti-saddo yojetabbo. Tadubhayaṃ vibhāvetuṃ ^b^‘‘tañhī’’^eb^tiādi vuttaṃ. Tattha ‘‘attano ca sampattiṃ anussaritvā sitaṃ pātvākāsī’’ti padaṃ ānetvā sambandhitabbaṃ. ^b^Dhammadhātū^eb^ti sabbaññutaññāṇaṃ sandhāya vadati, ^b^dhammadhātū^eb^ti vā dhammānaṃ sabhāvo. ^b^Upapattī^eb^ti jāti. Upapattisīsena hi tathārūpaṃ attabhāvaṃ vadati. Dussaddhāpayā honti, tadassa tesaṃ dīgharattaṃ ahitāya dukkhāya. ^b^Dussaddhāpayā^eb^ti idañca na lakkhaṇattheraṃ sandhāya vuttaṃ, ye pana suṇanti ‘‘evaṃ kira vutta’’nti, te sandhāya. Atha lakkhaṇatthero kasmā na addasa, kimassa dibbacakkhu natthīti? No natthi, mahāmoggallāno pana āvajjento addasa, itaro anāvajjanena na addasa.</p>
              <p>[03]^b^Vituḍentī^eb^ti vinivijjhitvā ḍenti, asidhārūpamehi tikhiṇehi lohatuṇḍakehi vijjhitvā vijjhitvā ito cito ca gacchantīti attho. Tenāha ^b^‘‘vinivijjhitvā gacchantī’’^eb^ti. ‘‘Vitudantī’’ti vā pāṭho. ^b^Phāsuḷantarikāhī^eb^ti bhummatthe nissakkavacanaṃ. ^b^Lohatuṇḍakehī^eb^ti lohasalākāsadisehi, kāḷalohamayeheva vā tuṇḍakehi. ^b^Pasādussadā^eb^ti iminā aṭṭhisaṅghātamattaṃ hutvā paññāyamānānampi kāyappasādassa balavabhāvaṃ dasseti. ^b^Pakkagaṇḍasadisā^eb^ti iminā pana ativiya mudusabhāvataṃ dasseti. ^b^Acchariyaṃ vatā^eb^ti garahanacchariyaṃ nāmetaṃ.</p>
              <p>[03]^b^Cakkhubhūtā^eb^ti sampattadibbacakkhukā, lokassa cakkhubhūtāti evaṃ vā ettha attho daṭṭhabbo. ^b^Yatrā^eb^ti hetuatthe nipātoti āha ^b^‘‘yatrāti kāraṇavacana’’^eb^nti. Appamāṇe sattanikāye, te ca kho vibhāgena kāmabhavādibhede bhave, nirayādibhedā gatiyo, nānattakāyanānattasaññīādiviññāṇaṭṭhitiyo, tathārūpe sattāvāse ca sabbaññutaññāṇañca me upanetuṃ paccakkhaṃ karontena.</p>
              <p>[03]^b^Goghātako^eb^ti gunnaṃ abhiṇhaṃ hananako. Tenāha ^b^‘‘vadhitvā vadhitvā’’^eb^ti. ^b^Tassā^eb^ti gunnaṃ hananakammassa. ^b^Aparāpariyakammassā^eb^ti aparāpariyavedanīyakammassa. Balavatā goghātakakammena vipāke ^a^V2.0261^ea^ dīyamāne ^a^M2.0294^ea^ aladdhokāsaṃ aparāpariyavedanīyaṃ, tasmiṃ vipakkavipāke idāni laddhokāsaṃ ^b^‘‘avasesakamma’’^eb^nti vuttaṃ. ^b^Kammasabhāgatāyā^eb^ti kammassa sabhāgabhāvena sadisabhāvena. ^b^Ārammaṇasabhāgatāyā^eb^ti ārammaṇassa sabhāgabhāvena sadisabhāvena. Yādise hi ārammaṇe pubbe taṃ kammaṃ tassa ca vipāko pavatto, tādiseyeva ārammaṇe idaṃ kammaṃ imassa vipāko ca pavattoti katvā vuttaṃ ^b^‘‘tasseva kammassa vipākāvasesenā’’^eb^ti. Bhavati hi taṃsadisepi tabbohāro yathā so eva tittiro, tāniyeva osadhānīti. Yasmā kammasarikkhakavisaye ^b^‘‘kammaṃ vā kammanimittaṃ vā’’^eb^ti dvayameva vuttaṃ, yasmā ca gatinimittaṃ viya kammaṃ kammanimittañca kammato bhinnaṃ visuṃ hutvā na tiṭṭhati, tasmā sarikkhakavipākadānassa kāraṇabhāvato yattha kammasarikkhakena vipākena bhavitabbaṃ, tattha kammaṃ vā kammanimittaṃ vā gahetvā paṭisandhi hotīti vadanti. Tenevāha – ^b^‘‘tassa kira…pe… nimittaṃ ahosī’’^eb^ti. Tattha ^b^nimittaṃ ahosī^eb^ti pubbe katūpacitassa petūpapattinibbattanavasena katokāsassa tassa kammassa nimittabhūtaṃ idāni tathā upaṭṭhahantaṃ tassa vipākassa nimittaṃ ārammaṇaṃ ahosi. ^b^So^eb^ti goghātako. ^b^Aṭṭhikasaṅkhalikapeto jāto^eb^ kammasarikkhakavipākavasena.</p>
              <p>[03]^b^229^eb^^b^.^eb^^b^Pesiyo katvā^eb^ti gāviṃ vadhitvā vadhitvā gomaṃsaṃ phāletvā pesiyo katvā. ^b^Sukkhāpetvā^eb^ti kālantaraṃ ṭhapanatthaṃ sukkhāpetvā. Sukkhāpitamaṃsapesīnañhi ^b^vallūra^eb^samaññāti. ^b^Nippakkhacamme^eb^ti vigatapakkhacamme. Urabbhe hantīti ^b^orabbhiko^eb^. ^b^Eḷake^eb^ti aje. ^b^Nivāpapuṭṭhe^eb^ti attanā dinnanivāpena posite asinā vadhitvā vadhitvā vikkiṇanto. ^b^Ekaṃ miga^eb^nti dīpakamigaṃ. ^b^Kāraṇāhī^eb^ti yātanāhi. ^b^Ñatvā^eb^ti kammaṭṭhānaṃ ñatvā. Pesuññupasaṃhāravasena ito sutaṃ amutra, amutra vā sutaṃ idha sūcetīti ^b^sūcako^eb^. Anayabyasanaṃ pāpesi manusseti sambandho.</p>
              <p>[03]^b^Vinicchayāmacco^eb^ti raññā aḍḍakaraṇe ṭhapito vinicchayamahāmatto. So hi gāmajanakāyaṃ kūṭaṭṭhena vañcetīti ^b^‘‘gāmakūṭo’’^eb^ti vuccati. Keci ‘‘tādisoyeva gāmajeṭṭhako gāmakūṭo’’ti vadanti. Samena bhavitabbaṃ ^a^M2.0295^ea^ dhammaṭṭhoti vattabbato. Rahassaṅge nisīdanavasena ^b^visamā nisajjā^eb^ ahosi. ^b^Phusanto^eb^ti theyyāya phusanto.</p>
              <p>[03]^b^230^eb^^b^.^eb^^b^Anissaro^eb^ti mātugāmo sasāmiko attano phasse anissaro. ^b^Dhaṃsitvā^eb^ti bhassitvā ^a^V2.0262^ea^ apagantvā. Maṅganavasena ulatīti ^b^maṅguli,^eb^ virūpabībhacchabhāvena pavattatīti attho. Tenāha ^b^‘‘virūpaṃ duddasikaṃ bībhaccha’’^eb^nti.</p>
              <p>[03]Uddhaṃ uddhaṃ agginā pakkasarīratāya ^b^uppakkaṃ,^eb^ heṭṭhato paggharaṇavasena kilinnasarīratāya ^b^okilinī,^eb^ ito cito ca aṅgārasamparikiṇṇatāya ^b^okirinī^eb^. Tenāha ^b^‘‘sā kirā’’^eb^tiādi. ^b^Aṅgāracitake^eb^ti aṅgārasañcaye. Sarīrato paggharanti asuciduggandhajegucchāni sedagatāni. ^b^Tassa kira rañño^eb^ti kāliṅgassa rañño. ^b^Nāṭakinī^eb^ti naccanakicce adhigatā itthī. ^b^Seda^eb^nti sedanaṃ, tāpananti attho.</p>
              <p>[03]^b^Asīsakaṃ kabandhaṃ hutvā nibbatti^eb^ kammāyūhanakāle tathā nimittaggahaṇaparicayato. ^b^Lāmakabhikkhū^eb^ti hīnācāratāya lāmako, bhikkhuvesatāya bhikkhāhārena jīvanato ca bhikkhu. ^b^Cittakeḷi^eb^nti cittaruciyaṃ taṃ taṃ kīḷanto. ^b^Ayamevā^eb^ti bhikkhuvatthusmiṃ vuttanayo eva.</p>
              <p>[03]^b^231^eb^^b^.^eb^^b^Nissevālapaṇakakaddamo^eb^ti tilabījakādibhedena sevālena nīlamaṇḍūkapiṭṭhivaṇṇena udakapiṭṭhaṃ chādetvā nibbattapaṇakena kaddamena ca virahito. ^b^Sundarehi titthehī^eb^ti sukhāvagāhaṇaṭṭhānatāya kaddamādidosavirahato ca sundarehi titthehi. ^b^Tato^eb^ udakadahato taṃhetu, taṃ upanissāyāti attho. Nāgabhavanagatopi hi so rahado tato uparimanussaloke jalāsayena sambandho hoti. Tena vuttaṃ ^b^‘‘tato ayaṃ tapodā sandatī’’^eb^ti. Atha vā ^b^tato^eb^ti nāgabhavane udakadahato ayaṃ tapodā sandati. Tañhi uparibhūmitalaṃ ārohati, uṇhabhāvena tapanato tapaṃ udakaṃ etissāti anvatthanāmavasena ^b^tapodā^eb^ti vuccati. ^b^Petaloko^eb^ti petānaṃ āvāsaṭṭhānaṃ. Keci pana ‘‘petalokoti lohakumbhīnirayā idhādhippetā’’ti vadanti, nagarassa pana ^a^M2.0296^ea^ parito pabbatapādavanantaresu bahū petāvāsāpi santeva. Svāyamattho petavatthupāḷiyā lakkhaṇasaṃyuttena imāya ca vinītavatthupāḷiyā dīpetabbo.</p>
              <p>[03]^b^Katahatthā^eb^ti thirataraṃ lakkhesu avirajjhanasarakkhepā. Īdisā pana tattha vasībhūtā katahatthā nāma honti, tasmā yo sippameva uggaṇhāti, so katahattho nāma na hoti, ime pana katahatthā, ciṇṇavasībhāvāti vuttaṃ hoti. Sippadassanavasena kataṃ rājakulāni upecca asanaṃ sarakkhepo etehīti ^b^katupāsanā,^eb^ rājakulādīsu dassitasippāti vuttaṃ hoti. ^b^Pabhaggo^eb^ti parājito.</p>
              <p>[03]^b^232^eb^^b^.^eb^ Dosadassana ^a^V2.0263^ea^ pubbaka rūpa virāga bhāvanā saṅkhāta paṭipakkha bhāvanāvasena paṭighasaññānaṃ suppahīnattā mahatāpi saddena arūpasamāpattito na vuṭṭhāti, tathā pana na suppahīnattā sabbarūpāvacarasamāpattito vuṭṭhānaṃ siyāti idha āneñjasamādhīti catutthajjhānasamāpatti adhippetāti āha ^b^‘‘anejaṃ acalaṃ kāyavācāvipphandavirahitaṃ catutthajjhānasamādhi’’^eb^nti. Aññattha pana samādhipaccanīkānaṃ atidūratāya na iñjatīti āneñjoti arūpāvacarasamādhi vuccati. ^b^Samādhiparipanthake dhamme^eb^ti vitakkavicārādike sandhāya vadati. Vitakkādīsu ādīnavasallakkhaṇassa na suṭṭhukatabhāvaṃ sandhāyāha ^b^‘‘na suṭṭhu parisodhetvā’’^eb^ti.</p>
              <p>[03]Nanu cāyamāyasmā mahāmoggallāno bhagavato paṭhamavasseva abhinavappattārahatto, idañca uttarimanussadhammapārājikaṃ vīsatimavassato upari paññattaṃ, kathaṃ imassa vatthuno imasmiṃ pārājike bhagavatā vinicchitabhāvo vuttoti? Nāyaṃ doso. Ayañhettha ācariyānaṃ kathāmaggo – apaññattepi sikkhāpade therassa vacanaṃ sutvā ‘‘attano appatirūpaṃ uttarimanussadhammaṃ esa vadatī’’ti maññamānā bhikkhū therassa dosaṃ āropentā ujjhāyiṃsu. Bhagavā ca therassa tathāvacane kāraṇaṃ dassetvā niddosabhāvaṃ karonto ‘‘anāpatti, bhikkhave, moggallānassā’’ti āha. Saṅgītikārakā pana uttarimanussadhammādhikārattā tampi vatthuṃ ānetvā idha āropesunti.</p>
              <p>[03]Sāvakānaṃ uppaṭipāṭiyā anussaraṇaṃ natthīti dassetuṃ ^b^‘‘na uppaṭipāṭiyā’’^eb^ti āha. ^b^Asaññasamāpatti^eb^nti saññāvirāgabhāvanāya vāyokasiṇanibbattitaṃ ^a^M2.0297^ea^ catutthajjhānasamāpattiṃ vadati. Pubbenivāsañāṇaṃ cutipaṭisandhiṃ gaṇhantampi anantarapaccayakkamavantānaṃ arūpadhammānaṃ vaseneva gaṇhātīti āha – ^b^‘‘tatiye attabhāve cutimeva addasā’’^eb^ti. ^b^Nayato sallakkhesī^eb^ti vaṭṭe saṃsaraṇakasattānaṃ khandhānaṃ abhāvakālo nāma natthi, asaññabhave pana acittakā hutvā pañca kappasatāni pavattanti, iminā nayena sallakkhesi. ^b^Dukkaraṃ kata^eb^nti khandhavikalassa pubbenivāsassa anussaraṇaṃ ṭhapetvā sammāsambuddhaṃ na sakkā aññehi kātunti nayato sallakkhentenapi dukkaraṃ katanti adhippāyo. ^b^Paṭividdhā^eb^ti paṭividdhasadisā. Yathā nāma koci dhanusippe katahattho ekaṃ kesasaṅkhātaṃ vālaṃ satakkhattuṃ vidāletvā tato ekaṃ aṃsuṃ gahetvā vātiṅgaṇaphalassa majjhaṭṭhāne bandhitvā aparaṃ aṃsuṃ kaṇḍassa aggakoṭiyaṃ yathā tassa aṃsussa ūkāmattaṃ vā likkhāmattaṃ vā kaṇḍassa aggakoṭito adhikaṃ hutvā tiṭṭhati, evaṃ bandhitvā usabhamatte ṭhāne ṭhito kaṇḍabaddhāya vālakoṭiyā vātiṅgaṇabaddhaṃ vālassa koṭiṃ paṭivijjheyya ^a^V2.0264^ea^, evameva imināpi kataṃ dukkaranti vuttaṃ hoti. ^b^Etadagga^eb^nti eso aggo. ^b^Yadida^eb^nti yo ayaṃ. Liṅgavipallāsavasenetaṃ vuttaṃ.</p>
              <p>[06]Vinītavatthuvaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Nigamanavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^233^eb^^b^.^eb^^b^Idhā^eb^ti imasmiṃ bhikkhuvibhaṅge. ^b^Uddiṭṭhā^eb^ti idha pātimokkhavasena anosāritattā cattāro pārājikāva uddiṭṭhā kathitāti attho gahetabbo. Yadi evaṃ heṭṭhā thullaccayadukkaṭānampi vuttattā pārājikāva uddiṭṭhāti kasmā vuttāti? Pārājikādhikārattā santesupi thullaccayadukkaṭesu idha pārājikāva vuttā. Yesaṃ…pe… asaṃvāsoti imamatthaṃ vā dīpetukāmo taṃsambandhena ^b^‘‘uddiṭṭhā cattāro pārājikā’’^eb^ti āha. ^b^Tatthāyasmante^eb^tiādikaṃ pana anuññātapātimokkhuddesakkamopi ayameva, nāññoti dassanatthaṃ vuttaṃ. ^b^Bhikkhunīnaṃ asādhāraṇāni cattārī^eb^ti ubbhajāṇumaṇḍalikā vajjapaṭicchādikā ukkhittānuvattikā aṭṭhavatthukāti imāni cattāri bhikkhunīnaṃ bhikkhūhi asādhāraṇāni nāma. Etesu ^b^ubbhajāṇumaṇḍalikā^eb^ nāma yā kāyasaṃsaggarāgena avassutā teneva rāgena avassutassa manussapurisassa akkhakānaṃ adho jāṇumaṇḍalānaṃ ^a^M2.0298^ea^ kapparānañca upari yena kenaci sarīrāvayavena āmasanādiṃ sādiyati, tassā adhivacanaṃ. Yā pana bhikkhunī aññissā bhikkhuniyā pārājikasaṅkhātaṃ vajjaṃ jānaṃ paṭicchādeti, sā ^b^vajjapaṭicchādikā^eb^ nāma. Samaggena pana saṅghena ukkhittaṃ bhikkhuṃ yā bhikkhunī yaṃdiṭṭhiko so hoti, tassā diṭṭhiyā gahaṇavasena anuvattati, sā ^b^ukkhittānuvattikā^eb^ nāma. Yā pana kāyasaṃsaggarāgena tintā tathāvidhasseva purisassa hatthaggahaṇaṃ vā saṅghāṭikaṇṇaggahaṇaṃ vā sādiyati, kāyasaṃsaggasaṅkhātassa asaddhammassa paṭisevanatthāya purisassa hatthapāse santiṭṭhati vā, tattha ṭhatvā sallapati vā, saṅketaṃ vā gacchati, purisassa āgamanaṃ vā sādiyati, kenaci vā paṭicchannokāsaṃ pavisati, hatthapāse vā ṭhatvā kāyaṃ upasaṃharati, ayaṃ ^b^aṭṭhavatthukā^eb^ nāmāti veditabbaṃ.</p>
              <p>[03]^b^Vatthuvipannā^eb^ti pabbajjupasampadāya avatthubhāvato vatthuvipannā. Nesañhi ‘‘na, bhikkhave, paṇḍako pabbājetabbo, yo pabbājeyya, āpatti dukkaṭassā’’tiādinā pabbajjā upasampadā ca paṭikkhittā. Tasmā te bhikkhubhāvāya abhabbattā pārājikāpannasadisatāya ‘‘pārājikā’’ti ^a^V2.0265^ea^ vuttā. Tabbhāvabhāvitāya bhikkhubhāvo vasati etthāti vatthu, puggalānaṃ bhikkhubhāvārahatā. Sā pana pabbajjakkhandhakāgatasabbadosavirahitasampattiyuttatā. Taṃ vipannaṃ paṇḍakabhāvādiyogena yesaṃ te ^b^vatthuvipannā^eb^. ^b^Ahetukapaṭisandhikā^eb^ti iminā tesaṃ vipākāvaraṇena samannāgatabhāvaṃ dassento maggāvaraṇe kāraṇamāha. Pārājikāpannasadisattā ^b^pārājikā^eb^. Theyyasaṃvāsakādikammaṃ mātughātādikaṃ viya ānantariyaṃ na hotīti āha ^b^‘‘imesaṃ tiṇṇaṃ saggo avārito’’^eb^ti.</p>
              <p>[03]Dīghatāya lambamānaṃ aṅgajātametassāti ^b^lambī^eb^. So ettāvatā na pārājiko, atha kho yadā anabhiratiyā pīḷito attano aṅgajātaṃ mukhe vā vaccamagge vā paveseti, tadā pārājiko hoti. Mudu piṭṭhi etassāti ^b^mudupiṭṭhiko,^eb^ kataparikammāya mudukāya piṭṭhiyā samannāgato. Sopi yadā anabhiratiyā pīḷito attano aṅgajātaṃ attano mukhavaccamaggesu aññataraṃ paveseti, tadā pārājiko hoti. ^b^Parassa aṅgajātaṃ attano mukhena gaṇhātī^eb^ti yo anabhiratiyā pīḷito parassa suttassa vā pamattassa vā aṅgajātaṃ attano mukhena ^a^M2.0299^ea^ gaṇhāti. ^b^Parassa aṅgajāte abhinisīdatī^eb^ti yo anabhiratiyā pīḷito parassa aṅgajātaṃ kammaniyaṃ disvā attano vaccamaggena tassūpari nisīdati, taṃ attano vaccamaggaṃ pavesetīti attho.</p>
              <p>[03]Etthāha – mātughātakapitughātakārahantaghātakā tatiyapārājikaṃ āpannā, bhikkhunīdūsako lambīādayo cattāro paṭhamapārājikaṃ āpannā evāti kathaṃ catuvīsatīti? Vuccate – mātughātakādayo hi cattāro idha anupasampannā eva adhippetā, lambīādayo cattāro kiñcāpi paṭhamapārājikena saṅgahitā, yasmā pana etena pariyāyena methunaṃ dhammaṃ appaṭisevino honti, tasmā visuṃ vuttāti. ^b^Etena pariyāyenā^eb^ti ubhinnaṃ rāgapariyuṭṭhānasaṅkhātena pariyāyena. Dutiyavikappe ^b^kaccitthā^eb^ti ettha kacci atthāti padacchedo veditabbo.</p>
              <p>[06]Nigamanavaṇṇanā niṭṭhitā.</p>
              <p>[06]Iti samantapāsādikāya vinayasaṃvaṇṇanāya sāratthadīpaniyaṃ</p>
              <p>[06]Catutthapārājikavaṇṇanā niṭṭhitā.</p>
            </h4>
          </h3>
        </h2>
      </h1>
    </h0>
    <h0>
      <h0n>2. Saṅghādisesakaṇḍaṃ</h0n>
      <h1>
        <h1n> </h1n>
        <h2>
          <h2n>1. Sukkavissaṭṭhisikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]Idāni ^a^M2.0300^ea^^a^V2.0266^ea^ pārājikasaṃvaṇṇanāsamanantarā yā terasakādisaṃvaṇṇanā samāraddhā, tassāpi –</p>
              <p>[21]Anākulā asandehā, paripuṇṇavinicchayā;</p>
              <p>[22]Atthabyañjanasampannā, hoti ^b^sāratthadīpanī^eb^.</p>
              <p>[03]^b^Terasakassā^eb^ti terasa sikkhāpadāni parimāṇāni assa kaṇḍassāti terasakaṃ, tassa terasakassa kaṇḍassāti attho.</p>
              <p>[03]^b^234^eb^^b^.^eb^^b^Anabhirato^eb^ti aññattha gihibhāvaṃ patthayamāno vuccati, idha pana kāmarāgavasena ukkaṇṭhitatāya vikkhittacittatāya samannāgato adhippetoti āha ^b^vikkhittacitto^eb^tiādi.</p>
              <p>[03]^b^236-237^eb^^b^.^eb^^b^Sañcetanikā^eb^ti ettha ^b^saṃ^eb^-saddo vijjamānatthatāya sātthakoti dassento āha ^b^saṃvijjati cetanā assā^eb^ti. Tattha ^b^cetanā^eb^ti vītikkamavasappavattā pubbabhāgacetanā. ^b^Assā^eb^ti sukkavissaṭṭhiyā. Imasmiṃ vikappe ^b^ika^eb^-saddassa visuṃ attho natthīti āha ^b^sañcetanāva sañcetanikā^eb^ti. Idāni ^b^saṃ^eb^-saddassa atthaṃ anapekkhitvā ^b^ika^eb^-saddova assatthiatthaṃ pakāsetīti dassento ^b^sañcetanā vā assā atthīti sañcetanikā^eb^ti dutiyavikappamāha. Saṃvijjati cetanā assāti padabhājane vattabbe byañjane ādaraṃ akatvā ^b^jānanto^eb^tiādi vuttaṃ. ^b^Upakkamāmīti jānanto^eb^ti mocanatthaṃ upakkamāmīti jānanto.</p>
              <p>[03]^b^Āsayabhedato^eb^ti pittādiāsayabhedato. Buddhapaccekabuddhānampi hi raññopi cakkavattissa pittasemhapubbalohitāsayesu ^a^V2.0267^ea^ catūsu aññataro āsayo hotiyeva, mandapaññānaṃ pana cattāropi āsayā honti. ^b^Dhātunānattato^eb^ti pathavīdhātuādīnaṃ catunnaṃ dhātūnaṃ, cakkhādīnaṃ vā aṭṭhārasannaṃ dhātūnaṃ, rasasoṇitādīnaṃ vā dhātūnaṃ nānattato.</p>
              <p>[03]^b^Vatthisīsa^eb^nti ^a^M2.0301^ea^ vatthipuṭassa abbhantare matthakapassaṃ. ^b^‘‘Rāga…pe… asakkonto’’^eb^ti rāgapariyuṭṭhānaṃ sandhāya vuttaṃ. Rājā pana ‘‘sambhavassa sakalakāyo ṭhāna’’nti sutapubbattā vīmaṃsanatthaṃ evamakāsīti vadanti. ^b^Dakasota^eb^nti muttamaggaṃ, aṅgajātappadesanti vuttaṃ hoti. Dakasotorohaṇato paṭṭhāya pana upādinnato vinimuttatāya sambhave utusamuṭṭhānameva rūpaṃ avasissati, sesaṃ tisamuṭṭhānaṃ natthīti veditabbaṃ. Āpodhātuyā santānavasena pavattamānāya avatthāviseso sambhavo, so catusamuṭṭhāniko aṭṭhakathāyaṃ catusamuṭṭhānikesu sambhavassa vuttattā. So pana soḷasavassakāle uppajjati, tassa rāgavasena ṭhānācāvanaṃ hotīti vadanti, tasmā yaṃ vuttaṃ ^b^kathāvatthuaṭṭhakathāyaṃ^eb^ ‘‘sukkavissaṭṭhi nāma rāgasamuṭṭhānā hotī’’ti, taṃ sambhavassa ṭhānācāvanaṃ sandhāya vuttanti veditabbaṃ, na pana sambhavo cittasamuṭṭhānoyevāti dīpetuṃ, teneva tattha vissaṭṭhiggahaṇaṃ kataṃ. ‘‘Khīṇāsavānaṃ pana brahmānañca sambhavo natthī’’ti ^b^ācariyadhammapālattherena^eb^ vuttaṃ, tasmā yaṃ vuttaṃ ^b^kathāvatthuaṭṭhakathāyaṃ^eb^ (kathā. aṭṭha. 307) ‘‘tāsaṃ devatānaṃ sukkavissaṭṭhi nāma natthī’’ti, tampi ṭhānācāvanaṃ sandhāya vuttanti gahetabbaṃ, na pana devatānaṃ sabbaso sambhavassa abhāvaṃ sandhāya. Channampi pana kāmāvacaradevatānaṃ kāmā pākatikāyeva. Manussā viya hi te dvayaṃdvayasamāpattivaseneva methunaṃ paṭisevanti, kevalaṃ pana nissandābhāvo tesaṃ vattabbo. Taṅkhaṇikapariḷāhavūpasamāvahaṃ samphassasukhameva hi tesaṃ kāmakiccaṃ. Keci pana ‘‘cātumahārājikatāvatiṃsānaṃyeva dvayaṃdvayasamāpattiyā kāmakiccaṃ ijjhati, yāmānaṃ aññamaññaṃ āliṅganamattena, tusitānaṃ hatthāmasanamattena, nimmānaratīnaṃ hasitamattena, paranimmitavasavattīnaṃ olokitamattena kāmakiccaṃ ijjhatī’’ti vadanti, taṃ aṭṭhakathāyaṃ paṭikkhittaṃ tādisassa kāmesu virajjanassa tesu abhāvato kāmānañca uttaruttari paṇītatarapaṇītatamabhāvato.</p>
              <p>[03]^b^Tathevā^eb^ti ‘‘mocanassādena nimitte upakkamato’’tiādiṃ atidisati. ‘‘Vissaṭṭhīti ṭhānato cāvanā vuccatī’’ti vuttattā ^b^dakasotaṃ otiṇṇamatte^eb^ti kasmā vuttanti āha ^b^dakasotorohaṇañcetthā^eb^tiādi. ^b^Etthā^eb^ti tīsupi vādesu. ^b^Adhivāsetvā^eb^ti nimitte upakkamitvā ^a^M2.0302^ea^ puna vippaṭisāre uppanne adhivāsetvā. ^b^Antarā nivāretu^eb^nti ṭhānato cutaṃ dakasotaṃ otarituṃ adatvā antarā nivāretuṃ. Tenāha – ^b^ṭhānā cutañhi avassaṃ dakasotaṃ otaratī^eb^ti ^a^V2.0268^ea^. ^b^Ṭhānācāvanamattenevā^eb^ti dakasotaṃ anotiṇṇepīti adhippāyo. Ettha ca ‘‘sakalo kāyo ṭhāna’’nti vāde ṭhānācāvanaṃ vadantena sakalasarīrato cutassapi dakasotorohaṇato pubbe appamattakassa antarāḷassa sambhavato vuttaṃ. Sakalasarīre vā tasmiṃ tasmiṃ padese ṭhitassa ṭhānā cutaṃ sandhāya ‘‘ṭhānācāvanamattenevā’’ti vuttaṃ. ^b^Nimitte upakkamantassevā^eb^ti mocanassādena upakkamantassa. Hatthaparikammādīsu satipi mocanassāde nimitte upakkamābhāvato natthi āpattīti āha ^b^‘‘hattaparikamma…pe… anāpattī’’^eb^ti. ^b^Ayaṃ sabbācariyasādhāraṇavinicchayo^eb^ti ‘‘dakasotorohaṇañcetthā’’tiādinā vutto tiṇṇampi ācariyānaṃ sādhāraṇo vinicchayo.</p>
              <p>[03]^b^Khobhakaraṇapaccayo^eb^ nāma visabhāgabhesajjasenāsanāhārādipaccayo. ^b^Atthakāmatāya vā anatthakāmatāya vā^eb^ti pasannā atthakāmatāya, kuddhā anatthakāmatāya. ^b^Atthāya vā anatthāya vā^eb^ti sabhāvato bhavitabbāya atthāya vā anatthāya vā. ^b^Upasaṃharantī^eb^ti attano devānubhāvena upanenti. ^b^Bodhisattamātā viya puttapaṭilābhanimitta^eb^nti tadā kira pure puṇṇamāya sattamadivasato paṭṭhāya vigatasurāpānaṃ mālāgandhādivibhūtisampannaṃ nakkhattakīḷaṃ anubhavamānā bodhisattamātā sattame divase pātova uṭṭhāya gandhodakena nhāyitvā sabbālaṅkāravibhūsitā varabhojanaṃ bhuñjitvā uposathaṅgāni adhiṭṭhāya sirigabbhaṃ pavisitvā sirisayane nipannā niddaṃ okkamamānā imaṃ supinaṃ addasa – cattāro kira naṃ mahārājāno sayaneneva saddhiṃ ukkhipitvā anotattadahaṃ netvā nhāpetvā dibbavatthaṃ nivāsetvā dibbagandhehi vilimpetvā dibbapupphāni piḷandhitvā tato avidūre rajatapabbato, tassa anto kanakavimānaṃ atthi, tasmiṃ pācīnato sīsaṃ katvā nipajjāpesuṃ. Atha bodhisatto setavaravāraṇo hutvā tato avidūre eko suvaṇṇapabbato, tattha caritvā tato oruyha rajatapabbataṃ abhiruhitvā kanakavimānaṃ pavisitvā mātaraṃ padakkhiṇaṃ katvā dakkhiṇapassaṃ phāletvā kucchiṃ paviṭṭhasadiso ahosi. Imaṃ supinaṃ sandhāya etaṃ vuttaṃ ‘‘bodhisattamātā viya puttapaṭilābhanimitta’’nti.</p>
              <p>[03]^b^Pañca^eb^^a^M2.0303^ea^^b^mahāsupine^eb^ti (a. ni. aṭṭha. 3.5.196) mahantehi purisehi passitabbato mahantānañca atthānaṃ nimittabhāvato mahāsupine. Te pana pañca mahāsupine neva lokiyamahājano passati, na mahārājāno, na cakkavattirājāno, na aggasāvakā, na paccekabuddhā, na sammāsambuddhā, eko sabbaññubodhisattoyeva passati. Tena vuttaṃ ‘‘bodhisatto viya pañca mahāsupine’’ti. Amhākañca pana bodhisatto kadā te supine passīti? ‘‘Sve buddho bhavissāmī’’ti cātuddasiyaṃ pakkhassa rattivibhāyanakāle passi. Kālavasena hi divā diṭṭho ^a^V2.0269^ea^ supino na sameti, tathā paṭhamayāme majjhimayāme ca. Pacchimayāme balavapaccūse pana asitapītasāyite sammāpariṇāmagate kāyasmiṃ ojāya patiṭṭhitāya aruṇe uggacchamāne diṭṭhasupino sameti. Iṭṭhanimittaṃ supinaṃ passanto iṭṭhaṃ paṭilabhati, aniṭṭhanimittaṃ passanto aniṭṭhaṃ, tasmā bodhisattopi supinaṃ passanto rattivibhāyanakāle passi.</p>
              <p>[03]Ke pana te pañca mahāsupināti? Tathāgatassa arahato sammāsambuddhassa pubbeva sambodhā anabhisambuddhassa bodhisattasseva sato pañca mahāsupinā pāturahesuṃ (a. ni. 5.196) – ayaṃ mahāpathavī mahāsayanaṃ ahosi, himavā pabbatarājā bimbohanaṃ ahosi, puratthime samudde vāmahattho ohito ahosi, pacchime samudde dakkhiṇahattho ohito ahosi, dakkhiṇasamudde ubho pādā ohitā ahesuṃ, ayaṃ paṭhamo mahāsupino pāturahosi.</p>
              <p>[03]Puna caparaṃ dabbatiṇasaṅkhātā tiriyā nāma tiṇajāti naṅgalamattena rattadaṇḍena nābhito uggantvā tassa passantasseva vidatthimattaṃ ratanamattaṃ byāmamattaṃ yaṭṭhimattaṃ gāvutamattaṃ aḍḍhayojanamattaṃ yojanamattanti evaṃ uggantvā anekayojanasahassaṃ nabhaṃ āhacca ṭhitā ahosi, ayaṃ dutiyo mahāsupino pāturahosi.</p>
              <p>[03]Puna caparaṃ setā kimī kaṇhasīsā pādehi ussakkitvā yāva jāṇumaṇḍalā paṭicchādesuṃ, ayaṃ tatiyo mahāsupino pāturahosi.</p>
              <p>[03]Puna caparaṃ cattāro sakuṇā nānāvaṇṇā catūhi disāhi āgantvā pādamūle nipatitvā sabbasetā sampajjiṃsu, ayaṃ catuttho mahāsupino pāturahosi.</p>
              <p>[03]Puna ^a^M2.0304^ea^ caparaṃ bodhisatto mahato mīḷhapabbatassa uparūpari caṅkamati alippamāno mīḷhena, ayaṃ pañcamo mahāsupino pāturahosi. Ime pañca mahāsupinā.</p>
              <p>[03]Tattha paṭhamo anuttarāya sammāsambodhiyā pubbanimittaṃ, dutiyo ariyassa aṭṭhaṅgikassa maggassa devamanussesu suppakāsitabhāvassa pubbanimittaṃ, tatiyo bahūnaṃ odātavasanānaṃ gihīnaṃ bhagavantaṃ upasaṅkamitvā saraṇagamanassa pubbanimittaṃ, catuttho khattiyādīnaṃ catunnaṃ vaṇṇānaṃ tathāgatappavedite dhammavinaye agārasmā anagāriyaṃ pabbajitvā anuttaravimuttisacchikiriyāya pubbanimittaṃ, pañcamo catunnaṃ paccayānaṃ lābhitāya tesu ca anupalittabhāvassa pubbanimittaṃ.</p>
              <p>[03]Apica ^a^V2.0270^ea^ yaṃ so cakkavāḷamahāpathaviṃ sirisayanabhūtaṃ addasa, taṃ buddhabhāvassa pubbanimittaṃ. Yaṃ himavantaṃ pabbatarājānaṃ bimbohanaṃ addasa, taṃ sabbaññutaññāṇabimbohanassa pubbanimittaṃ. Yaṃ cattāro hatthapāde samuddassa uparūparibhāgena gantvā cakkavāḷamatthake ṭhite addasa, taṃ dhammacakkassa appaṭivattiyabhāve pubbanimittaṃ. Yaṃ attānaṃ uttānakaṃ nipannaṃ addasa, taṃ tīsu bhavesu avakujjānaṃ sattānaṃ uttānamukhabhāvassa pubbanimittaṃ. Yaṃ akkhīni ummīletvā passanto viya ahosi, taṃ dibbacakkhupaṭilābhassa pubbanimittaṃ. Yaṃ yāva bhavaggā ekālokaṃ ahosi, taṃ anāvaraṇañāṇassa pubbanimittaṃ. Sesaṃ vuttanayameva. Iti taṃtaṃvisesādhigamanimittabhūte pañca mahāsupine passi. Tena vuttaṃ ‘‘bodhisatto viya pañca mahāsupine’’ti.</p>
              <p>[03]^b^Kosalarājā viya soḷasa supine^eb^ti –</p>
              <p>[21]‘‘Usabhā rukkhā gāviyo gavā ca,</p>
              <p>[27]Asso kaṃso siṅgālī ca kumbho;</p>
              <p>[26]Pokkharaṇī ca apākacandanaṃ,</p>
              <p>[22]Lābūni sīdanti silā plavanti.</p>
              <p>[21]‘‘Maṇḍūkiyo kaṇhasappe gilanti,</p>
              <p>[27]Kākaṃ suvaṇṇā parivārayanti;</p>
              <p>[22]Tasā vakā eḷakānaṃ bhayā hī’’ti. (jā. 1.1.77) –</p>
              <p>[07]Ime soḷasa supine passanto kosalarājā viya.</p>
              <p>[03]^b^1^eb^^b^.^eb^ Ekadivasaṃ ^a^M2.0305^ea^ kira kosalarājā rattiṃ niddūpagato pacchimayāme soḷasa supine passi (jā. aṭṭha. 1.1ṃahāsupinajātakavaṇṇanā). Tattha cattāro añjanavaṇṇā kāḷausabhā ‘‘yujjhissāmā’’ti catūhi disāhi rājaṅgaṇaṃ āgantvā ‘‘usabhayuddhaṃ passissāmā’’ti mahājane sannipatite yujjhanākāraṃ dassetvā naditvā gajjitvā ayujjhitvāva paṭikkantā. Imaṃ paṭhamaṃ supinaṃ addasa.</p>
              <p>[03]^b^2^eb^^b^.^eb^ Khuddakā ^a^V2.0271^ea^ rukkhā ceva gacchā ca pathaviṃ bhinditvā vidatthimattampi ratanamattampi anuggantvāva pupphanti ceva phalanti ca. Imaṃ dutiyaṃ addasa.</p>
              <p>[03]^b^3^eb^^b^.^eb^ Gāviyo tadahujātānaṃ vacchānaṃ khīraṃ pivantiyo addasa. Ayaṃ tatiyo supino.</p>
              <p>[03]^b^4^eb^^b^.^eb^ Dhuravāhe ārohapariṇāhasampanne mahāgoṇe yugaparamparāya ayojetvā taruṇe godamme dhure yojente addasa, te dhuraṃ vahituṃ asakkontā chaḍḍetvā aṭṭhaṃsu, sakaṭāni nappavattiṃsu. Ayaṃ catuttho supino.</p>
              <p>[03]^b^5^eb^^b^.^eb^ Ekaṃ ubhatomukhaṃ assaṃ addasa, tassa ubhosu passesu yavasīsaṃ denti, so dvīhipi mukhehi khādati. Ayaṃ pañcamo supino.</p>
              <p>[03]^b^6^eb^^b^.^eb^ Mahājano satasahassagghanakaṃ suvaṇṇapātiṃ sammajjitvā ‘‘idha passāvaṃ karohī’’ti ekassa jarasiṅgālassa upanāmesi, taṃ tattha passāvaṃ karontaṃ addasa. Ayaṃ chaṭṭho supino.</p>
              <p>[03]^b^7^eb^^b^.^eb^ Eko puriso rajjuṃ vaṭṭetvā pādamūle nikkhipati, tena nisinnapīṭhassa heṭṭhā sayitā chātasiṅgālī tassa ajānantasseva taṃ khādati. Imaṃ sattamaṃ supinaṃ addasa.</p>
              <p>[03]^b^8^eb^^b^.^eb^ Rājadvāre bahūhi tucchakumbhehi parivāretvā ṭhapitaṃ ekaṃ mahantaṃ pūritakumbhaṃ addasa, cattāropi pana vaṇṇā catūhi disāhi catūhi anudisāhi ca ghaṭehi udakaṃ āharitvā pūritakumbhameva pūrenti, pūritapūritaṃ udakaṃ uttaritvā palāyati, tepi punappunaṃ tattheva udakaṃ āsiñcanti, tucchakumbhe olokentāpi natthi. Ayaṃ aṭṭhamo supino.</p>
              <p>[03]^b^9^eb^^b^.^eb^ Ekaṃ ^a^M2.0306^ea^ pañcapadumasañchannaṃ gambhīraṃ sabbatotitthaṃ pokkharaṇiṃ addasa, samantato dvipadacatuppadā otaritvā tattha pānīyaṃ pivanti, tassā majjhe gambhīraṭṭhāne udakaṃ āvilaṃ, tīrappadese dvipadacatuppadānaṃ akkamanaṭṭhāne acchaṃ vippasannaṃ anāvilaṃ. Ayaṃ navamo supino.</p>
              <p>[03]^b^10^eb^^b^.^eb^ Ekissāyeva ca kumbhiyā paccamānaṃ odanaṃ apākaṃ addasa, ‘‘apāka’’nti vicāretvā vibhajitvā ṭhapitaṃ viya tīhākārehi paccamānaṃ ekasmiṃ passe atikilinno hoti, ekasmiṃ uttaṇḍulo, ekasmiṃ supakkoti. Ayaṃ dasamo supino.</p>
              <p>[03]^b^11^eb^^b^.^eb^ Satasahassagghanakaṃ ^a^V2.0272^ea^ candanasāraṃ pūtitakkena vikkiṇante addasa. Ayaṃ ekādasamo supino.</p>
              <p>[03]^b^12^eb^^b^.^eb^ Tucchalābūni udake sīdantāni addasa. Ayaṃ dvādasamo supino.</p>
              <p>[03]^b^13^eb^^b^.^eb^ Mahantamahantā kūṭāgārappamāṇā ghanasilā nāvā viya udake plavamānā addasa. Ayaṃ terasamo supino.</p>
              <p>[03]^b^14^eb^^b^.^eb^ Khuddakamadhukapupphappamāṇā maṇḍūkiyo mahante kaṇhasappe vegena anubandhitvā uppalanāḷe viya chinditvā maṃsaṃ khāditvā gilantiyo addasa. Ayaṃ cuddasamo supino.</p>
              <p>[03]^b^15^eb^^b^.^eb^ Dasahi asaddhammehi samannāgataṃ gāmagocaraṃ kākaṃ kañcanavaṇṇavaṇṇatāya ‘‘suvaṇṇā’’ti laddhanāme suvaṇṇarājahaṃse parivārente addasa. Ayaṃ pannarasamo supino.</p>
              <p>[03]^b^16^eb^^b^.^eb^ Pubbe dīpino eḷake khādanti, te pana eḷake dīpino anubandhitvā murāmurāti khādante addasa, athaññe tasā vakā eḷake dūratova disvā tasitā tāsappattā hutvā eḷakānaṃ bhayā palāyitvā gumbagahanāni pavisitvā nilīyiṃsu. Ayaṃ soḷasamo supino.</p>
              <p>[03]^b^1^eb^^b^.^eb^ Tattha adhammikānaṃ rājūnaṃ adhammikānañca manussānaṃ kāle loke viparivattamāne kusale osanne akusale ussanne lokassa parihīnakāle ^a^M2.0307^ea^ devo na sammā vassissati, meghapādā chijjissanti, sassāni milāyissanti, dubbhikkhaṃ bhavissati, vassitukāmā viya catūhi disāhi meghā uṭṭhahitvā itthikāhi ātape patthaṭānaṃ vīhiādīnaṃ temanabhayena anto pavesitakāle purisesu kudālapiṭake ādāya āḷibandhanatthāya nikkhantesu vassanākāraṃ dassetvā gajjitvā vijjulatā nicchāretvā usabhā viya ayujjhitvā avassitvāva palāyissanti. Ayaṃ paṭhamassa vipāko.</p>
              <p>[03]^b^2^eb^^b^.^eb^ Lokassa parihīnakāle manussānaṃ parittāyukakāle sattā tibbarāgā bhavissanti, asampattavayāva kumāriyo purisantaraṃ gantvā utuniyo ceva gabbhiniyo ca hutvā puttadhītāhi vaḍḍhissanti. Khuddakarukkhānaṃ pupphaṃ viya hi tāsaṃ utunibhāvo, phalaṃ viya ca puttadhītaro bhavissanti. Ayaṃ dutiyassa vipāko.</p>
              <p>[03]^b^3^eb^^b^.^eb^ Manussānaṃ ^a^V2.0273^ea^ jeṭṭhāpacāyikakammassa naṭṭhakāle sattā mātāpitūsu vā sassusasuresu vā lajjaṃ anupaṭṭhapetvā sayameva kuṭumbaṃ saṃvidahantāva ghāsacchādanamattampi mahallakānaṃ dātukāmā dassanti, adātukāmā na dassanti, mahallakā anāthā hutvā asayaṃvasī dārake ārādhetvā jīvissanti tadahujātānaṃ vacchānaṃ khīraṃ pivantiyo mahāgāviyo viya. Ayaṃ tatiyassa vipāko.</p>
              <p>[03]^b^4^eb^^b^.^eb^ Adhammikarājūnaṃ kāle adhammikarājāno paṇḍitānaṃ paveṇikusalānaṃ kammanittharaṇasamatthānaṃ mahāmattānaṃ yasaṃ na dassanti, dhammasabhāyaṃ vinicchayaṭṭhānepi paṇḍite vohārakusale mahallake amacce na ṭhapessanti. Tabbiparītānaṃ pana taruṇataruṇānaṃ yasaṃ dassanti, tathārūpe eva ca vinicchayaṭṭhāne ṭhapessanti, te rājakammāni ceva yuttāyuttañca ajānantā neva taṃ yasaṃ ukkhipituṃ sakkhissanti, na rājakammāni nittharituṃ, te asakkontā kammadhuraṃ chaḍḍessanti, mahallakāpi paṇḍitā amaccā yasaṃ alabhantā kiccāni nittharituṃ samatthāpi ‘‘kiṃ amhākaṃ etehi, mayaṃ bāhirakā jātā, abbhantarikā taruṇadārakā jānissantī’’ti uppannāni kammāni na karissanti, evaṃ sabbathāpi tesaṃ rājūnaṃ hāniyeva bhavissati, dhuraṃ vahituṃ asamatthānaṃ vacchadammānaṃ dhure yojitakālo viya, dhuravāhānañca ^a^M2.0308^ea^ mahāgoṇānaṃ yugaparamparāya ayojitakālo viya bhavissati. Ayaṃ catutthassa vipāko.</p>
              <p>[03]^b^5^eb^^b^.^eb^ Adhammikarājakāleyeva adhammikabālarājāno adhammike lolamanusse vinicchaye ṭhapessanti, te pāpapuññesu anādarā bālā sabhāyaṃ nisīditvā vinicchayaṃ dentā ubhinnampi atthapaccatthikānaṃ hatthato lañjaṃ gahetvā khādissanti asso viya dvīhi mukhehi yavasīsaṃ. Ayaṃ pañcamassa vipāko.</p>
              <p>[03]^b^6^eb^^b^.^eb^ Adhammikāyeva vijātirājāno jātisampannānaṃ kulaputtānaṃ āsaṅkāya yasaṃ na dassanti, akulīne vaḍḍhessanti, evaṃ mahākulāni duggatāni bhavissanti, lāmakakulāni issarāni. Te ca kulīnā purisā jīvituṃ asakkontā ‘‘ime nissāya jīvissāmā’’ti akulīnānaṃ dhītaro dassanti, iti tāsaṃ kuladhītānaṃ akulīnehi saddhiṃ saṃvāso jarasiṅgālassa suvaṇṇapātiyaṃ passāvakaraṇasadiso bhavissati. Ayaṃ chaṭṭhassa vipāko.</p>
              <p>[03]^b^7^eb^^b^.^eb^ Gacchante gacchante kāle itthiyo purisalolā surālolā alaṅkāralolā visikhālolā āmisalolā bhavissanti dussīlā durācārā. Tā sāmikehi kasigorakkhādīni kammāni katvā ^a^V2.0274^ea^ kicchena kasirena sambhataṃ dhanaṃ jārehi saddhiṃ suraṃ pivantiyo mālāgandhavilepanaṃ dhārayamānā antogehe accāyikampi kiccaṃ anoloketvā gehaparikkhepassa uparibhāgenapi chiddaṭṭhānehipi jāre upadhārayamānā sve vapitabbayuttakaṃ bījampi koṭṭetvā yāgubhattakhajjakāni sajjetvā khādamānā vilumpissanti heṭṭhāpīṭhakanipannakachātakasiṅgālī viya vaṭṭetvā vaṭṭetvā pādamūle nikkhittarajjuṃ. Ayaṃ sattamassa vipāko.</p>
              <p>[03]^b^8^eb^^b^.^eb^ Gacchante gacchante kāle loko parihāyissati, raṭṭhaṃ nirojaṃ bhavissati, rājāno duggatā kapaṇā bhavissanti. Yo issaro bhavissati, tassa bhaṇḍāgāre satasahassamattā kahāpaṇā bhavissanti, te evaṃ duggatā sabbe janapade attano kammaṃ kārayissanti, upaddutā manussā sake kammante chaḍḍetvā rājūnaṃyeva atthāya pubbaṇṇāparaṇṇāni vapantā ^a^M2.0309^ea^ rakkhantā lāyantā maddantā pavesentā ucchukhettāni karontā yantāni vāhentā phāṇitādīni pacantā pupphārāme phalārāme ca karontā tattha tattha nipphannāni pupphaphalādīni āharitvā rañño koṭṭhāgārameva pūressanti, attano gehesu tucchakoṭṭhe olokentāpi na bhavissanti, tucchatucchakumbhe anoloketvā pūritakumbhapūraṇasadisameva bhavissati. Ayaṃ aṭṭhamassa vipāko.</p>
              <p>[03]^b^9^eb^^b^.^eb^ Gacchante gacchante kāle rājāno adhammikā bhavissanti, chandādivasena agatiṃ gacchantā rajjaṃ kāressanti, dhammena vinicchayaṃ nāma na dassanti, lañjavittakā bhavissanti dhanalolā, raṭṭhavāsikesu tesaṃ khantimettānuddayaṃ nāma na bhavissati, kakkhaḷā pharusā ucchuyante ucchugaṇṭhikā viya manusse pīḷentā nānappakāraṃ baliṃ uppādetvā dhanaṃ gaṇhissanti, manussā balipīḷitā kiñci dātuṃ asakkontā gāmanigamādayo chaḍḍetvā paccantaṃ gantvā vāsaṃ kappessanti, majjhimajanapado suñño bhavissati, paccanto ghanavāso seyyathāpi pokkharaṇiyā majjhe udakaṃ āvilaṃ pariyante vippasannaṃ. Ayaṃ navamassa vipāko.</p>
              <p>[03]^b^10^eb^^b^.^eb^ Gacchante gacchante kāle rājāno adhammikā bhavissanti, tesu adhammikesu rājayuttāpi brāhmaṇagahapatikāpi negamajānapadāpīti samaṇabrāhmaṇe upādāya sabbe manussā adhammikā bhavissanti, tato tesaṃ ārakkhadevatā balipaṭiggāhikadevatā rukkhadevatā ākāsaṭṭhakadevatāti evaṃ devatāpi adhammikā bhavissanti, adhammikarājūnaṃ rajje vātā visamā kharā vāyissanti, te ākāsaṭṭhakavimānāni kampessanti, tesu kampitesu devatā kupitā devaṃ vassituṃ na dassanti, vassamānopi sakalaraṭṭhe ekappahāreneva na vassissati, vassamānopi sabbattha kasikammassa vā vappakammassa vā upakāro hutvā na vassissati. Yathā ^a^V2.0275^ea^ ca raṭṭhe, evaṃ janapadepi gāmepi ekataḷākassarepi ekappahāreneva na vassissati, taḷākassa uparibhāge vassanto heṭṭhābhāge na vassissati, heṭṭhā vassanto upari na vassissati, ekasmiṃ bhāge sassaṃ ativassena nassissati, ekasmiṃ avassanto milāyissati, ekasmiṃ sammā vassamāno sampādessati, evaṃ ekassa rañño rajje vuttā ^a^M2.0310^ea^ sassā tippakārā bhavissanti ekakumbhiyā odano viya. Ayaṃ dasamassa vipāko.</p>
              <p>[03]^b^11^eb^^b^.^eb^ Gacchante gacchante kāle sāsane parihāyante paccayalolā alajjikā bahū bhikkhū bhavissanti, te bhagavatā paccayaloluppaṃ nimmathetvā kathitadhammadesanaṃ cīvarādicatupaccayahetu paresaṃ desessanti, paccayehi mucchitvā niratthakapakkhe ṭhitā nibbānābhimukhaṃ katvā desetuṃ na sakkhissanti, kevalaṃ ‘‘padabyañjanasampattiñceva madhurasaddañca sutvā mahagghāni cīvarāni dassanti’’iccevaṃ desessanti. Apare antaravīthicatukkarājadvārādīsu nisīditvā kahāpaṇāḍḍhakahāpaṇapādamāsakarūpādīnipi nissāya desessanti. Iti bhagavatā nibbānagghanakaṃ katvā desitaṃ dhammaṃ catupaccayatthāya ceva kahāpaṇāḍḍhakahāpaṇādiatthāya ca vikkiṇitvā desentā satasahassagghanakaṃ candanasāraṃ pūtitakkena vikkiṇantā viya bhavissanti. Ayaṃ ekādasamassa vipāko.</p>
              <p>[03]^b^12^eb^^b^.^eb^ Adhammikarājakāle loke viparivattanteyeva rājāno jātisampannānaṃ kulaputtānaṃ yasaṃ na dassanti, akulīnānaññeva dassanti, te issarā bhavissanti, itare daliddā. Rājasammukhepi rājadvārepi amaccasammukhepi vinicchayaṭṭhānepi tucchalābusadisānaṃ akulīnānaṃyeva kathā osīditvā ṭhitā viya niccalā suppatiṭṭhitā bhavissati, saṅghasannipātepi saṅghakammagaṇakammaṭṭhānesu ceva pattacīvarapariveṇādivinicchayaṭṭhānesu ca dussīlānaṃ pāpapuggalānaṃyeva kathā niyyānikā bhavissati, na lajjibhikkhūnanti evaṃ sabbathāpi tucchalābūnaṃ sīdanakālo viya bhavissati. Ayaṃ dvādasamassa vipāko.</p>
              <p>[03]^b^13^eb^^b^.^eb^ Tādiseyeva kāle adhammikarājāno akulīnānaṃ yasaṃ dassanti, te issarā bhavissanti, kulīnā duggatā. Tesu na keci gāravaṃ karissanti, itaresuyeva karissanti, rājasammukhe vā amaccasammukhe vā vinicchayaṭṭhāne vā vinicchayakusalānaṃ ghanasilāsadisānaṃ kulaputtānaṃ kathā na ogāhitvā patiṭṭhahissati. Tesu kathentesu ‘‘kiṃ ime kathentī’’ti itare parihāsameva karissanti, bhikkhusannipātepi vuttappakāresu ṭhānesu neva pesale bhikkhū garukātabbe maññissanti, nāpi nesaṃ ^a^M2.0311^ea^^a^V2.0276^ea^ kathā pariyogāhitvā patiṭṭhahissati, silānaṃ plavakālo viya bhavissati. Ayaṃ terasamassa vipāko.</p>
              <p>[03]^b^14^eb^^b^.^eb^ Loke parihāyanteyeva manussā tibbarāgādijātikā kilesānuvattakā hutvā taruṇataruṇānaṃ attano bhariyānaṃ vase vattissanti, gehe dāsakammakarādayopi gomahiṃsādayopi hiraññasuvaṇṇampi sabbaṃ tāsaṃyeva āyattaṃ bhavissati, ‘‘asukahiraññasuvaṇṇaṃ vā paricchedādijātaṃ vā kaha’’nti vutte ‘‘yattha vā tattha vā hotu, kiṃ tuyhiminā byāpārena, tvaṃ mayhaṃ ghare santaṃ vā asantaṃ vā jānitukāmo jāto’’ti vatvā nānappakārehi akkositvā mukhasattīhi koṭṭetvā dāsaceṭakaṃ viya vase katvā attano issariyaṃ pavattessanti, evaṃ madhukapupphappamāṇamaṇḍūkapotikānaṃ āsīvise kaṇhasappe gilanakālo viya bhavissati. Ayaṃ cuddasamassa vipāko.</p>
              <p>[03]^b^15^eb^^b^.^eb^ Dubbalarājakāle rājāno hatthisippādīsu akusalā yuddhesu avisāradā bhavissanti, te attano rājādhipaccaṃ āsaṅkamānā samānajātikānaṃ kulaputtānaṃ issariyaṃ adatvā attano pādamūlikanhāpakakappakādīnaṃ dassanti, jātigottasampannā kulaputtā rājakule patiṭṭhaṃ alabhamānā jīvikaṃ kappetuṃ asamatthā hutvā issariyaṭṭhāne jātigottahīne akulīne upaṭṭhahantā vicarissanti, suvaṇṇarājahaṃsehi kākassa parivāritakālo viya bhavissati. Ayaṃ pannarasamassa vipāko.</p>
              <p>[03]^b^16^eb^^b^.^eb^ Adhammikarājakāleyeva ca akulīnāva rājavallabhā issarā bhavissanti, kulīnā appaññātā duggatā. Te rājavallabhā rājānaṃ attano kathaṃ gāhāpetvā vinicchayaṭṭhānādīsu balavanto hutvā dubbalānaṃ paveṇiāgatāni khettavatthuādīni ‘‘amhākaṃ santakāni etānī’’ti abhiyuñjitvā te ‘‘na tumhākaṃ, amhāka’’nti āgantvā vinicchayaṭṭhānādīsu vivadante vettalatādīhi pahārāpetvā gīvāyaṃ gahetvā apakaḍḍhāpetvā ‘‘attano pamāṇaṃ na jānātha, amhehi saddhiṃ vivadatha, idāni vo rañño kathetvā hatthapādacchedādīni kāressāmā’’ti santajjessanti, te tesaṃ bhayena attano santakāni khettavatthūni ‘‘tumhākaṃyeva ^a^M2.0312^ea^ tāni, gaṇhathā’’ti niyyātetvā attano gehāni pavisitvā bhītā nipajjissanti. Pāpabhikkhūpi pesale bhikkhū yathāruci viheṭhessanti, pesalā bhikkhū paṭisaraṇaṃ alabhamānā araññaṃ pavisitvā gahanaṭṭhānesu nilīyissanti, evaṃ hīnajaccehi ceva pāpabhikkhūhi ca upaddutānaṃ jātimantakulaputtānañceva pesalabhikkhūnañca eḷakānaṃ bhayena tasavakānaṃ palāyanakālo viya bhavissati ^a^V2.0277^ea^. Ayaṃ soḷasamassa vipāko. Evaṃ tassa tassa atthassa pubbanimittabhūte soḷasa supine passi. Tena vuttaṃ – ‘‘kosalarājā viya soḷasa supine’’ti. Ettha ca pubbanimittato attano atthānatthanimittaṃ supinaṃ passanto attano kammānubhāvena passati, kosalarājā viya lokassa atthānatthanimittaṃ supinaṃ passanto pana sabbasattasādhāraṇakammānubhāvena passatīti veditabbaṃ.</p>
              <p>[03]^b^Kuddhā hi devatā^eb^ti nāgamahāvihāre mahātherassa kuddhā devatā viya. Rohaṇe kira nāgamahāvihāre mahāthero bhikkhusaṅghaṃ anapaloketvāva ekaṃ nāgarukkhaṃ chindāpesi. Rukkhe adhivatthā devatā therassa kuddhā paṭhamameva naṃ saccasupinena palobhetvā pacchā ‘‘ito te sattadivasamatthake upaṭṭhāko rājā marissatī’’ti supine ārocesi. Thero taṃ kathaṃ āharitvā rājorodhānaṃ ācikkhi. Tā ekappahāreneva mahāviravaṃ viraviṃsu. Rājā ‘‘kiṃ eta’’nti pucchi. Tā ‘evaṃ therena vutta’’nti ārocayiṃsu. Rājā divase gaṇāpetvā sattāhe vītivatte therassa hatthapāde chindāpesi. ^b^Ekantasaccameva hotī^eb^ti phalassa saccabhāvato vuttaṃ, dassanaṃ pana vipallatthameva. Teneva pahīnavipallāsā pubbanimittabhūtampi supinaṃ na passanti, dvīhi tīhi vā kāraṇehi kadāci supinaṃ passantīti āha ^b^‘‘saṃsaggabhedato’’^eb^ti. ‘‘Asekkhā na passanti pahīnavipallāsattā’’ti vacanato catunnampi kāraṇānaṃ vipallāso eva mūlakāraṇanti daṭṭhabbaṃ.</p>
              <p>[03]^b^Ta^eb^nti supinakāle pavattaṃ bhavaṅgacittaṃ. ^b^Rūpanimittādiārammaṇa^eb^nti kammanimittagatinimittato aññaṃ rūpanimittādiārammaṇaṃ na hoti. ^b^Īdisānī^eb^ti paccakkhato anubhūtapubbaparikappitarūpādiārammaṇāni ceva rāgādisampayuttāni ca. ^b^Sabbohārikacittenā^eb^ti pakaticittena. ^b^Dvīhi antehi mutto^eb^ti ^a^M2.0313^ea^ kusalākusalasaṅkhātehi dvīhi antehi mutto. ^b^Āvajjanatadārammaṇakkhaṇe^eb^ti idaṃ yāva tadārammaṇuppatti, tāva pavattaṃ cittavāraṃ sandhāya vuttaṃ. ‘‘Supineneva diṭṭhaṃ viya me, sutaṃ viya meti kathanakāle pana abyākatoyeva āvajjanamattasseva uppajjanato’’ti vadanti. Evaṃ vadantehi pañcadvāre dutiyamoghavāre viya manodvārepi āvajjanaṃ dvattikkhattuṃ uppajjitvā javanaṭṭhāne ṭhatvā bhavaṅgaṃ otaratīti adhippetanti daṭṭhabbaṃ ekacittakkhaṇikassa āvajjanassa uppattiyaṃ ‘‘diṭṭhaṃ viya me, sutaṃ viya me’’ti kappanāya asambhavato.</p>
              <p>[03]Ettha ca ‘‘supinantepi tadārammaṇavacanato paccuppannavasena vā atītavasena vā sabhāvadhammāpi supinante ārammaṇaṃ hontī’’ti vadanti. ‘‘Yadipi supinante vibhūtaṃ hutvā upaṭṭhite ^a^V2.0278^ea^ rūpādivatthumhi tadārammaṇaṃ vuttaṃ, tathāpi supinante upaṭṭhitanimittassa parikappavasena gahetabbatāya dubbalabhāvato dubbalavatthukattāti vutta’’nti tīsupi ^b^gaṇṭhipadesu^eb^ vuttaṃ. Keci pana ‘‘karajakāyassa nirussāhasantabhāvappattito tannissitaṃ hadayavatthu na suppasannaṃ hoti, tato tannissitāpi cittuppatti na suppasannā asuppasannavaṭṭinissitadīpappabhā viya, tasmā ^b^dubbalavatthukattā^eb^ti ettha dubbalahadayavatthukattā’’ti atthaṃ vadanti, vīmaṃsitvā yuttataraṃ gahetabbaṃ.</p>
              <p>[03]^b^Supinantacetanā^eb^ti manodvārikajavanavasena pavattā supinante cetanā. Supinañhi passanto manodvārikeneva javanena passati, na pañcadvārikena. Paṭibujjhanto ca manodvārikeneva paṭibujjhati, na pañcadvārikena. Niddāyantassa hi mahāvaṭṭiṃ jāletvā dīpe cakkhusamīpaṃ upanīte paṭhamaṃ cakkhudvārikaṃ āvajjanaṃ bhavaṅgaṃ na āvaṭṭeti, manodvārikameva āvaṭṭeti, atha javanaṃ javitvā bhavaṅgaṃ otarati. Dutiyavāre cakkhudvārikaṃ āvajjanaṃ bhavaṅgaṃ āvaṭṭeti, tato cakkhuviññāṇādīni javanapariyosānāni pavattanti, tadanantaraṃ bhavaṅgaṃ pavattati. Tatiyavāre manodvārikāavajjanena bhavaṅge āvaṭṭite manodvārikajavanaṃ javati, tena cittena ‘‘kiṃ ayaṃ imasmiṃ ṭhāne āloko’’ti jānāti. Tathā niddāyantassa kaṇṇasamīpe tūriyesu paggahitesu ghānasamīpe sugandhesu vā duggandhesu vā pupphesu upanītesu mukhe sappimhi vā phāṇite vā pakkhitte piṭṭhiyaṃ pāṇinā pahāre dinne paṭhamaṃ sotadvārikādīni āvajjanāni bhavaṅgaṃ na āvaṭṭenti ^a^M2.0314^ea^, manodvārikameva āvaṭṭeti, atha javanaṃ javitvā bhavaṅgaṃ otarati. Dutiyavāre sotadvārikādīni āvajjanāni bhavaṅgaṃ āvaṭṭenti, tato sotaghānajivhākāyaviññāṇādīni javanapariyosānāni pavattanti, tadanantaraṃ bhavaṅgaṃ pavattati. Tatiyavāre manodvārikāavajjanena bhavaṅge āvaṭṭite manodvārikajavanaṃ javati, tena cittena ñatvā ‘‘kiṃ ayaṃ imasmiṃ ṭhāne saddo, saṅkhasaddo bherisaddo’’ti vā ‘‘kiṃ ayaṃ imasmiṃ ṭhāne gandho, mūlagandho sāragandho’’ti vā ‘‘kiṃ idaṃ mayhaṃ mukhe pakkhittaṃ, sappi phāṇita’’nti vā ‘‘kenamhi piṭṭhiyaṃ pahaṭo, atithaddho me pahāro’’ti vā vattā hoti, evaṃ manodvārikajavaneneva paṭibujjhati, na pañcadvārikena. Supinampi teneva passati, na pañcadvārikena.</p>
              <p>[03]^b^Assā^eb^ti assa āpattinikāyassa. Nanu ca ayuttoyaṃ niddeso ‘‘saṅgho ādimhi ceva sese ca icchitabbo assā’’ti. Na hi āpattinikāyassa ādimhi ceva sese ca saṅgho icchito, kiñcarahi vuṭṭhānassāti imaṃ codanaṃ manasi sannidhāya yathā na virujjhati, tathā adhippāyaṃ vivaranto ^b^‘‘kiṃ vuttaṃ hotī’’^eb^tiādimāha. Āpattito vuṭṭhānassa ādimhi ceva sese ^a^V2.0279^ea^ ca icchito saṅgho āpattiyāva icchito nāma hotīti ayamettha adhippāyo. ^b^Āpattivuṭṭhāna^eb^nti āpattito vuṭṭhānaṃ, anāpattikabhāvūpagamananti attho. ^b^Vacanakāraṇa^eb^nti ‘‘saṅghādiseso’’ti evaṃ vacane kāraṇaṃ. Samudāye niruḷho nikāya-saddo tadekadese pavattamānopi tāya eva ruḷhiyā pavattatīti āha ^b^ruḷīsaddenā^eb^ti. Atha vā kiñci nimittaṃ gahetvā satipi aññasmiṃ taṃnimittayutte kismiñcideva visaye sammutiyā cirakālatāvasena nimittavirahepi pavattaniruḷho ruḷhī nāma. Yathā mahiyaṃ setīti mahiṃso, gacchatīti goti, evaṃ nikāya-saddassapi ruḷhibhāvo veditabbo. Ekasmimpi visiṭṭhe satipi sāmaññā viya samudāye pavattavohāro avayavepi pavattatīti āha ^b^avayave samūhavohārena vā^eb^ti. ^b^Navamassa adhippāyassā^eb^ti vīmaṃsādhippāyassa.</p>
              <p>[03]^b^238-239^eb^^b^.^eb^ Lomā etesaṃ santīti ^b^lomasā,^eb^ bahulomāti vuttaṃ hoti. ^b^Arogo bhavissāmī^eb^ti rāgapariḷāhavūpasamato nirogo bhavissāmi. ^b^Mocanenā^eb^ti mocanatthāya upakkamakaraṇena. Upakkamakaraṇañhettha mocananti adhippetaṃ moceti etenāti katvā. ^b^Bījaṃ bhavissatī^eb^ti coḷaggahaṇādikammaṃ sandhāya vuttaṃ.</p>
              <p>[03]^b^240^eb^^b^.^eb^^b^Dve^eb^^a^M2.0315^ea^^b^āpattisahassānī^eb^ti khaṇḍacakkādibhedaṃ anāmasitvā vuttaṃ, icchantena pana khaṇḍacakkādibhedenapi āpattigaṇanā kātabbā. ^b^Missakacakka^eb^nti ubhatovaḍḍhanakaṃ sandhāya vuttaṃ. Ettha ca nīlañca pītakañcātiādinā ekakkhaṇe anekavaṇṇānaṃ mocanādhippāyavacanaṃ yathādhippāyena mocanaṃ bhavatu vā mā vā, imināpi adhippāyena upakkamitvā mocentassa āpatti hotīti dassanatthaṃ. Na hi ekasmiṃ khaṇe nīlādīnaṃ sabbesampi mutti sambhavati. ^b^Aññaṃ vadatī^eb^ti attano dosaṃ ujuṃ vattuṃ asakkonto puna puṭṭho aññaṃ bhaṇati.</p>
              <p>[03]^b^Mocanassādo^eb^ti mocanassa pubbabhāge pavattāssādo. Teneva ‘‘mocetuṃ assādo mocanassādo’’ti vuttaṃ. ^b^Gehassitapema^eb^nti ettha ^b^geha^eb^-saddena gehe ṭhitā mātubhaginīādayo ajjhattikañātakā gahitā. Tesu mātupemādivasena uppanno sineho gehassitapemaṃ, aññattha pana gehassitapemanti pañcakāmaguṇikarāgo vuccati. ^b^Sampayuttāssādasīsenā^eb^ti rāgasampayuttasukhavedanāmukhena. ^b^Ekena padenā^eb^ti gehassitapema-padena.</p>
              <p>[03]^b^Tathevā^eb^ti mocanassādacetanāya eva. Pubbabhāge mocanassādavasena katappayogaṃ avijahitvāva sayitattā ^b^‘‘sace pana…pe… saṅghādiseso’’^eb^ti vuttaṃ. Puna suddhacitte uppanne tassa ^a^V2.0280^ea^ payogassa paṭippassaddhattā ^b^‘‘suddhacitto…pe… anāpattī’’^eb^ti vuttaṃ. ^b^Jagganatthāyā^eb^ti dhovanatthāya. ^b^Anokāsa^eb^nti aṅgajātappadesaṃ.</p>
              <p>[03]^b^263-264^eb^^b^.^eb^^b^Gehassitakāmavitakka^eb^nti pañcakāmaguṇasannissitaṃ kāmavitakkaṃ. ^b^Vatthiṃ daḷhaṃ gahetvā^eb^ti aṅgajātassa agge passāvaniggamanaṭṭhāne cammaṃ daḷhaṃ gahetvā. Nimitte upakkamābhāvato ‘‘mocanassādādhippāyassapi mutte anāpattī’’ti vuttaṃ.</p>
              <p>[03]^b^265^eb^^b^.^eb^ ‘‘Ehi me tvaṃ, āvuso, sāmaṇerāti āṇattiyā aññena katopi payogo attanāva kato nāma hotīti katvā āpatti vuttā. Yadi pana anāṇatto sayameva karoti, aṅgapāripūriyā abhāvato anāpattī’’ti vadanti. ^b^Suttasāmaṇeravatthusmiṃ^eb^ asucimhi muttepi aṅgajātassa gahaṇapaccayā dukkaṭaṃ vuttaṃ, na pana muttapaccayā.</p>
              <p>[03]^b^266^eb^^b^.^eb^^b^Kāyatthambhanavatthusmiṃ^eb^^a^M2.0316^ea^ calanavasena yathā aṅgajātepi upakkamo sambhavati, tathāpi vijambhitattā āpatti vuttā. ‘‘Pacchato vā’’ti vacanato ubhosu passesu kaṭiyaṃ ūruppadesopi gahitoyevāti daṭṭhabbaṃ, tasmā ubhosupi passesu ṭhatvā imasmiṃ okāse nimittanti upanijjhāyantassapi āpattiyeva. ‘‘Aṅgajāta’’nti vacanato ^b^nimitta^eb^nti passāvamaggova vutto. ^b^Ummīlananimīlanavasena pana na kāretabbo^eb^ti ummīlananimīlanappayogavasaena āpattibhedo na kāretabboti attho. Anekakkhattumpi ummīletvā nimīletvā upanijjhāyantassa ekameva dukkaṭanti vuttaṃ hoti. Akkhīni avipphandetvā abhimukhaṃ sampattassa mātugāmassa nimittolokanepi āpattiyevāti daṭṭhabbaṃ. ‘‘Dārudhītalikalepacittānaṃ aṅgajātupanijjhānepi dukkaṭa’’nti vadanti.</p>
              <p>[03]^b^267^eb^^b^.^eb^^b^Pupphāvalī^eb^ti kīḷāvisesassādhivacanaṃ. Taṃ kīḷantā nadīādīsu chinnataṭaṃ udakena cikkhallaṃ katvā tattha ubho pāde pasāretvā nisinnā papatanti. ‘‘Pupphāvaliya’’ntipi pāṭho. ^b^Pavesentassā^eb^ti dvikammakattā vālikaṃ aṅgajātanti ubhayatthāpi upayogavacanaṃ kataṃ. ^b^Vālika^eb^nti vālikāyāti attho. Cetanā, upakkamo, muccananti imānettha tīṇi aṅgāni veditabbāni.</p>
              <p>[06]Sukkavissaṭṭhisikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>2. Kāyasaṃsaggasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^269^eb^^b^.^eb^ Dutiye ^a^V2.0281^ea^^b^yesu vivaṭesu andhakāro hoti, tāni vivaranto^eb^ti brāhmaṇiyā saddhiṃ kāyasaṃsaggaṃ samāpajjitukāmo evamakāsi. Tena katassapi vippakārassa attani katattā ^b^‘‘attano vippakāra’’^eb^nti vuttaṃ. ^b^Uḷārattatā^eb^ti uḷāracittatā, paṇītādhimuttatāti vuttaṃ hoti.</p>
              <p>[03]^b^270^eb^^b^.^eb^^b^Otiṇṇo^eb^ti idaṃ kammasādhanaṃ kattusādhanaṃ vā hotīti tadubhayavasena atthaṃ dassento ^b^‘‘yakkhādīhi viya sattā’’^eb^tiādimāha. ^b^Asamapekkhitvā^eb^ti yathāsabhāvaṃ anupaparikkhitvā, yathā te ratijanakā rūpādayo ^a^M2.0317^ea^ visayā aniccadukkhāsubhānattākārena avatthitā, tathā apassitvāti vuttaṃ hoti.</p>
              <p>[03]^b^271^eb^^b^.^eb^^b^Saññamavela^eb^nti sīlamariyādaṃ. ^b^Ācāro^eb^ti ācaraṇaṃ hatthagahaṇādikiriyā. ^b^Assā^eb^ti ‘‘kāyasaṃsaggaṃ samāpajjeyyā’’ti padassa.</p>
              <p>[03]^b^273^eb^^b^.^eb^^b^Etesaṃ padānaṃ vasenā^eb^ti āmasanādipadānaṃ vasena. ^b^Ito cito ca…pe… sañcopetī^eb^ti attano hatthaṃ vā kāyaṃ vā tiriyaṃ ito cito ca sañcāreti. ^b^‘‘Kāyato amocetvāvā^eb^ti vacanato matthakato paṭṭhāya hatthaṃ otārentassa kāyato mocetvā nivatthasāṭakūpari omasantassa thullaccayaṃ, sāṭakato otāretvā jaṅghato paṭṭhāya kāyaṃ omasantassa puna saṅghādiseso’’ti vadanti.</p>
              <p>[03]Dvādasasupi āmasanādippayogesu ekekasmiṃ payoge kāyato amocite ekekāva āpatti hotīti āha ^b^‘‘mūlaggahaṇameva pamāṇa’’^eb^nti. Idañca ekena hatthena kāyaṃ gahetvā itarena hatthena kāyaparāmasanaṃ sandhāya vuttaṃ. Ekena pana hatthena kāyapaṭibaddhaṃ gahetvā itarena tattha tattha kāyaṃ parāmasato payogagaṇanāya āpatti. Ayaṃ pana saṅghādiseso na kevalaṃ vatthuvaseneva, apica saññāvasenapīti āha ^b^‘‘itthiyā itthisaññissa saṅghādiseso’’^eb^ti. Pāḷiyaṃ ^b^tiracchānagato ca hotī^eb^ti ettha tiracchānagatitthiyā tiracchānagatapurisassa ca gahaṇaṃ veditabbaṃ.</p>
              <p>[03]^b^Samasārāgo^eb^ti kāyasaṃsaggarāgena ekasadisarāgo. ^b^Purimanayenevā^eb^ti rajjuvatthādīhi parikkhipitvā gahaṇe vuttanayena. Puna ^b^purimanayenevā^eb^ti samasārāgo vutto. ^b^Anantaranayenevā^eb^ti kāyapaṭibaddhāamasananayena ^a^V2.0282^ea^. Veṇiggahaṇena lomānampi saṅgahitattā lomānaṃ phusanepi saṅghādiseso vutto. Idāni vuttamevatthaṃ pakāsetukāmo ^b^‘‘upādinnakena hī’’^eb^tiādimāha.</p>
              <p>[03]^b^Yathāniddiṭṭhaniddese^eb^ti yathāvuttakāyasaṃsagganiddese. ^b^Tenā^eb^ti tena yathāvuttakāraṇena. ^b^Saññāya virāgitamhī^eb^ti saññāya viraddhāya. Liṅgabyattayena ‘‘virāgitamhī’’ti vuttaṃ. ^b^Imaṃ nāma vatthu^eb^nti imasmiṃ sikkhāpade āgataṃ ^a^M2.0318^ea^ sandhāya vadati. Aññampi yaṃ kiñci vatthuṃ sandhāya vadatītipi keci. ^b^Sāratta^eb^nti kāyasaṃsaggarāgena sārattaṃ. ^b^Viratta^eb^nti kāyasaṃsaggarāgarahitaṃ mātubhaginīādiṃ sandhāya vadati. ^b^‘‘Virattaṃ gaṇhissāmī’’ti virattaṃ gaṇhi, dukkaṭa^eb^nti mātupemādivasena gahaṇe dukkaṭaṃ vuttaṃ.</p>
              <p>[03]Imāya pāḷiyā sametīti sambandho. Kathaṃ sametīti ce? Yadi hi ‘‘itthiyā kāyapaṭibaddhaṃ gaṇhissāmī’’ti citte uppanne itthisaññā virāgitā bhaveyya, kāyapaṭibaddhaggahaṇe thullaccayaṃ vadantena bhagavatā ‘‘itthī ca hoti itthisaññī cā’’ti na vattabbaṃ siyā, vuttañca, tasmā ‘‘itthiyā kāyapaṭibaddhaṃ gaṇhissāmī’’ti kāyaṃ gaṇhantassa itthisaññā virāgitā nāma na hotīti ‘‘kāyapaṭibaddhaṃ gaṇhissāmīti kāyaṃ gaṇhanto yathāvatthukameva āpajjatī’’ti ^b^mahāsumattherena^eb^ vuttavādo imāya pāḷiyā sameti. Yo panettha ‘‘satipi itthisaññāya kāyapaṭibaddhaṃ gaṇhantassa gahaṇasamaye ‘kāyapaṭibaddhaṃ gaṇhissāmī’ti saññaṃ ṭhapetvā ‘itthiṃ gaṇhāmī’ti saññāya abhāvato vatthusaññānaṃ bhinnattā ayutta’’nti vadeyya, so pucchitabbo ‘‘kiṃ kāyapaṭibaddhaṃ vatthādiṃ gaṇhanto itthiyā rāgena gaṇhāti, udāhu vatthādīsu rāgenā’’ti. Yadi ‘‘vatthādīsu rāgena gaṇhātī’’ti vadeyya, itthiyā kāyapaṭibaddhaṃ ahutvā aññattha ṭhitaṃ vatthādiṃ gaṇhantassapi thullaccayaṃ siyā, tasmā itthī itthisaññā sārattabhāvo gahaṇañcāti aṅgapāripūrisabbhāvato ^b^mahāsumattheravādova^eb^ yuttavādo. ^b^Aṭṭhakathāvinicchayehi ca sametī^eb^ti etthāpi ayamadhippāyo – yadi saññāvirāgena virāgitaṃ nāma siyā, ‘‘sambahulā itthiyo bāhāhi parikkhipitvā gaṇhāmī’’ti evaṃsaññissa ‘‘majjhagatitthiyo kāyapaṭibaddhena gaṇhāmī’’ti evarūpāya saññāya abhāvato majjhagatānaṃ vasena thullaccayaṃ na siyā, evaṃ santepi aṭṭhakathāya thullaccayassa vuttattā saññāvirāgena virāgitaṃ nāma na hotīti ayamattho siddhoyevāti. Nīlena duviññeyyasabhāvato kāḷitthī vuttā.</p>
              <p>[03]^b^279^eb^^b^.^eb^^b^Sevanādhippāyo^eb^ti phassasukhasevanādhippāyo. Itthiyā kāyena bhikkhussa kāyapaṭibaddhāmasanavārepi ^a^V2.0283^ea^^b^phassaṃ paṭivijānātī^eb^ti idaṃ attano kāyapaṭibaddhāmasanepi kāyasambandhasabhāvato vuttaṃ. ^b^Etthā^eb^ti nissaggiyena nissaggiyavāre. ^b^Mokkhādhippāyo^eb^ti ettha paṭhamaṃ kāyasaṃsaggarāge satipi pacchā mokkhādhippāyassa anāpatti.</p>
              <p>[03]^b^281^eb^^b^.^eb^^b^Pāripanthikā^eb^ti ^a^M2.0319^ea^ vilumpanikā, antarāyikāti vuttaṃ hoti. ^b^Nadīsotena vuyhamānaṃ mātara^eb^nti ukkaṭṭhaparicchedadassanatthaṃ vuttaṃ, aññāsupi pana itthīsu kāruññādhippāyena mātari vuttanayena paṭipajjantassa nevatthi dosoti vadanti. ‘‘Mātara’’nti vuttattā aññāsaṃ na vaṭṭatīti vadantāpi atthi. ^b^Tiṇaṇḍupaka^eb^nti hirīverādimūlehi katacumbaṭakaṃ. ^b^Tālapaṇṇamuddika^eb^nti tālapaṇṇehi katāṅgulimuddikaṃ. ^b^Parivattetvā^eb^ti attano nivāsanapārupanabhāvato apanetvā, cīvaratthāya apanāmetvāti vuttaṃ hoti. ^b^Cīvaratthāya pādamūle ṭhapeti, vaṭṭatī^eb^ti idaṃ nidassanamattaṃ, paccattharaṇavitānādiatthampi vaṭṭatiyeva, pūjādiatthaṃ tāvakālikampi gahetuṃ vaṭṭati.</p>
              <p>[03]^b^Itthisaṇṭhānena kata^eb^nti ettha heṭṭhimaparicchedato pārājikavatthubhūtatiracchānagatitthīnampi anāmāsabhāvato tādisaṃ itthisaṇṭhānena kataṃ tiracchānagatarūpampi anāmāsanti daṭṭhabbaṃ. ‘‘Bhikkhunīhi paṭimārūpaṃ āmasituṃ vaṭṭatī’’ti vadanti ācariyā. Itthirūpāni dassetvā kataṃ vatthañca paccattharaṇañca bhittiñca itthirūpaṃ anāmasitvā gaṇhituṃ vaṭṭati. ^b^Bhinditvā^eb^ti ettha hatthena aggahetvāva kenacideva daṇḍādinā bhinditabbaṃ. Ettha ca ‘‘anāmāsampi hatthena aparāmasitvā daṇḍādinā kenaci bhindituṃ vaṭṭatī’’ti idha vuttattā ‘‘paṃsukūlaṃ gaṇhantena mātugāmasarīrepi satthādīhi vaṇaṃ katvā gahetabba’’nti vuttattā ca gahitamaṇḍūkasappiniṃ daṇḍādīhi nippīḷetvā maṇḍūkaṃ vissajjāpetuṃ vaṭṭati.</p>
              <p>[03]^b^Maggaṃ adhiṭṭhāyā^eb^ti magge gacchāmīti evaṃ maggasaññī hutvāti attho. ^b^Kīḷantenā^eb^ti idaṃ gihisantakaṃ sandhāya vuttaṃ, bhikkhusantakaṃ pana yena kenaci adhippāyena anāmasitabbameva durupaciṇṇabhāvato. ^b^Tālapanasādīnī^eb^ti cettha ^b^ādi^eb^-saddena nāḷikeralabujatipusālābukumbhaṇḍapussaphalaeḷālukaphalānaṃ saṅgaho daṭṭhabbo. ‘‘Yathāvuttaphalānaṃyeva cettha kīḷādhippāyena āmasanaṃ na vaṭṭatī’’ti vuttattā pāsāṇasakkharādīni kīḷādhippāyenapi āmasituṃ vaṭṭati.</p>
              <p>[03]^b^Muttā^eb^ti hatthikumbhajādikā aṭṭhavidhā muttā. Tathā hi hatthikumbhaṃ, varāhadāṭhaṃ, bhujaṅgasīsaṃ, valāhakaṃ, veḷu, macchasiro, saṅkho, sippīti aṭṭha muttāyoniyo. Tattha ^b^hatthikumbhajā^eb^^a^V2.0284^ea^ pītavaṇṇā pabhāvihīnā. ^b^Varāhadāṭhajā^eb^^a^M2.0320^ea^ varāhadāṭhavaṇṇāva. ^b^Bhujaṅgasīsajā^eb^ nīlādivaṇṇā suvisuddhā vaṭṭalā. ^b^Valāhakajā^eb^ ābhāsūrā dubbibhāgarūpā rattibhāge andhakāraṃ viddhamantiyo tiṭṭhanti, devūpabhogā eva ca honti. ^b^Veḷujā^eb^ karakaphalasamānavaṇṇā na ābhāsūrā, te ca veḷū amanussagocare eva padese jāyanti. ^b^Macchasirajā^eb^ pāṭhīnapiṭṭhisamāanavaṇṇā vaṭṭalā laghavo ca honti pabhāvihīnā ca, te ca macchā samuddamajjheyeva jāyanti. ^b^Saṅkhajā^eb^ saṅkhaudaracchavivaṇṇā kolaphalappamāṇāpi honti pabhāvihīnāva. ^b^Sippijā^eb^ pabhāvisesayuttā honti nānāsaṇṭhānā. Evaṃ jātito aṭṭhavidhāsu muttāsu yā macchasaṅkhasippijā, tā sāmuddikā. Bhujaṅgajāpi kāci sāmuddikā honti, itarā asāmuddikā. Yasmā bahulaṃ sāmuddikāva muttā loke dissanti, tatthāpi sappijāva, itarā kadāci kāci, tasmā ^b^sammohavinodaniyaṃ^eb^ ‘‘muttāti sāmuddikā muttā’’ti vuttaṃ.</p>
              <p>[03]^b^Maṇī^eb^ti ṭhapetvā veḷuriyādike seso jotirasādibhedo sabbopi maṇi. ^b^Veḷuriyo^eb^ti vaṃsavaṇṇamaṇi. ^b^Saṅkho^eb^ti sāmuddikasaṅkho. ^b^Silā^eb^ti kāḷasilāpaṇḍusilāsetasilādibhedā sabbāpi silā. ^b^Rajata^eb^nti kahāpaṇādikaṃ vuttāvasesaṃ ratanasammataṃ. ^b^Jātarūpa^eb^nti suvaṇṇaṃ. ^b^Lohitaṅko^eb^ti rattamaṇi. ^b^Masāragalla^eb^nti kabaramaṇi. ^b^Bhaṇḍamūlatthāyā^eb^ti pattacīvarādibhaṇḍamūlatthāya. ^b^Kuṭṭharogassā^eb^ti nidassanamattaṃ, tāya vūpasametabbassa yassa kassaci rogassatthāyapi vaṭṭatiyeva. ‘‘Bhesajjatthañca adhiṭṭhāyeva muttā vaṭṭatī’’ti tīsupi ^b^gaṇṭhipadesu^eb^ vuttaṃ. ^b^Ākaramutto^eb^ti ākarato muttamatto. ‘‘Bhaṇḍamūlatthāya sampaṭicchituṃ vaṭṭatī’’ti iminā ca āmasitumpi vaṭṭatīti dasseti. ^b^Pacitvā kato^eb^ti kācakārehi pacitvā kato.</p>
              <p>[03]^b^Dhotaviddho ca ratanamisso^eb^ti alaṅkāratthaṃ kañcanalatādiṃ dassetvā kato ratanakhacito dhotaviddho anāmāso. Dhotaviddho ca ratanamisso cāti visuṃ vā padaṃ sambandhitabbaṃ. ^b^Pānīyasaṅkho^eb^ti iminā ca saṅkhena katapānīyabhājanapidhānādisamaṇaparikkhāropi āmasituṃ vaṭṭatīti siddhaṃ. ^b^Sesa^eb^nti ratanamissaṃ ṭhapetvā avasesaṃ. Muggavaṇṇaṃyeva ratanasammissaṃ ^a^M2.0321^ea^ karonti, na aññanti āha ^b^‘‘muggavaṇṇāvā’’^eb^ti, muggavaṇṇā ratanamissāva na vaṭṭatīti vuttaṃ hoti. ^b^Sesā^eb^ti ratanasammissaṃ ṭhapetvā avasesā muggavaṇṇā nīlasilā.</p>
              <p>[03]^b^Bījato paṭṭhāyā^eb^ti dhātupāsāṇato paṭṭhāya. ^b^Suvaṇṇacetiya^eb^nti dhātukaraṇḍakaṃ. ^b^Paṭikkhipī^eb^ti ‘‘dhātuṭṭhapanatthāya gaṇhathā’’ti avatvā ‘‘tumhākaṃ gaṇhathā’’ti pesitattā paṭikkhipi. ^b^Suvaṇṇabubbuḷaka^eb^nti suvaṇṇatārakaṃ. ^b^‘‘Keḷāpayitu^eb^nti ito cito ca sañcārantehi āmasituṃ vaṭṭatī’’ti ^a^V2.0285^ea^^b^mahāaṭṭhakathāyaṃ^eb^ vuttaṃ. ^b^Kacavarameva harituṃ vaṭṭatī^eb^ti cetiyagopakā vā bhikkhū hontu aññe vā, hatthenapi puñchitvā kacavaraṃ apanetuṃ vaṭṭati, malampi pamajjituṃ vaṭṭatiyeva.</p>
              <p>[03]^b^Ārakūṭaloha^eb^nti kittimalohaṃ. Tīṇi hi kittimalohāni kaṃsalohaṃ, vaṭṭalohaṃ, ārakūṭanti. Tattha tiputambe missetvā kataṃ ^b^kaṃsalohaṃ,^eb^ sīsatambe missetvā kataṃ ^b^vaṭṭalohaṃ,^eb^ pakatirasatambe missetvā kataṃ ^b^ārakūṭaṃ^eb^. Teneva taṃkaraṇena nibbattattā ‘‘kittimaloha’’nti vuccati. ‘‘Jātarūpagatikamevāti vuttattā ārakūṭaṃ suvaṇṇasadisameva āmasituṃ na vaṭṭati, aññaṃ pana vaṭṭatī’’ti tīsupi ^b^gaṇṭhipadesu^eb^ vuttaṃ. Keci pana ‘‘ārakūṭaṃ anāmasitabbato jātarūpagatikamevāti vuttaṃ, tasmā ubhayampi jātarūpaṃ viya āmasituṃ na vaṭṭatī’’ti vadanti. Paṭhamaṃ vuttoyeva ca attho ^b^gaṇṭhipadakārehi^eb^ adhippeto. ^b^Paṭijaggituṃ vaṭṭatī^eb^ti senāsanapaṭibaddhattā vuttaṃ.</p>
              <p>[03]^b^Sāmikānaṃ pesetabba^eb^nti sāmikānaṃ sāsanaṃ pesetabbaṃ. ^b^Bhinditvā^eb^ti hatthena aggahetvā aññena yena kenaci bhinditvā. ^b^Bherisaṅghāṭo^eb^ti saṅghaṭitacammabherī. ^b^Vīṇāsaṅghāṭo^eb^ti saṅghaṭitacammavīṇā. Cammavinaddhānaṃ bherivīṇānametaṃ adhivacanaṃ. ^b^Tucchapokkhara^eb^nti avinaddhacammaṃ bheripokkharaṃ vīṇāpokkharañca. ^b^Āropitacamma^eb^nti bheriādīnaṃ vinaddhanatthāya mukhavaṭṭiyaṃ āropitacammaṃ tato uddharitvā visuṃ ṭhapitacammañca. ^b^Onahituṃ vā^eb^ti bheripokkharādīni cammaṃ āropetvā vinandhituṃ. ^b^Onahāpetuṃ vā^eb^ti tatheva aññehi vinandhāpetuṃ. ^b^Pārājikappahonakakāle^eb^ti akuthitakāle.</p>
              <p>[03]^b^282^eb^^b^.^eb^ Saṅkamādi ^a^M2.0322^ea^ bhūmigatikattā na kāyapaṭibaddhaṭṭhāniyanti dukkaṭaṃ vuttaṃ. ^b^Ekapadikasaṅkamo^eb^ti khuddakasetu. ^b^Sakaṭamaggasaṅkamo^eb^ti sakaṭamaggabhūto mahāsetu. ^b^Ṭhānā cāletu^eb^nti rajjuṃ ṭhānā cāletuṃ. ^b^Paṭicchādetabbā^eb^ti apanetabbā. Manussitthī, itthisaññitā, kāyasaṃsaggarāgo, tena rāgena vāyāmo, hatthaggāhādisamāpajjananti imānettha pañca aṅgāni.</p>
              <p>[06]Kāyasaṃsaggasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>3. Duṭṭhullavācāsikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^283^eb^^b^.^eb^ Tatiye ^a^V2.0286^ea^ uttarapadalopena chinnaottappā ‘‘chinnikā’’ti vuttāti āha ^b^‘‘chinnikāti chinnaotappā’’^eb^ti.</p>
              <p>[03]^b^285^eb^^b^.^eb^^b^Yathā yuvā yuvati^eb^nti etena obhāsane nirāsaṅkabhāvaṃ dasseti. ^b^Methunupasañhitāhī^eb^ti idaṃ duṭṭhullavācāya sikhāppattalakkhaṇadassanaṃ. ^b^Itthilakkhaṇenā^eb^ti vuttamatthaṃ vivarituṃ ^b^‘‘subhalakkhaṇenā’’^eb^ti vuttaṃ. ^b^Na tāva sīsaṃ etī^eb^ti ‘‘itthilakkhaṇena samannāgatāsī’’tiādinā vaṇṇabhaṇanaṃ saṅghādisesāpattijanakaṃ hutvā matthakaṃ na pāpuṇāti. Vaṇṇabhaṇanañhi yenākārena bhaṇantassa saṅghādiseso hoti, tenākārena bhaṇantassa sikhāppattaṃ nāma hoti. ‘‘Itthilakkhaṇena samannāgatāsītiādikaṃ pana duṭṭhullavācassādarāgavasena bhaṇantassa dukkaṭa’’nti ^b^gaṇṭhipadesu^eb^ vuttaṃ.</p>
              <p>[03]^b^Ekādasahi padehi aghaṭite sīsaṃ na etī^eb^ti ‘‘animittāsī’’tiādīhi ekādasahi padehi aghaṭite avaṇṇabhaṇanaṃ sīsaṃ na eti, avaṇṇabhaṇanaṃ nāma na hotīti vuttaṃ hoti. ^b^Ghaṭitepī^eb^ti ekādasahi padehi avaṇṇabhaṇane ghaṭitepi. ^b^Imehi tīhi ghaṭiteyeva saṅghādiseso^eb^ti ‘‘sikharaṇī’’tiādīhi tīhiyeva padehi avaṇṇabhaṇane ghaṭiteyeva saṅghādiseso passāvamaggassa niyatavacanattā accoḷārikattā ca. ^b^Animittāsī^eb^tiādīhi pana aṭṭhahi padehi ghaṭite kevalaṃ avaṇṇabhaṇanameva ^a^M2.0323^ea^ sampajjati, na saṅghādiseso, tasmā tāni thullaccayavatthūnīti keci. Akkosanamattattā dukkaṭavatthūnīti apare. Paribbājikāvatthusmiṃ viya thullaccayamevettha yuttataraṃ dissati. ^b^Kuñcikapaṇālimatta^eb^nti kuñcikāchiddamattaṃ.</p>
              <p>[03]^b^286-287^eb^^b^.^eb^^b^Garukāpatti^eb^nti bhikkhuniyā kāyasaṃsagge pārājikāpattiṃ sandhāya vadati. ^b^Hasanto hasanto^eb^ti sabhāvadassanatthaṃ vuttaṃ. Ahasantopi vācassādarāgena punappunaṃ vadati, āpattiyeva. ^b^Kāyacittato^eb^ti hatthamuddāya obhāsantassa kāyacittato samuṭṭhāti.</p>
              <p>[03]^b^288^eb^^b^.^eb^^b^Tasmā dukkaṭa^eb^nti appaṭivijānanahetu dukkaṭaṃ, paṭivijānantiyā pana akhettapadattā thullaccayena bhavitabbaṃ. Teneva paribbājikāvatthusmiṃ paṭivijānantiyā thullaccayaṃ vakkhati.</p>
              <p>[03]^b^289^eb^^b^.^eb^^b^Asaddhammaṃ^eb^^a^V2.0287^ea^^b^sandhāyāhā^eb^ti ‘‘vāpita’’nti imassa bījanikkhepavacanattā vuttaṃ. ^b^Saṃsīdatī^eb^ti vahati pavattati. Atha vā ^b^saṃsīdatī^eb^ti saṃsīdissati. Manussitthī, itthisaññitā, duṭṭhullavācassādarāgo, tena rāgena obhāsanaṃ, taṅkhaṇavijānananti imānettha pañca aṅgāni.</p>
              <p>[06]Duṭṭhullavācāsikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>4. Attakāmapāricariyasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^290^eb^^b^.^eb^ Catutthe ^b^cīvara^eb^nti nivāsanādi yaṃ kiñci cīvaraṃ. ^b^Piṇḍapāta^eb^nti yo koci āhāro. So hi piṇḍolyena bhikkhuno patte patanato tattha tattha laddhabhikkhānaṃ piṇḍānaṃ pāto sannipātoti vā piṇḍapātoti vuccati. ^b^Senāsana^eb^nti sayanañca āsanañca. Yattha hi vihārādike seti nipajjati āsati nisīdati, taṃ senāsanaṃ. Pati eti etasmāti paccayoti āha ^b^‘‘patikaraṇaṭṭhena paccayo’’^eb^ti. Rogassa patiayanaṭṭhena vā paccayo, paccanīkagamanaṭṭhenāti attho, vūpasamanatthenāti vuttaṃ hoti. Dhātukkhobhalakkhaṇassa hi taṃhetukadukkhavedanālakkhaṇassa vā rogassa paṭipakkhabhāvo patiayanaṭṭho. ^b^Yassa kassacī^eb^ti sappiādīsu yassa kassaci. ^b^Sappāyassā^eb^ti hitassa vikāravūpasamenāti ^a^M2.0324^ea^ adhippāyo. Bhisakkassa kammaṃ tena vidhātabbato, tenāha ^b^‘‘anuññātattā’’^eb^ti. ^b^Nagaraparikkhārehī^eb^ti nagaraṃ parivāretvā rakkhaṇakehi. Āvāṭaparikkhepo parikhā uddāpo pākāro esikā paligho pākāramatthakamaṇḍalanti satta nagaraparikkhārāti vadanti. ^b^Setaparikkhāro^eb^ti suvisuddhasīlālaṅkāro. Ariyamaggo hi idha ‘‘ratho’’ti adhippeto. Tassa ca sammāvācādayo alaṅkāraṭṭhena ‘‘parikkhāro’’ti vuttā. ^b^Cakkavīriyo^eb^ti vīriyacakko. ^b^Jīvitaparikkhārā^eb^ti jīvitassa pavattikāraṇāni. ^b^Samudānetabbā^eb^ti sammā uddhaṃ uddhaṃ ānetabbā pariyesitabbā. Parivāropi hoti antarāyānaṃ parito vāraṇato, tenāha – ^b^‘‘jīvita…pe… rakkhaṇato’’^eb^ti. Tattha ^b^antara^eb^nti vivaraṃ, okāsoti attho. ^b^Rakkhaṇato^eb^ti verikānaṃ antaraṃ adatvā attano sāmīnaṃ parivāretvā ṭhitasevakā viya rakkhaṇato. ^b^Assā^eb^ti jīvitassa. ^b^Kāraṇabhāvato^eb^ti cirappavattiyā kāraṇabhāvato. Rasāyanabhūtañhi bhesajjaṃ sucirampi kālaṃ jīvitaṃ pavattetiyeva.</p>
              <p>[03]^b^291^eb^^b^.^eb^^b^Upacāre^eb^ti yattha ṭhito viññāpetuṃ sakkoti, tādise. Kāmo ceva hetu ca pāricariyā ca attho. ^b^Sesaṃ byañjana^eb^ntiādīsu pāḷiyaṃ ‘‘attakāma’’nti padaṃ uddharitvā attano ^a^V2.0288^ea^ kāmaṃ, attano hetuṃ, attano adhippāyaṃ, attano pāricariyanti cattāro atthā padabhājane vuttā. Tesu paṭhame atthavikappe kāmo ca hetu ca pāricariyā ca attho, sesaṃ adhippāyapadamekaṃ byañjanaṃ paṭhamaviggahe tadatthassa asambhavabhāvato niratthakattā. Dutiye pana atthavikappe adhippāyo ca pāricariyā ca attho, kāmo ca hetu cāti sesaṃ padadvayaṃ byañjanaṃ tesaṃ tattha atthābhāvatoti evaṃ cattāri padāni dvinnaṃ viggahānaṃ vasena yojitānīti keci vadanti. ^b^Gaṇṭhipade^eb^ ca ayamevattho vutto. ^b^Cūḷamajjhimamahāgaṇṭhipadesu^eb^ pana ‘‘paṭhamasmiṃ atthavikappe kāmo ca hetu ca pāricariyā ca adhippāyattho, sesaṃ methunadhammasaṅkhātena kāmenātiādi viggahavākyaṃ akkharavivaraṇamattato byañjanamattaṃ. Dutiye atthavikappe adhippāyo ca pāricariyā ca adhippāyattho, sesaṃ attanā kāmitā icchitātiādi viggahavākyaṃ akkharavivaraṇamattato byañjanamatta’’nti evamattho vutto ^a^M2.0325^ea^. ‘‘Byañjane ādaraṃ akatvā’’ti vacanato ayamevattho idha yuttataroti viññāyati. ^b^Byañjane ādaraṃ akatvā^eb^ti iminā hi aṭṭhakathāyaṃ vuttaviggahavasena byañjane ādaraṃ akatvāti ayamattho dīpito.</p>
              <p>[03]Idāni yathāvuttamevatthaṃ padabhājanena saṃsanditvā dassetuṃ ^b^‘‘attano kāmaṃ attano hetuṃ attano pāricariyanti hi vutte jānissanti paṇḍitā’’^eb^tiādi āraddhaṃ. Idaṃ vuttaṃ hoti – ‘‘attano hetu’’nti vutte attano atthāyāti ayamattho viññāyati. ‘‘Attano kāmaṃ attano pāricariya’’nti ca vutte kāmena pāricariyāti ayamattho viññāyati. Tasmā attano kāmaṃ attano hetuṃ attano pāricariyanti imehi tīhi padehi attano atthāya kāmena pāricariyā attakāmapāricariyāti ayamatthavikappo vuttoti viññū jānissanti. ‘‘Attano adhippāya’’nti vutte pana adhippāyasaddassa kāmitasaddena samānatthabhāvato attano pāricariyanti imassa ca ubhayaviggahasāmaññato attano icchitakāmitaṭṭhena attakāmapāricariyāti ayamatthavikappo dvīhi padehi dassitoti viññū jānissantīti.</p>
              <p>[03]^b^Etadagga^eb^nti esā aggā. Duṭṭhullavācāsikkhāpade kiñcāpi methunayācanaṃ āgataṃ, tathāpi taṃ duṭṭhullavācassādarāgavasena vuttaṃ, idha pana attano methunassādarāgavasenāti ayaṃ viseso. ^b^Vinītavatthūsu^eb^ ‘‘tena hi bhagini aggadānaṃ dehī’’ti idaṃ attano atthāya vuttanti veditabbaṃ. Manussitthī, itthisaññitā, attakāmapāricariyāya rāgo, tena rāgena vaṇṇabhaṇanaṃ, taṅkhaṇavijānananti imānettha pañca aṅgāni.</p>
              <p>[06]Attakāmapāricariyasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>5. Sañcarittasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^296^eb^^b^.^eb^ Pañcame ^a^V2.0289^ea^ paṇḍitassa bhāvo ^b^paṇḍiccaṃ,^eb^ ñāṇassetaṃ adhivacanaṃ. ^b^Gatimantā^eb^ti ñāṇagatiyā samannāgatā. ^b^Paṇḍitā^eb^ti iminā sabhāvañāṇena samannāgatatā vuttā, ^b^byattā^eb^ti iminā itthikattabbesu visāradapaññāya. Tenāha ^b^‘‘upāyaññū visāradā’’^eb^ti. ^b^Medhāvinī^eb^ti ṭhānuppattipaññāsaṅkhātāya tasmiṃ tasmiṃ atthakicce upaṭṭhite ṭhānaso taṅkhaṇe eva ^a^M2.0326^ea^ uppajjanapaññāya samannāgatā. Tenāha ^b^‘‘diṭṭhaṃ diṭṭhaṃ karotī’’^eb^ti. ^b^Chekā^eb^ti yāgubhattasampādanādīsu nipuṇā. ^b^Uṭṭhānavīriyasampannā^eb^ti kāyikena vīriyena samannāgatā, yathā aññā kusītā nisinnaṭṭhāne nisinnāva honti, ṭhitaṭṭhāne ṭhitāva, evaṃ ahutvā vipphārikena cittena sabbakiccaṃ nipphādetīti vuttaṃ hoti. ^b^Kumārikāyā^eb^ti nimittatthe bhummaṃ, hetumhi vā karaṇavacanaṃ. Tenāha ^b^‘‘kumārikāya kāraṇā’’^eb^ti. Āvahanaṃ ^b^āvāho,^eb^ pariggahabhāvena dārikāya gaṇhāpanaṃ, tathā dāpanaṃ ^b^vivāho^eb^. Tenāha ^b^‘‘dārakassā’’^eb^tiādi.</p>
              <p>[03]^b^297-298^eb^^b^.^eb^ Bhattapācanaṃ sandhāya ^b^randhāpanaṃ^eb^ vuttaṃ, yassa kassaci pācanaṃ sandhāya ^b^pacāpanaṃ^eb^ vuttaṃ. Duṭṭhuṃ kulaṃ gatā duggatāti imamatthaṃ dassento ^b^‘‘yattha vā gatā’’^eb^tiādimāha. Āharaṇaṃ ^b^āhāro^eb^. ^b^Na upāhaṭa^eb^nti na dinnaṃ. ^b^Kayo^eb^ gahaṇaṃ, ^b^vikkayo^eb^ dānaṃ. Tadubhayaṃ saṅgaṇhitvā ^b^‘‘vohāro’’^eb^ti vuttaṃ. ^b^Maṇḍitapasādhito^eb^ti ettha bāhirupakaraṇena alaṅkaraṇaṃ ^b^maṇḍanaṃ,^eb^ ajjhattikānaṃ kesādīnaṃyeva saṇṭhapanaṃ ^b^pasādhanaṃ^eb^.</p>
              <p>[03]^b^300^eb^^b^.^eb^ ‘‘Abbhutaṃ kātuṃ na vaṭṭatī’’ti iminā dukkaṭaṃ hotīti dīpeti. ^b^‘‘Parājitena dātabba’’^eb^nti vuttattā adento dhuranikkhepena kāretabbo. Acirakāle adhikāro etassa atthīti ^b^acirakālādhikārikaṃ,^eb^ sañcarittaṃ. ‘‘Acirakālācārika’’nti vā pāṭho, acirakāle ācāro ajjhācāro etassāti ^b^acirakālācārikaṃ^eb^.</p>
              <p>[03]Kiñcāpi ehibhikkhūpasampannā ceva saraṇagamanūpasampannā ca sañcarittādipaṇṇattivajjaṃ āpattiṃ āpajjanti, tesaṃ pana na sabbakālikattā te vajjetvā sabbakālānurūpaṃ tantiṃ ṭhapento bhagavā idhāpi ñatticatuttheneva kammena upasampannaṃ bhikkhuṃ dassetuṃ ^b^‘‘tatra yvāyaṃ bhikkhu…pe… ayaṃ imasmiṃ atthe adhippeto bhikkhū’’^eb^ti padabhājanaṃ āha, na pana nesaṃ sañcarittādiāpajjane abhabbabhāvato. Khīṇāsavāpi hi appassutā kiñcāpi lokavajjaṃ nāpajjanti, paṇṇattiyaṃ pana akovidattā vihārakāraṃ kuṭikāraṃ sahāgāraṃ sahaseyyanti evarūpā ^a^V2.0290^ea^ kāyadvāre āpattiyo āpajjanti, sañcarittaṃ padasodhammaṃ uttarichappañcavācaṃ bhūtārocananti evarūpā vacīdvāre ^a^M2.0327^ea^ āpattiyo āpajjanti, upanikkhittasādiyanavasena manodvāre rūpiyapaṭiggahaṇāpattiṃ āpajjanti.</p>
              <p>[03]^b^301^eb^^b^.^eb^ Sañcaraṇaṃ sañcaro, so etassa atthīti sañcarī, tassa bhāvo ^b^sañcarittaṃ^eb^. Tenāha ^b^‘‘sañcaraṇabhāva’’^eb^nti, itthipurisānaṃ antare sañcaraṇabhāvanti attho. ^b^Jāyattane jārattane^eb^ti ca nimittatthe bhummaṃ, jāyabhāvatthaṃ jārabhāvatthanti vuttaṃ hoti. ^b^Jāyabhāve^eb^ti bhariyabhāvāya. ^b^Jārabhāve^eb^ti sāmikabhāvāya. Kiñcāpi imassa padabhājane ‘‘jārī bhavissasī’’ti itthiliṅgavasena padabhājanaṃ vuttaṃ, jārattaneti pana niddesassa ubhayaliṅgasādhāraṇattā purisaliṅgavasenapi yojetvā atthaṃ dassento ^b^‘‘itthiyā matiṃ purisassa ārocento jārattane ārocetī’’^eb^tiādimāha. Ettha hi ‘‘jāro bhavissasī’’ti itthiyā matiṃ purisassa ārocento jārattane āroceti nāma. Pāḷiyaṃ pana itthiliṅgavaseneva yojanā katā, tadanusārena purisaliṅgavasenapi sakkā yojetunti.</p>
              <p>[03]Idāni pāḷiyaṃ vuttanayenapi atthaṃ dassento ^b^‘‘apicā’’^eb^tiādimāha. ^b^Pati bhavissasī^eb^ti vuttamevatthaṃ ‘‘sāmiko bhavissasī’’ti pariyāyavacanena visesetvā dasseti. Idañca jārattaneti niddesassa ubhayaliṅgasādhāraṇattā vuttaṃ. ^b^Muhuttikā bhavissasī^eb^ti asāmikaṃ sandhāya vuttaṃ, ^b^jārī bhavissasī^eb^ti sasāmikaṃ sandhāya. ^b^Antamaso taṅkhaṇikāyapī^eb^ti idaṃ nidassanamattanti āha ^b^‘‘etenevupāyenā’’^eb^tiādi.</p>
              <p>[03]^b^303^eb^^b^.^eb^^b^Serivihāra^eb^nti sacchandacāraṃ. ^b^Attano vasa^eb^nti attano āṇaṃ. ^b^Gotta^eb^nti gotamagottādikaṃ gottaṃ. ^b^Dhammo^eb^ti paṇḍaraṅgaparibbājakādīnaṃ, tesaṃ tesaṃ vā kulānaṃ dhammo. Gottavantesu gottasaddo, dhammacārīsu ca dhammasaddo vattatīti āha ^b^‘‘sagottehī’’^eb^tiādi. Tattha ^b^sagottehī^eb^ti samānagottehi, ekavaṃsajātehīti attho. ^b^Sahadhammikehī^eb^ti ekassa satthusāsane sahacaritabbadhammehi, samānakuladhammehi vā. Tenevāha ^b^‘‘ekaṃ satthāra’’^eb^ntiādi. Tattha ‘‘ekaṃ satthāraṃ uddissa pabbajitehī’’ti iminā paṇḍaraṅgaparibbājakādayo vuttā, ^b^ekagaṇapariyāpannehī^eb^ti mālākārādiekagaṇapariyāpannehi.</p>
              <p>[03]Sasāmikā ^a^M2.0328^ea^^b^sārakkhā^eb^. Yassā gamane raññā daṇḍo ṭhapito, sā ^b^saparidaṇḍā^eb^. ^b^Pacchimānaṃ dvinna^eb^nti sārakkhasaparidaṇḍānaṃ micchācāro hoti tāsaṃ sasāmikabhāvato. ^b^Na itarāsa^eb^nti itarāsaṃ ^a^V2.0291^ea^ māturakkhitādīnaṃ aṭṭhannaṃ purisantaragamane natthi micchācāro tāsaṃ asāmikabhāvato. Yā hi sāmikassa santakaṃ phassaṃ thenetvā paresaṃ abhiratiṃ uppādenti, tāsaṃ micchācāro, na ca mātādayo tāsaṃ phasse issarā. Mātādayo hi na attanā phassānubhavanatthaṃ tā rakkhanti, kevalaṃ anācāraṃ nisedhentā purisantaragamanaṃ tāsaṃ vārenti. Purisassa pana etāsu aṭṭhasupi hotiyeva micchācāro mātādīhi yathā purisena saddhiṃ saṃvāsaṃ na kappeti, tathā rakkhitattā paresaṃ rakkhitagopitaṃ phassaṃ thenetvā phuṭṭhabhāvato.</p>
              <p>[03]^b^Dhanena kītā^eb^ti bhariyabhāvatthaṃ dhanena kītā. Tenāha ^b^‘‘yasmā panā’’^eb^tiādi. ^b^Bhogenā^eb^ti bhogahetu. Bhogatthañhi vasantī ‘‘bhogavāsinī’’ti vuccati. ^b^Labhitvā^eb^ti yo naṃ vāseti, tassa hatthato labhitvā. Udakapattaṃ āmasitvā gahitā ^b^odapattakinī^eb^. Tenāha ^b^‘‘ubhinna’’^eb^ntiādi. ^b^Dhajena āhaṭā^eb^ti ettha dhajayogato senāva dhajasaddena vuttā, ussitaddhajāya senāya āhaṭāti vuttaṃ hoti. Tenāha ^b^‘‘ussitaddhajāyā’’^eb^tiādi.</p>
              <p>[03]^b^305^eb^^b^.^eb^^b^Bahiddhā vimaṭṭhaṃ nāma hotī^eb^ti aññattha ārocitaṃ nāma hoti. ^b^Taṃ kiriyaṃ sampādessatī^eb^ti tassā ārocetvā taṃ kiccaṃ sampādetu vā mā vā, taṃkiriyāsampādane yogyataṃ sandhāya vuttaṃ. Dārakaṃ dārikañca ajānāpetvā tesaṃ mātāpituādīhi mātāpituādīnaṃyeva santikaṃ sāsane pesitepi haraṇavīmaṃsanapaccāharaṇasaṅkhātāya tivaṅgasampattiyā saṅghādiseso hotiyevāti daṭṭhabbaṃ. Yaṃ uddissa sāsanaṃ pesitaṃ, taṃyeva sandhāya tassā mātuādīnaṃ ārocite vatthuno ekattā mātuādayopi khettamevāti khettameva otiṇṇabhāvaṃ dassetuṃ ^b^‘‘buddhaṃ paccakkhāmī’’^eb^tiādi udāhaṭaṃ. ^b^Iminā sametī^eb^ti etthāyamadhippāyo – yathā sayaṃ anārocetvā aññena antevāsiādinā ārocāpentassa visaṅketo natthi, evaṃ tassā sayaṃ ^a^M2.0329^ea^ anārocetvā ārocanatthaṃ mātuādīnaṃ vadantassapi natthi visaṅketoti. Gharaṃ nayatīti ^b^gharaṇī^eb^. ^b^Mūlaṭṭhānañca vasenā^eb^ti ettha purisassa mātuādayo sāsanapesane mūlabhūtattā ‘‘mūlaṭṭhā’’ti vuccanti. ^b^Māturakkhitāya mātā bhikkhuṃ pahiṇatī^eb^ti ettha attano vā dhītu santikaṃ ‘‘itthannāmassa bhariyā hotū’’ti bhikkhuṃ pahiṇati, purisassa vā santikaṃ ‘‘mama dhītā itthannāmassa bhariyā hotū’’ti pahiṇatīti gahetabbaṃ. Esa nayo sesesupi. ^b^Pubbe vuttanayattā^eb^ti paṭhamasaṅghādisese vuttanayattā.</p>
              <p>[03]^b^338^eb^^b^.^eb^^b^Ettova pakkamatī^eb^ti puna āgantvā āṇāpakassa anārocetvā tatoyeva pakkamati. ^b^Aññena karaṇīyenā^eb^ti gamanahetuvisuddhidassanatthaṃ vuttaṃ. Teneva pana karaṇīyena gantvāpi ^a^V2.0292^ea^ kiñci anārocento ^b^na vīmaṃsati^eb^ nāma. ^b^Anabhinanditvā^eb^ti idaṃ tathā paṭipajjamānaṃ sandhāya vuttaṃ, satipi abhinandane sāsanaṃ anārocento pana ^b^na vīmaṃsati^eb^ nāma. ^b^Tatiyapade vuttanayenā^eb^ti ‘‘so tassā vacanaṃ anabhinanditvā’’tiādinā vuttanayena. ^b^Vatthugaṇanāyā^eb^ti sambahulānaṃ itthipurisānaṃ samabhāve sati dvinnaṃ dvinnaṃ itthipurisavatthūnaṃ gaṇanāya. Sace pana ekato adhikā honti, adhikānaṃ gaṇanāya āpattibhedo veditabbo.</p>
              <p>[03]^b^339-340^eb^^b^.^eb^ Pāḷiyaṃ catutthavāre asatipi ‘‘gacchanto na sampādeti, āgacchanto visaṃvādeti, anāpattī’’ti idaṃ atthato āpannamevāti katvā vuttaṃ ^b^‘‘catutthe anāpattī’’^eb^ti. ^b^Kārukāna^eb^nti vaḍḍhakīādīnaṃ. Tacchakāyokāratantavāyarajakanhāpitakā pañca kāravo ‘‘kārukā’’ti vuccanti. ^b^Evarūpena…pe… anāpattī^eb^ti tādisaṃ gihiveyyāvaccampi na hotīti katvā vuttaṃ.</p>
              <p>[03]^b^Kāyato samuṭṭhātī^eb^ti paṇṇattiṃ vā alaṃvacanīyabhāvaṃ vā ajānantassa kāyato samuṭṭhāti. ^b^Vācato samuṭṭhātī^eb^ti etthāpi eseva nayo. ^b^Kāyavācato samuṭṭhātī^eb^ti paṇṇattiṃ jānitvā alaṃvacanīyabhāvaṃ ajānantassapi kāyavācato samuṭṭhātīti veditabbaṃ. ^b^Alaṃvacanīyā hontī^eb^ti desacārittavasena paṇṇadānādinā pariccattā honti. ^b^Paṇṇattiṃ^eb^^a^M2.0330^ea^^b^pana jānitvā^eb^ti ettha alaṃvacanīyabhāvaṃ vāti ca daṭṭhabbaṃ. Teneva ^b^mātikāṭṭhakathāyaṃ^eb^ (kaṅkhā. aṭṭha. sañcarittasikkhāpadavaṇṇanā) ‘‘tadubhayaṃ pana jānitvā eteheva tīhi nayehi samāpajjantassa tāneva tīṇi tadubhayajānanacittena sacittakāni hontī’’ti vuttaṃ. Tasmā ^b^paṇṇattijānanacittenā^eb^ti etthāpi tadubhayajānanaṃ vattabbaṃ. Bhikkhuṃ ajānāpetvā attano adhippāyaṃ paṇṇe likhitvā dinnaṃ harantassapi āpatti hoti, imassa sikkhāpadassa acittakattāti na gahetabbaṃ. Pāḷiyaṃ pana ‘‘ārocetī’’ti vuttattā aṭṭhakathāyañca tattha tattha ārocanasseva dassitattā kāyena vā vācāya vā ārocentasseva āpatti hotīti gahetabbaṃ.</p>
              <p>[03]^b^341^eb^^b^.^eb^^b^Duṭṭhullādīsupī^eb^ti ^b^ādi^eb^-saddena sañcarittampi saṅgaṇhāti. Ettha pana kiñcāpi itthī nāma manussitthī, na yakkhī, na petī, na tiracchānagatā, puriso nāma manussapuriso, na yakkhotiādi na vuttaṃ, tathāpi manussajātikāva itthipurisā idha adhippetā. Tasmā yesu sañcarittaṃ samāpajjati, tesaṃ manussajātikatā, na nālaṃvacanīyatā, paṭiggaṇhanavīmaṃsanapaccāharaṇānīti imānettha pañcaṅgāni.</p>
              <p>[06]Sañcarittasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>6. Kuṭikārasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^342^eb^^b^.^eb^ Chaṭṭhe ^a^V2.0293^ea^^b^ettakenā^eb^ti ettakena dāruādinā. ^b^Aparicchinnappamāṇāyo^eb^ti aparicchinnadāruādippamāṇāyo. ^b^Mūlacchejjāya purisaṃ yācituṃ na vaṭṭatī^eb^ti parasantakabhāvato mocetvā attanoyeva santakaṃ katvā yācituṃ na vaṭṭati. Evaṃ mūlacchejjāya aññātakāppavāritaṭṭhānato yācantassa aññātakaviññattiyā dukkaṭaṃ. Dāsaṃ attano atthāya sādiyantassapi dukkaṭameva ‘‘dāsidāsapaṭiggahaṇā paṭivirato hotī’’ti (dī. ni. 1.10, 194) vacanato. Ñātakapavāritaṭṭhānato pana dāsaṃ mūlacchejjāya yācantassa sādiyanavasena dukkaṭaṃ. ^b^Sakakammaṃ na yācitabbā^eb^ti pāṇātipātasikkhāpadarakkhaṇatthaṃ vuttaṃ. ^b^Aniyametvāpi na yācitabbā^eb^ti manussānaṃ aññathā gāhassapi sambhavato vuttaṃ, suddhacittena pana hatthakammaṃ yācantassa āpatti nāma natthi.</p>
              <p>[03]^b^Sabbakappiyabhāvadīpanattha^eb^nti ^a^M2.0331^ea^ sabbaso kappiyabhāvadīpanatthaṃ. ^b^Mūlaṃ dethāti vattuṃ vaṭṭatī^eb^ti yasmā mūlaṃ dassāmāti tehi paṭhamaṃ vuttattā viññatti na hoti, yasmā ca mūlanti bhaṇitaṃ sāmaññavacanato akappiyavacanaṃ na hoti, tasmā mūlaṃ dethāti vattuṃ vaṭṭati. ^b^Anajjhāvutthaka^eb^nti apariggahitaṃ. ^b^Akappiyakahāpaṇādi na dātabba^eb^nti kiñcāpi akappiyakahāpaṇādiṃ asādiyantena kappiyavohārato dātuṃ vaṭṭati, tathāpi sāruppaṃ na hoti. Manussā ca etassa santakaṃ kiñci atthīti viheṭhetabbaṃ maññantīti akappiyakahāpaṇādidānaṃ paṭikkhittaṃ. ^b^Tatheva pācetvā^eb^ti hatthakammavaseneva pācetvā. ‘‘Kiṃ, bhante’’ti ettakepi pucchite yadatthāya paviṭṭho, taṃ kathetuṃ vaṭṭati pucchitapañhattā.</p>
              <p>[03]^b^Vatta^eb^nti cārittaṃ, āpatti pana na hotīti adhippāyo. ^b^Kappiyaṃ kārāpetvā paṭiggahetabbānī^eb^ti sākhāya laggarajasmiṃ patte patitepi sākhaṃ chinditvā khāditukāmatāyapi sati sukhaparibhogatthaṃ vuttaṃ. ^b^‘‘Nadiṃ vā…pe… āharā’’ti vatthuṃ vaṭṭatī^eb^ti apariggahitattā vuttaṃ. ^b^Gehato…pe… paribhuñjitabba^eb^nti pariggahitaudakattā viññattiyā dukkaṭaṃ hotīti adhippāyo. ^b^Alajjīhi…pe… na kāretabba^eb^nti idaṃ uttaribhaṅgādhikārattā ajjhoharaṇīyaṃ sandhāya vuttaṃ. Bāhiraparibhogesu pana alajjīhipi hatthakammaṃ kāretuṃ vaṭṭatīti.</p>
              <p>[03]^b^Goṇaṃ pana…pe… āharāpetuṃ na vaṭṭatī^eb^ti attano atthāya mūlacchejjavasena āharāpetuṃ na vaṭṭati. ^b^Āharāpentassa dukkaṭa^eb^nti aññātakaviññattiyā dukkaṭaṃ. Attano atthāya sādiyanepi ^a^V2.0294^ea^ dukkaṭameva ‘‘hatthigavāssavaḷavapaṭiggahaṇā paṭivirato hotī’’ti (dī. ni. 1.10, 194) vuttattā. Tenevāha ^b^‘‘ñātakapavāritaṭṭhānatopi mūlacchejjāya yācituṃ na vaṭṭatī’’^eb^ti. ^b^Rakkhitvā^eb^ti yathā corā na haranti, evaṃ rakkhitvā. ^b^Jaggitvā^eb^ti tiṇadānādīhi jaggitvā. ^b^Na sampaṭicchitabba^eb^nti attano atthāya goṇe sādiyanassa paṭikkhittattā vuttaṃ.</p>
              <p>[03]^b^Sakaṭaṃ dethāti…pe… vaṭṭatī^eb^ti mūlacchejjavasena sakaṭaṃ dethāti vattuṃ na vaṭṭati. ^b^Tāvakālikaṃ vaṭṭatī^eb^ti tāvakālikaṃ katvā sabbattha yācituṃ vaṭṭati. Valliādīsu ca parapariggahitesu eseva nayoti yojetabbaṃ ^a^M2.0332^ea^. ^b^Garubhaṇḍappahonakesuyeva ca valliādīsū^eb^ti ettha ^b^ādi^eb^-saddena veḷumuñjapabbajatiṇamattikānaṃ saṅgaho daṭṭhabbo. Yaṃ pana vatthuvasena appaṃ hutvā agghavasena mahantaṃ haritālahiṅgulakādi, taṃ garubhaṇḍaṃ appahontampi yācituṃ na vaṭṭatīti vadanti.</p>
              <p>[03]^b^Sā^eb^ti viññattiṃ parāmasati. Sā ca idha parikathādinā yena kenaci adhippāyaviññāpanaṃ viññattīti gahetabbā. Tenāha ^b^‘‘sabbena sabba’’^eb^nti, sabbappakārenāti attho. Tena ‘‘parikathādivasenapi viññāpanaṃ na vaṭṭatī’’ti dīpeti. Parikathobhāsanimittakammampi hi cīvarapiṇḍapātesu dvīsu paccayesu na vaṭṭati. Idāni senāsanapaccaye adhippetaṃ viññattiṃ parikathādīhi visesetvā dassento ^b^‘‘āhara dehīti viññattimattameva na vaṭṭatī’’^eb^ti āha. ^b^Parikathobhāsanimittakammāni vaṭṭantī^eb^ti ettha ^b^parikathā^eb^ nāma pariyāyena kathanaṃ bhikkhusaṅghassa senāsanaṃ sambādhantiādivacanaṃ. ^b^Obhāso^eb^ nāma ujukameva akathetvā yathā adhippāyo vibhūto hoti, evaṃ obhāsanaṃ, upāsakā, tumhe kuhiṃ vasathāti? Pāsāde, bhanteti. Bhikkhūnaṃ pana, upāsakā, pāsādo na vaṭṭatītiādivacanaṃ. ^b^Nimittakammaṃ^eb^ nāma paccaye uddissa yathā adhippāyo viññāyati, evaṃ nimittakammaṃ, senāsanatthaṃ bhūmiparikammādīni karontassa ‘‘kiṃ, bhante, karosi, ko kārāpetī’’ti vutte ‘‘na kocī’’tiādivacanaṃ.</p>
              <p>[03]Idāni gilānapaccaye viññattiādikaṃ sabbampi vaṭṭatīti dassento āha ^b^‘‘gilānapaccaye panā’’^eb^tiādi. Tathā uppannaṃ pana bhesajjaṃ roge vūpasante paribhuñjituṃ vaṭṭati, na vaṭṭatīti? Tattha vinayadharā ‘‘bhagavatā rogasīsena paribhogassa dvāraṃ dinnaṃ, tasmā arogakālepi paribhuñjituṃ vaṭṭati, āpatti na hotī’’ti vadanti. Suttantikā pana ‘‘kiñcāpi ^a^V2.0295^ea^ āpatti na hoti, ājīvaṃ pana kopeti, tasmā sallekhappaṭipattiyaṃ ṭhitassa na vaṭṭati, sallekhaṃ kopetī’’ti vadanti. ^b^Ukkamantī^eb^ti apagacchanti.</p>
              <p>[03]^b^344^eb^^b^.^eb^ Maṇi kaṇṭhe assāti ^b^maṇikaṇṭho,^eb^ maṇinā upalakkhito vā kaṇṭho assāti ^b^maṇikaṇṭho^eb^ti majjhapadalopīsamāso daṭṭhabbo. ^b^Devavaṇṇa^eb^nti devattabhāvaṃ. ^b^Pasannākāra^eb^nti pasannehi kātabbakiccaṃ, kāyaveyyāvaccasaṅkhātaṃ upaṭṭhānanti vuttaṃ hoti. Maṇiyācanāya tassa anāgamanena ^a^M2.0333^ea^ attano vaḍḍhi hotīti vuttaṃ ‘‘maṇinā me attho’’ti, mantapadanīhārena vā tathā vuttanti daṭṭhabbaṃ.</p>
              <p>[03]^b^345^eb^^b^.^eb^^b^Vattamānasamīpe^eb^ti vattamānassa samīpe atīte. ^b^Evaṃ vattuṃ labbhatī^eb^ti ‘‘āgatosī’’ti vattabbe vattamānasamīpattā ‘‘āgacchasī’’ti evaṃ vattamānavohārena vattuṃ labbhati. Lakkhaṇaṃ panettha saddasatthānusārato veditabbaṃ. ^b^So eva nayo^eb^ti ‘‘āgatomhī’’ti vattabbe ‘‘āgacchāmī’’ti ayampi vattamānasamīpe vattamānavohāroti dasseti.</p>
              <p>[03]^b^348-349^eb^^b^.^eb^ Yasmā pana na sakkā kevalaṃ yācanāya kiñci kātuṃ, tasmā ‘‘sayaṃ yācitakehi upakaraṇehī’’ti adhippāyattho vutto. Uddhaṃmukhaṃ littā ^b^ullittā,^eb^ adhomukhaṃ littā ^b^avalittā^eb^. Yasmā pana uddhaṃmukhaṃ limpantā yebhuyyena anto limpanti, adhomukhaṃ limpantā ca bahi, tasmā vuttaṃ ^b^‘‘ullittāti antolittā, avalittāti bahilittā’’^eb^ti. Tattha ^b^ullittā^eb^ nāma ṭhapetvā tulāpiṭṭhasaṅghātavātapānadhūmachiddādibhedaṃ alepokāsaṃ avasese lepokāse kuṭṭehi saddhiṃ ghaṭetvā chadanassa anto sudhāya vā mattikāya vā littā. ^b^Avalittā^eb^ nāma vuttanayeneva chadanassa bahi littā. ^b^Ullittāvalittā^eb^ nāma tatheva chadanassa anto ca bahi ca littā.</p>
              <p>[03]^b^Byañjanaṃ sametī^eb^ti ‘‘kārayamānenā’’ti hetukattuvasena uddiṭṭhapadassa ‘‘kārāpentenā’’ti hetukattuvaseneva niddesassa katattā byañjanaṃ sameti. Yadi evaṃ ‘‘karonto vā kārāpento vā’’ti kasmā tassa padabhājanaṃ vuttanti āha ^b^‘‘yasmā panā’’^eb^tiādi. ‘‘Attanā vippakataṃ parehi pariyosāpetī’’tiādivacanato ^b^‘‘karontenapi idha vuttanayeneva paṭipajjitabba’’^eb^nti vuttaṃ. Tattha ^b^idha vuttanayenevā^eb^ti imasmiṃ sikkhāpade vuttanayeneva. ^b^Ubhopete^eb^ti kārakakārāpakā. ^b^Kārayamānenāti imināva padena saṅgahitā^eb^ti kathaṃ saṅgahitā. Na hi kārayamāno karonto nāma hoti, evaṃ panettha adhippāyo veditabbo – yasmā karontenapi kārayamānenapi idha vuttanayeneva paṭipajjitabbaṃ, tasmā kārayamānena evaṃ paṭipajjitabbanti vutte pageva karontenāti idaṃ atthato ^a^V2.0296^ea^ āgatamevāti ‘‘kārayamānenā’’ti bhagavatā vuttaṃ. Tato ‘‘kārayamānenā’’ti vutte sāmatthiyato labbhamānopi attho teneva saṅgahito nāma hotīti. ^b^Byañjanaṃ^eb^^a^M2.0334^ea^^b^vilomitaṃ bhaveyyā^eb^ti yasmā ‘‘kārayamānenā’’ti imassa ‘‘karontenā’’ti idaṃ pariyāyavacanaṃ na hoti, tasmā karontena vā kārāpentena vāti padatthavasena niddese kate byañjanaṃ viruddhaṃ bhaveyyāti adhippāyo. ^b^Atthamattamevā^eb^ti padatthato sāmatthiyato ca labbhamānaṃ atthamattameva.</p>
              <p>[03]^b^Uddeso^eb^ti uddisitabbo. ^b^Abbohārika^eb^nti appamāṇaṃ. ‘‘Āyāmato ca vitthārato cā’’ti avatvā vikappatthassa ^b^vā^eb^-saddassa vuttattā ekatobhāgena vaḍḍhitepi āpattiyevāti dassento ^b^‘‘yo panā’’^eb^tiādimāha. ^b^Tihatthā^eb^ti vaḍḍhakīhatthena tihatthā. ^b^Pamāṇayutto mañco^eb^ti pakatividatthiyā navavidatthippamāṇo mañco. ^b^Pamāṇikā kāretabbā^eb^ti ukkaṭṭhappamāṇaṃ sandhāya vuttattā ukkaṭṭhappamāṇayuttāva kuṭi adesitavatthukā na vaṭṭati, pamāṇato pana ūnatarā adesitavatthukāpi vaṭṭatīti kassaci sandeho siyāti taṃnivattanatthaṃ ^b^‘‘pamāṇato ūnatarampī’’^eb^tiādi vuttaṃ. Tattha ^b^pamāṇato ūnatara^eb^nti pāḷiyaṃ vuttappamāṇato ūnataraṃ. Pacchimena pamāṇena catuhatthato ūnatarā kuṭi nāma na hotīti catuhatthato paṭṭhāya kuṭilakkhaṇappattaṃ kuṭiṃ dassetuṃ ^b^‘‘catuhatthaṃ pañcahatthampī’’^eb^ti vuttaṃ. ^b^Kalalalepo^eb^ti kenaci silesena katalepo, tambamattikādikalalalepo vā. ^b^Alepo evā^eb^ti abbohārikāyevāti adhippāyo. ^b^Piṭṭhasaṅghāṭo^eb^ dvārabāhā. ^b^Oloketvāpī^eb^ti apaloketvāpi, apalokanakammavasenapi kātuṃ vaṭṭatīti adhippāyo.</p>
              <p>[03]^b^353^eb^^b^.^eb^ Yathā sīhādīnaṃ gocarāya pakkamantānaṃ nibaddhagamanamaggo na vaṭṭati, evaṃ hatthīnampi nibaddhagamanamaggo na vaṭṭati. ^b^Etesa^eb^nti sīhādīnaṃ. ^b^Cāribhūmī^eb^ti gocarabhūmi. ^b^Na gahitā^eb^ti na vāritāti adhippāyo. ^b^Ārogyatthāyā^eb^ti nirupaddavatthāya. ^b^Sesānī^eb^ti pubbaṇṇanissitādīni. ^b^Pubbaṇṇanissita^eb^nti ettha pubbaṇṇaviruhanaṭṭhānaṃ pubbaṇṇa-saddena gahitaṃ. Tenāha – ^b^‘‘sattannaṃ dhaññānaṃ…pe… ṭhita’’^eb^nti. Abhihananti etthāti ^b^abbhāghātaṃ^eb^. ‘‘Verighara’’nti vuttamevatthaṃ vibhāvetuṃ ^b^‘‘corānaṃ māraṇatthāya kata’’^eb^nti vuttaṃ. ^b^Dhammagandhikā^eb^ti hatthapādādichindanagandhikā.</p>
              <p>[03]^b^Āvijjituṃ^eb^^a^M2.0335^ea^^b^na sakkā hotī^eb^ti chindataṭādisambhavato na sakkā hoti āvijjituṃ. ^b^Pācina^eb^nti kuṭivatthusāmantā cinitabbādhiṭṭhānaṃ. Kiñcāpi idha pubbapayogasahapayogānaṃ adinnādāne viya viseso natthi, tathāpi tesaṃ vibhāgena dassanaṃ chinditvā puna kātabbāti ettha ^a^V2.0297^ea^ kuṭiyā bhedanaparicchedadassanatthaṃ kataṃ. ^b^Tadatthāyā^eb^ti tacchanatthāya. ^b^Evaṃ kata^eb^nti adesitavatthuṃ pamāṇātikkantaṃ vā kataṃ. Dārunā kataṃ kuṭṭaṃ etthāti ^b^dārukuṭṭikā,^eb^ kuṭi. ^b^Silākuṭṭika^eb^ntiādīsupi eseva nayo. ^b^Paṇṇasāla^eb^nti bahi paṇṇehi chādetabbaṃ ullittāvalittaṃ kuṭimeva vadati. Tenevāha ^b^‘‘sabhitticchadanaṃ limpissāmī’’^eb^ti.</p>
              <p>[03]Antolepeneva niṭṭhāpetukāmaṃ sandhāya ^b^‘‘antolepe vā’’^eb^tiādi vuttaṃ. ^b^Bahilepe vā^eb^ti etthāpi eseva nayo. Tasmiṃ dvārabaddhe vā vātapāne vā ṭhapiteti yojetabbaṃ. ^b^Tassokāsa^eb^nti tassa dvārabaddhassa vā vātapānassa vā okāsaṃ. ^b^Puna vaḍḍhetvā vā^eb^ti pubbeva ṭhapitokāsaṃ khuddakaṃ ce, bhedanena puna vaḍḍhetvā. ^b^Lepo na ghaṭiyatī^eb^ti pubbe dinnalepo dvārabaddhena vā vātapānena vā saddhiṃ na ghaṭiyati, ekābaddhaṃ hutvā na tiṭṭhatīti vuttaṃ hoti. ^b^Ta^eb^nti dvārabaddhaṃ vā vātapānaṃ vā. ^b^Paṭhamameva saṅghādiseso^eb^ti lepakiccassa niṭṭhitattā dvārabaddhaṃ vā vātapānaṃ vā ṭhapanato pubbeyeva saṅghādiseso. ^b^Aṭṭhaṅgulamattena appattacchadanaṃ katvā^eb^ti ettha evaṃ me āpatti na siyāti bhittiyaṃ vā chadane vā ekaṅgulamattampi okāsaṃ lepena aghaṭetvā ṭhapeti, vaṭṭatīti vadanti. Mattikākuṭṭameva mattikālepasaṅkhyaṃ gacchatīti āha – ^b^‘‘sace mattikāya kuṭṭaṃ karoti, chadanalepena saddhiṃ ghaṭane āpattī’’^eb^ti. ^b^Ubhinnaṃ anāpattī^eb^ti purimassa lepassa aghaṭitattā dutiyassa attuddesikatāsambhavato ubhinnaṃ anāpatti, tasmā vināpi vattasīsena tena anāṇatto tassa karomīti karoti, ubhinnaṃ anāpattiyeva. Sace tena āṇatto karoti, mūlaṭṭhasseva āpatti.</p>
              <p>[03]^b^354^eb^^b^.^eb^^b^Chattiṃsa catukkāni^eb^ nāma ‘‘bhikkhu kuṭiṃ karotī’’tiādimhi paṭhamavāre adesitavatthukacatukkaṃ desitavatthukacatukkaṃ pamāṇātikkantacatukkaṃ pamāṇikacatukkaṃ adesitavatthukappamāṇātikkantacatukkaṃ desitavatthukappamāṇikacatukkanti ^a^M2.0336^ea^ cha catukkāni, evaṃ samādisativārādīsupi pañcasūti chattiṃsa. ^b^Āpattibhedadassanatthaṃ vuttānī^eb^ti ‘‘sārambhe ce bhikkhu vatthusmiṃ aparikkamane’’ti avisesena mātikāya vuttattā sārambhāparikkamanesupi saṅghādisesova siyāti micchāgāhanivattanatthaṃ sārambhe aparikkamane ca dukkaṭaṃ, adesitavatthukatāya pamāṇātikkantatāya ca saṅghādisesoti evaṃ āpattibhedadassanatthaṃ vuttāni.</p>
              <p>[03]^b^355-361^eb^^b^.^eb^ ‘‘Dvīhi saṅghādisesehī’’ti vattabbe vibhattibyattayena ca vacanabyattayena ca ^b^dvinnaṃ saṅghādisesenā^eb^ti vuttanti āha ^b^‘‘dvīhi saṅghādisesehi…pe… attho veditabbo’’^eb^ti. ‘‘Aññassa vā dātabbā’’ti vuttattā vippakataṃ kuṭiṃ labhitvā attano atthāya karontassapi ādito ^a^V2.0298^ea^ paṭṭhāya akatattā anāpattiyevāti vadanti. ^b^Apacinitabbā^eb^ti viddhaṃsetabbā. ^b^Bhūmisamaṃ katvā^eb^ti kuṭivatthusamaṃ katvā.</p>
              <p>[03]^b^364^eb^^b^.^eb^^b^Na hettha lepo ghaṭiyatī^eb^ti chadanalepassa abhāvato vuttaṃ, visuṃyeva anuññātattā pana sacepi leṇassa anto uparibhāge cittakammādikaraṇatthaṃ lepaṃ denti, vaṭṭatiyeva. Lepadānavasena akatā iṭṭhakādiguhā guhā nāmāti ^b^gaṇṭhipadesu^eb^ vuttaṃ. ^b^Tiṇehi vā paṇṇehi vā chāditakuṭikāva vuttā^eb^ti ‘‘kukkuṭacchikagehaṃ vaṭṭatī’’ti vatvā ‘‘chadanaṃ daṇḍakehī’’tiādinā puna taṃ dassentehi tiṇapaṇṇacchadanā kuṭikāva vuttā. ^b^Chadanaṃ daṇḍakehi jālabandhaṃ katvā^eb^ti chadanaṃ dīghato tiriyato ca ṭhapitadaṇḍakehi jālaṃ viya bandhitvā. ^b^Ogumphetvā^eb^ti tiṇādiṃ viddhaṃsetvā. ^b^Bhittilepena saddhiṃ lepe ghaṭite^eb^ti ettha ullittāvalittabhāvassa chadanaṃ sandhāya vuttattā sacepi bhittilepena anatthiko hoti, chadanalepe samantato bhittiyā appamattakenapi ghaṭite bhittilepena vināpi āpattiyevāti vadanti. Upacikāmocanatthameva heṭṭhā pāsāṇakuṭṭaṃ katvā taṃ alimpitvā upari limpati, lepo na ghaṭiyati nāma, ^b^anāpattiyevā^eb^ti iminā aṭṭhakathāvacanena taṃ na sameti. Tattha keci vadanti ‘‘bhittiṃ alimpitukāmatāya abhāvato chadanalepe pāsāṇakuṭṭena saddhiṃ ghaṭitepi tattha anāpatti vuttā’’ti, tampi na yuttaṃ. ‘‘Upacikāmocanatthamevā’’ti hi vuttattā pāsāṇakuṭṭe puna limpitukāmatāya abhāvoyeva viññāyati, teneva ‘‘taṃ alimpitvā’’ti ^a^M2.0337^ea^ vuttaṃ. Tasmā ‘‘ullittādibhāvo…pe… chadanameva sandhāya vutto’’ti idaṃ satipi bhittilepe chadanalepena vinā āpatti na hotīti chadanalepassa padhānabhāvadassanatthaṃ vuttaṃ, na pana bhittilepena vināpi āpatti hotīti dassanatthanti vadanti, idameva cettha yuttataranti amhākaṃ khanti. ^b^Etthā^eb^ti tiṇakuṭikāya.</p>
              <p>[03]Ettha ca tiṇakuṭikāya eva sabbathā anāpattibhāvassa dassanaṃ ^b^parivārapāḷiṃ^eb^ ānetvā tiṇakuṭikāya sārambhādipaccayāpi anāpattibhāvo sukhena sakkā sādhetunti kataṃ. Tiṇakuṭikāya ca sabbathā anāpattibhāve sādhite teneva nayena leṇaguhādīsupi sārambhādipaccayāpi anāpattibhāvo sakkā viññātunti. Teneva ^b^‘‘yaṃ panā’’^eb^tiādi vuttaṃ. Tathā hi tiṇakuṭikāya sārambhādipaccayāpi anāpattibhāve sādhite teneva nayena aññassatthāya karontassapi sārambhādipaccayāpi anāpattibhāvo atthato dassitoyeva hoti. Evañca sati bhikkhu samādisitvā pakkamati ‘‘kuṭiṃ me karothā’’ti, samādisati ca desitavatthukā ca hotu anārambhā ca saparikkamanā cāti, tassa kuṭiṃ karonti adesitavatthukaṃ sārambhaṃ aparikkamanaṃ. ‘‘Āpatti kārukānaṃ tiṇṇaṃ dukkaṭāna’’nti pāḷiyaṃ aññassatthāya ^a^V2.0299^ea^ karontassapi sārambhādipaccayāpi dukkaṭaṃ kasmā vuttanti imaṃ codanaṃ manasi nidhāya ^b^‘‘yaṃ pana…pe… akaraṇapaccayā vutta’’^eb^nti idaṃ vuttaṃ. Ayañhettha adhippāyo – aññassatthāya karontassapi sārambhādipaccayāpi anāpattiyeva. ‘‘Āpatti kārukānaṃ tiṇṇaṃ dukkaṭāna’’nti idaṃ pana aññassatthāya karontassa na sārambhādipaccayā āpattidassanatthaṃ vuttaṃ, kiñcarahi yathāsamādiṭṭhāya akaraṇapaccayā āpattidassanatthanti. Yasmā bahūsu potthakesu satasodhitasammate ca purāṇapotthake ayameva pāṭhakkamo dissati, tasmā yathādiṭṭhapāṭhānukkamenevettha attho pakāsito. Katthaci potthake pana ‘‘kuṭilakkhaṇappattampi kuṭiṃ…pe… anāpattī’’ti imassānantaraṃ ‘‘yaṃ panā’’tiādipāṭhaṃ likhanti, evañca sati tattha adhippāyo pākaṭoyeva. ^b^Anāpattīti vatvā^eb^ti uposathāgārañca bhavissati, ahañca vasissāmītiādīsu vāsāgāratthāya eva aniyamitattā anāpattīti vatvā.</p>
              <p>[03]Pamāṇātikkantakuṭikaraṇalakkhaṇā ^a^M2.0338^ea^ kiriyāyeva, adesitavatthumūlikāyapi āpattiyā aṅgaṃ hoti pamāṇātikkantamūlikāyapi, tadubhayaṃ ekato katvā ‘‘kiriyākiriyato’’ti vuttaṃ. Vatthuṃ adesāpetvā pamāṇayuttaṃ kuṭiṃ karontassapi vatthuṃ desāpetvā akiriyāya kuṭikaraṇakiriyāya ca samuṭṭhānato kiriyākiriyatova samuṭṭhātīti veditabbaṃ. ^b^Acittaka^eb^nti paṇṇattiajānanacittena acittakaṃ. Ullittādīnaṃ aññataratā, heṭṭhimappamāṇasambhavo, adesitavatthutā, pamāṇātikkantatā, attuddesikatā, vāsāgāratā, lepaghaṭṭanāti imānettha cha vā satta vā aṅgāni.</p>
              <p>[06]Kuṭikārasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>7. Vihārakārasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^365^eb^^b^.^eb^ Sattame ^b^evaṃnāmake nagare^eb^ti kosambīnāmake. Tassa kira nagarassa ārāmapokkharaṇīādīsu tesu tesu ṭhānesu kosambarukkhāva ussannā ahesuṃ, tasmā kosambīti saṅkhyaṃ agamāsi. Kusumbassa nāma isino assamato avidūre māpitattāti eke. Idaṃ vuttaṃ hoti – kusumbassa isino nivāsabhūmi kosambī, tassa ca avidūre bhavattā nagaraṃ kosambīti saṅkhyaṃ gatanti. ^b^Ghositanāmakena kira seṭṭhinā so kārito^eb^ti ettha ko ghositaseṭṭhi, kathañcānena so ārāmo kāritoti? Pubbe kira addilaraṭṭhaṃ nāma ahosi. Tato kotūhalako nāma daliddo chātakabhayena saputtadāro subhikkhaṃ raṭṭhaṃ gacchanto puttaṃ ^a^V2.0300^ea^ vahituṃ asakkonto chaḍḍetvā agamāsi. Mātā nivattitvā taṃ gahetvā gatā. Te ekaṃ gopālakagāmaṃ pavisiṃsu. Gopālakānañca tadā bahupāyāso paṭiyatto hoti, tato pāyāsaṃ labhitvā bhuñjiṃsu. Atha so puriso bahutaraṃ pāyāsaṃ bhutto jīrāpetuṃ asakkonto rattibhāge kālaṃ katvā tattheva sunakhiyā kucchismiṃ paṭisandhiṃ gahetvā kukkuro jāto, so gopālakassa piyo ahosi. Gopālako ca paccekabuddhaṃ upaṭṭhāti. Paccekabuddhopi bhattakiccakāle kukkurassa ekaṃ piṇḍaṃ deti. So paccekabuddhe sinehaṃ uppādetvā gopālakena saddhiṃ paṇṇasālampi gacchati, gopālake ^a^M2.0339^ea^ asannihite bhattavelāyaṃ sayameva gantvā kālārocanatthaṃ paṇṇasāladvāre bhussati, antarāmaggepi caṇḍamige disvā bhussitvā palāpeti. So paccekabuddhe mudukena cittena kālaṃ katvā devaloke nibbatti. Tatrāssa ‘‘ghosakadevaputto’’tveva nāmaṃ ahosi.</p>
              <p>[03]So devalokato cavitvā kosambiyaṃ ekasmiṃ kulaghare nibbatti. Taṃ aputtako kira seṭṭhi tassa mātāpitūnaṃ dhanaṃ datvā puttaṃ katvā aggahesi. Atha attano putte jāte sattakkhattuṃ ghātāpetuṃ upakkami. So puññavantatāya sattasupi ṭhānesu maraṇaṃ appatvā avasāne ekāya seṭṭhidhītāya veyyattiyena laddhajīviko aparabhāge pitu accayena seṭṭhiṭṭhānaṃ patvā ghositaseṭṭhi nāma jāto. Aññepi kosambiyaṃ kukkuṭaseṭṭhi, pāvāriyaseṭṭhīti dve seṭṭhino atthi, iminā saddhiṃ tayo ahesuṃ.</p>
              <p>[03]Tena ca samayena tesaṃ sahāyakānaṃ seṭṭhīnaṃ kulūpakā pañcasatā isayo pabbatapāde vasiṃsu. Te kālena kālaṃ loṇambilasevanatthaṃ manussapathaṃ āgacchanti. Athekasmiṃ vāre gimhasamaye manussapathaṃ āgacchantā nirudakaṃ mahākantāraṃ atikkamitvā kantārapariyosāne mahantaṃ nigrodharukkhaṃ disvā cintesuṃ ‘‘yādiso ayaṃ rukkho, addhā ettha mahesakkhāya devatāya bhavitabbaṃ, sādhu vatassa, sace no pānīyaṃ vā paribhojanīyaṃ vā dadeyyā’’ti. Devatā isīnaṃ ajjhāsayaṃ viditvā ‘‘imesaṃ saṅgahaṃ karissāmī’’ti attano ānubhāvena viṭapantarato naṅgalasīsamattaṃ udakadhāraṃ pavattesi. Isigaṇo rajatakkhandhasadisaṃ udakavaṭṭiṃ disvā attano bhājanehi udakaṃ gahetvā paribhogaṃ katvā cintesi ‘‘devatāya amhākaṃ paribhogudakaṃ dinnaṃ, idaṃ pana agāmakaṃ mahāraññaṃ, sādhu vatassa, sace no āhārampi dadeyyā’’ti. Devatā isīnaṃ upakappanavasena dibbāni yāgukhajjakādīni datvā santappesi.</p>
              <p>[03]Isayo cintayiṃsu ‘‘devatāya amhākaṃ paribhogudakampi bhojanampi sabbaṃ dinnaṃ, sādhu vatassa ^a^V2.0301^ea^, sace no attānaṃ dasseyyā’’ti. Devatā tesaṃ ajjhāsayaṃ viditvā upaḍḍhakāyaṃ dassesi. Devate mahatī te sampatti, kiṃ kammaṃ katvā imaṃ sampattiṃ adhigatāsīti. Nātimahantaṃ parittakaṃ kammaṃ katvāti. Upaḍḍhuposathakammaṃ nissāya hi devatāya sampatti laddhā. Anāthapiṇḍikassa ^a^M2.0340^ea^ kira gehe ayaṃ devaputto kammakāro ahosi. Seṭṭhissa hi gehe uposathadivasesu antamaso dāsakammakāre upādāya sabbo jano uposathiko hoti. Ekadivasaṃ ayaṃ kammakāro ekakova pāto uṭṭhāya kammantaṃ gato. Mahāseṭṭhi nivāpaṃ labhamānamanusse sallakkhento etassevekassa araññaṃ gatabhāvaṃ ñatvā assa sāyamāsatthāya nivāpaṃ adāsi. Bhattakāradāsī ekasseva bhattaṃ pacitvā araññato āgatassa bhattaṃ vaḍḍhetvā adāsi. Kammakāro cintayi ‘‘aññesu divasesu imasmiṃ kāle gehaṃ ekasaddaṃ ahosi, ajja ativiya sannisinnaṃ, kiṃ nu kho eta’’nti. Tassa sā ācikkhi ‘‘ajja imasmiṃ gehe sabbe manussā uposathikā, mahāseṭṭhi tuyhevekassa nivāpaṃ adāsī’’ti. Evaṃ ammāti. Āma sāmīti. ‘‘Imasmiṃ kāle uposathaṃ samādinnassa uposathakammaṃ hoti, na hotī’’ti mahāseṭṭhiṃ puccha ammāti. Tāya gantvā pucchito mahāseṭṭhi āha – ‘‘sakalauposathakammaṃ na hoti, upaḍḍhakammaṃ pana hoti, uposathiko hotī’’ti. Kammakāro bhattaṃ abhuñjitvā mukhaṃ vikkhāletvā uposathiko hutvā vasanaṭṭhānaṃ gahetvā nipajji. Tassa āhāraparikkhīṇakāyassa rattiṃ vāto kuppi. So paccūsasamaye kālaṃ katvā upaḍḍhuposathakammanissandena mahāvattaniaṭavidvāre nigrodharukkhadevaputto hutvā nibbatti.</p>
              <p>[03]So taṃ pavattiṃ isīnaṃ ārocesi. Isayo pucchiṃsu ‘‘tumhehi mayaṃ ‘buddho dhammo saṅgho’ti assutapubbaṃ sāvitā, uppanno nu kho loke buddho’’ti. Āma, bhante, uppannoti. Idāni kuhiṃ vasatīti. Sāvatthiyaṃ nissāya jetavane, bhanteti. Isayo ‘‘tiṭṭhatha tumhe, mayaṃ satthāraṃ passissāmā’’ti haṭṭhatuṭṭhā nikkhamitvā anupubbena kosambīnagaraṃ sampāpuṇiṃsu. Mahāseṭṭhino ‘‘isayo āgatā’’ti paccuggamanaṃ katvā ‘‘sve amhākaṃ bhikkhaṃ gaṇhatha, bhante’’ti nimantetvā punadivase isigaṇassa mahādānaṃ adaṃsu. Isayo ‘‘bhutvāva gacchāmā’’ti āpucchiṃsu. Bhante, tumhe aññasmiṃ kāle ekampi māsaṃ dvepi tayopi cattāropi māse vasitvā gacchatha, imasmiṃ pana vāre hiyyo āgantvā ‘‘ajjeva gacchāmā’’ti vadatha, kiṃ idanti. Āma gahapatayo buddho loke uppanno, na kho pana sakkā jīvitantarāyo jānituṃ, tena mayaṃ turitā gacchāmāti ^a^M2.0341^ea^. Tena hi, bhante, mayampi āgacchāma, amhehi saddhiṃyeva gacchathāti. ‘‘Tumhe agāriyā nāma mahājaṭā, tiṭṭhatha tumhe, mayaṃ puretaraṃ gamissāmā’’ti nikkhamitvā ^a^V2.0302^ea^ ekaṭṭhāne dve divasāni avasitvā turitagamanena sāvatthiṃ patvā jetavanavihāre satthu santikameva agamaṃsu. Tattha madhuradhammakathaṃ sutvā sabbeva pabbajitvā arahattaṃ pāpuṇiṃsu.</p>
              <p>[03]Tepi tayo seṭṭhino pañcahi pañcahi sakaṭasatehi sappimadhuphāṇitādīni ceva paṭṭuṇṇadukūlādīni ca ādāya kosambito nikkhamitvā anupubbena sāvatthiṃ patvā jetavanasāmante khandhāvāraṃ bandhitvā satthu santikaṃ gantvā vanditvā paṭisanthāraṃ katvā ekamantaṃ nisīdiṃsu. Satthā tiṇṇampi sahāyānaṃ madhuradhammakathaṃ kathesi. Te balavasomanassajātā satthāraṃ nimantetvā punadivase mahādānaṃ adaṃsu, puna nimantetvā punadivaseti evaṃ aḍḍhamāsaṃ dānaṃ datvā ‘‘bhante, amhākaṃ janapadaṃ āgamanāya paṭiññaṃ dethā’’ti pādamūle nipajjiṃsu. Bhagavā ‘‘suññāgāre kho gahapatayo tathāgatā abhiramantī’’ti āha. ‘‘Ettāvatā paṭiññā dinnā nāma hotī’’ti gahapatayo sallakkhetvā ‘‘dinnā no bhagavatā paṭiññā’’ti pādamūle nipajjitvā dasabalaṃ vanditvā nikkhamitvā antarāmagge yojane yojane vihāraṃ kāretvā anupubbena kosambiṃ patvā ‘‘loke buddho uppanno’’ti kathayiṃsu. Tayo janā attano attano ārāme mahantaṃ dhanapariccāgaṃ katvā bhagavato vihāre kārāpesuṃ. Tattha kukkuṭaseṭṭhinā kārito ^b^kukkuṭārāmo^eb^ nāma ahosi. Pāvārikaseṭṭhinā ambavane kārito ^b^pāvārikambavanaṃ^eb^ nāma. Ghositena kārito ^b^ghositārāmo^eb^ nāma ahosi. Taṃ sandhāya vuttaṃ ‘‘ghositanāmakena kira seṭṭhinā so kārito’’ti.</p>
              <p>[03]Yo abhinikkhamanakāle saddhiṃ nikkhanto, yassa ca satthārā parinibbānakāle brahmadaṇḍo āṇatto, taṃ sandhāyāha ^b^‘‘bodhisattakāle upaṭṭhākachannassā’’^eb^ti. Iminā ca yo ^b^majjhimanikāye channovādasutte^eb^ (ma. ni. 3.389 ādayo) gilāno hutvā dhammasenāpatinā ovadiyamānopi māraṇantikavedanaṃ adhivāsetuṃ asakkonto tiṇhena satthena kaṇṭhanāḷiṃ chinditvā maraṇabhaye uppanne gatinimitte ca upaṭṭhite attano puthujjanabhāvaṃ ñatvā saṃviggo vipassanaṃ paṭṭhapetvā saṅkhāre pariggaṇhanto arahattaṃ ^a^M2.0342^ea^ patvā samasīsī hutvā parinibbāyi, ayaṃ so na hotīti dasseti. Pūjāvacanappayoge kattari sāmivacanassapi icchitattā āha ^b^‘‘gāmassa vā pūjita’’^eb^nti. Lakkhaṇaṃ panettha saddasatthānusārato veditabbaṃ. ^b^Ekeko koṭṭhāso^eb^ti ekeko bhāgo.</p>
              <p>[03]^b^366^eb^^b^.^eb^^b^Kiriyato samuṭṭhānabhāvo^eb^ti kevalaṃ kiriyāmattato samuṭṭhānabhāvaṃ paṭikkhipati, vatthuno pana adesanāya kuṭikaraṇakiriyāya ca samuṭṭhānato kiriyākiriyato samuṭṭhātīti veditabbaṃ ^a^V2.0303^ea^. Imasmiṃ sikkhāpade ^b^bhikkhū vā anabhineyyā^eb^ti ettha ^b^vā^eb^-saddo ‘‘ayaṃ vā so mahānāgo’’tiādīsu viya avadhāraṇatthoti daṭṭhabbo.</p>
              <p>[06]Vihārakārasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>8. Paṭhamaduṭṭhadosasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^380^eb^^b^.^eb^ Aṭṭhame pākārena parikkhittanti sambandho. ^b^Gopuraṭṭālakayutta^eb^nti dvārapāsādena ca tattha tattha pākāramatthake patiṭṭhāpitāṭṭālakehi ca yuttaṃ. Veḷūhi parikkhittattā abbhantare pupphūpagaphalūpagarukkhasañchannattā ca ^b^nīlobhāsaṃ^eb^. Chāyūdakasampattiyā bhūmibhāgasampattiyā ca ^b^manoramaṃ^eb^. ^b^Kāḷakavesenā^eb^ti kalandakarūpena. ^b^Nivāpa^eb^nti bhojanaṃ. ^b^Ta^eb^nti uyyānaṃ. ^b^Dabboti tassa therassa nāma^eb^nti dabbatthambhe patitattā dabboti tassa therassa nāmaṃ ahosi.</p>
              <p>[03]Kassapadasabalassa sāsanosakkanakāle kira satta bhikkhū ekacittā hutvā aññe sāsane agāravaṃ karonte disvā ‘‘idha kiṃ karoma, ekamante samaṇadhammaṃ katvā dukkhassantaṃ karissāmā’’ti nisseṇiṃ bandhitvā uccaṃ pabbatasikharaṃ abhiruhitvā attano cittabalaṃ jānantā ‘‘nisseṇiṃ pātentu, jīvite sālayā otarantu, mā pacchānutappino ahuvatthā’’ti vatvā sabbe ekacittā hutvā nisseṇiṃ pātetvā ‘‘appamattā hotha, āvuso’’ti aññamaññaṃ ovaditvā cittaruciyesu ṭhānesu nisīditvā samaṇadhammaṃ kātuṃ ārabhiṃsu.</p>
              <p>[03]Tatreko ^a^M2.0343^ea^ thero pañcame divase arahattaṃ patvā ‘‘mama kiccaṃ nipphannaṃ, ahaṃ imasmiṃ ṭhāne kiṃ karissāmī’’ti iddhiyā uttarakuruto piṇḍapātaṃ āharitvā āha – ‘‘āvuso, imaṃ piṇḍapātaṃ paribhuñjatha, bhikkhācārakiccaṃ mamāyattaṃ hotu, tumhe attano kammaṃ karothā’’ti. Kiṃ nu mayaṃ, āvuso, nisseṇiṃ pātentā evaṃ avacumha ‘‘yo paṭhamaṃ dhammaṃ sacchikaroti, so bhikkhaṃ āharatu, tenābhataṃ sesā paribhuñjitvā samaṇadhammaṃ karissantī’’ti. Natthi, āvusoti. Tumhe attano pubbahetunāva labhittha, mayampi sakkontā vaṭṭassantaṃ karissāma, gacchatha tumheti. Thero te saññāpetuṃ asakkonto phāsukaṭṭhāne piṇḍapātaṃ paribhuñjitvā gato. Aparopi thero sattame divase anāgāmiphalaṃ patvā tato cuto suddhāvāsabrahmaloke nibbatto, itare therā ekaṃ buddhantaraṃ devamanussesu saṃsaritvā tesu tesu kulesu nibbattā. Eko gandhāraraṭṭhe takkasilanagare rājagehe nibbatto, eko paccantimaraṭṭhe ^a^V2.0304^ea^ paribbājikāya kucchimhi nibbatto, eko bāhiyaraṭṭhe kuṭumbiyagehe nibbatto, eko rājagahe kuṭumbiyagehe nibbatto.</p>
              <p>[03]Ayaṃ pana dabbatthero mallaraṭṭhe anupiyanagare ekassa mallarañño gehe paṭisandhiṃ gaṇhi. Tassa mātā upavijaññā kālamakāsi. Matasarīraṃ susānaṃ netvā dārucitakaṃ āropetvā aggiṃ adaṃsu. Aggivegasantattaṃ udarapaṭalaṃ dvedhā ahosi. Dārako attano puññabalena uppatitvā ekasmiṃ dabbatthambhe nipati, taṃ dārakaṃ gahetvā ayyikāya adaṃsu. Sā tassa nāmaṃ gaṇhantī dabbatthambhe patitvā laddhajīvikattā ‘‘dabbo’’ti tassa nāmaṃ akāsi. Tena vuttaṃ ‘‘dabboti tassa therassa nāma’’nti.</p>
              <p>[03]Tassa sattavassikakāle satthā bhikkhusaṅghaparivuto mallaraṭṭhe cārikaṃ caramāno anupiyanigamaṃ patvā anupiyambavane viharati. Dabbakumāro satthāraṃ disvā saha dassaneneva pasīditvā pabbajitukāmo hutvā ‘‘ahaṃ dasabalassa santike pabbajissāmī’’ti ayyikaṃ āpucchi. Sā ‘‘sādhu tātā’’ti dabbakumāraṃ ādāya satthu santikaṃ gantvā ‘‘bhante, imaṃ kumāraṃ pabbājethā’’ti āha. Satthā aññatarassa bhikkhuno saññaṃ adāsi ‘‘bhikkhu imaṃ dārakaṃ pabbājehī’’ti. So thero satthu vacanaṃ sutvā dabbakumāraṃ pabbājento tacapañcakakammaṭṭhānaṃ ācikkhi. Pubbahetusampanno katābhinīhāro ^a^M2.0344^ea^ paṭhamakesavaṭṭiyā voropanakkhaṇeyeva sotāpattiphale patiṭṭhāsi, dutiyāya kesavaṭṭiyā oropiyamānāya sakadāgāmiphale, tatiyāya anāgāmiphale, sabbakesānaṃ pana oropanañca arahattaphalasacchikiriyā ca apacchā apure ahosi. Taṃ sandhāya vuttaṃ ^b^‘‘thero kira sattavassikova saṃvegaṃ labhitvā pabbajito khuraggeyeva arahattaṃ pāpuṇīti veditabbo’’^eb^ti.</p>
              <p>[03]^b^Sāvakena pattabba^eb^nti yathupanissayaṃ tena tena sāvakena pattabbaṃ. ^b^Tisso vijjā^eb^tiādi yathāsambhavavasena vuttaṃ. ^b^Guṇajāta^eb^nti ‘‘yañca kiñci sāvakena pattabba’’nti napuṃsakaliṅgasambandhadassanatthaṃ vuttaṃ. ^b^Catūsu saccesu catūhi maggehi soḷasavidhassa kiccassa katattā^eb^ti dukkhasamudayanirodhamaggasaṅkhātesu catūsu saccesu dukkhapariññā samudayappahānaṃ nirodhasacchikiriyā maggabhāvanāti ekekassa maggassa catunnaṃ catunnaṃ kiccānaṃ vasena soḷasavidhassa kiccassa katattā. ^b^Tato tato paṭikkamitvā^eb^ti tato tato kiccato ārammaṇato ca paṭivattitvā. ^b^Silāpaṭṭake^eb^ti pāsāṇaphalake. ^b^Terasāpī^eb^ti bhattuddesakasenāsanaggāhāpakabhaṇḍāgārikacīvarapaṭiggāhakacīvarabhājanakayāgubhājanakaphalabhājanakakhajjabhājanakāppamattakavissajjakasāṭiyaggāhāpakapattaggāhāpakāarāmikapesakasāmaṇerapesakasammutīnaṃ ^a^V2.0305^ea^ vasena terasāpi sammutiyo dātuṃ vaṭṭanti.</p>
              <p>[03]^b^382^eb^^b^.^eb^^b^Apisū^eb^ti ettha ^b^sū^eb^ti nipātamattaṃ, ^b^api^eb^-saddo aṭṭhānappayutto ‘‘vikāle’’ti imassa anantaraṃ daṭṭhabbo, vikālepi āgacchantīti attho. ^b^Jānantā^eb^ti dūrabhāvaṃ jānantā. ^b^Evaṃ sabbapadesū^eb^ti ettha katikasaṇṭhānādīnaṃ nānappakārattā tasmiṃ tasmiṃ vihāre katikavattādīni visuṃ visuṃ kathāpetīti veditabbaṃ. Sabbavihāresu ca gamanamagge samappamāṇe katvā adhiṭṭhātīti vadanti. ^b^Ayañhi nimmitānaṃ dhammatā^eb^ti aniyametvā nimmitānaṃ ayaṃ ‘‘ekasmiṃ bhāsamānasmi’’ntiādi dhammatā. Tathā hi ye vaṇṇavayasarīrāvayavaparikkhārakiriyāvisesādīhi niyamaṃ akatvā nimmitā honti, te aniyametvā nimmitattā iddhimatā sadisāva honti. Ṭhānanisajjādīsu bhāsitatuṇhībhāvādīsu vā yaṃ yaṃ iddhimā karoti, taṃ tadeva karonti. Sace pana nānappakāre kātukāmo hoti, keci paṭhamavaye, keci majjhimavaye, keci pacchimavaye, tathā dīghakese, upaḍḍhamuṇḍe ^a^M2.0345^ea^, missakakese, upaḍḍharattacīvare, paṇḍukacīvare, padabhāṇadhammakathāsarabhaññapañhapucchanapañhavissajjanacīvarasibbanadhovanādīni karonte, aparepi vā nānappakārake kātukāmo hoti, tena pādakajjhānato vuṭṭhāya ‘‘ettakā bhikkhū paṭhamavayā hontū’’tiādinā nayena parikammaṃ katvā puna samāpajjitvā vuṭṭhāya adhiṭṭhite adhiṭṭhānacittena saddhiṃ icchiticchitappakārāyeva honti. ^b^Avatthukavacanaṃ na hotī^eb^ti nimmitānaṃ ‘‘ayaṃ mañco’’tiādivacanaṃ avatthukaṃ na hoti sabbattha mañcapīṭhānaṃ sambhavato.</p>
              <p>[03]^b^383^eb^^b^.^eb^^b^Ekacārikabhatta^eb^nti atimanāpattā visuṃ ṭhitikāya pāpetabbaṃ bhattaṃ. ^b^Taddhitavohārenā^eb^ti cattāri parimāṇamassa catukkanti evaṃ taddhitavohārena. Odanassa pucchāya sādhakatamattā āha – ^b^‘‘karaṇattheyeva karaṇavacana’’^eb^nti, odanena karaṇabhūtena pucchantīti vuttaṃ hoti. Ye ca odanena karaṇabhūtena pucchanti, tesaṃ pucchanākāradassanatthaṃ ^b^‘‘kiṃ, bhante, odanaṃ demāti pucchantī’’^eb^ti vuttaṃ.</p>
              <p>[03]^b^Bhavo^eb^ti bhavitabbo. ^b^Asamannāharitvā^eb^ti ābhogaṃ akatvā. ^b^Rattiṃ sammantayamānā^eb^ti kañci kālaṃ supitvā vuṭṭhāya sammantayamānā. Rattiyañhi paṭhamayāmamajjhimayāmesu supitvā pabuddhānaṃ ajjatanakālepi anajjatanābhimāno hoti, tasmā te ‘‘hiyyo’’ti āhaṃsu. Ye pana rattiyaṃ kammappasutā jāgariyamanuyuttā honti, tesaṃ ajjatanābhimānoyeva, tasmā te ‘‘ajja’’icceva voharanti, na ‘‘hiyyo’’ti. ^b^Padhūpāyantā^eb^ti punappunaṃ uppajjanakakodhavasena padhūpāyantā.</p>
              <p>[03]^b^384^eb^^b^.^eb^^b^Dabba^eb^^a^V2.0306^ea^^b^dabbā^eb^ti dutiyo ^b^dabba^eb^-saddo paṇḍitādhivacanoti āha ^b^‘‘dabbā paṇḍitā’’^eb^ti. Evaṃ na nibbeṭhentīti sambandho. ^b^Nibbeṭhentī^eb^ti attānaṃ dosato mocenti. ^b^Vuṭṭhānalakkhaṇaṃ maññamānā^eb^ti vuṭṭhānalakkhaṇanti maññamānā. ^b^Na ghaṭiyatī^eb^ti therassa susīlapaṭiññāya tassā dussīlapaṭiññāvacanaṃ na ghaṭiyatīti adhippāyo. Ettha yaṃ vattabbaṃ, taṃ parato āvi bhavissati. ^b^Nāsethā^eb^ti setakaṃ datvā gihibhāvaṃ pāpethāti attho. Liṅganāsanā hettha adhippetā. Imameva ca dassetuṃ ^b^‘‘tisso nāsanā’’^eb^tiādi vuttaṃ. Ekakammādisaṃvāsassa akaraṇaṃ ^b^saṃvāsanāsanā^eb^. ^b^Daṇḍakammanāsanā^eb^ nāma vālukādīni okiritvā yāva khamāpeti, tāva daṇḍakammavasena ^a^M2.0346^ea^ nikkaḍḍhanaṃ. ^b^Cara pire vinassā^eb^ti nikkaḍḍhanākāradassanaṃ. Tattha ^b^carā^eb^ti gaccha, apehīti vuttaṃ hoti. ^b^Pire^eb^ti para amāmaka, amhākaṃ anajjhattikabhūtāti attho. ^b^Pire^eb^ti hi para-saddena samānatthaṃ sambodhanavacanaṃ. Atha vā ^b^pire^eb^ti ‘‘parato’’ti iminā samānatthaṃ nipātapadaṃ, tasmā ^b^cara pire^eb^ti parato gaccha, mā idha tiṭṭhāti attho. ^b^Vinassā^eb^ti adassanaṃ gaccha.</p>
              <p>[03]Yasmā te bhikkhū attānaṃ appakāsetvā ṭhitā, tasmā ^b^anuyuñjathā^eb^ti imassa ^b^gavesatha jānāthā^eb^ti attho vutto. ^b^Kārako hotī^eb^ti ‘‘ayyenamhi dūsitā’’ti paṭiññātattā tāya paṭiññāya yadi nāsitā, thero kārako hoti, sadosoti attho. ^b^Akārako hotī^eb^ti tāya katapaṭiññaṃ anapekkhitvā yadi bhagavatā pakatidussīlabhāvaṃyeva sandhāya sā nāsitā, thero akārako hotīti adhippāyo. ‘‘Sakāya paṭiññāya nāsethā’’ti vutte ‘‘ayyenamhi dūsitā’’ti tāya katapaṭiññāya bhūtatā āpajjatīti āha – ^b^‘‘bhante, tumhākaṃ vāde thero kārako hoti sadoso’’^eb^ti. ^b^Bhikkhuniṃ anuddhaṃseti, dukkaṭa^eb^nti iminā mahāaṭṭhakathāvādo dassito. ^b^Musāvāde pācittiyanti vutta^eb^nti bhikkhuniṃ anuddhaṃsentassa musāvāde pācittiyanti vuttaṃ.</p>
              <p>[03]^b^Tatrā^eb^ti tesu dukkaṭapācittiyesu. Ito paṭṭhāya ‘‘tasmā pācittiyameva yujjatī’’ti vacanapariyantaṃ dvīsupi aṭṭhakathāsu adhippāyavibhāvanaṃ. Tattha ^b^purimanaye^eb^ti ‘‘bhikkhuniṃ anuddhaṃseti, dukkaṭa’’nti vuttāṭṭhakathānaye. Dukkaṭameva yujjatīti kasmā vuttanti ce? Tattha kāraṇaṃ dassento ^b^‘‘yathā’’^eb^tiādimāha. ^b^Bhikkhuno bhikkhusmiṃ saṅghādiseso^eb^ti bhikkhuṃ amūlakena antimavatthunā anuddhaṃsentassa bhikkhuno saṅghādisesoti attho. Pacchimanayepi ‘‘bhikkhuniṃ anuddhaṃsentassa musāvāde pācittiya’’nti vuttaṃ. ^b^Kurundī^eb^nayepi ^b^musāvādattā pācittiyameva yujjatī^eb^ti visaṃvādapurekkhatāya pācittiyameva yujjatīti adhippāyo. Yadi evaṃ bhikkhuṃ amūlakena ^a^V2.0307^ea^ antimavatthunā anuddhaṃsentassa akkosantassa ca musāvādattā pācittiyeneva bhavitabbanti ce? Tattha satipi musāvāde vacanappamāṇato saṅghādisesaomasavādapācittiyeheva bhavitabbaṃ, na sampajānamusāvādapācittiyenāti dassetuṃ ^b^‘‘vacanappamāṇato’’^eb^tiādimāha. Tattha ^b^vacanappamāṇato^eb^ti ^a^M2.0347^ea^ bhagavatā vuttapāḷivacanappamāṇato. Idāni taṃ vacanaṃ dassetuṃ ^b^‘‘anuddhaṃsanādhippāyenā’’^eb^tiādi vuttaṃ. ^b^Bhikkhussa pana bhikkhuniyā dukkaṭanti vacanaṃ natthī^eb^ti bhikkhuniyā anuddhaṃsane bhikkhuno dukkaṭanti vacanaṃ natthi tathā pāḷiyaṃ anāgatattā. ^b^Sampajānamusāvāde pācittiyanti vacanamatthī^eb^ti sāmaññato vuttaṃ sampajānamusāvādasikkhāpadaṃ dasseti.</p>
              <p>[03]Idāni dvīsupi aṭṭhakathāvādesu adhippāyaṃ vibhāvetvā tesu pacchimavāde dosaṃ dassetvā purimavādaṃ patiṭṭhapetukāmo ācariyo ^b^‘‘tatra panā’’^eb^tiādimāha. ^b^Tatrā^eb^ti ‘‘pācittiyameva yujjatī’’ti vuttavāde. ^b^Anuddhaṃsanādhippāye asati pācittiya^eb^nti iminā sampajānamusāvāde pācittiyassa okāsaṃ dasseti. ^b^Visuṃ pācittiyaṃ vutta^eb^nti sampajānamusāvāde pācittiyato visuṃ aññameva pācittiyaṃ vuttaṃ. ^b^Etehi nāsanā natthī^eb^ti sāmaññato vuttaṃ, imissā pana dukkaṭena nāsanā natthīti adhippāyo. Yadi evaṃ kasmā naṃ bhagavā nāsetīti āha ^b^‘‘yasmā panā’’^eb^tiādi.</p>
              <p>[03]^b^385-386^eb^^b^.^eb^^b^Dūsito^eb^ti duṭṭhasaddassa kammasādhanataṃ dasseti. Dūsayati paraṃ vināsetīti ^b^dūsako^eb^. Iminā ‘‘dūsayatīti doso’’ti dosasaddassa kattusādhanatā vuttā. ^b^Pakatibhāvaṃ jahāpito^eb^ti dusasaddassa vikatiyaṃ paṭhitattā vuttaṃ, pakatiyā sommabhāvaṃ jahāpitoti attho, vikāramāpāditoti vuttaṃ hoti. ^b^Ākāranānattenā^eb^ti dūsitākārassa dūsakākārassa ca nānattena. ^b^Anabhiraddho^eb^ti atuṭṭho. Yo pana atuṭṭho, so sukhito nāma na hotīti āha ^b^‘‘na sukhito’’^eb^ti. ‘‘Ārādhito rājā’’tiādīsu pasāditoti atthasambhavato ^b^‘‘na vā pasādito’’^eb^ti vuttaṃ. Khīlasaddo thaddhabhāvavacano kacavarapariyāyo ca hotīti āha – ^b^‘‘cittathaddhabhāvacittakacavarasaṅkhātaṃ paṭighakhīla’’^eb^nti. Khīlayati tena cittaṃ thaddhabhāvaṃ āpajjatīti khīlaṃ, cittassa thaddhabhāvo. So ca atthato paṭighoyeva. Cittassa thaddhabhāvalakkhaṇo hi paṭigho, tasmiñca uppanne cittaṃ uklāpajātaṭṭhānaṃ viya amanuññaṃ hoti, tasmā kacavarasadisattāpi paṭighova ‘‘khīla’’nti vutto. Tenāha ^b^‘‘paṭighakhīla’’^eb^nti. Cittassa thaddhabhāvattā kacavarasadisattā ca paṭighoyeva khīlaṃ ^b^paṭighakhīlaṃ^eb^. ^b^Nappatīto^eb^ti pītisukhādīhi na abhigato na anugato, na upetoti attho. Yo ca pītisukhādīhi anupagato, so tehi ^a^V2.0308^ea^ vajjito ^a^M2.0348^ea^ nāma hotīti āha ^b^‘‘pītisukhādīhi vajjito’’^eb^ti. Yo ca tehi vajjito, na so tena abhisaṭo nāma hotīti āha ^b^‘‘na abhisaṭo’’^eb^ti, pītisukhādīhi na patthaṭoti attho.</p>
              <p>[03]^b^Yenā^eb^ti yena kopena. ^b^Duṭṭho^eb^ti mātikāya āgatapadaṃ dasseti, ^b^kupito^eb^ti padabhājane āgatapadaṃ. Atthato ekattepi ubhinnaṃ padānaṃ vasena ^b^‘‘ubhayampī’’^eb^ti vuttaṃ. Evaṃ ‘‘tena ca kopena tena ca dosenā’’ti imesaṃ padānaṃ vasena ^b^‘‘dvīhī’’^eb^ti vuttaṃ, atthato pana dosoyeva. So ca saṅkhārakkhandhapariyāpannoti āha ^b^‘‘imehi dvīhi saṅkhārakkhandhameva dassetī’’^eb^ti. ‘‘Anattamanatā anabhiraddhī’’ti vacanehi domanassavedanāva vuttāti āha ^b^‘‘imehi dvīhi vedanākkhandhaṃ dassetī’’^eb^ti.</p>
              <p>[03]Yadā pana codakena adiṭṭhaṃ asutaṃ aparisaṅkitaṃ vā hoti, tadā amūlakaṃ nāma hotīti āha ^b^‘‘taṃ panassa…pe… codakavasena adhippeta’’^eb^nti. Yadi cuditakavasena adhippetaṃ siyā, amūlakaṃ nāma anajjhāpannanti padabhājanaṃ vadeyyāti adhippāyo. ^b^Yaṃ pārājika^eb^nti bhikkhuno anurūpesu ekūnavīsatiyā pārājikesu aññataraṃ. Padabhājane pana pāḷiyaṃ āgatāneva gahetvā ‘‘catunnaṃ aññatarenā’’ti vuttaṃ. ^b^Eta^eb^nti cuditakassa āpannānāpannattaṃ. ^b^Idhā^eb^ti imasmiṃ sikkhāpade.</p>
              <p>[03]^b^Tathevā^eb^ti pasādasotena dibbasotena vāti imamatthaṃ atidisati. Sutvāva jānitabbato ^b^‘‘sutaṭṭhāneyeva tiṭṭhatī’’^eb^ti vuttaṃ. Parisaṅkanaṃ parisaṅkitaṃ, diṭṭhānugataṃ parisaṅkitaṃ ^b^diṭṭhaparisaṅkitaṃ^eb^. Evaṃ sesesupi. ^b^Imesa^eb^nti kattuatthe sāmivacanaṃ, imehīti attho. ^b^Karissanti vā^eb^ti ettha vibhattipariṇāmaṃ katvā imeti yojetabbaṃ. ^b^Diṭṭhaṃ atthi samūlakaṃ, atthi amūlaka^eb^nti idaṃ ajjhācārassa sabbhāvāsabbhāvaṃ sandhāya vuttaṃ. ^b^Atthi saññāsamūlakaṃ, atthi saññāamūlaka^eb^nti idaṃ pana diṭṭhasaññāya sabbhāvāsabbhāvaṃ sandhāya.</p>
              <p>[03]^b^Samīpe ṭhatvā^eb^ti dvādasahatthabbhantare samīpe ṭhatvāti vadantīti tīsupi ^b^gaṇṭhipadesu^eb^ vuttaṃ. Parato pana ‘‘dūtaṃ vā paṇṇaṃ vā sāsanaṃ pesetvā codentassa sīsaṃ na etī’’ti parammukhācodanāya eva anāpattiyā vuttattā ‘‘samīpe ṭhatvā’’ti idaṃ sammukhabhāvamattadassanatthaṃ vuttanti amhākaṃ khanti ^a^M2.0349^ea^. Teneva ^b^mātikāṭṭhakathāyaṃ^eb^ (kaṅkhā. aṭṭha. duṭṭhadosasikkhāpadavaṇṇanā) aṅgaṃ dassentena ‘‘cāvanādhippāyena sammukhācodanā’’ti vuttaṃ, na ca sammukhabhāvo dvādasahatthabbhantareyevāti ^a^V2.0309^ea^ niyamo sakkā vatthuṃ. Vinayavinicchayañca patvā garukeyeva ṭhātabbanti vuttaṃ, tasmā upaparikkhitvā yuttataraṃ gahetabbaṃ. ^b^Codāpakasseva vācāya vācāya saṅghādiseso^eb^ti āṇattassa vācāya vācāya codāpakassa saṅghādiseso. ^b^Mayāpi diṭṭhaṃ sutaṃ atthī^eb^ti idaṃ āṇattassapi codakabhāvadassanatthaṃ vuttaṃ, evaṃ pana avatvāpi ‘‘pārājikaṃ dhammaṃ ajjhāpannosī’’ti idameva vacanaṃ parassa vacanaṃ viya akatvā anuddhaṃsanādhippāyena vadantassa saṅghādisesoyeva. Satipi pana anuddhaṃsanādhippāye ‘‘asukena evaṃ vutta’’nti dassetvā vadantassa natthi saṅghādisesoti vadanti.</p>
              <p>[03]^b^Sambahulā sambahule sambahulehi vatthūhi codentī^eb^ti ettha ^b^sambahule^eb^ti bahuttaniddese kāraṇaṃ na dissati. Vatthucodakānaṃyeva hi ekānekavasena idaṃ catukkamāgataṃ, na cuditakassapi ekānekavasena. Tathā hi ekasseva cuditakassa vasena ekavatthuekacodakaekavatthunānācodakanānāvatthuekacodakanānāvatthunānācodakappabhedaṃ idaṃ catukkamāgataṃ, teneva catutthacodanaṃ dassentenapi ^b^‘‘imissā codanāya nānāvatthūni nānācodakā’’^eb^ti vuttaṃ, na pana ‘‘nānācuditakā’’ti, tasmā ‘‘sambahule’’ti bahuttaniddese kāraṇaṃ na dissati. Atha vā paṭhamaṃ tīsupi codanāsu ekattena cuditakaṃ niddisitvāpi idha bahuttena niddeso ‘‘na kevalaṃ ekasmiṃyeva cuditake codanā sambhavati, atha kho sambahulesupī’’ti imamatthaṃ dassetuṃ kato.</p>
              <p>[03]^b^Codetuṃ pana ko labhati, ko na labhatī^eb^tiādi anuddhaṃsanādhippāyaṃ vināpi codanālakkhaṇaṃ dassetuṃ vuttaṃ. ^b^Sīlasampanno^eb^ti idaṃ dussīlassa vacanaṃ appamāṇanti adhippāyena vuttaṃ. Bhikkhunīnaṃ pana bhikkhuṃ codetuṃ anissarattā ^b^‘‘bhikkhunimevā’’^eb^ti vuttaṃ. Satipi bhikkhunīnaṃ bhikkhūsu anissarabhāve tāhi katacodanāpi codanāruhattā codanāyevāti adhippāyena ^b^‘‘pañcapi sahadhammikā labhantī’’^eb^ti vuttaṃ. ^b^Bhikkhussa sutvā codetī^eb^tiādinā codako yesaṃ sutvā codeti, tesampi vacanaṃ pamāṇamevāti sampaṭicchitattā tesaṃ codanāpi ruhatevāti dassetuṃ thero suttaṃ nidassesi.</p>
              <p>[03]^b^Dūtaṃ^eb^^a^M2.0350^ea^^b^vā paṇṇaṃ vā sāsanaṃ vā pesetvā^eb^ti ‘‘tvaṃyeva gantvā codehī’’ti dūtaṃ vā pesetvā yo taṃ codetuṃ sakkoti, tassa mukhasāsanaṃ vā paṇṇaṃ vā pesetvā. ^b^Sīsaṃ na etī^eb^ti saṅghādiseso na hotīti adhippāyo. Kiñcāpi pāḷiyaṃ ‘‘codeti vā codāpeti vā’’ti sāmaññato vuttattā dūtasāsanādīhi codāpentassapi āpattiyevāti paññāyati, ‘‘sīsaṃ na etī’’ti ^a^V2.0310^ea^ idaṃ pana aṭṭhakathācariyappamāṇena gahetabbaṃ. ^b^Samayenā^eb^ti pakatiyā saddaṃ sutvā atthavijānanasamayena.</p>
              <p>[03]^b^Garukānaṃ dvinna^eb^nti pārājikasaṅghādisesānaṃ. ^b^Avasesānaṃ vasenā^eb^ti pañcalahukāpattīnaṃ vasena. ‘‘Natthi dinna’’ntiādi dasavatthukā ^b^micchādiṭṭhi^eb^. ‘‘Antavā loko, anantavā loko’’tiādinayappavattā diṭṭhi sassatucchedasaṅkhātaṃ antaṃ gaṇhātīti ^b^antaggāhikā^eb^. ^b^Ājīvahetu paññattānaṃ channaṃ sikkhāpadānaṃ vasenā^eb^ti ājīvahetu ājīvakāraṇā pāpiccho icchāpakato asantaṃ abhūtaṃ uttarimanussadhammaṃ ullapati, āpatti pārājikassa, ājīvahetu ājīvakāraṇā sañcarittaṃ samāpajjati, āpatti saṅghādisesassa, ājīvahetu ājīvakāraṇā yo te vihāre vasati, so bhikkhu arahāti bhaṇati, paṭivijānantassa āpatti thullaccayassa, ājīvahetu ājīvakāraṇā bhikkhu paṇītabhojanāni agilāno attano atthāya viññāpetvā bhuñjati, āpatti pācittiyassa, ājīvahetu ājīvakāraṇā bhikkhunī paṇītabhojanāni agilānā attano atthāya viññāpetvā bhuñjati, āpatti pāṭidesanīyassa, ājīvahetu ājīvakāraṇā bhikkhu sūpaṃ vā odanaṃ vā agilāno attano atthāya viññāpetvā bhuñjati, āpatti dukkaṭassa, ājīvavipattipaccayā imā cha āpattiyo āpajjatīti evaṃ ^b^parivārapāḷiyaṃ^eb^ (pari. 287) dassitānaṃ channaṃ sikkhāpadānaṃ vasena. Diṭṭhivipattiājīvavipattīhi codentopi tammūlikāya āpattiyā eva codeti.</p>
              <p>[03]‘‘Kasmā maṃ na vandasī’’ti pucchite ‘‘assamaṇosi asakyaputtiyosī’’ti avandanakāraṇassa vuttattā antimavatthuṃ ajjhāpanno na vanditabboti vadanti. Codetukāmatāya eva avanditvā attanā vattabbassa vuttamatthaṃ ṭhapetvā avandiyabhāve taṃ kāraṇaṃ na hotīti ^b^cūḷagaṇṭhipade majjhimagaṇṭhipade^eb^^a^M2.0351^ea^ ca vuttaṃ. Antimavatthuṃ ajjhāpannassa avandanīyesu avuttattā tena saddhiṃ sayantassa sahaseyyāpattiyā abhāvato tassa ca paṭiggahaṇassa ruhanato tadeva yuttataranti viññāyati. Kiñcāpi yāva so bhikkhubhāvaṃ paṭijānāti, tāva vanditabbo. Yadā pana ‘‘assamaṇomhī’’ti paṭijānāti, tadā na vanditabboti ayamettha viseso veditabbo. Antimavatthuṃ ajjhāpannassa hi bhikkhubhāvaṃ paṭijānantasseva bhikkhubhāvo, na tato paraṃ. Bhikkhubhāvaṃ appaṭijānanto hi anupasampannapakkhaṃ bhajati. Yasmā āmisaṃ dento attano icchitaṭṭhāneyeva deti, tasmā paṭipāṭiyā nisinnānaṃ yāgubhattādīni dentena ekassa codetukāmatāya adinnepi codanā nāma na hotīti āha ^b^‘‘na tāvatā codanā hotī’’^eb^ti.</p>
              <p>[03]^b^Tiṃsānī^eb^ti ^a^V2.0311^ea^ tiṃsa etesamatthīti tiṃsāni, tiṃsavantānīti attho, tiṃsādhikānīti vuttaṃ hoti. Guṇavacanattā taddhitalopaṃ katvā ‘‘tiṃsānī’’ti vuttaṃ. Atha vā tiṃsa codanā adhikā etesūti tiṃsāni. Tasmiṃ adhikamiti ḍakārapaccaye sati rūpamidaṃ daṭṭhabbaṃ. ^b^Navutānī^eb^ti etthāpi eseva nayo.</p>
              <p>[03]^b^Ubbāhikāya taṃ adhikaraṇaṃ vinicchinitabba^eb^nti ubbāhikāya sammatehi taṃ adhikaraṇaṃ vinicchinitabbaṃ. Alajjussannāya hi parisāya dasahaṅgehi samannāgato bhikkhu ubbāhikāya sammannitabbo. ‘‘Sīlavā hoti pātimokkhasaṃvarasaṃvuto viharati ācāragocarasampanno’’tiādinā ^b^samathakkhandhake^eb^ (cūḷava. 231) vuttadasaṅgasampattiyā samannāgatā dve tayo bhikkhū uccinitvā tattheva vuttāya ñattidutiyakammavācāya sammannitabbā. Evaṃ sammatehi pana tehi bhikkhūhi visuṃ vā nisīditvā tassāyeva vā parisāya ‘‘aññehi na kiñci kathetabba’’nti sāvetvā taṃ adhikaraṇaṃ vinicchinitabbaṃ. ^b^Tumhāka^eb^nti cuditakacodake sandhāya vuttaṃ.</p>
              <p>[03]^b^Kimhī^eb^ti kismiṃ vatthusmiṃ. ^b^Kimhi nampi na jānāsī^eb^ti kimhi nanti vacanampi na jānāsi. ^b^Nāssa anuyogo dātabbo^eb^ti nāssa pucchā paṭipucchā dātabbā. ‘‘Dummaṅkūnaṃ puggalānaṃ niggahāyā’’tiādivacanato ^b^‘‘alajjīniggahatthāya…pe… paññatta’’^eb^nti vuttaṃ. ^b^Ehitī^eb^ti āgamissati. ^b^Diṭṭhasantānenā^eb^ti diṭṭhasambandhena, diṭṭhaniyāmenāti vuttaṃ hoti. Vivādavatthusaṅkhāte atthe ^a^M2.0352^ea^ paccatthikā ^b^atthappaccatthikā. Saññaṃ datvā^eb^ti tesaṃ kathaṃ pacchinditvā attano vacanaṃ sādhetuṃ saññaṃ katvā. Asuddhasaññāya uppannattā ^b^‘‘ananucchaviko’’^eb^ti āha. ^b^Ekasambhogaparibhogā^eb^ti idaṃ attano santikā tesaṃ mocanatthaṃ vuttaṃ, na pana tesaṃ aññamaññasambhoge yojanatthaṃ. ^b^Vinicchayo na kātabbo^eb^ti ‘‘amhākaṃ vacane aṭṭhātabbasabhāvā ete alajjino’’ti jānantena vinicchayo na kātabbo.</p>
              <p>[03]^b^Viraddhaṃ hotī^eb^ti attanā katadosappaṭicchādanatthaṃ kañci musāvādaṃ katvā viraddhaṃ hoti. ^b^Paṭiññaṃ na detī^eb^ti sace mayā katadosaṃ vakkhāmi, mayhaṃ anuvattakā bhijjissantīti ‘‘kataṃ mayā’’ti paṭiññaṃ na deti. ^b^Suddho hotū^eb^ti tesaṃ vacanena suddho nāma hotu, tesaṃ vacanena ekadvevāramassa vinicchayo dātabboti adhippāyo. ^b^Ṭhāne na tiṭṭhatī^eb^ti lajjiṭṭhāne na tiṭṭhati. ^b^Vinicchayo na dātabbo^eb^ti alajjibhāvamāpannattā na dātabbo.</p>
              <p>[03]Amūlakampi samūlakampi mūlaṃ gahetvā vadantīti āha ^b^‘‘dve mūlānī’’^eb^ti. ^b^Kālena vakkhāmī^eb^tiādīsu ^a^V2.0312^ea^ eko ekaṃ okāsaṃ kāretvā codento ^b^kālena vadati^eb^ nāma. Saṅghamajjhe gaṇamajjhe salākaggayāguaggavitakkamāḷakabhikkhācāramaggāasanasālādīsu upaṭṭhākehi parivāritakkhaṇe vā codento ^b^akālena vadati^eb^ nāma. Tacchena vadanto ^b^bhūtena vadati^eb^ nāma. ‘‘Ambho mahallaka-parisāvacara-paṃsukūlika-dhammakathika-patirūpaṃ tava ida’’nti vadanto ^b^pharusena vadati^eb^ nāma. Kāraṇanissitaṃ pana katvā ‘‘bhante mahallakāttha, parisāvacarā paṃsukūlikā dhammakathikāttha, patirūpaṃ tumhākaṃ ida’’nti vadanto ^b^saṇhena vadati^eb^ nāma. Kāraṇanissitaṃ katvā vadanto ^b^atthasañhitena vadati^eb^ nāma. ^b^Mettacitto vakkhāmi, no dosantaro^eb^ti mettacittaṃ upaṭṭhāpetvā vakkhāmi, na duṭṭhacitto hutvā. ^b^Pannarasasu dhammesū^eb^ti parisuddhakāyasamācāratā, parisuddhavacīsamācāratā, sabrahmacārīsu mettacittatā, bahussutatā, ubhinnaṃ pātimokkhānaṃ vitthārena svāgatasuvibhattasuppavattasuvinicchitatā, ‘‘kālena vakkhāmī’’tiādinā vuttapañcadhammā, kāruññatā, hitesitā, anukampatā, āpattivuṭṭhānatā, vinayapurekkhāratāti imesu pannarasasu dhammesu. Tattha ^b^kāruññatā^eb^ti kāruṇikabhāvo. Iminā karuṇā ca karuṇāpubbabhāgo ca dassito. ^b^Hitesitā^eb^ti hitagavesanatā. ^b^Anukampatā^eb^ti tena ^a^M2.0353^ea^ hitena saṃyojanā. Dvīhipi mettā ca mettāpubbabhāgo ca dassito. ^b^Āpattivuṭṭhānatā^eb^ti āpattito vuṭṭhāpetvā suddhante patiṭṭhāpanā. Vatthuṃ codetvā sāretvā paṭiññaṃ āropetvā yathāpaṭiññāya kammakaraṇaṃ ^b^vinayapurekkhāratā^eb^ nāma. ^b^Sacce ca akuppe cā^eb^ti vacīsacce ca akuppatāya ca. Cuditakena hi saccañca vattabbaṃ, kopo ca na kātabbo, neva attanā kujjhitabbo, na paro ghaṭṭetabboti attho.</p>
              <p>[03]^b^Bhummappattiyā^eb^ti bhummavacane sampatte, bhummatthe idaṃ upayogavacananti vuttaṃ hoti. Adhikarīyanti etthāti ^b^adhikaraṇāni^eb^. Ke adhikarīyanti? Samathā. Kathaṃ adhikarīyanti? Samanavasena. Adhikaraṇaṃ samenti vūpasamentīti hi ^b^samathā^eb^. Atha vā samanatthāya pavattamānehi samathehi adhikātabbānīti ^b^adhikaraṇāni^eb^. Yathā hi samanavasena samathānaṃ vivādādīsu adhikattubhāvo, evaṃ vivādādīnaṃ tehi adhikattabbatāpi. Tenāha ^b^‘‘samathehi adhikaraṇīyatā’’^eb^ti. Iminā adhikaraṇasaddassa kammasādhanatā vuttā. ^b^Gāha^eb^nti ‘‘asukaṃ codessāmī’’ti manasā codanāya gahaṇaṃ. ^b^Cetana^eb^nti ‘‘codessāmī’’ti uppannacetanaṃ. ^b^Akkhanti^eb^nti cuditake uppannaṃ akkhantiṃ. ^b^Vohāra^eb^nti codanāvasappattavacanaṃ. ^b^Paṇṇatti^eb^nti codanāvasappavattanāmapaṇṇattiṃ. ^b^Attādānaṃ gahetvā^eb^ti codanaṃ manasā gahetvā. ^b^Taṃ adhikaraṇa^eb^nti taṃ gāhalakkhaṇaṃ adhikaraṇaṃ.</p>
              <p>[03]^b^Tasmā^eb^^a^V2.0313^ea^^b^paṇṇatti adhikaraṇa^eb^nti aṭṭhakathāsu katasanniṭṭhānaṃ dassetvā idāni tampi na yuttanti dassetuṃ ^b^‘‘taṃ paneta’’^eb^ntiādimāha. ^b^Te^eb^ti aṭṭhakathācariyā. ^b^Pārājikadhammo^eb^ti pārājikāpatti. ^b^Accantākusalattā^eb^ti lokavajjabhāvato pārājikāpattiyā ekantākusalattā. ^b^Yāya paṇṇattiyā^eb^ti nāmapaṇṇattiṃ sandhāya vadati. ^b^Abhilāpenā^eb^ti tasseva vevacanaṃ. ^b^Paññatto^eb^ti vohāravasena kathito. ^b^Adhikaraṇe pavattattā ca adhikaraṇa^eb^nti mañcaṭṭhesu mañcavohāro viya. Yasmā amūlakena codento cuditake puggale taṃ adhikaraṇaṃ natthīti sallakkheti, tasmā tassa vacanaṃ abhidheyyasuññanti āha ^b^‘‘sabhāvato natthī’’^eb^ti. ^b^Tañca kho idhevā^eb^ti tañca yathāvuttapariyāyena paṇṇattiyā adhikaraṇabhāvo idheva imasmiṃyeva sikkhāpade. ‘‘Mātāpi puttena vivadatī’’tiādinayappavattassa ^a^M2.0354^ea^ vivādassa adhikaraṇabhāvo na sambhavati samathehi anadhikaraṇīyattāti āha ^b^‘‘idhekacco vivādo’’^eb^ti.</p>
              <p>[03]^b^Aṭṭhārasabhedakaravatthūnī^eb^ti lakkhaṇavacanametaṃ yathā ‘‘yadi me byādhitā daheyyuṃ, dātabbamidamosadha’’nti, tasmā tesu aññataraññataraṃ nissāya uppanno vivādo ‘‘aṭṭhārasabhedakaravatthūni nissāya uppanno’’ti vuccati. ^b^Anuvādo^eb^ti upavadanā ceva codanā ca. Tattha upavadanā nāma akkoso. ^b^Pañcapi āpattikkhandhā^eb^ti mātikāya āgatā pañca āpattikkhandhā. ^b^Sattā^eb^ti teyeva pañca, vibhaṅge āgatā thullaccayadubbhāsitāpattiyo dveti satta. ^b^Kiccayatā^eb^ti kattabbatā. ^b^Karaṇīyatā^eb^ti tasseva vevacanaṃ. Ubhayenapi apalokanādisaṅghakammaṃyeva dasseti, tenāha ^b^‘‘apalokanakamma’’^eb^ntiādi.</p>
              <p>[03]Āpattādhikaraṇaṃ ṭhapetvā sesādhikaraṇehi codanāyeva natthīti āha ^b^‘‘imasmiṃ panatthe…pe… āpattādhikaraṇameva adhippeta’’^eb^nti. ^b^Sapadānukkamaniddesassā^eb^ti padānaṃ anukkamena niddeso padānukkamaniddeso, padabhājanassetaṃ adhivacanaṃ. Tena saha vattamānaṃ sapadānukkamaniddesaṃ, sikkhāpadaṃ, tassa padānukkamaniddesasahitassa sikkhāpadassāti attho, padabhājanasahitassāti vuttaṃ hoti.</p>
              <p>[03]^b^Assā^eb^ti kattuatthe sāmivacanaṃ, anenāti attho. Tenāha ^b^‘‘etena codakenā’’^eb^tiādi. ^b^Idhāgatesū^eb^ti imasmiṃ sikkhāpade āgatesu. ^b^Aññatra āgatesū^eb^ti ito aññatra omasavādādisikkhāpadapāḷiyaṃ āgatesu. ^b^Dussīlo^eb^ti nissīlo sīlavirahito. ^b^Pāpadhammo^eb^ti dussīlattā eva hīnajjhāsayatāya lāmakasabhāvo. ^b^Asucisaṅkassarasamācāro^eb^ti aparisuddhakāyakammāditāya asuci hutvā saṅkāya saritabbasamācāro. Dussīlo hi kiñcideva ^a^V2.0314^ea^ asāruppaṃ disvā ‘‘idaṃ asukena kataṃ bhavissatī’’ti paresaṃ āsaṅkanīyo hoti, kenacideva vā karaṇīyena mantayante bhikkhū disvā ‘‘kacci nu kho ime mayā katakammaṃ jānitvā mantentī’’ti attanoyeva saṅkāya saritabbasamācāro. ^b^Paṭicchannakammanto^eb^ti lajjitabbatāya paṭicchādetabbakammanto. ^b^Assamaṇo^eb^ti ^a^M2.0355^ea^ na samaṇo. Salākaggahaṇādīsu ‘‘ahampi samaṇo’’ti micchāpaṭiññāya samaṇapaṭiñño. Aseṭṭhacāritāya ^b^abrahmacārī^eb^. Uposathādīsu ‘‘ahampi brahmacārī’’ti micchāpaṭiññāya brahmacāripaṭiñño. Pūtinā kammena sīlavipattiyā anto anupaviṭṭhattā ^b^antopūti^eb^. Chadvārehi rāgādikilesānuvassanena tintattā ^b^avassuto^eb^. Sañjātarāgādikacavarattā sīlavantehi chaḍḍetabbattā ca ^b^kasambujāto^eb^.</p>
              <p>[03]^b^Idha pāḷiya^eb^nti imasmiṃ sikkhāpade pāḷiyaṃ. ^b^Jeṭṭhabbatiko^eb^ti kalidevīvataniyutto. Kalidevī kira sirīdeviyā jeṭṭhā, tasmā tassā vatadharo ‘‘jeṭṭhabbatiko’’ti vuccati. Taṃ pana vataṃ samādiyitvā pūrento sakalasarīre masiṃ makkhetvā kākapattāni muṭṭhiyaṃ katvā kalideviṃ phalake likhāpetvā taṃ kājakoṭiyaṃ bandhitvā thomento vicarati. ^b^Yadaggenā^eb^ti yattakena. ^b^Tadaggenā^eb^ti tattakena. ^b^No kappetī^eb^tiādi vematikabhāvadīpanatthameva vuttanti ^b^mahāpadumattherassa^eb^ adhippāyo. Dutiyatthero pana ‘‘no kappeti, nassarati, pamuṭṭho’’ti etehi vematikabhāvāvatthāya adīpanato añño vematikabhāvo, aññāni no kappanādīnīti catunnampi vibhāgena atthaṃ dasseti, tasmā tassa vādo yuttataroti pacchā vutto. ^b^Dassane vematiko hotī^eb^ti puggale ñātepi tassa kiriyāya sammā adiṭṭhabhāvato cirakālātikkamato vā taṃ kiriyaṃ karonto ‘‘esa mayā diṭṭho vā, na vā’’ti dassane vematiko hoti. ^b^Puggale vematiko hotī^eb^ti tena katakamme ñātepi taṃ kammaṃ karontassa sammā adiṭṭhabhāvato kālantarabhāvato vā ‘‘tassa kammassa kārako ayaṃ vā, no’’ti puggale vematiko hoti.</p>
              <p>[03]^b^389^eb^^b^.^eb^ ‘‘Tajjanīyakammādisattavidhampi kammaṃ karissāmā’’ti āpattiyā codentassa adhippāyo ^b^kammādhippāyo^eb^. ‘‘Āpattito vuṭṭhāpessāmī’’ti adhippāyo ^b^vuṭṭhānādhippāyo^eb^. ^b^Anuddhaṃsentassā^eb^ti iminā cāvanādhippāyaṃ dasseti. ^b^Akkosādhippāyena vadantassa pācittiya^eb^nti akkosādhippāyena sattahipi āpattikkhandhehi sammukhā vadantassa pācittiyaṃ. ^b^Dukkaṭa^eb^nti akkosādhippāyena vadantassa dukkaṭaṃ.</p>
              <p>[03]‘‘Evaṃ saṃvaddhā hi tassa bhagavato parisā yadidaṃ aññamaññavacanena aññamaññavuṭṭhāpanenā’’ti vacanato ^b^kurundaṭṭhakathānayaṃ^eb^ patiṭṭhapento ^b^‘‘kurundiyaṃ^eb^^a^M2.0356^ea^^b^panā’’^eb^tiādimāha ^a^V2.0315^ea^. ^b^Sabbatthevā^eb^ti sabbāṭṭhakathāsu. ^b^Yya^eb^-kāre sampatte ^b^re^eb^-kāro atikkanto nāma hotīti āha ^b^‘‘re-kāre anatikkante’’^eb^ti. Uposathassa ñattikammabhāvato ñattiyā samattāya uposatho kato nāma hotīti āha ^b^‘‘yya-kāre sampatte na labbhatī’’^eb^ti.</p>
              <p>[03]^b^Idañcidañcā^eb^ti ‘‘pāṇātipātaṃ adinnādāna’’ntiādiṃ. ‘‘Asuko ca asuko ca assamaṇo anupāsako’’ti akkosādhippāyena parammukhā vadantassa dukkaṭaṃ, sammukhā vadantassa pana pācittiyameva. Yathā ‘‘asūriyaṃ passati kaññā’’ti ettha ‘‘sūriyaṃ na passati kaññā’’ti ayamattho labbhati, evaṃ ‘‘anokāsaṃ kārāpetvā’’ti etthāpi ‘‘okāsaṃ akārāpetvā’’ti ayamattho labbhatīti āha ^b^‘‘yaṃ panā’’^eb^tiādi. Yaṃ codeti, tassa upasampannoti saṅkhyūpagamanaṃ, tasmiṃ suddhasaññitā, yena pārājikena codeti, tassa diṭṭhādivasena amūlakatā, cāvanādhippāyena sammukhā codanā, tassa taṅkhaṇavijānananti imānettha pañca aṅgāni.</p>
              <p>[06]Paṭhamaduṭṭhadosasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>9. Dutiyaduṭṭhadosasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^391^eb^^b^.^eb^ Navame ^b^disvā^eb^ti ajikāya vippaṭipajjantaṃ chagalakaṃ disvā. ^b^Mettiyaṃ bhikkhuni^eb^nti tassā bhikkhunikālaṃ gahetvā bhūtapubbavohārena voharanti. ^b^Veḷuvaneyevā^eb^ti therassa bhikkhācāravelaṃ aggahetvā tehi vuttabhattuddesavelaṃyeva sandhāya vuttaṃ. ^b^Kacci no^eb^ti kacci nu. ^b^Etamatthaṃ ārocesu^eb^nti aññabhāgiyassa adhikaraṇassa kañcidesaṃ lesamattaṃ upādāya pārājikena dhammena anuddhaṃsitabhāvaṃ ārocesuṃ.</p>
              <p>[03]^b^Aññabhāgassā^eb^ti aññakoṭṭhāsassa, therassa manussajātibhikkhubhāvato aññassa tiracchānajātichagalakabhāvasaṅkhātassa koṭṭhāsassāti vuttaṃ hoti. ^b^Ida^eb^nti sāmaññato napuṃsakaniddesena chagalakaṃ niddisati, idaṃ chagalakajātanti attho, ayaṃ chagalakoti vuttaṃ hoti. Adhikaraṇasaddāpekkho vā napuṃsakaniddeso, idaṃ chagalakasaṅkhātaṃ ^a^M2.0357^ea^ adhikaraṇanti vuttaṃ hoti. ^b^Aññabhāgo^eb^ti yathāvuttatiracchānajātichagalakabhāvasaṅkhāto aññabhāgo, aññakoṭṭhāsoti attho. ^b^Assā^eb^ti chagalakassa. ‘‘Aññabhāgasambandhī aññabhāgiya’’nti paṭhamaviggahassa attho, ‘‘aññabhāgavantaṃ aññabhāgiya’’nti dutiyaviggahassa. Dvīhipi viggahehi aññabhāgiyanti chagalakova ^a^V2.0316^ea^ vutto. Tiracchānajātichagalakabhāvañca ṭhapetvā paramatthato visuṃ chagalake asatipi ‘‘paṭimāya sarīra’’ntiādīsu viya abhedepi bhedakappanāya pavattalokavohāravasena ^b^‘‘aññabhāgassa idaṃ, aññabhāgo vā assa atthī’’^eb^ti vuttaṃ.</p>
              <p>[03]Idāni dvīhipi viggahehi vuttamatthaṃ vitthāretvā dassento ^b^‘‘yo hi so’’^eb^tiādimāha. ^b^So^eb^ti so chagalako. Tassa ‘‘hotī’’ti iminā sambandho. ^b^Tato^eb^ti tato manussajātito bhikkhubhāvato ca. ^b^So vā aññabhāgo^eb^ti yathāvuttatiracchānajātichagalakabhāvasaṅkhāto aññabhāgo. ^b^Assā^eb^ti chagalakassa. So chagalako aññabhāgiyasaṅkhātaṃ labhatīti yojetabbaṃ. ‘‘Adhikaraṇanti ādhāro, vatthu adhiṭṭhāna’’nti heṭṭhā vuttamatthaṃ sarūpato dassetuṃ ^b^‘‘yasmā cā’’^eb^tiādimāha. ^b^Tesa^eb^nti mettiyabhūmajakānaṃ. ^b^Ima^eb^nti chagalakaṃ. ^b^Nāmakaraṇasaññāyā^eb^ti nāmakaraṇasaṅkhātāya saññāya so chagalako adhikaraṇanti veditabboti yojetabbaṃ. ^b^Tañhi sandhāyā^eb^ti ‘‘avassaṃ tumhehi leso oḍḍito, kiṃ vadatha, kiṃ passitthā’’ti anuyuttehi tehi bhikkhūhi ‘‘chagalakassa vippaṭipattiṃ disvā dabbassa nāmaṃ tassa karimhā’’ti vuttattā tassa nāmakaraṇasaññāya adhiṭṭhānabhūtaṃ taṃ chagalakaṃ sandhāya. ^b^Te bhikkhū^eb^ti te anuyuñjakā bhikkhū. Āpattilesampi puggalasmiṃyeva āropetvā vuttattā ‘‘puggalānaṃyeva lesā’’ti vuttaṃ. ^b^Padabhājane pana…pe… veditabba^eb^nti iminā nāmakaraṇasaññāya ādhārabhūtassa chagalakasaṅkhātassa adhikaraṇassa avacane kāraṇaṃ vuttaṃ.</p>
              <p>[03]^b^393^eb^^b^.^eb^ ‘‘Aññabhāgiyassa adhikaraṇassā’’ti ettha pāḷiāgatādhikaraṇasaddapatirūpakaṃ aññaṃ adhikaraṇasaddaṃ pāḷiāgatatadaññasādhāraṇatāya ubhayapadatthaṃ uddharitvā ^b^‘‘adhikaraṇaṃ nāma cattāri adhikaraṇānī’’^eb^ti vuttaṃ. Atthuddhāravasena hi atthaṃ dassentena pāḷiyaṃ āgatasaddapatirūpako añño saddo ubhayapadattho uddharitabbo, na ca aññaṃ uddharitvā ^a^M2.0358^ea^ aññassa attho vattabbo, tasmā pāḷiāgatādhikaraṇasaddapatirūpako aññoyeva ubhayapadatthasādhāraṇo adhikaraṇasaddo uddhaṭoti daṭṭhabbaṃ. Tenevāha ^b^‘‘adhikaraṇanti vacanasāmaññato atthuddhāravasena pavattāni cattāri adhikaraṇānī’’^eb^ti. ^b^Yā ca sā avasāne…pe… codanā vuttā^eb^ti bhikkhu saṅghādisesaṃ ajjhāpajjanto diṭṭho hoti, saṅghādisese saṅghādisesadiṭṭhī hoti, tañce pārājikena codetītiādicodanaṃ sandhāya vadati.</p>
              <p>[03]Methunavītikkamāpattiyo vatthuto sabhāgā, itarāsaṃ pana adinnādānādiāpattīnaṃ samānepi pārājikāpattibhāve vatthuto visabhāgāti āha ^b^‘‘sabhāgavisabhāgavatthuto’’^eb^ti. ^b^Sabhāvasarikkhāsarikkhato^eb^ti ^a^V2.0317^ea^ sabhāvena sadisāsadisabhāvato. Paṭhamapārājikañhi paṭhamapārājikāpattiyā methunarāgena sabhāvato sadisaṃ, dosasampayuttamanussaviggahena asadisaṃ. Nanu ca ‘‘āpattādhikaraṇaṃ āpattādhikaraṇassa siyā tabbhāgiyaṃ, siyā aññabhāgiya’’nti vuttattā uddesānukkamena tabbhāgiyataṃ aniddisitvā aññabhāgiyatā paṭhamaṃ kasmā niddiṭṭhāti āha ^b^‘‘ādito paṭṭhāyā’’^eb^tiādi. ^b^Vuttanayenevā^eb^ti ‘‘sabhāgavisabhāgavatthuto’’tiādinā vuttanayena.</p>
              <p>[03]‘‘Saṅghakammāni nissāya uppanna’’nti vuttattā saṅghakammato kiccādhikaraṇaṃ visuṃ viya dissatīti āha ^b^‘‘kiṃ panā’’^eb^tiādi. ‘‘Kiccameva kiccādhikaraṇa’’nti vuttattā ^b^‘‘saṅghakammānamevetaṃ adhivacana’’^eb^nti vuttaṃ. Yadi evaṃ ‘‘saṅghakammāni nissāya uppanna’’nti kasmā vuttanti āha ^b^‘‘evaṃ santepī’’^eb^tiādi. Tassa tassa saṅghakammassa bhagavatā vuttaṃ itikattabbatālakkhaṇaṃyeva tato saṅghakammassa nipphajjanato phalūpacārena saṅghakammanti vattabbataṃ arahatīti āha ^b^‘‘yaṃ kammalakkhaṇaṃ manasi karoti, taṃ nissāya uppajjanato’’^eb^ti. Parivāsādisaṅghakammaṃ nissāya mānattādīnaṃ uppajjanato ukkhepanīyakammasīmāsammutikammādīni issāya osāraṇasīmāsamūhananādikammānaṃ uppajjanato ca ^b^‘‘purimaṃ purimaṃ saṅghakamma’’^eb^ntiādi vuttaṃ.</p>
              <p>[03]^b^395-400^eb^^b^.^eb^^b^Savatthukaṃ katvā^eb^ti puggalādhiṭṭhānaṃ katvā. ^b^Dīghādino^eb^ti dīgharassakāḷaodātādino. ^b^Diṭṭhādino^eb^ti diṭṭhasutādino. ^b^Lohapattasadiso^eb^ti ^a^M2.0359^ea^ ayopattasadiso. Aṅgāni paṭhamaduṭṭhadose vuttasadisāni, idha pana kañcidesaṃ lesamattaṃ upādiyanā adhikā.</p>
              <p>[06]Dutiyaduṭṭhadosasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>10. Paṭhamasaṅghabhedasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^410^eb^^b^.^eb^ Dasame ye dubbalā honti appathāmā, na sakkonti araññakādīni sevantā dukkhassantaṃ kātuṃ, te sandhāyāha ^b^‘‘bahūnaṃ kulaputtānaṃ maggantarāyāya saṃvattantī’’^eb^ti. ^b^Adhivāsanakhantisampanno^eb^ti ‘‘khamo hoti sītassā’’tiādinā vuttasītuṇhādisahanalakkhaṇāya khantiyā samannāgato. Byañjanapadameva paramaṃ assāti ^b^padaparamo^eb^. Yassa hi puggalassa bahumpi suṇato bahumpi bhaṇato bahumpi dhārayato bahumpi vācayato na tāya jātiyā dhammābhisamayo hoti ^a^V2.0318^ea^, ayaṃ ‘‘padaparamo’’ti vuccati. ^b^Abhisambhuṇitvā^eb^ti nipphādetvā. ^b^Nābhisambhuṇātī^eb^ti na sampādeti, araññavāsaṃ sampādetuṃ na sakkotīti vuttaṃ hoti. Dhammato apetaṃ ^b^uddhammaṃ^eb^. ^b^Asabbaññū assā^eb^ti tesaṃ anurūpassa ajānanato asabbaññū bhaveyya. ‘‘Na, bhikkhave, asenāsanikena vassaṃ upagantabba’’nti (mahāva. 204) vacanato ^b^‘‘cattāro pana…pe… paṭikkhittamevā’’^eb^ti vuttaṃ. Idameva vacanaṃ sandhāya pāḷiyampi ‘‘aṭṭha māse kho mayā devadatta rukkhamūlasenāsanaṃ anuññāta’’nti vuttaṃ.</p>
              <p>[03]^b^Tīhi koṭīhī^eb^ti tīhi ākārehi, tīhi kāraṇehīti attho. ^b^Tadubhayavimuttaparisaṅkita^eb^nti diṭṭhaṃ sutanti idaṃ ubhayaṃ anissāya ‘‘kiṃ nu kho idaṃ bhikkhuṃ uddissa vadhitvā sampādita’’nti kevalameva parisaṅkitaṃ. Macchabandhanaṃ ^b^jālaṃ, vāgurā^eb^ migabandhanī. ^b^Kappatī^eb^ti yadi tesaṃ vacanena āsaṅkā upacchinnā hoti, vaṭṭati. ^b^Pavattamaṃsa^eb^nti vikkāyikamaṃsaṃ. ^b^Maṅgalādīna^eb^nti ^b^ādi^eb^-saddena āhunapāhunādike saṅgaṇhāti. ^b^Bhikkhūnaṃyeva atthāyā^eb^ti ettha aṭṭhānappayutto ^b^eva^eb^-saddo, bhikkhūnaṃ atthāya akatamevāti sambandhitabbaṃ. Tasmā ‘‘bhikkhūnañca dassāma, maṅgalādīnañca atthāya bhavissatī’’ti missetvā katampi na vaṭṭatīti veditabbaṃ. Keci pana ‘‘bhikkhūnaṃyevāti ^a^M2.0360^ea^ avadhāraṇena bhikkhūnañca aññesañca atthāya kataṃ vaṭṭatī’’ti vadanti, taṃ na sundaraṃ. ^b^Yattha ca nibbematiko hotī^eb^ti bhikkhūnaṃ atthāya katepi sabbena sabbaṃ parisaṅkitābhāvamāha. Tamevatthaṃ āvikātuṃ ^b^‘‘sace panā’’^eb^tiādi vuttaṃ. ^b^Itaresaṃ vaṭṭatī^eb^ti ajānantānaṃ vaṭṭati, jānato evettha āpatti hotīti. ^b^Teyevā^eb^ti ye uddissa kataṃ, teyeva. Uddisakatamaṃsaparibhogato akappiyamaṃsaparibhogassa visesaṃ dassetuṃ ^b^‘‘akappiyamaṃsaṃ panā’’^eb^tiādi vuttaṃ. Purimasmiṃ sacittakā āpatti, itarasmiṃ acittakā. Tenāha ^b^‘‘akappiyamaṃsaṃ ajānitvā bhuñjantassapi āpattiyevā’’^eb^ti. ‘‘Paribhogakāle pucchitvā paribhuñjissāmīti vā gahetvā pucchitvā paribhuñjitabba’’nti vacanato akappiyamaṃsaṃ ajānitvā gaṇhantassa paṭiggahaṇena anāpatti siyā. Ajānitvāpi bhuñjantasseva hi āpatti vuttā. ^b^Vattanti vadantī^eb^ti iminā āpatti natthīti dasseti.</p>
              <p>[03]Sallekhā vutti etesanti ^b^sallekhavuttino^eb^. ^b^Bāhuliko^eb^ti ekassa ^b^la^eb^-kārassa lopaṃ katvā vuttaṃ. ^b^Kappa^eb^nti āyukappaṃ. Saṅghabhedako hi ekaṃ kappaṃ asītibhāge katvā tato ekabhāgamattaṃ kālaṃ niraye tiṭṭheyyāti āyukappaṃ sandhāya ^b^‘‘kappaṃ nirayamhi paccatī’’^eb^ti vuttaṃ. Kappaṭṭhakathāyaṃ (vibha. aṭṭha. 809) pana ‘‘saṇṭhahante hi kappe kappavemajjhe vā saṅghabhedaṃ katvā kappavināseyeva muccati. Sacepi hi sve kappo vinassissatīti ajja saṅghabhedaṃ karoti, sveva ^a^V2.0319^ea^ muccati, ekadivasameva niraye paccatī’’ti vuttaṃ. Tatthāpi ^b^kappavināseyevā^eb^ti āyukappavināseyevāti atthe sati natthi virodho. ^b^Saṇṭhahante^eb^ti idampi ‘‘sve vinassissatī’’ti viya abhūtaparikappanavasena vuttaṃ. ‘‘Ekadivasameva niraye paccatī’’ti etthāpi tato paraṃ kappābhāve āyukappassapi abhāvatoti avirodhato atthayojanā daṭṭhabbā. ^b^Brahmaṃ puñña^eb^nti seṭṭhaṃ puññaṃ. ^b^Kappaṃ saggamhi modatī^eb^ti etthāpi āyukappameva.</p>
              <p>[03]^b^411^eb^^b^.^eb^^b^Laddhinānāsaṃvāsakenā^eb^ti bhāvappadhānoyaṃ niddeso, laddhinānāsaṃvāsakabhāvenāti attho. ^b^Kammanānāsaṃvāsakenā^eb^ti etthāpi eseva nayo. Aññathā nānāsaṃvāsakena sahitassa samānasaṃvāsakassapi ^a^M2.0361^ea^ saṅghassa asamānasaṃvāsakattaṃ āpajjeyya. Tattha ^b^laddhinānāsaṃvāsako^eb^ nāma ukkhittānuvattako. So hi attano laddhiyā nānāsaṃvāsako jātoti ‘‘laddhinānāsaṃvāsako’’ti vuccati. ^b^Kammanānāsaṃvāsako^eb^ nāma ukkhepanīyakammakato. So hi ukkhepanīyakammavasena nānāsaṃvāsako hotīti ‘‘kammanānāsaṃvāsako’’ti vuccati. ^b^Virahito^eb^ti vimutto. Kāyasāmaggīdānaṃ tesu tesu saṅghakammesu hatthapāsūpagamanavasena veditabbaṃ.</p>
              <p>[03]‘‘Bhedāya parakkameyyā’’ti visuṃ vuttattā bhedanasaṃvattanikassa adhikaraṇassa samādāya paggaṇhato pubbepi pakkhapariyesanādivasena saṅghabhedāya parakkamantassa samanubhāsanakammaṃ kātabbanti veditabbaṃ. ^b^Imāni vatthūnī^eb^ti aṭṭhārasa bhedakaravatthūni. ^b^Kammenā^eb^ti apalokanādīsu catūsu kammesu aññatarena kammena. ^b^Uddesenā^eb^ti pañcasu pātimokkhuddesesu aññatarena uddesena. ^b^Vohārenā^eb^ti tāhi tāhi upapattīhi ‘‘adhammaṃ dhammo’’tiādiaṭṭhārasabhedakaravatthudīpakena vohārena. ^b^Anussāvanāyā^eb^ti ‘‘nanu tumhe jānātha mayhaṃ uccākulā pabbajitabhāvaṃ bahussutabhāvañca, mādiso nāma uddhammaṃ ubbinayaṃ satthusāsanaṃ gāheyyāti cittampi uppādetuṃ tumhākaṃ yuttaṃ, kiṃ mayhaṃ avīci nīluppalavanaṃ viya sītalo, kimahaṃ apāyato na bhāyāmī’’tiādinā nayena kaṇṇamūle vacībhedaṃ katvā anussāvanena. ^b^Salākaggāhenā^eb^ti evaṃ anussāvetvā tesaṃ cittaṃ upatthambhetvā anivattidhamme katvā ‘‘gaṇhatha imaṃ salāka’’nti salākaggāhena. ^b^Pañcahi kāraṇehi saṅghabhedo hotī^eb^ti ettha kammameva uddeso vā saṅghabhede padhānakāraṇanti veditabbaṃ. Vohārānussāvanasalākaggāhā pana pubbabhāgā. Aṭṭhārasavatthudīpanavasaena hi voharantena tattha rucijananatthaṃ anussāvetvā salākāya gahitāyapi abhinnova hoti saṅgho. Yadā pana evaṃ cattāro vā atirekā vā salākaṃ gahetvā āveṇikakammaṃ vā uddesaṃ vā karonti, tadā saṅgho bhinno nāma hoti. ^b^Abbhussita^eb^nti abbhuggataṃ. ^b^Accheyyā^eb^ti vihareyya, pavatteyyāti attho.</p>
              <p>[03]‘‘Lajjī ^a^V2.0320^ea^ rakkhissatī’’ti vacanato āpattibhayena ārocanaṃ lajjīnaṃyeva bhāroti āha ^b^‘‘lajjīhi bhikkhūhī’’^eb^ti. Alajjissapi anārocentassa āpattiyeva ‘‘ye passanti, ye suṇantī’’ti vacanato. ^b^Samāgacchatū^eb^ti ekī ^a^M2.0362^ea^ bhavatu. Ekībhāvo ca samānaladdhivasena hotīti āha ^b^‘‘ekaladdhiko hotū’’^eb^ti. ^b^Sampattiyā^eb^ti sīlādisampattiyā. Paṭinissajjantassa anāpattibhāvato ^b^‘‘sotthibhāvo tassa bhikkhuno’’^eb^ti vuttaṃ. ^b^Appaṭinissajjato dukkaṭa^eb^nti visuṃ visuṃ vadantānaṃ gaṇanāya dukkaṭaṃ. ^b^Pahontenā^eb^ti gantuṃ samatthena agilānena. Saṅghabhedassa garukabhāvato avassaṃ kattabbatādassanatthaṃ ^b^‘‘dūrepi bhāroyevā’’^eb^ti vuttaṃ, āpatti pana addhayojanabbhantare gantuṃ samatthassa agilānasseva veditabbā.</p>
              <p>[03]^b^416^eb^^b^.^eb^^b^Asamanubhāsantassā^eb^ti kammakārake kattuniddesoti āha ^b^‘‘asamanubhāsiyamānassā’’^eb^ti. Tatiyakammavācāya paṭinissajjanto ñattiyā dukkaṭaṃ dvīhi kammavācāhi thullaccaye ca āpajjatiyevāti āha ^b^‘‘paṭinissajjantassa saṅghādisesena anāpattī’’^eb^ti. ^b^Assā^eb^ti devadattassa. ^b^Katena bhavitabba^eb^nti samanubhāsanakammena katena bhavitabbaṃ. ^b^Attano rucimattena vadeyyā^eb^tiādikammikattā appaṭinissajjantassapi anāpattīti adhippāyena vadeyya. Apaññatte sikkhāpade samanubhāsanakammasseva abhāvato ^b^‘‘na hi paññattaṃ sikkhāpadaṃ vītikkamantassā’’^eb^ti vuttaṃ. Sikkhāpadaṃ paññapenteneva hi samanubhāsanakammaṃ anuññātaṃ. ^b^Uddissa anuññātato^eb^ti ‘‘anujānāmi, bhikkhave, romanthakassa romanthana’’ntiādiṃ (cūḷava. 273) uddissa anuññātaṃ sandhāya vadanti. ^b^Anāpattiya^eb^nti anāpattivāre. ^b^Āpattiṃ ropetabbo^eb^ti anissajjanapaccayā āpannapācittiyāpattiṃ ukkhepanīyakammakaraṇatthaṃ āropetabboti attho.</p>
              <p>[03]^b^Āpattiyeva na jātā^eb^ti saṅghādisesāpatti na jātāyevāti attho. ^b^Sā panesā^eb^ti sā pana esā anāpatti. ^b^Tivaṅgika^eb^nti kāyavācācittavasena tivaṅgikaṃ, kāyavācācittato samuṭṭhātīti vuttaṃ hoti. ‘‘Nappaṭinissajjāmī’’ti saññāya abhāvena muccanato ^b^saññāvimokkhaṃ^eb^. ^b^Sacittaka^eb^nti ‘‘nappaṭinissajjāmī’’ti jānanacittena sacittakaṃ. Bhedāya parakkamanaṃ, dhammakammena samanubhāsanaṃ, kammavācāpariyosānaṃ, appaṭinissajjananti imānettha cattāri aṅgāni.</p>
              <p>[06]Paṭhamasaṅghabhedasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>11. Dutiyasaṅghabhedasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^417-418^eb^^b^.^eb^ Ekādasame ^a^M2.0363^ea^^a^V2.0321^ea^ yaṃ vacanaṃ samaggepi vagge avayavabhūte karoti bhindati, taṃ kalahakārakavacanaṃ idha vagganti vuccatīti āha ^b^‘‘vaggaṃ asāmaggipakkhiyavacanaṃ vadantī’’^eb^ti. Asāmaggipakkhe bhavā asāmaggipakkhiyā, kalahakā. Tesaṃ vacanaṃ ^b^asāmaggipakkhiyavacanaṃ,^eb^ asāmaggipakkhe vā bhavaṃ vacanaṃ ^b^asāmaggipakkhiyavacanaṃ^eb^. Yasmā ubbāhikādikammaṃ bahūnampi kātuṃ vaṭṭati, tasmā ^b^‘‘na hi saṅgho saṅghassa kammaṃ karotī’’^eb^ti idaṃ niggahavasena kattabbakammaṃ sandhāya vuttanti veditabbaṃ. Aṅgāni panettha bhedāya parakkamanaṃ pahāya anuvattanaṃ pakkhipitvā heṭṭhā vuttasadisāneva.</p>
              <p>[06]Dutiyasaṅghabhedasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>12. Dubbacasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^424^eb^^b^.^eb^ Dvādasame ^b^vambhanavacana^eb^nti garahavacanaṃ. ^b^Apasādetukāmo^eb^ti khipitukāmo, tajjetukāmo vā, ghaṭṭetukāmoti vuttaṃ hoti. ^b^Saṭa^eb^saddo patitasaddena samānattho. Visesanassa ca paranipātaṃ katvā tiṇakaṭṭhapaṇṇasaṭanti vuttanti āha ^b^‘‘tattha tattha patitaṃ tiṇakaṭṭhapaṇṇa’’^eb^nti. ^b^Kenāpī^eb^ti vātasadisena nadīsadisena ca kenāpi.</p>
              <p>[03]^b^425-426^eb^^b^.^eb^^b^Vattuṃ asakkuṇeyyo^eb^ti kismiñci vuccamāne asahanato ovadituṃ asakkuṇeyyo. Dukkhaṃ vaco etasmiṃ vippaṭikūlaggāhe vipaccanīkavāde anādare puggaleti ^b^dubbaco^eb^. Tenāha ^b^‘‘dukkhena kicchena vaditabbo’’^eb^tiādi. ^b^Dubbacabhāvakaraṇīyehī^eb^ti dubbacabhāvakārakehi. Kattuatthe anīyasaddo daṭṭhabbo. Tenevāha ^b^‘‘ye dhammā dubbacaṃ puggalaṃ karontī’’^eb^tiādi. Pāpikā icchā etassāti pāpiccho, tassa bhāvo ^b^pāpicchatā,^eb^ asantaguṇasambhāvanatā paṭiggahaṇe ca amattaññutā pāpicchatāti veditabbā. Attukkaṃsakā ca te paravambhakā cāti attukkaṃsakaparavambhakā. Ye attānaṃ ukkaṃsanti ukkhipanti ucce ṭhāne ṭhapenti, parañca vambhenti garahanti nīce ṭhāne ṭhapenti, tesametaṃ adhivacanaṃ. Tesaṃ bhāvo ^b^attukkaṃsakaparavambhakatā^eb^. Kujjhanasīlo kodhano, tassa bhāvo ^b^kodhanatā^eb^. Kujjhanalakkhaṇassa kodhassetaṃ adhivacanaṃ.</p>
              <p>[03]Pubbakāle ^a^M2.0364^ea^^a^V2.0322^ea^ kodho, aparakāle upanāhoti āha ^b^‘‘kodhahetu upanāhitā’’^eb^ti. Tattha upanahanasīlo, upanāho vā etassa atthīti upanāhī, tassa bhāvo ^b^upanāhitā^eb^. Punappunaṃ cittapariyonaddhalakkhaṇassa kodhassevetaṃ adhivacanaṃ. Sakiñhi uppanno kodho kodhoyeva, tatuttari upanāho. ^b^Abhisaṅgo^eb^ti dummocanīyo balavaupanāho. So assa atthīti abhisaṅgī, tassa bhāvo ^b^abhisaṅgitā^eb^. Dummocanīyassa balavaupanāhassetaṃ adhivacanaṃ. ^b^Codakaṃ paṭippharaṇatā^eb^ti codakassa paṭiviruddhena paccanīkena hutvā avaṭṭhānaṃ. ^b^Codakaṃ apasādanatā^eb^ti ‘‘kiṃ nu kho tuyhaṃ bālassa abyattassa bhaṇitena, tvampi nāma bhaṇitabbaṃ maññissasī’’ti evaṃ codakassa ghaṭṭanā. ^b^Codakassa paccāropanatā^eb^ti ‘‘tvampi khosi itthannāmaṃ āpattiṃ āpanno, taṃ tāva paṭikarohī’’ti evaṃ codakassa upari paṭiāropanatā.</p>
              <p>[03]^b^Aññena aññaṃ paṭicaraṇatā^eb^ti aññena kāraṇena, vacanena vā aññassa kāraṇassa, vacanassa vā paṭicchādanavasena caraṇatā. Paṭicchādanattho eva vā ^b^cara^eb^saddo anekatthattā dhātūnanti paṭicchādanatāti attho. Tāya samannāgato hi puggalo yaṃ codakena dosavibhāvanakāraṇaṃ, vacanaṃ vā vuttaṃ, taṃ tato aññeneva codanāya amūlikabhāvadīpanena kāraṇena, tadatthabodhakena vacanena vā paṭicchādeti. ‘‘Āpattiṃ āpannosī’’ti vutte ‘‘ko āpanno, kiṃ āpanno, kismiṃ āpanno, kaṃ bhaṇatha, kiṃ bhaṇathā’’ti vā vatvā ‘‘evarūpaṃ kiñci tayā diṭṭha’’nti vutte ‘‘na suṇāmī’’ti sotaṃ vā upanāmetvā vikkhepaṃ karontopi aññenaññaṃ paṭicchādeti. ‘‘Itthannāmaṃ āpattiṃ āpannosī’’ti puṭṭhe ‘‘pāṭaliputtaṃ gatomhī’’ti vatvā puna ‘‘na tava pāṭaliputtagamanaṃ pucchāma, āpattiṃ pucchāmā’’ti vutte tato ‘‘rājagahaṃ gatomhī’’ti vatvā ‘‘rājagahaṃ vā yāhi brāhmaṇagahaṃ vā, āpattiṃ āpannosī’’ti vutte ‘‘tattha me sūkaramaṃsaṃ laddha’’ntiādīni vatvā bahiddhā kathāvikkhipanampi atthato aññenaññaṃ paṭicaraṇamevāti visuṃ na gahitaṃ.</p>
              <p>[03]^b^Apadānenā^eb^ti attano cariyāya. Apadīyanti hi dosā etena dakkhīyanti, luyanti chijjantīti vā apadānaṃ, sattānaṃ sammā micchā vā vattappayogo. ^b^Na sampāyanatā^eb^ti ‘‘āvuso, tvaṃ kuhiṃ vasasi, kaṃ nissāya vasasī’’ti vā ‘‘yaṃ tvaṃ vadesi ‘mayā esa āpattiṃ āpajjanto diṭṭho’ti, tvaṃ ^a^M2.0365^ea^ tasmiṃ samaye kiṃ karosi, ayaṃ kiṃ karoti, kattha ca tvaṃ ahosi, kattha aya’’nti vā ādinā nayena cariyaṃ puṭṭhena sampādetvā akathanaṃ.</p>
              <p>[03]^b^Makkhipaḷāsitā^eb^ti ettha paraguṇamakkhanalakkhaṇo makkho, so etassa atthīti makkhī. Tādiso ^a^V2.0323^ea^ puggalo agāriyo anagāriyo vā samāno paresaṃ sukatakaraṇaṃ vināseti. Agāriyopi hi kenaci anukampakena daliddo samāno uccaṭṭhāne ṭhapito, aparena samayena ‘‘kiṃ tayā mayhaṃ kata’’nti tassa sukatakaraṇaṃ vināseti. Anagāriyopi sāmaṇerakālato pabhuti ācariyena vā upajjhāyena vā catūhi paccayehi uddesaparipucchādīhi ca anuggahetvā dhammakathānayapakaraṇakosallādīni sikkhāpito, aparena samayena rājarājamahāmattādīhi sakkato garukato ācariyupajjhāyesu acittīkato caramāno ‘‘ayaṃ amhehi daharakāle eva anuggahito saṃvaddhito ca, atha ca panidāni nissineho jāto’’ti vuccamāno ‘‘kiṃ mayhaṃ tumhehi kata’’nti tesaṃ sukatakaraṇaṃ vināseti.</p>
              <p>[03]‘‘Bahussutepi puggale ajjhottharitvā īdisassa ceva bahussutassa aniyatā gati, tava vā mama vā ko viseso’’tiādinā nayena uppajjamāno yugaggāhalakkhaṇo paḷāso. So paraguṇehi attano guṇānaṃ samakaraṇaraso. Tathā hesa paresaṃ guṇe ḍaṃsitvā viya attano guṇehi same karotīti paḷāsoti vuccati, so etassa atthīti paḷāsī. Makkhī ca paḷāsī ca makkhipaḷāsino, tesaṃ bhāvo ^b^makkhipaḷāsitā^eb^. Atthato pana makkho ceva paḷāso ca.</p>
              <p>[03]Issati parasampattiṃ na sahatīti ^b^issukī^eb^. Maccharāyati attano sampattiṃ nigūhati, paresaṃ sādhāraṇabhāvaṃ na sahati, maccheraṃ vā etassa atthīti ^b^maccharī^eb^. Saṭhayati na sammā bhāsatīti ^b^saṭho,^eb^ attano avijjamānaguṇappakāsanalakkhaṇena sāṭheyyena samannāgato kerāṭikapuggalo. Kerāṭiko ca ānandamaccho viya hoti. ^b^Ānandamaccho^eb^ nāma kira macchānaṃ naṅguṭṭhaṃ dasseti, sappānaṃ sīsaṃ ‘‘tumhehi sadiso aha’’nti jānāpetuṃ, evameva kerāṭiko puggalo yaṃ yaṃ suttantikaṃ vā ābhidhammikaṃ ^a^M2.0366^ea^ vā upasaṅkamati, taṃ taṃ evaṃ vadati ‘‘ahaṃ tumhākaṃ antevāsī, tumhe mayhaṃ anukampakā, nāhaṃ tumhe muñcāmī’’ti ‘‘evamete ‘sagāravo ayaṃ amhesu sappatisso’ti maññissantī’’ti. Sāṭheyyena hi samannāgatassa puggalassa asantaguṇasambhāvanena cittānurūpakiriyāviharato ‘‘evaṃcitto evaṃkiriyo’’ti duviññeyyattā kucchiṃ vā piṭṭhiṃ vā jānituṃ na sakkā. Yato so –</p>
              <p>[21]‘‘Vāmena sūkaro hoti, dakkhiṇena ajāmigo;</p>
              <p>[22]Sarena nelako hoti, visāṇena jaraggavo’’ti. (dī. ni. aṭṭha. 2.296; vibha. aṭṭha. 894; mahāni. aṭṭha. 166) –</p>
              <p>[07]Evaṃ ^a^V2.0324^ea^ vuttayakkhasūkarasadiso hoti. Katapāpapaṭicchādanalakkhaṇā māyā, sā assa atthīti ^b^māyāvī^eb^.</p>
              <p>[03]Thambhasamaṅgitāya ^b^thaddho^eb^. Vātabharitabhastāsadisathaddhabhāvapaggahitasirānivātavuttikārakaroti ^b^thambho^eb^. Yena samannāgato puggalo gilitanaṅgalasadiso viya ajagaro, vātabharitabhastā viya ca thaddho hutvā garuṭṭhāniye disvā onamitumpi na icchati, pariyanteneva carati. Abbhunnatilakkhaṇo atimāno, so etassa atthīti ^b^atimānī^eb^.</p>
              <p>[03]Saṃ attano diṭṭhiṃ parāmasati sabhāvaṃ atikkamitvā parato āmasatīti ^b^sandiṭṭhiparāmāsī^eb^. Ādhānaṃ gaṇhātīti ^b^ādhānaggāhī^eb^. ‘‘Ādhāna’’nti daḷhaṃ vuccati, daḷhaggāhīti attho. Yuttaṃ kāraṇaṃ disvāva laddhiṃ paṭinissajjatīti paṭinissaggī, dukkhena kicchena kasirena bahumpi kāraṇaṃ dassetvā na sakkā paṭinissaggiṃ kātunti ^b^duppaṭinissaggī,^eb^ yo attano diṭṭhiṃ ‘‘idameva sacca’’nti daḷhaṃ gaṇhitvā api buddhādīhi kāraṇaṃ dassetvā vuccamāno na paṭinissajjati, tassetaṃ adhivacanaṃ. Tādiso hi puggalo yaṃ yadeva dhammaṃ vā adhammaṃ vā suṇāti, taṃ sabbaṃ ‘‘evaṃ amhākaṃ ācariyehi kathitaṃ, evaṃ amhehi suta’’nti kummova aṅgāni sake kapāle antoyeva samodahati. Yathā hi kacchapo attano pādādike aṅge kenaci ghaṭṭite sabbāni aṅgāni attano kapāleyeva samodahati, na bahi nīharati, evamayampi ‘‘na sundaro tava gāho, chaḍḍehi na’’nti vutto taṃ na vissajjeti, antoyeva attano hadaye eva ṭhapetvā vicarati. Yathā kumbhīlā gahitaṃ na paṭinissajjanti, evaṃ kumbhīlaggāhaṃ gaṇhāti, na vissajjeti. Makkhipaḷāsitādiyugaḷattayena ^a^M2.0367^ea^ dassite makkhapaḷāsādayo cha dhamme visuṃ visuṃ gahetvā ^b^‘‘ekūnavīsati dhammā’’^eb^ti vuttaṃ. ^b^Anumānasuttaṭṭhakathāyaṃ^eb^ (ma. ni. aṭṭha. 1.181) pana makkhapaḷāsādayopi yugaḷavasena ekaṃ katvā ‘‘soḷasa dhammā’’ti vuttaṃ.</p>
              <p>[03]Pakārehi āvahanaṃ padakkhiṇaṃ, tato padakkhiṇato gahaṇasīlo padakkhiṇaggāhī, na padakkhiṇaggāhī ^b^appadakkhiṇaggāhī^eb^. Yo vuccamāno ‘‘tumhe maṃ kasmā vadatha, ahaṃ attano kappiyākappiyaṃ sāvajjānavajjaṃ atthānatthaṃ jānāmī’’ti vadati, ayaṃ anusāsaniṃ padakkhiṇato na gaṇhāti, vāmatova gaṇhāti, tasmā ‘‘appadakkhiṇaggāhī’’ti vuccati, tenāha ^b^‘‘yathānusiṭṭha’’^eb^ntiādi.</p>
              <p>[03]^b^Uddese^eb^ti ^a^V2.0325^ea^ pātimokkhuddese. Atha sabbāneva sikkhāpadāni kathaṃ pātimokkhuddesapariyāpannānīti āha ^b^‘‘yassa siyā āpatti, so āvikareyyāti evaṃ saṅgahitattā’’^eb^ti. ‘‘Yassa siyā āpattī’’ti hi iminā sabbāpi āpattiyo nidānuddese saṅgahitāyeva honti. ^b^Pañcahi sahadhammikehi sikkhitabbattā^eb^ti labbhamānavasena vuttaṃ. Sahadhammikena sahakāraṇenātipi attho daṭṭhabbo. ^b^‘‘Vacanāyā’’^eb^ti nissakke sampadānavacananti āha ^b^‘‘tato mama vacanato’’^eb^ti. Aṅgāni cettha paṭhamasaṅghabhedasadisāni. Ayaṃ pana viseso – yathā tattha bhedāya parakkamanaṃ, evaṃ idha avacanīyakaraṇatā daṭṭhabbā.</p>
              <p>[06]Dubbacasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>13. Kuladūsakasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^431^eb^^b^.^eb^ Terasame ^b^kīṭāgirī^eb^ti tassa nigamassa nāmaṃ. Tañhi sandhāya parato ‘‘na assajipunabbasukehi bhikkhūhi kīṭāgirismiṃ vatthabba’’nti vuttaṃ. Tena pana yogato so janapadopi ‘‘kīṭāgiri’’icceva saṅkhyaṃ gatoti āha ^b^‘‘evaṃnāmake janapade’’^eb^ti. Āvāse niyuttā ^b^āvāsikā,^eb^ nibaddhavāsino. Te akataṃ senāsanaṃ karonti, jiṇṇaṃ paṭisaṅkharonti, kate issarā honti. Tenāha ^b^‘‘so yesaṃ āyatto…pe… te āvāsikā’’^eb^ti ^a^M2.0368^ea^. Nivāso nivāsamattaṃ etesaṃ atthīti ^b^nevāsikā^eb^ti āha ^b^‘‘ye pana kevala’’^eb^ntiādi. ^b^Te^eb^ti assajipunabbasukā. ^b^Cha janā^eb^ti paṇḍuko lohitako mettiyo bhūmajako assaji punabbasukoti ime cha janā. ^b^Sammā^eb^ti ālapanavacanametaṃ. ^b^Āyamukhabhūtā^eb^ti āyassa mukhabhūtā. ^b^Dhuraṭṭhāne^eb^ti sāvatthiyā avidūre ṭhāne. Vassāne hemante cāti dvīsu utūsu vassanato ^b^‘‘dvīhi meghehī’’^eb^ti vuttaṃ. Diyaḍḍhabhikkhusahassato gaṇācariyānaṃ channaṃ janānaṃ adhikattā ^b^‘‘samadhika’’^eb^nti vuttaṃ, sādhikanti attho. ^b^Ma^eb^-kāro padasandhivasena āgato. ^b^Akatavatthu^eb^nti akatapubbaṃ abhinavavatthuṃ.</p>
              <p>[03]Kaṇikārādayo ^b^puppharukkhā,^eb^ jātisumanādayo ^b^pupphagacchā^eb^. ^b^Koṭṭana^eb^nti sayaṃ chindanaṃ. ^b^Koṭṭāpana^eb^nti ‘‘imaṃ chinda bhindā’’ti aññehi chedāpanaṃ. ^b^Āḷiyā bandhana^eb^nti yathā gacchamūle udakaṃ santiṭṭhati, tathā samantato bandhanaṃ. ^b^Udakassā^eb^ti akappiyaudakassa. ^b^Kappiyaudakasiñcana^eb^nti imināva siñcāpanampi saṅgahitanti daṭṭhabbaṃ. Nanu ‘‘udakassa secanaṃ secāpana’’nti imināva sāmaññato kappiyākappiyaudakasiñcanādiṃ sakkā saṅgahetuṃ, tasmā kappiyaudakasiñcanādi ^a^V2.0326^ea^ kasmā visuṃ vuttanti? ‘‘Ārāmādiatthaṃ ropite akappiyavohāresupi kappiyaudakasiñcanādi vaṭṭatī’’ti vakkhamānattā idhāpi vibhāgaṃ katvā kappiyaudakasiñcanādi visuṃ dassitaṃ. ^b^Hatthamukhapādadhovananhānodakasiñcana^eb^nti imināpi pakārantarena kappiyaudakasiñcanameva dasseti. ‘‘Akappiyavohāro’’ti koṭṭanakhaṇanādivasena sayaṃ karaṇassapi kathaṃ saṅgahoti? Akappiyanti voharīyatīti akappiyavohāroti akappiyabhūtaṃ karaṇakārāpanādi sabbameva saṅgahitaṃ, na pana akappiyavacanamattanti daṭṭhabbaṃ. Kappiyavohārepi eseva nayo. ^b^Sukkhamātikāya ujukaraṇa^eb^nti iminā purāṇapaṇṇādiharaṇampi saṅgahitanti daṭṭhabbaṃ. Kudālādīni bhūmiyaṃ ṭhapetvā ṭhānato hatthena gahetvā ṭhānameva pākaṭataranti ^b^‘‘obhāso’’^eb^ti vuttaṃ.</p>
              <p>[03]^b^Mahāpaccarivāda^eb^mhi patiṭṭhapetukāmo pacchā vadati. ^b^Vanatthāyā^eb^ti idaṃ keci ‘‘vatatthāyā’’ti paṭhanti, tesaṃ vatiatthāyāti attho. Akappiyavohārepi ekaccaṃ vaṭṭatīti dassetuṃ ^b^‘‘na kevalañca sesa’’^eb^ntiādimāha. ^b^Yaṃ kiñci mātika^eb^nti sukkhamātikaṃ vā asukkhamātikaṃ vā. ^b^‘‘Kappiyaudakaṃ^eb^^a^M2.0369^ea^^b^siñcitu’’^eb^nti iminā ‘‘kappiyaudakaṃ siñcathāti vattumpi vaṭṭatī’’ti dasseti. ^b^Sayaṃ ropetumpi vaṭṭatī^eb^ti iminā ‘‘ropehīti vattuṃ vaṭṭatī’’tipi siddhaṃ. ^b^Aññatthāya vā karontassā^eb^ti vatthupūjādiatthaṃ karontassa. ^b^Kasmā na anāpattī^eb^ti vatthupūjanatthāya ganthanādīsu kasmā na anāpatti. ^b^Anāpattiyevā^eb^ti paṭivacanaṃ datvā idāni tameva anāpattibhāvaṃ dassetuṃ ^b^‘‘yathāhī’’^eb^tiādi vuttaṃ. ^b^Tatthā^eb^ti ārāmādiatthāya rukkharopane. ^b^Tathā vatthupūjanatthāyapi anāpattiyevā^eb^ti ratanattayapūjanatthāyapi kappiyavohārena pariyāyādīhi ca ganthāpane anāpattiyevāti attho.</p>
              <p>[03]‘‘Tathā vatthupūjanatthāyā’’ti hi sāmaññato vuttepi ‘‘yathā hi tattha kappiyavohārena pariyāyādīhi cā’’ti vuttattā kappiyavohārādīhi ganthāpane eva anāpatti viññāyati, na sayaṃ ganthane, teneva paro sayaṃ ganthanampi kasmā na vaṭṭatīti codento ^b^‘‘nanu cā’’^eb^tiādimāha. Yathā ārāmādiatthaṃ kappiyapathaviyaṃ sayaṃ ropetumpi vaṭṭati, tathā vatthupūjanatthāya sayaṃ ganthanepi kasmā na vaṭṭatīti codakassa adhippāyo. ^b^Vutta^eb^ntiādi ācariyassa parihāro. Atha ^b^‘‘na pana mahāaṭṭhakathāya’’^eb^nti kasmā vadati. ^b^Mahāpaccariādīsu^eb^ vuttampi hi pamāṇamevāti nāyaṃ virodho, ^b^mahāaṭṭhakathāyaṃ^eb^ avuttampi tattheva vuttena saṃsanditvā pamāṇamevāti patiṭṭhāpetuṃ vuttattā. ^b^Taṃ katha^eb^nti maññeyyāsīti sambandho. ^b^Mahāaṭṭhakathāyañca^eb^ kappiyaudakasecanaṃ vuttaṃ, taṃ kathanti etthāyamadhippāyo. Kiñcāpi ^b^mahāaṭṭhakathāyaṃ^eb^ ārāmādiatthāya ^a^V2.0327^ea^ kappiyapathaviyaṃ sayaṃ ropanaṃ na vuttaṃ, kappiyaudakassa pana sayaṃ siñcanaṃ vuttameva, tasmā yathā ārāmādiatthāya kappiyaudakaṃ sayaṃ siñcitumpi vaṭṭati, tathā vatthupūjanatthāya sayaṃ ganthanampi kasmā na vaṭṭatīti. ^b^Tampi na virujjhatī^eb^ti yadetaṃ ārāmādiatthāya sayaṃ ropanaṃ kappiyaudakasiñcanañca vuttaṃ, tampi na virujjhati. Kathaṃ taṃ na virujjhatīti āha ^b^‘‘tatrahī’’^eb^tiādi. ^b^Etaṃ vutta^eb^nti mālāvacchaṃ ropentipi ropāpentipi siñcantipi siñcāpentipīti etaṃ vuttaṃ. ^b^Aññatra pana pariyāyo atthī^eb^ti ‘‘mālāvacchaṃ ropentipi ropāpentipi siñcantipi siñcāpentipī’’ti kulasaṅgahatthāya ropanasiñcanaṃ sandhāya vuttattā tato aññatra ārāmādiatthāya mālāvaccharopane pariyāyo atthi. ^b^Tattha pariyāyaṃ idha^eb^^a^M2.0370^ea^^b^ca pariyāyābhāvaṃ ñatvā^eb^ti tattha ‘‘mālāvacchaṃ ropentī’’tiādīsu ‘‘mālāvaccha’’nti visesavacanasabbhāvato pariyāyaṃ, idha ‘‘ganthentī’’tiādīsu tathāvidhavisesavacanābhāvato pariyāyābhāvañca ñatvā.</p>
              <p>[03]Nanu ca yathā ‘‘ganthentī’’ti sāmaññato vuttattā pariyāyo na labbhatīti yassa kassaci atthāya sayaṃ ganthanaṃ na vaṭṭati, evaṃ ‘‘ganthāpentī’’ti sāmaññato vuttattā pariyāyena ganthāpanampi na vaṭṭatīti āpajjati. Evañca sati parato ‘‘evaṃ jāna, evaṃ kate sobheyya, yathā etāni pupphāni na vikiriyanti, tathā karohītiādinā kappiyavacanena kāretuṃ vaṭṭatī’’ti idaṃ virujjhatīti? Na virujjhati, pariyāyena hi kārāpanaṃ ganthāpanameva na hoti, tasmā yathāvuttanayena pariyāyato kārāpanaṃ vaṭṭati. ^b^Sabbaṃ vuttanayeneva veditabba^eb^nti heṭṭhā vuttaṃ vinicchayameva saṅkhepato nigameti. ^b^Haraṇādīsu kasmā anāpattī^eb^ti vatthupūjanatthāya haraṇādīsu kasmā anāpatti. ^b^Kulitthiādīnaṃ atthāya haraṇato^eb^ti kulitthiādīnaṃ haraṇassa tattha vuttattāti adhippāyo. Tenevāha ^b^‘‘haraṇādhikāre hī’’^eb^tiādi. ^b^Māla^eb^nti pupphadāmaṃ. ^b^Mañjarī viyā^eb^ti kusumamañjarī viya. ^b^Hārasadisa^eb^nti muttāhārasadisaṃ.</p>
              <p>[03]^b^Pācittiyañceva dukkaṭañcā^eb^ti pathavīkhaṇanapaccayā pācittiyaṃ, kulasaṅgahapaccayā dukkaṭaṃ. ^b^Akappiyavohārenā^eb^ti ‘‘idaṃ khaṇa, idaṃ ropehī’’tiādiakappiyavohārena. ^b^Dukkaṭamevā^eb^ti kulasaṅgahapaccayā dukkaṭaṃ. ^b^Ubhayatthā^eb^ti kappiyākappiyapathaviyaṃ. ^b^Sabbatthā^eb^ti kulasaṅgahaparibhogāarāmādiatthāya ropite. ^b^Dukkaṭampī^eb^ti na kevalaṃ pācittiyameva. ^b^Kappiyenā^eb^ti kappiyena udakena. ^b^Tesaṃyeva dvinna^eb^nti kuladūsanaparibhogānaṃ. ^b^Dukkaṭa^eb^nti kulasaṅgahatthāya sayaṃ siñcane kappiyavohārena akappiyavohārena vā siñcāpane ca dukkaṭaṃ, paribhogatthāya pana sayaṃ siñcane akappiyavohārena siñcāpane ca dukkaṭaṃ. ^b^Āpattibahulatā veditabbā^eb^ti ettha sayaṃ siñcane ^a^V2.0328^ea^ dhārāpacchedagaṇanāya āpattigaṇanā veditabbā. Siñcāpane pana punappunaṃ āṇāpentassa vācāya vācāya āpatti, sakiṃ āṇattassa bahūnaṃ siñcanepi ekāva.</p>
              <p>[03]^b^Dukkaṭapācittiyānī^eb^ti kulasaṅgahapaccayā dukkaṭaṃ, bhūtagāmapātabyatāya pācittiyaṃ. ^b^Aññatthā^eb^ti vatthupūjādiatthāya ocinane. ^b^Sakiṃ āṇatto^eb^ti akappiyavohārena āṇatto. ^b^Pācittiyamevā^eb^ti akappiyavacanena ^a^M2.0371^ea^ āṇattattā pācittiyaṃ. Kappiyavacanena pana vatthupūjādiatthāya ocināpentassa anāpattiyeva.</p>
              <p>[03]Ganthanena nibbattaṃ ^b^gantimaṃ^eb^. Esa nayo sesesupi. ^b^Na vaṭṭatī^eb^ti kulasaṅgahatthāya vatthupūjādiatthāya vā vuttanayena karontassa ca kārāpentassa ca dukkaṭanti attho. ^b^Purimanayenevā^eb^ti ‘‘bhikkhussa vā’’tiādinā vuttanayena. Dhammāsanavitāne baddhakaṇṭakesu pupphāni vijjhitvā ṭhapentīti sambandho. Uparūpari vijjhitvā chattasadisaṃ katvā āvuṇanato ^b^‘‘chattātichattaṃ viyā’’^eb^ti vuttaṃ. ‘‘Kadalikkhandhamhī’’tiādinā vuttaṃ sabbameva sandhāya ^b^‘‘taṃ atioḷārikamevā’’^eb^ti vuttaṃ, sayaṃ karontassa akappiyavacaneneva kārāpentassa ca dukkaṭamevāti attho. ^b^Pupphavijjhanattha^eb^nti vuttattā pupphāni vijjhituṃyeva kaṇṭakaṃ bandhituṃ na vaṭṭati, pupphadāmādibandhanatthaṃ pana vaṭṭati. ^b^Kaṇṭakampi bandhituṃ na vaṭṭatī^eb^ti ca idaṃ aṭṭhakathācariyappamāṇena gahetabbaṃ. ^b^Pavesetuṃ na vaṭṭatī^eb^ti vuttattā pupphacchidde apavesetvā uparūpari ṭhapetuṃ vaṭṭati. Jālamayaṃ vitānaṃ ^b^jālavitānaṃ^eb^. ^b^Nāgadantaka^eb^mpi sacchiddakaṃyeva gahetabbaṃ. ^b^Pupphapaṭicchakaṃ^eb^ daṇḍādīhi katapupphādhāraṇaṃ, tampi sacchiddameva idha vuttaṃ. ^b^Asokapiṇḍiyā^eb^ti asokapupphamañjarikāya. ^b^‘‘Dhammarajju^eb^ nāma cetiyaṃ vā bodhiṃ vā pupphapavesanatthaṃ āvijjhitvā baddharajjū’’ti ^b^mahāgaṇṭhipade majjhimagaṇṭhipade ca^eb^ vuttaṃ, tasmā tathābaddhāya rajjuyā cetiyassa ca antare pupphāni pavesetuṃ vaṭṭatīti viññāyati. ^b^Gaṇṭhipade^eb^ pana ‘‘dhammarajjunti sithilaṃ vaṭṭikaṃ rajjuṃ katvā bodhiṃ vā cetiyaṃ vā parikkhipitvā dhammāsane vā lambitvā tattha pupphāni pavesentī’’ti vuttaṃ, tasmā sithilavaṭṭikāya rajjuyā antarepi pupphāni pavesetuṃ vaṭṭatīti viññāyati, vīmaṃsitvā yuttataraṃ gahetabbaṃ. Ubhayatthāpi panettha nevatthi virodhoti amhākaṃ khanti.</p>
              <p>[03]^b^Matthakadāma^eb^nti dhammāsanādimatthake lambakadāmaṃ. ^b^Pupphehi veṭhentī^eb^ti pupphadāmena veṭhenti. ^b^Tesaṃyevā^eb^ti uppalādīnaṃyeva. ^b^Vākena vā daṇḍakena vā^eb^ti visuṃ acchinnena pupphasahiteneva vākena vā daṇḍakena vā. ^b^Khandhe ṭhapitakāsāvassā^eb^ti khandhe ṭhapitasaṅghāṭiṃ sandhāya vuttaṃ. Tañhi tathā bandhituṃ ^a^V2.0329^ea^ sakkā bhaveyya. Imināva aññampi tādisaṃ kāsāvaṃ vā vatthaṃ vā vuttanayena bandhitvā tattha pupphāni pakkhipituṃ vaṭṭatīti siddhaṃ. Aṃsabhaṇḍikaṃ pasibbake pakkhittasadisattā veṭhimaṃ nāma na jātaṃ, tasmā sithilabandhassa antarantarā pakkhipituṃ vaṭṭatīti vadanti.</p>
              <p>[03]^b^Pupphapaṭe^eb^^a^M2.0372^ea^^b^ca daṭṭhabba^eb^nti pupphapaṭaṃ karontassa dīghato pupphadāmassa haraṇapaccāharaṇavasena pūraṇaṃ sandhāya vuttaṃ. Tiriyato haraṇaṃ pana vāyimaṃ nāma hoti, na pūrimaṃ. ^b^Purimaṭṭhānaṃ atikkāmetī^eb^ti ettha ‘‘aphusāpetvāpi atikkāmentassa āpattiyevā’’ti tīsupi ^b^gaṇṭhipadesu^eb^ vuttaṃ. ‘‘Purimaṭṭhānaṃ atikkāmetī’’ti avisesena vuttattā taṃ yuttaṃ. Keci pana ‘‘aññamaññaṃ aphusāpetvā anekakkhattuṃ parikkhipituṃ vaṭṭatī’’ti vadantīti vuttaṃ, tattha kāraṇaṃ na dissati. ^b^Bandhituṃ vaṭṭatī^eb^ti puppharahitāya suttakoṭiyā vākakoṭiyā vā bandhituṃ vaṭṭati. ^b^Ekavāraṃ haritvā vā parikkhipitvā vā^eb^ti idaṃ pubbe vuttacetiyādiparikkhepaṃ pupphapaṭakaraṇañca sandhāya vuttaṃ, tasmā cetiyaṃ vā bodhiṃ vā parikkhipantena ekavāraṃ parikkhipitvā purimaṭṭhānaṃ sampatte aññassa dātabbaṃ, tenapi ekavāraṃ parikkhipitvā tatheva kātabbaṃ. Pupphapaṭaṃ karontena ca ekavāraṃ haritvā aññassa dātabbaṃ, tenapi tatheva kātabbaṃ. Sacepi dveyeva bhikkhū ubhosu passesu ṭhatvā pariyāyena haranti, vaṭṭatiyevāti vadanti.</p>
              <p>[03]^b^Pūrita^eb^nti dīghato pasāraṇavasena pūritaṃ. ^b^Vāyituṃ na labhatī^eb^ti dīghato pasārite tiriyato haraṇaṃ vāyanaṃ nāma hotīti ekavārampi pupphaguṇaṃ tiriyato harituṃ na vaṭṭati. ^b^Pupphāni ṭhapentenā^eb^ti aganthitāni pākatikapupphāni ṭhapentena. Pupphadāmaṃ pana pūjanatthāya bhūmiyaṃ ṭhapentena phusāpetvā vā aphusāpetvā vā diguṇaṃ katvā ṭhapetuṃ na vaṭṭatīti vadanti. ^b^Ghaṭikadāmaolambako^eb^ti ante ghaṭikākārayutto yamakadāmaolambako. Ekekaṃ pana dāmaṃ nikkhantasuttakoṭiyāva bandhitvā olambituṃ vaṭṭati, pupphadāmadvayaṃ saṅghaṭitukāmenapi nikkhantasuttakoṭiyāva suttakoṭiṃ saṅghaṭituṃ vaṭṭati. ^b^Aḍḍhacandākārena mālāguṇaparikkhepo^eb^ti aḍḍhacandākārena mālāguṇassa punappunaṃ haraṇapaccāharaṇavasena pūretvā parikkhipanaṃ. Teneva taṃ pūrime paviṭṭhaṃ, tasmā etampi aḍḍhacandākāraṃ punappunaṃ haraṇapaccāharaṇavasena pūritaṃ na vaṭṭati. Ekavāraṃ pana aḍḍhacandākārena mālāguṇaṃ harituṃ vaṭṭatīti vadanti. ^b^Pupphadāmakaraṇa^eb^nti ettha suttakoṭiyaṃ gahetvāpi ekato kātuṃ na vaṭṭatīti vadanti. Geṇḍukakharapattadāmānaṃ paṭikkhittattā celādīhi katadāmampi na vaṭṭati akappiyānulomattāti vadanti.</p>
              <p>[03]^b^‘‘Lāsiyanāṭakaṃ^eb^^a^V2.0330^ea^^a^M2.0373^ea^^b^nāṭentī’’^eb^ti vatvā tameva pariyāyantarena dassetuṃ ^b^‘‘recakaṃ dentī’’^eb^ti vuttaṃ, abhinayaṃ dassentīti attho, attano adhippāyaṃ pakāsetvā ‘‘evaṃ naccitabba’’nti paṭhamaṃ uṭṭhahitvā naccanākāraṃ dassentīti vuttaṃ hoti. Keci pana ‘‘mukhe aṅguliyo pakkhipitvā saddaṃ karontā cakkamiva attānaṃ bhamayamānā recakaṃ denti nāmā’’ti vadanti. Ekekāya pantiyā aṭṭha aṭṭha padāni assāti ^b^aṭṭhapadaṃ^eb^. ‘‘Aṭṭhāpada’’ntipi paṭhanti. Dasapadepi eseva nayo. ^b^Padānī^eb^ti ca sāriādīnaṃ patiṭṭhānaṭṭhānāni. ^b^Dasapadaṃ^eb^ nāma dvīhi pantīhi vīsatiyā padehi kīḷanajūtaṃ. ^b^Ākāseyeva kīḷantī^eb^ti ‘‘ayaṃ sārī asukapadaṃ mayā nītā, ayaṃ asukapada’’nti kevalaṃ mukheneva vadantā ākāseyeva jūtaṃ kīḷanti. ^b^Jūtaphalake^eb^ti jūtamaṇḍale. ^b^Pāsakakīḷāya kīḷantī^eb^ti pāsakaṃ vuccati chasu passesu ekekaṃ yāva chakkaṃ dassetvā katakīḷanaṃ, taṃ vaḍḍhetvā yathāladdhaekakādivasena sāriyo apanentā upanentā ca kīḷanti. Ghaṭena kīḷā ^b^ghaṭikā^eb^ti eke.</p>
              <p>[03]^b^Mañjaṭṭhiyā vā^eb^ti mañjaṭṭhirukkhasāraṃ gahetvā pakkakasāvaṃ sandhāya vadati. ^b^Salākahattha^eb^nti tālahīrādīnaṃ kalāpassetaṃ adhivacanaṃ. Bahūsu salākāsu visesarahitaṃ ekaṃ salākaṃ gahetvā tāsu pakkhipitvā puna taṃyeva uddharantā salākahatthena kīḷantīti keci. Paṇṇena vaṃsākārena katā nāḷikā ^b^paṇṇanāḷikā^eb^. Tenevāha ^b^‘‘taṃ dhamantā’’^eb^ti. Pucchantassa mukhāgataṃ akkharaṃ gahetvā naṭṭhamuṭṭhilābhālābhādijānanakīḷā ^b^akkharikā^eb^tipi vadanti. ^b^Hatthismi^eb^nti nimittatthe bhummaṃ, hatthinimittasippeti attho. ^b^Assasmi^eb^ntiādīsupi eseva nayo. ‘‘Usseḷenti apphoṭentī’’ti dvinnaṃ padānaṃ attho pākaṭoyevāti na vutto. Tattha ^b^usseḷentī^eb^ti mukhena usseḷanasaddaṃ pamuñcanti, mahantaṃ katvā abyattasaddaṃ pavattentīti attho. ‘‘Ajānaṃ saññaṃ dentā ajapālakā viya mukhena vātaṃ nicchārentā sukhumaṃ abyattanādaṃ pavattentī’’tipi vadanti. ^b^Apphoṭentī^eb^ti bhujahatthasaṅghaṭṭanasaddaṃ pavattenti, vāmahatthaṃ ure ṭhapetvā dakkhiṇena pāṇinā tattha tāḷanena saddaṃ karontīti attho. ^b^Mukhaḍiṇḍima^eb^nti mukhabheriyā etaṃ adhivacanaṃ.</p>
              <p>[03]^b^432^eb^^b^.^eb^^b^Pasādāvahenā^eb^ti ^a^M2.0374^ea^ pasādajananakena. Abhikkamanaṃ ^b^abhikkanta^eb^nti āha ^b^‘‘gamanenā’’^eb^ti. Paṭikkamanaṃ ^b^paṭikkantaṃ^eb^. ^b^Nivattanenā^eb^ti nivattimattaṃ dasseti. Nivattetvā pana gamanaṃ gamanameva. Abhimukhaṃ lokitaṃ ālokitanti āha ^b^‘‘purato dassanenā’’^eb^ti. ^b^Ito cito ca dassanenā^eb^ti anudisāpekkhanaṃ dasseti. Yaṃdisābhimukho gacchati tiṭṭhati nisīdati, tadabhimukhaṃ pekkhanaṃ ^b^ālokitaṃ,^eb^ tadanugatadisālokanaṃ ^b^‘‘vilokita’’^eb^nti hi vuccati. Aññānipi heṭṭhā upari pacchato pekkhanavasena ^b^olokitaullokitāpalokitāni^eb^ nāma honti. Tāni ^a^V2.0331^ea^ pana na samaṇasāruppāni appasādāvahāni, tenevettha ālokitavilokitāneva gahitāni. ^b^Tesa^eb^nti samāse guṇībhūtānipi pabbāni parāmasati. ‘‘Pabbasaṅkocanenā’’ti hi vuttattā pabbāni tattha guṇībhūtāni saṅkocanassa padhānattā. ^b^Satisampajaññehī^eb^ti sātthakatādipariggāhikāya satiyā tathāpavattasampajaññena ca samantato pakārehi, pakaṭṭhaṃ vā savisesaṃ jānātīti sampajāno, tassa bhāvo ^b^sampajaññaṃ^eb^. Tathāpavattañāṇassetaṃ adhivacanaṃ. ^b^Abhisaṅkhatattā^eb^ti sammā pavattitattā. ^b^Heṭṭhākhittacakkhū^eb^ti khandhaṃ anāmetvāva adhokhittacakkhu. Khandhaṃ nāmetvā hi heṭṭhāvalokanaṃ na samaṇasāruppaṃ. ‘‘Okkhittacakkhū’’ti ca iminā yugamattadassitā vuttā.</p>
              <p>[03]^b^Bondo^eb^ti lolo mandadhātukoti attho. ^b^Bhakuṭiṃ katvā^eb^ti bhamukabhedaṃ katvā. ^b^Sākhalyena yuttā^eb^ti ‘‘tattha katamaṃ sākhalyaṃ? Yā sā vācā nelā kaṇṇasukhā’’tiādinā (dha. sa. 1350) nayena vuttasākhalyena samannāgatā, muduvacanāti attho. ^b^Nelā^eb^ti elaṃ vuccati doso, nāssā elanti nelā, niddosāti attho. ^b^Kaṇṇasukhā^eb^ti byañjanamadhuratāya kaṇṇānaṃ sukhā, sūcinā vijjhanaṃ viya kaṇṇasūlaṃ na janeti. ^b^Dānanibaddhānī^eb^ti nibaddhadānāni.</p>
              <p>[03]‘‘Sāriputtamoggallāne āmantesī’’ti vatvā ‘‘gacchatha tumhe sāriputtā’’ti vacanato ‘‘sāriputtā’’ti idaṃ ekasesanayena vuttanti ayamattho pākaṭoyevāti na vutto. ‘‘Sāriputtā’’ti hi idaṃ ekasesanayena vuttaṃ virūpekasesassapi icchitattā, tenevettha bahuvacananiddeso katoti. ^b^Saddhassa pasannassā^eb^ti ratanattayassa saddhāya ^a^M2.0375^ea^ samannāgatassa tatoyeva ca pasannassa, kammaphalasaddhāya vā samannāgatattā saddhassa ratanattayappasādabahulatāya pasannassa.</p>
              <p>[03]^b^433^eb^^b^.^eb^^b^Āpattiṃ ropetabbā^eb^ti kuladūsakakammena āpannāpattiṃ ropetabbā. ^b^Tasmiṃ vihāre^eb^ti bahigāme vihāraṃ sandhāya vuttaṃ. Antogāme vihāro pana ^b^‘‘tasmiṃ gāme na vasitabba’’^eb^nti imināva saṅgahito gāmaggahaṇeneva gahitattā. ‘‘Tasmiṃ vihāre’’ti vacanato tassa gāmassa sāmantā aññasmiṃ vihāre vasituṃ vaṭṭati. ^b^Sāmantagāme piṇḍāya na caritabba^eb^nti tasmiṃ vihāre vāsassa paṭikkhittattā yadi tattha vasati, tena sāmantagāmepi piṇḍāya na caritabbanti adhippāyo. ^b^Tasmiṃ gāme piṇḍāya na caritabba^eb^nti yasmiṃ gāme kuladūsakakammaṃ kataṃ, tasmiṃ gāme na caritabbaṃ. Yasmiñhi gāme vā nigame vā kuladūsakakammaṃ kataṃ, yasmiñca vihāre vasati, neva tasmiṃ gāme vā nigame vā carituṃ labbhati, na vihāre vasituṃ. Sāmantavihāre vasantena pana sāmantagāme carituṃ vaṭṭati tattha vāsassa appaṭikkhittattā.</p>
              <p>[03]^b^435^eb^^b^.^eb^^b^Aṭṭhārasa^eb^^a^V2.0332^ea^^b^vattānī^eb^ti ‘‘na upasampādetabbaṃ, na nissayo dātabbo, na sāmaṇero upaṭṭhāpetabbo, na bhikkhunovādakasammuti sāditabbā, sammatena bhikkhuniyo na ovaditabbā, yāya āpattiyā saṅghena pabbājanīyakammaṃ kataṃ hoti, na sā āpatti āpajjitabbā aññā vā tādisikā tato vā pāpiṭṭhatarā, kammaṃ na garahitabbaṃ, kammikā na garahitabbā, na pakatattassa bhikkhuno uposatho ṭhapetabbo, na pavāraṇā ṭhapetabbā, na savacanīyaṃ kātabbaṃ, na anuvādo ṭhapetabbo, na okāso kāretabbo, na codetabbo, na sāretabbo, na bhikkhūhi sampayojetabba’’nti evamāgatāni aṭṭhārasa vattāni.</p>
              <p>[03]Assajipunabbasukappadhānā ^b^assajipunabbasukā^eb^ti vuttā sahacaraṇañāyena. ^b^Anulomapaṭipadaṃ appaṭipajjanatāyā^eb^ti yathāpaññattasammāvattasaṅkhātaṃ anulomapaṭipadaṃ appaṭipajjanatāya, yena vattena ciṇṇena saṅgho anulomiko hoti, tasmiṃ avattanatoti vuttaṃ hoti. ^b^Na pannalomā hontī^eb^ti patitalomā na honti, anukūlavuttino na hontīti ^a^M2.0376^ea^ attho. ^b^Nittharaṇamaggaṃ na paṭipajjantī^eb^ti anulomavattasaṅkhātaṃ nittharaṇūpāyaṃ na paṭipajjanti, yena vattena ciṇṇena sāpattikabhāvato nittiṇṇā honti, tasmiṃ nittharaṇakavattasmiṃ na vattanti, āpattivuṭṭhānatthaṃ turitaturitā chandajātā na hontīti vuttaṃ hoti. ^b^Dasahi akkosavatthūhī^eb^ti jātināmagottakammasippāabādhaliṅgakilesāapattihīnasaṅkhātehidasahi akkosakāraṇehi. ^b^Chandagāmitā pāpentī^eb^tiādīsu ^b^ya^eb^-kāro ‘‘sayaṃ abhiññā’’tiādīsu viya luttaniddiṭṭhoti āha ^b^‘‘chandagāmitāyapi pāpentī’’^eb^tiādi. ^b^Tesa^eb^nti assajipunabbasukānaṃ gaṇapāmokkhānaṃ.</p>
              <p>[03]^b^436-437^eb^^b^.^eb^ Nigamassa apākaṭattā taṃ dassetuṃ ^b^‘‘tatthā’’^eb^tiādimāha. ^b^Parasantakaṃ deti, dukkaṭamevā^eb^ti vissāsaggāhena parasantakaṃ gahetvā dentaṃ sandhāya vuttaṃ. ^b^Tañca kho vatthupūjanatthāyā^eb^ti mātāpitūnampi dentena vatthupūjanatthāya eva dātabbanti dasseti. ^b^‘‘Maṇḍanatthāya pana sivaliṅgādipūjanatthāyā^eb^ti ettakameva vuttattā imaṃ vikkiṇitvā jīvikampi kappessantīti mātuādīnaṃ dātuṃ vaṭṭatī’’ti vadanti. ^b^Kassacipī^eb^ti ñātakassa aññātakassa vā kassacipi. ^b^Ñātisāmaṇerehevā^eb^ti anucchavikattā vuttaṃ. ^b^Sampattānaṃ sāmaṇerānaṃ upaḍḍhabhāgaṃ dātuṃ vaṭṭatī^eb^ti saṅghikassa lābhassa upacārasīmagatānaṃ sāmaṇerānampi santakattā tesampi upaḍḍhabhāgo labbhatevāti katvā vuttaṃ. ^b^Cūḷaka^eb^nti upaḍḍhabhāgatopi upaḍḍhaṃ. Catutthabhāgassetaṃ adhivacanaṃ.</p>
              <p>[03]^b^‘‘Sāmaṇerā…pe… ṭhapentī’’^eb^ti idaṃ vassaggena abhājiyaṃ sandhāya vuttaṃ. ^b^Tattha tatthā^eb^ti magge ^a^V2.0333^ea^ vā cetiyaṅgaṇe vā. ^b^Dāpetuṃ na labhantī^eb^ti sāmaṇerehi dāpetuṃ ananucchavikattā vuttaṃ. Na hi taṃ pupphadānaṃ nāma siyā. Yadi hi tathā āgatānaṃ tesaṃ dānaṃ pupphadānaṃ bhaveyya, sāmaṇerehipi dātuṃ na labbheyya. ^b^Sayamevā^eb^ti sāmaṇerā sayameva. ^b^Yāgubhattādīni ādāyā^eb^ti idaṃ bhikkhūnaṃ atthāya yāgubhattādisampādanaṃ sandhāya vuttattā ‘‘na vaṭṭatī’’ti avisesena vuttaṃ.</p>
              <p>[03]^b^Vuttanayenevā^eb^ti mātāpitūnaṃ tāva haritvāpi harāpetvāpi pakkositvāpi pakkosāpetvāpi dātuṃ vaṭṭati, sesañātakānaṃ pakkosāpetvāva. Mātāpitūnañca harāpentena ñātisāmaṇereheva harāpetabbaṃ, itare pana yadi sayameva icchanti, vaṭṭatīti imaṃ pupphe vuttanayaṃ phalepi ^a^M2.0377^ea^ atidisati, tasmā phalampi mātāpitūnaṃ haraṇaharāpanādinā dātuṃ vaṭṭati, sesañātīnaṃ pakkosāpetvāva. Idāni ‘‘yo haritvā vā harāpetvā vā…pe… issaravatāya dadato thullaccaya’’nti imaṃ pupphe vuttanayaṃ phalepi saṅkhipitvā dassento ^b^‘‘kulasaṅgahatthāya panā’’^eb^tiādimāha. ^b^Khīṇaparibbayāna^eb^nti āgantuke sandhāya vuttaṃ. ^b^Phalaparicchedena vā^eb^ti ‘‘ettakāni phalāni dātabbānī’’ti evaṃ phalaparicchedena vā. ^b^Rukkhaparicchedena vā^eb^ti ‘‘imehi rukkhehi dātabbānī’’ti evaṃ rukkhaparicchedena vā. Paricchinnesupi rukkhesu ‘‘idha phalāni sundarāni, ito gaṇhathā’’ti vadantena kulasaṅgaho kato nāma hotīti āha ^b^‘‘evaṃ pana na vattabba’’^eb^nti.</p>
              <p>[03]^b^Rukkhacchallī^eb^ti rukkhattaco. Tesaṃ tesaṃ gihīnaṃ gāmantaradesantarādīsu sāsanapaṭisāsanaharaṇaṃ ^b^jaṅghapesanikaṃ^eb^. Tenāha ‘‘gihīnaṃ dūteyyaṃ sāsanaharaṇakamma’’nti. Dūtassa kammaṃ ^b^dūteyyaṃ^eb^. ^b^Paṭhamaṃ sāsanaṃ aggahetvāpi…pe… pade pade dukkaṭa^eb^nti idaṃ tassa sāsanaṃ ārocessāmīti iminā adhippāyena gamanaṃ sandhāya vuttaṃ, tassa pana sāsanaṃ paṭikkhipitvā sayameva kāruññe ṭhito gantvā attano patirūpaṃ sāsanaṃ āroceti, anāpatti. ^b^Pubbe vuttappakāra^eb^nti ‘‘mama vacanena bhagavato pāde vandathā’’tiādinā vuttappakāraṃ sikkhāpade paṭhamaṃ vuttaṃ. ^b^Pakkamatāyasmā^eb^ti idaṃ pabbājanīyakammavasena vuttaṃ. Puna ^b^pakkamatāyasmā^eb^ti idaṃ pana pabbājanīyakammakatassa vattavasena vuttaṃ. ^b^Paṭhamasaṅghabhedasadisānevā^eb^ti ettha aṅgesupi yathā tattha parakkamanaṃ, evaṃ idha chandādīhi pāpanaṃ daṭṭhabbaṃ. Sesaṃ tādisamevāti.</p>
              <p>[06]Kuladūsakasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>Nigamanavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^442^eb^^b^.^eb^ Paṭhamaṃ ^a^V2.0334^ea^ āpatti āpajjanaṃ etesanti ^b^paṭhamāpattikā^eb^. ^b^Tattakāni ahānī^eb^ti paṭicchāditadivasato paṭṭhāya yāva ārocitadivaso, tāva divasapakkhamāsasaṃvaccharavasena yattako kālo atikkanto, tattakaṃ kālanti attho. ^b^Akāmena avasenā^eb^ti ettha appaṭikammakatāya āpattiyā saggamokkhāvaraṇabhāvato anicchantenapi parivasitabbanti ^a^M2.0378^ea^ adhippāyo. ^b^Avhātabbo^eb^ti abbhānakammavasena pakkositabbo. ^b^Te ca bhikkhū gārayhā^eb^ti ettha ye ūnabhāvaṃ ñatvā abbhenti, te bhikkhū ca garahitabbā sātisārā sadosā, dukkaṭaṃ āpajjantīti ayamattho pākaṭoyevāti na vutto. ^b^Sāmīcī^eb^ti vattaṃ.</p>
              <p>[06]Iti samantapāsādikāya vinayaṭṭhakathāya sāratthadīpaniyaṃ</p>
              <p>[06]Terasakavaṇṇanā niṭṭhitā.</p>
            </h4>
          </h3>
        </h2>
      </h1>
    </h0>
    <h0>
      <h0n>3. Aniyatakaṇḍaṃ</h0n>
      <h1>
        <h1n> </h1n>
        <h2>
          <h2n>1. Paṭhamāniyatasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^443^eb^^b^.^eb^ Puttasaddena ^a^V2.0335^ea^^a^M2.0379^ea^ sāmaññaniddesato ekasesanayena vā puttīpi gahitāti āha ^b^‘‘bahū dhītaro cā’’^eb^ti. ^b^Dānappadānesū^eb^ti khuddakesu ceva mahantesu ca dānesu. Chaṇaṃ nāma attano gehe kattabbamaṅgalanti āha ^b^‘‘āvāhavivāhamaṅgalādīsū’’^eb^ti. Ettha ^b^ādi^eb^-saddena phagguṇamāsādīsu uttaraphagguṇādiabhilakkhitadivasesu saparijanānaṃ manussānaṃ maṅgalakaraṇampi saṅgaṇhāti. ^b^Antarussavesū^eb^ti mahussavassa antarantarā pavattitaussavesu. ^b^Āsāḷhīpavāraṇanakkhattādīsū^eb^ti ettha nakkhattasaddo paccekaṃ yojetabbo. Tattha ^b^āsāḷhīnakkhatta^eb^nti vassūpagamanapūjādivasaṃ sandhāya vuttaṃ, ^b^pavāraṇanakkhatta^eb^nti pavāraṇapūjādivasaṃ sandhāya. ^b^Ādi^eb^-saddena yasmiṃ nakkhatte gāmanigamavāsino tayo satta vā divase nakkhattaghosanaṃ katvā yathāvibhavaṃ alaṅkatapaṭiyattā bhoge paribhuñjantā nakkhattakīḷaṃ kīḷanti, tampi saṅgaṇhāti. ^b^Imepi dārakā^eb^ti attano dārake sandhāya vadanti. ^b^Tadanantara^eb^nti bhikkhūnaṃ bhojanānantaraṃ.</p>
              <p>[03]^b^444-445^eb^^b^.^eb^^b^Taṃ kamma^eb^nti taṃ ajjhācārakammaṃ. ^b^Bhikkhu nisinne^eb^ti ettha ^b^bhikkhū^eb^ti bhummatthe paccattavacanaṃ, bhummavacanassa vā lopaṃ katvā niddesoti āha ^b^‘‘bhikkhumhi nisinne’’^eb^ti. Pāḷiyaṃ ‘‘sotassa raho’’ti idaṃ atthuddhāravasena vuttaṃ, ‘‘paṭicchanne āsane’’ti pana vacanato ‘‘sakkā hoti methunaṃ dhammaṃ paṭisevitu’’nti ca vuttattā cakkhussa raho idhādhippetoti dassetuṃ ^b^‘‘kiñcāpī’’^eb^tiādi vuttaṃ. ^b^Paricchedo veditabbo^eb^ti raho nisajjāpattiyā paricchedo vavatthānaṃ veditabbaṃ. Idāni cakkhussa raheneva āpattiṃ paricchinditvā dassento ^b^‘‘sacepi hī’’^eb^tiādimāha. ^b^Pihitakavāṭassā^eb^ti iminā paṭicchannabhāvato cakkhussa rahosabbhāvaṃ dasseti. ^b^Apihitakavāṭassā^eb^ti iminā appaṭicchannabhāvaṃ dasseti. Appaṭicchanne ca dutiyasikkhāpade āgatanayena sotassa rahavasenapi paricchedo veditabboti āha ^b^‘‘antodvādasahatthepi okāse’’^eb^ti ^a^V2.0336^ea^. ‘‘Antodvādasahatthe’’ti hi idaṃ sotassa rahābhāvaṃ sandhāya vuttaṃ. Yadi hi cakkhusseva rahābhāvaṃ sandhāya vadeyya ^a^M2.0380^ea^, ‘‘antodvādasahatthe’’ti na vadeyya appaṭicchanne tato dūratare nisinnepi cakkhussa rahāsambhavato. Yasmā nisīditvā niddāyanto kapimiddhapareto kañci kālaṃ cakkhūni ummīleti, kañci kālaṃ nimīleti, na ca mahāniddaṃ okkamati, tasmā ‘‘niddāyantopi anāpattiṃ karotī’’ti vuttaṃ. Nipajjitvā niddāyanto pana tādiso na hotīti āha ^b^‘‘nipajjitvā niddāyanto na karotī’’^eb^ti, anāpattiṃ na karotīti attho.</p>
              <p>[03]^b^Paṭiladdhasotāpattiphalā^eb^ti antimaparicchedato ariyasāvikaṃ dasseti. ^b^Paṭividdhacatusaccā^eb^ti sotāpattimaggena paṭividdhacatusaccā. ^b^Tiṇṇaṃ dhammānaṃ aññatarena kāretabbo^eb^ti nisajjaṃ paṭijānamānassa tiṇṇaṃ dhammānaṃ aññatarasamāyogo hotiyevāti vuttaṃ. Pārājikena pana saṅghādisesena ca pācittiyena ca tenākārena nisajjaṃ paṭijānamānova kāretabbo. ^b^Na appaṭijānamāno^eb^ti alajjīpi appaṭijānamāno āpattiyā na kāretabboti avisesena vuttaṃ. So hi yāva na paṭijānāti, tāva neva suddho, na asuddhoti vā vattabbo, vattānusandhinā pana kāretabbo. Vuttañhetaṃ –</p>
              <p>[21]‘‘Paṭiññā lajjīsu katā, alajjīsu evaṃ na vijjati;</p>
              <p>[22]Bahumpi alajjī bhāseyya, vattānusandhitena kāraye’’ti. (pari. 359);</p>
              <p>[03]^b^Yena vā sā saddheyyavacasā upāsikā vadeyya, tena so bhikkhu kāretabbo^eb^ti ettha ‘‘paṭijānamāno’’ti avuttepi adhikārattā ^b^‘‘paṭijānamānova tena so bhikkhu kāretabbo’’^eb^ti vuttaṃ. Tathārūpāya upāsikāya vacanena aññathattābhāvato ^b^diṭṭhaṃ nāma tathāpi hoti, aññathāpi hotī^eb^ti dassanena aññathattasambhavaṃ dasseti. ^b^Evaṃ mahiddhikā nāma…pe… vadāpethā^eb^ti idaṃ ‘‘evaṃ mahiddhikāpi tumhe evarūpe āsaṅkanīye ṭhāne kasmā anupaparikkhitvā nisinnattha, tumhādisehi nāma antaraghare nisīdantehi upaparikkhitvā patirūpe ṭhāne nisīditabba’’nti theraṃ ovadanto āha, na pana asaddahanto. Thero attano anupaparikkhitvā anisinnabhāvaṃ dassento ^b^‘‘antaragharasseveso āvuso doso’’^eb^ti āha. ^b^Evamakāsi^eb^nti attano nigūhitabbampi guṇaṃ pakāsento evaṃ ^a^M2.0381^ea^ viya iddhipāṭihāriyaṃ akāsiṃ. ^b^Rakkheyyāsi ma^eb^nti ‘‘mā maṃ aññepi evaṃ jānantū’’ti attano guṇaṃ ajānāpetukāmo vadati.</p>
              <p>[03]^b^446-451^eb^^b^.^eb^^b^Mātugāmassa methunaṃ dhammaṃ paṭisevanto^eb^ti ettha ‘‘magge’’ti pāṭhaseso daṭṭhabboti ^a^V2.0337^ea^ āha ^b^‘‘mātugāmassa magge’’^eb^ti. Raho nisajjassādassa asatipi methunarāgabhāve tappaṭibaddhakilesattā vuttaṃ ^b^‘‘methunadhammasannissitakileso vuccatī’’^eb^ti, teneva ^b^sannissita^eb^ggahaṇaṃ kataṃ. Taṃ sandhāya agatepi asuddhacittena gatattā ^b^‘‘assāde uppanne pācittiya’’^eb^nti vuttaṃ. ^b^Rahassādo uppajjati anāpattī^eb^ti suddhacittena gantvā nisinnattā cittuppādamattenettha āpatti na hotīti vuttaṃ. ^b^Ayaṃ dhammo aniyato^eb^ti ettha tiṇṇaṃ āpattīnaṃ yaṃ āpattiṃ vā vatthuṃ vā paṭijānāti, tassa vasena kāretabbatāya aniyatoti ayamattho pākaṭoyevāti na vutto. Yaṃ āpattiṃ paṭijānāti, tassā vasenettha aṅgabhedo veditabbo.</p>
              <p>[06]Paṭhamāniyatasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>2. Dutiyāniyatasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^452^eb^^b^.^eb^ ‘‘Eko’’ti vuttattā ‘‘nisajjaṃ kappetuṃ paṭikkhitta’’nti iminā sambandho na ghaṭatīti āha ^b^‘‘yaṃ eko…pe… sambandho veditabbo’’^eb^ti. ^b^Etaṃ paccattavacana^eb^nti ‘‘eko’’ti idaṃ paccattavacanaṃ.</p>
              <p>[03]^b^453^eb^^b^.^eb^^b^Bahi parikkhitta^eb^nti bahi pākārādinā parikkhittaṃ. ^b^Pariveṇaṅgaṇa^eb^nti pariveṇamāḷakaṃ sandhāya vuttaṃ. ^b^Itthīpi purisopī^eb^ti ettha paṭhame kasmā itthisatampi anāpattiṃ na karoti, idha ekāpi kasmā anāpattiṃ karotīti? Vuccate – paṭhamasikkhāpadaṃ ‘‘sakkā hoti methunaṃ dhammaṃ paṭisevitu’’nti vuttattā methunadhammavasena āgataṃ, na ca methunassa mātugāmo dutiyo hoti. Itthiyo hi aññamaññissā vajjaṃ paṭicchādenti, teneva vesāliyaṃ mahāvane dvāraṃ vivaritvā nipanne bhikkhumhi sambahulā itthiyo yāvadatthaṃ katvā pakkamiṃsu, tasmā tattha ‘‘itthisatampi anāpattiṃ na karotī’’ti vuttaṃ. Idaṃ pana sikkhāpadaṃ duṭṭhullavācāvasena āgataṃ ‘‘alañca kho hoti mātugāmaṃ duṭṭhullāhi vācāhi obhāsitu’’nti ^a^M2.0382^ea^ vuttattā. Duṭṭhullavācañca sutvā mātugāmopi na paṭicchādeti. Teneva ^b^duṭṭhullavācāsikkhāpade^eb^ yā tā itthiyo hirimanā, tā nikkhamitvā bhikkhū ujjhāpesuṃ, tasmā idha ‘‘itthīpi anāpattiṃ karotī’’ti vuttaṃ. Idha appaṭicchannattā itthīpi anāpattiṃ karoti, tattha paṭicchannattā itthisatampi anāpattiṃ na karotīti ca vadanti.</p>
              <p>[03]Kāyasaṃsaggavasena ^b^anandho^eb^ vutto, duṭṭhullavācāvasena ^b^abadhiro^eb^. ^b^Antodvādasahatthe okāse^eb^ti sotassa rahābhāvo vutto, etena ‘‘sotassa raho dvādasahatthena paricchinditabbo’’ti dasseti ^a^V2.0338^ea^. Tasmā dvādasahatthato bahi nisinno anāpattiṃ na karoti satipi cakkhussa rahābhāve sotassa rahasabbhāvato. Imasmiñhi sikkhāpade appaṭicchannattā sotassa rahoyeva adhippeto. Pāḷiyaṃ pana ‘‘cakkhussa raho’’ti atthuddhāravasena vuttaṃ. ^b^Kenaci^eb^ pana ‘‘dvepi rahā idha adhippetā’’ti vuttaṃ, taṃ na gahetabbaṃ. Na hi appaṭicchanne okāse cakkhussa raho sambhavati dvādasahatthato bahi dassanavisaye dūratare nisinnassapi daṭṭhuṃ sakkuṇeyyabhāvato. ^b^Niddāyantopī^eb^ti iminā ‘‘nipajjitvā niddāyantopi gahitoyevā’’ti tīsupi ^b^gaṇṭhipadesu^eb^ vuttaṃ. ‘‘Nipajjitvā niddāyantepi satipi cakkhussa rahe abadhirattā sotassa raho natthī’’ti ^b^gaṇṭhipadakārānaṃ^eb^ adhippāyo. Yathā pana nipajjitvā niddāyanto andho viya kiñci na passatīti cakkhussa raho sambhavati, tathā badhiro viya kiñci saddaṃ na suṇātīti sotassa rahopi sambhavatīti sakkā vattuṃ. Aṭṭhakathāyañca ^b^ṭhito vā nisinno vāti ettakameva vuttaṃ, paṭhamasikkhāpade^eb^ viya ‘‘nipajjitvā niddāyantopi anāpattiṃ na karotī’’ti idaṃ pana na vuttaṃ, tasmā vīmaṃsitvā yathā na virujjhati, tathā gahetabbaṃ.</p>
              <p>[03]Sotassa rahasseva idhādhippetattā ^b^‘‘badhiro pana cakkhumāpī’’^eb^ti vuttaṃ. Andhassa appaṭicchannampi paṭicchannapakkhaṃ bhajatīti paṭhamasikkhāpadassa visayattā vuttaṃ ^b^‘‘andho vā abadhiropi na karotī’’^eb^ti. Yatheva hi tattha apihitakavāṭassa gabbhassa anto samīpepi ṭhito andho anāpattiṃ na karoti, evamayampīti daṭṭhabbaṃ. ^b^Ubhayatthāpī^eb^ti dvīsupi aniyatesu. Yasmā dvīhi sikkhāpadehi udāyittheraṃ ārabbha visuṃ paññattā kāci āpatti nāma natthi, tasmā tassa tassa sikkhāpadassa ādikammike sandhāya ādikammikānaṃ anāpatti vuttā. Upanandattherādayo hi raho nisajjādīnaṃ ^a^M2.0383^ea^ ādikammikā. Bhagavatā pana paṭhamaṃ paññattasikkhāpadāniyeva gahetvā upanandavatthusmiṃ aniyatakkamo dassito. Yadi imehi sikkhāpadehi visuṃ paññattā āpatti nāma natthi, atha kasmā bhagavatā aniyatadvayaṃ paññattanti? Evarūpāyapi upāsikāya vuccamāno paṭijānamānoyeva āpattiyā kāretabbo, na appaṭijānamānoti dassentena bhagavatā yāya kāyaci āpattiyā yena kenaci codite paṭiññātakaraṇaṃyeva daḷhaṃ katvā vinayavinicchayalakkhaṇaṃ ṭhapitaṃ. Atha bhikkhunīnaṃ aniyataṃ kasmā na vuttanti? Idameva lakkhaṇaṃ sabbattha anugatanti na vuttaṃ.</p>
              <p>[06]Dutiyāniyatasikkhāpadavaṇṇanā niṭṭhitā.</p>
              <p>[06]Iti samantapāsādikāya vinayaṭṭhakathāya sāratthadīpaniyaṃ</p>
              <p>[06]Aniyatavaṇṇanā niṭṭhitā.</p>
            </h4>
          </h3>
        </h2>
      </h1>
    </h0>
    <h0>
      <h0n>4. Nissaggiyakaṇḍaṃ</h0n>
      <h1>
        <h1n>1. Cīvaravaggo</h1n>
        <h2>
          <h2n>1. Paṭhamakathinasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^459^eb^^b^.^eb^^b^Samitāvinā^eb^ti ^a^V2.0339^ea^^a^M2.0384^ea^ samitapāpena. ^b^Gotamake cetiye^eb^ti gotamayakkhassa cetiyaṭṭhāne katavihāro vuccati. ^b^Paribhuñjituṃ anuññātaṃ hotī^eb^ti bhagavatā gahapaticīvare anuññāte bahūni cīvarāni labhitvā bhaṇḍikaṃ katvā sīsepi khandhepi kaṭiyāpi ṭhapetvā āgacchante bhikkhū disvā cīvare sīmaṃ bandhantena ticīvaraṃ paribhogatthāya anuññātaṃ, na pana adhiṭṭhānavasena. Nahāyanti etthāti ^b^nahānaṃ,^eb^ nahānatitthaṃ.</p>
              <p>[03]^b^460^eb^^b^.^eb^ Eko kira brāhmaṇo cintesi ‘‘buddharatanassa ca saṅgharatanassa ca pūjā paññāyati, kathaṃ nu kho dhammaratanaṃ pūjitaṃ nāma hotī’’ti. So bhagavantaṃ upasaṅkamitvā etamatthaṃ pucchi. Bhagavā āha ‘‘sacepi brāhmaṇa dhammaratanaṃ pūjetukāmo, ekaṃ bahussutaṃ pūjehī’’ti. Bahussutaṃ bhante ācikkhathāti. Bhikkhusaṅghaṃ pucchāti. So bhikkhū upasaṅkamitvā ‘‘bahussutaṃ bhante ācikkhathā’’ti āha. Ānandatthero brāhmaṇāti. Brāhmaṇo theraṃ sahassagghanakena cīvarena pūjesi. Tena vuttaṃ ^b^‘‘paṭilābhavasena uppanna’’^eb^nti. ^b^Uppanna^eb^-saddo nipphannapariyāyopi hotīti taṃ paṭikkhipanto āha ^b^‘‘no nipphattivasenā’’^eb^ti. Paṭhamameva hi taṃ tantavāyakammena nipphannaṃ.</p>
              <p>[03]^b^Therassa santike upajjhaṃ gāhāpetvā sayaṃ anussāvanakammaṃ karotī^eb^ti ettha sāriputtattheropi tatheva karotīti daṭṭhabbaṃ. Evaṃ ekamekena attano pattacīvaraṃ datvā pabbājetvā upajjhaṃ gaṇhāpitāni ^a^V2.0240^ea^ pañca pañca bhikkhusatāni ahesuṃ. ^b^Āyasmantaṃ ānandaṃ ativiya mamāyatī^eb^ti ānandatthero tāva mamāyatu akhīṇāsavabhāvato, sāriputtatthero kathanti? Na idaṃ mamāyanaṃ gehassitapemavasena, atha kho guṇasambhāvanāvasenāti nāyaṃ doso. ^b^Navamaṃ vā divasaṃ dasamaṃ vā^eb^ti bhummatthe upayogavacanaṃ ^a^M2.0385^ea^, navame vā dasame vā divaseti attho. ^b^Sace bhaveyyā^eb^ti sace kassaci evaṃ siyā. ^b^Vuttasadisamevā^eb^ti ettha ‘‘vuttadivasamevā’’tipi paṭhanti. ^b^Dhāretu^eb^nti ettha ‘‘āhā’’ti pāṭhaseso daṭṭhabbo.</p>
              <p>[03]^b^462-463^eb^^b^.^eb^^b^Niṭṭhitacīvarasmi^eb^nti bhummavacanassa lopaṃ katvā niddesoti āha ^b^‘‘niṭṭhite cīvarasmi’’^eb^nti, cīvarassa karaṇapalibodhe upacchinneti vuttaṃ hoti. Pāsapaṭṭagaṇṭhikapaṭṭapariyosānaṃ yaṃ kiñci kātabbaṃ, taṃ katvāti yojetabbaṃ. ^b^Sūciyā paṭisāmana^eb^nti idaṃ sūcikammassa sammā pariniṭṭhitabhāvadassanatthaṃ vuttaṃ, sūcikammaniṭṭhānamevettha pamāṇaṃ. ^b^Etesampī^eb^ti vinaṭṭhādiṃ parāmasati.</p>
              <p>[03]^b^Kathine ca ubbhatasmi^eb^nti yaṃ saṅghassa kathinaṃ atthataṃ, tasmiṃ kathine ca ubbhateti attho. ^b^Dutiyassa palibodhassa abhāvaṃ dassetī^eb^ti āvāsapalibodhassa abhāvaṃ dasseti. Ettha ca ‘‘niṭṭhitacīvarasmiṃ ubbhatasmiṃ kathine’’ti imehi dvīhi padehi dvinnaṃ palibodhānaṃ abhāvadassanena atthatakathinassa pañcamāsabbhantare yāva cīvarapalibodho āvāsapalibodho ca na upacchijjati, tāva anadhiṭṭhitaṃ avikappitaṃ atirekacīvaraṃ dasāhato parampi ṭhapetuṃ vaṭṭatīti dīpeti. Atthatakathinassa hi yāva kathinassa ubbhārā anāmantacāro asamādānacāro yāvadatthacīvaraṃ gaṇabhojanaṃ yo ca tattha cīvaruppādoti ime pañcānisaṃsā labbhanti. Pakkamanaṃ anto assāti ^b^pakkamanantikā^eb^. Evaṃ sesāpi veditabbā. Vitthāro panettha āgataṭṭhāneyeva āvi bhavissati.</p>
              <p>[03]^b^Khoma^eb^nti khomasuttehi vāyitaṃ khomapaṭacīvaraṃ, tathā sesāni. ^b^Sāṇa^eb^nti sāṇavākasuttehi katacīvaraṃ. ^b^Bhaṅga^eb^nti khomasuttādīni sabbāni ekaccāni vā missetvā katacīvaraṃ. Bhaṅgampi vākamayamevāti keci. Dukūlaṃ paṭṭuṇṇaṃ somārapaṭaṃ cīnapaṭaṃ iddhijaṃ devadinnanti imāni pana cha cīvarāni etesaṃyeva anulomānīti visuṃ na vuttāni. ^b^Dukūla^eb^ñhi sāṇassa anulomaṃ vākamayattā. Paṭṭuṇṇadese sañjātavatthaṃ ^b^paṭṭuṇṇaṃ^eb^. ‘‘Paṭṭuṇṇakoseyyaviseso’’ti hi ^b^abhidhānakose^eb^ vuttaṃ. Somāradese cīnadese ca jātavatthāni ^b^somāracīnapaṭāni^eb^. Paṭṭuṇṇādīni tīṇi koseyyassa anulomāni pāṇakehi katasuttamayattā. ^b^Iddhijaṃ^eb^ ehibhikkhūnaṃ ^a^M2.0386^ea^ puññiddhiyā nibbattacīvaraṃ, taṃ khomādīnaṃ ^a^V2.0341^ea^ aññataraṃ hotīti tesaṃ eva anulomaṃ. Devatāhi dinnaṃ cīvaraṃ ^b^devadinnaṃ,^eb^ taṃ kapparukkhe nibbattaṃ jāliniyā devakaññāya anuruddhattherassa dinnavatthasadisaṃ, tampi khomādīnaṃyeva anulomaṃ hoti tesu aññatarabhāvato.</p>
              <p>[03]Majjhimassa purisassa vidatthiṃ sandhāya ^b^‘‘dve vidatthiyo’’^eb^tiādi vuttaṃ. Iminā dīghato vaḍḍhakīhatthappamāṇaṃ vitthārato tato upaḍḍhappamāṇaṃ vikappanupaganti dasseti. Tathā hi ‘‘sugatavidatthi nāma idāni majjhimassa purisassa tisso vidatthiyo, vaḍḍhakīhatthena diyaḍḍho hattho hotī’’ti ^b^kuṭikārasikkhāpadaṭṭhakathāyaṃ^eb^ (pārā. aṭṭha. 2.348-349) vuttaṃ, tasmā sugataṅgulena dvādasaṅgulaṃ vaḍḍhakīhatthena diyaḍḍho hatthoti siddhaṃ. Evañca katvā sugataṅgulena aṭṭhaṅgulaṃ vaḍḍhakīhatthappamāṇanti idaṃ āgatamevāti.</p>
              <p>[03]^b^Taṃ atikkāmayato^eb^ti ettha ^b^ta^eb^nti cīvaraṃ kālaṃ vā parāmasati. ^b^Tassa yo aruṇo^eb^ti tassa cīvaruppādadivasassa yo atikkanto aruṇo. ^b^Cīvaruppādadivasena saddhi^eb^nti cīvaruppādadivasassa atikkantāruṇena saddhinti attho. ^b^Divasa^eb^saddena hi taṃdivasanissito aruṇo vutto. ^b^Bandhitvā^eb^ti rajjuādīhi bandhitvā. ^b^Veṭhetvā^eb^ti vatthādīti veṭhetvā.</p>
              <p>[03]^b^Vacanīyo^eb^ti saṅghaṃ apekkhitvā vuttaṃ. ^b^Aññathāpi vattabba^eb^nti ettha ‘‘yāya kāyaci bhāsāya padapaṭipāṭiyā avatvāpi atthamatte vutte vaṭṭatī’’ti vadanti. ^b^Tenā^eb^ti āpattiṃ paṭiggaṇhantena. Paṭiggāhakena ^b^‘‘passasī’’^eb^ti vutte desakena vattabbavacanaṃ dasseti ^b^‘‘āma passāmī’’^eb^ti. Puna paṭiggāhakena vattabbavacanamāha ^b^‘‘āyatiṃ saṃvareyyāsī’’^eb^ti. Evaṃ vutte puna desakena vattabbavacanaṃ ^b^‘‘sādhu suṭṭhu saṃvarissāmī’’^eb^ti. Iminā attano āyatiṃ saṃvare patiṭṭhitabhāvaṃ dasseti. ^b^Dvīsu pana sambahulāsu vā^eb^ti dvīsu sambahulāsu vā āpattīsu purimanayeneva vacanabhedo veditabbo. Ñattiyaṃ ^b^āpattiṃ sarati vivaratī^eb^ti ettha dve āpattiyoti vā sambahulā āpattiyoti vā vattabbanti adhippāyo. ^b^Cīvaradānepī^eb^ti nissaṭṭhacīvarassa dānepi. ^b^Vatthuvasenā^eb^ti cīvaragaṇanāya. ^b^Gaṇassa vuttā pāḷiyevettha pāḷī^eb^ti dvīsu imāhaṃ āyasmantānaṃ nissajjāmīti vacane visesābhāvato vuttaṃ. ^b^Evaṃ…pe… vattuṃ vaṭṭatī^eb^ti vatvā tattha kāraṇamāha ^b^‘‘ito^eb^^a^M2.0387^ea^^b^garukatarānī’’^eb^tiādi. Tattha ^b^ito^eb^ti ito nissaṭṭhacīvaradānato. Ñattikammato ñattidutiyakammaṃ garukataranti āha ^b^‘‘ito garukatarānī’’^eb^ti. ^b^Imāhaṃ cīvara^eb^nti ettha ‘‘imaṃ cīvara’’ntipi paṭhanti.</p>
              <p>[03]^b^468^eb^^b^.^eb^^b^Na^eb^^a^V2.0342^ea^^b^idha saññā rakkhatī^eb^ti idaṃ vematikaṃ anatikkantasaññañca sandhāya vuttaṃ. ^b^Yopi evaṃsaññī, tassapī^eb^ti na kevalaṃ atikkante atikkantasaññissa, atha kho vematikassa anatikkantasaññissapīti attho. ‘‘Na idha saññā rakkhatī’’tiādinā vuttamatthaṃ sesattikepi atidisati. ^b^Esa nayo sabbatthā^eb^ti esa nayo avinaṭṭhādīsupīti aññesaṃ cīvaresu upacikādīhi khāyitesu ‘‘mayhampi cīvaraṃ khāyita’’nti evaṃsaññī hotītiādinā yojetabbanti dasseti. Anaṭṭhato aviluttassa visesamāha ^b^‘‘pasayhāvahāravasenā’’^eb^ti. Theyyāvahāravasena gahitañhi ^b^naṭṭha^eb^nti adhippetaṃ, pasayhāvahāravasena gahitaṃ ^b^vilutta^eb^nti. ^b^Anāpatti aññena kataṃ paṭilabhitvā paribhuñjatī^eb^ti idaṃ nisīdanasanthataṃ sandhāya vuttaṃ. Yaṃ yena hi purāṇasanthatassa sāmantā sugatavidatthiṃ anādiyitvā aññaṃ navaṃ nisīdanasanthataṃ kataṃ, tassa taṃ nissaggiyaṃ hoti. Tasmā ‘‘anāpatti aññena kataṃ paṭilabhitvā paribhuñjatī’’ti idaṃ parassa nissaggiyaṃ aparassa paribhuñjituṃ vaṭṭatīti imamatthaṃ sādheti. ^b^Paribhogaṃ sandhāya vutta^eb^nti anatikkante atikkantasaññissa vematikassa ca paribhuñjantasseva dukkaṭaṃ, na pana aparibhuñjitvā ṭhapentassāti adhippāyo.</p>
              <p>[03]^b^469^eb^^b^.^eb^^b^Ticīvaraṃ adhiṭṭhātu^eb^nti nāmaṃ vatvā adhiṭṭhātuṃ. ^b^Na vikappetu^eb^nti nāmaṃ vatvā na vikappetuṃ. Esa nayo sabbattha. Tasmā ticīvarādīni adhiṭṭhahantena ‘‘imaṃ saṅghāṭiṃ adhiṭṭhāmī’’tiādinā nāmaṃ vatvā adhiṭṭhātabbaṃ. Vikappentena pana ‘‘imaṃ saṅghāṭi’’ntiādinā tassa tassa cīvarassa nāmaṃ aggahetvāva ‘‘imaṃ cīvaraṃ tuyhaṃ vikappemī’’ti vikappetabbaṃ. Ticīvaraṃ vā hotu aññaṃ vā, yadi taṃ taṃ nāmaṃ gahetvā vikappeti, avikappitaṃ hoti, atirekacīvaraṭṭhāneyeva tiṭṭhati. ^b^Tato paraṃ vikappetu^eb^nti ‘‘catumāsato paraṃ vikappetvā paribhuñjituṃ anuññāta’’nti tīsupi ^b^gaṇṭhipadesu^eb^ vuttaṃ. Keci pana ‘‘tato paraṃ vikappetvā yāva āgāmisaṃvacchare vassānaṃ cātumāsaṃ, tāva ṭhapetuṃ anuññāta’’ntipi vadanti. ‘‘Tato paraṃ vikappetuṃ anujānāmīti ettāvatā vassikasāṭikaṃ kaṇḍuppaṭicchādiñca ^a^M2.0388^ea^ taṃ taṃ nāmaṃ gahetvā vikappetuṃ anuññātanti evamattho na gahetabbo tato paraṃ vassikasāṭikādināmasseva abhāvato. Tasmā tato paraṃ vikappentenapi nāmaṃ gahetvā na vikappetabbaṃ. Ubhinnampi tato paraṃ vikappetvā paribhogassa anuññātattā tathā vikappitaṃ aññanāmena adhiṭṭhahitvā paribhuñjitabba’’nti tīsupi ^b^gaṇṭhipadesu^eb^ vuttaṃ.</p>
              <p>[03]^b^Paccuddharāmī^eb^ti ṭhapemi, pariccajāmīti vā attho. ^b^Imaṃ saṅghāṭiṃ adhiṭṭhāmī^eb^ti ettha ‘‘imaṃ cīvaraṃ saṅghāṭiṃ adhiṭṭhāmīti evampi vattuṃ vaṭṭatī’’ti ^b^gaṇṭhipadesu^eb^ vuttaṃ, tampi ‘‘imaṃ cīvaraṃ parikkhāracoḷaṃ ^a^V2.0343^ea^ adhiṭṭhāmī’’ti iminā sameti. ^b^Kāyavikāraṃ karontenā^eb^ti hatthena cīvaraṃ parāmasantena vā cālentena vā. ^b^Duvidha^eb^nti sammukhaparammukhabhedesu duvidhaṃ. ^b^Hatthapāse^eb^ti idaṃ dvādasahatthaṃ sandhāya vuttaṃ, tasmā dvādasahatthabbhantare ṭhitaṃ ‘‘ima’’nti vatvā adhiṭṭhātabbaṃ. Tato paraṃ ‘‘eta’’nti vatvā adhiṭṭhātabbanti keci vadanti. ^b^Gaṇṭhipadesu^eb^ panettha na kiñci vuttaṃ. Pāḷiyaṃ aṭṭhakathāyañca sabbattha ‘‘hatthapāso’’ti aḍḍhateyyahattho vuccati, tasmā idha visesavikappanāya kāraṇaṃ gavesitabbaṃ. ^b^Sāmantavihāro^eb^ nāma yattha tadaheva gantvā nivattituṃ sakkā. ‘‘Sāmantavihāre’’ti idaṃ desanāsīsamattaṃ, tasmā ṭhapitaṭṭhānaṃ sallakkhetvā dūre ṭhitampi adhiṭṭhātabbanti vadanti. ^b^Ṭhapitaṭṭhānaṃ sallakkhetvā^eb^ti ca idaṃ ṭhapitaṭṭhānasallakkhaṇaṃ anucchavikanti katvā vuttaṃ, cīvarasallakkhaṇamevettha pamāṇaṃ.</p>
              <p>[03]^b^Adhiṭṭhahitvā ṭhapitavatthehī^eb^ti parikkhāracoḷanāmena adhiṭṭhahitvā ṭhapitavatthehi. Adhiṭṭhānato pubbe saṅghāṭiādivohārassa abhāvato ‘‘imaṃ paccuddharāmī’’ti parikkhāracoḷassa visuṃ paccuddhāravidhiṃ dasseti. Parikkhāracoḷanāmena pana adhiṭṭhitattā ‘‘imaṃ parikkhāracoḷaṃ paccuddharāmī’’ti vuttepi nevatthi dosoti viññāyati. ^b^Paccuddharitvā puna adhiṭṭhātabbānī^eb^ti idañca saṅghāṭiādicīvaranāmena adhiṭṭhahitvā paribhuñjitukāmaṃ sandhāya vuttaṃ. Parikkhāracoḷanāmeneva adhiṭṭhahitvā paribhuñjantassa pana pubbekatādhiṭṭhānameva adhiṭṭhānaṃ. ^b^Adhiṭṭhānakiccaṃ natthī^eb^ti iminā kappabindudānakiccampi natthīti dasseti. Muṭṭhipañcakāditicīvarappamāṇayuttaṃ sandhāya ^b^‘‘ticīvaraṃ panā’’^eb^tiādi vuttaṃ. ^b^Parikkhāracoḷaṃ adhiṭṭhātu^eb^nti parikkhāracoḷaṃ katvā adhiṭṭhātuṃ. Baddhasīmāyaṃ avippavāsasīmāsammutisabbhāvato cīvaravippavāsepi nevatthi dosoti na tattha dupparihāratāti āha ^b^‘‘abaddhasīmāyaṃ dupparihāra’’^eb^nti.</p>
              <p>[03]^b^Anatirittappamāṇā^eb^ti ^a^M2.0389^ea^ sugatavidatthiyā dīghaso cha vidatthiyo tiriyaṃ aḍḍhateyyavidatthiñca anatikkantappamāṇāti attho. Nanu ca vassikasāṭikā vassānātikkamena, kaṇḍuppaṭicchādi ābādhavūpasamena adhiṭṭhānaṃ vijahati. Teneva ^b^mātikāṭṭhakathāyaṃ^eb^ (kaṅkhā. aṭṭha. kathinasikkhāpadavaṇṇanā) ‘‘vassikasāṭikā vassānamāsātikkamenapi, kaṇḍuppaṭicchādi ābādhavūpasamenapi adhiṭṭhānaṃ vijahatī’’ti vuttaṃ. Tasmā ‘‘tato paraṃ paccuddharitvā vikappetabbā’’ti kasmā vuttaṃ. Sati hi adhiṭṭhāne paccuddhāro yuttoti? Ettha tāva tīsupi ^b^gaṇṭhipadesu^eb^ idaṃ vuttaṃ ‘‘paccuddharitvāti idaṃ paccuddharaṇaṃ sandhāya na vuttaṃ, paccuddharitvāti pana vassikasāṭikabhāvato apanetvāti evamattho gahetabbo. Tasmā hemantassa paṭhamadivasato paṭṭhāya ^a^V2.0344^ea^ antodasāhe vassikasāṭikabhāvato apanetvā vikappetabbāti imamatthaṃ dassetuṃ ‘tato paraṃ paccuddharitvā vikappetabbā’ti vutta’’nti.</p>
              <p>[03]Keci pana ‘‘yathā kathinamāsabbhantare uppannacīvaraṃ kathinamāsātikkame nissaggiyaṃ hoti, evamayaṃ vassikasāṭikāpi vassānamāsātikkame nissaggiyā hoti, tasmā kattikapuṇṇamadivase paccuddharitvā tato paraṃ hemantassa paṭhamadivase vikappetabbāti evamattho gahetabbo. Paccuddharitvā tato paraṃ vikappetabbāti padayojanā veditabbā’’ti ca vadanti, taṃ na yuttaṃ. Kathinamāse uppannañhi cīvaraṃ atirekacīvaraṭṭhāne ṭhitattā avasānadivase anadhiṭṭhitaṃ kathinamāsātikkame nissaggiyaṃ hoti. Ayaṃ pana vassikasāṭikā adhiṭṭhahitvā ṭhapitattā na tena sadisāti vassānātikkame kathaṃ nissaggiyā hoti. Anadhiṭṭhitāvikappitameva hi taṃtaṃkālātikkame nissaggiyaṃ hoti, tasmā hemantepi vassikasāṭikā dasāhaṃ parihāraṃ labhatiyeva. Evaṃ kaṇḍuppaṭicchādipi ābādhavūpasamena adhiṭṭhānaṃ vijahati, tasmā tato paraṃ dasāhaṃ parihāraṃ labhati, dasāhaṃ pana anatikkamitvā vikappetabbāti.</p>
              <p>[03]Keci pana ‘‘adhiṭṭhānabhedalakkhaṇe avuttattā vassikasāṭikā vassānamāsātikkamepi, kaṇḍuppaṭicchādi ābādhe vūpasantepi adhiṭṭhānaṃ na vijahati, tasmā ‘tato paraṃ paccuddharitvā vikappetabbā’ti idaṃ vutta’’nti vadanti, taṃ ^b^mātikāṭṭhakathāya^eb^ na sameti, ^b^samantapāsādikāya^eb^ pana sameti. Tathā hi ‘‘vassikasāṭikā vassānamāsātikkamenapi, kaṇḍuppaṭicchādi ^a^M2.0390^ea^ ābādhavūpasamenapi adhiṭṭhānaṃ vijahatī’’ti idaṃ ^b^samantapāsādikāyaṃ^eb^ natthi, ^b^parivāraṭṭhakathāyañca^eb^ ‘‘atthāpatti hemante āpajjati, no gimhe’’ti ettha idaṃ vuttaṃ ‘‘kattikapuṇṇamāsiyā pacchime pāṭipadadivase vikappetvā ṭhapitaṃ vassikasāṭikaṃ nivāsento hemante āpajjati. ^b^Kurundiyaṃ^eb^ pana ‘kattikapuṇṇamadivase apaccuddharitvā hemante āpajjatī’ti vuttaṃ, tampi suvuttaṃ. Cātumāsaṃ adhiṭṭhātuṃ, tato paraṃ vikappetunti hi vutta’’nti (pari. aṭṭha. 323).</p>
              <p>[03]Tattha ^b^mahāaṭṭhakathāyaṃ^eb^ nivāsanapaccayā dukkaṭaṃ vuttaṃ, ^b^kurundaṭṭhakathāyaṃ^eb^ pana apaccuddhārapaccayā. Tasmā ^b^kurundiyaṃ^eb^ vuttanayeneva vassikasāṭikā vassānamāsātikkamepi adhiṭṭhānaṃ na vijahatīti paññāyati. ^b^Kurundiya^eb^ñhi ‘‘vassānaṃ cātumāsaṃ adhiṭṭhātuṃ, tato paraṃ vikappetu’’nti vacanato yadi kattikapuṇṇamāyaṃ na paccuddhareyya, avijahitādhiṭṭhānā vassikasāṭikā hemantaṃ sampattā vikappanakkhette adhiṭṭhānasabbhāvato dukkaṭaṃ janeti, tasmā kattikapuṇṇamāyaṃ eva paccuddharitvā hemante vikappetabbāti iminā adhippāyena ‘‘kattikapuṇṇamadivase ^a^V2.0345^ea^ apaccuddharitvā hemante āpajjatī’’ti vuttaṃ, tasmā vīmaṃsitvā yuttataraṃ gahetabbaṃ.</p>
              <p>[03]Nahānatthāya anuññātattā ^b^‘‘vaṇṇabhedamattarattāpi cesā vaṭṭatī’’^eb^ti vuttaṃ. ^b^Dve pana na vaṭṭantī^eb^ti dvinnaṃ adhiṭṭhānābhāvato vuttaṃ. ‘‘Sace vassāne aparā vassikasāṭikā uppannā hoti, purimavassikasāṭikaṃ paccuddharitvā vikappetvā ca adhiṭṭhātabbā’’ti vadanti. ^b^Pamāṇayutta^eb^nti dīghaso sugatavidatthiyā dve vidatthiyo, vitthārato diyaḍḍhā, dasā vidatthīti iminā pamāṇena yuttaṃ. ^b^Pamāṇikā^eb^ti sugatavidatthiyā dīghaso catasso vidatthiyo, tiriyaṃ dve vidatthiyoti evaṃ vuttappamāṇayuttā. ^b^Paccuddharitvā vikappetabbā^eb^ti ettha yaṃ vattabbaṃ, taṃ heṭṭhā vuttameva. ‘‘Sakiṃ adhiṭṭhitaṃ adhiṭṭhitameva hoti, puna na paccuddharīyati kālaparicchedābhāvato’’ti vadanti. Apare pana ‘‘ekavacanenapi vaṭṭatīti dassanatthaṃ ‘sakiṃ adhiṭṭhitaṃ adhiṭṭhitamevā’ti vutta’’nti vadanti. Ubhayatthāpi assa vacanassa idha vacane apubbaṃ payojanaṃ na dissati, teneva ^b^mātikāṭṭhakathāyaṃ^eb^ imasmiṃ ṭhāne ‘‘sakiṃ adhiṭṭhitaṃ adhiṭṭhitameva hotī’’ti idaṃ padaṃ na vuttaṃ.</p>
              <p>[03]‘‘Attano ^a^M2.0391^ea^ santakabhāvato mocetvā ṭhapitaṃ sandhāya mahāpaccariyaṃ anāpatti vuttā’’ti vadanti. Iminā bhesajjaṃ cetāpessāmi, idaṃ mātuyā dassāmīti ṭhapentena adhiṭṭhātabbaṃ, idaṃ bhesajjassa, idaṃ mātuyāti vissajjetvā sakasantakabhāvato mocite adhiṭṭhānakiccaṃ natthīti adhippāyo. ^b^Senāsanaparikkhāratthāya dinnapaccattharaṇe^eb^ti ettha ‘‘anivāsetvā apārupitvā ca kevalaṃ mañcapīṭhesuyeva attharitvā paribhuñjiyamānaṃ paccattharaṇaṃ attano santakampi anadhiṭṭhātuṃ vaṭṭatī’’ti vadanti. Heṭṭhā pana ‘‘paccattharaṇampi adhiṭṭhātabbamevā’’ti avisesena vuttattā attano santakaṃ adhiṭṭhātabbamevāti amhākaṃ khanti, vīmaṃsitvā gahetabbaṃ.</p>
              <p>[03]^b^‘‘Hīnāyāvattanenā^eb^ti sikkhaṃ appaccakkhāya gihibhāvūpagamanenā’’ti tīsupi ^b^gaṇṭhipadesu^eb^ vuttaṃ, taṃ yuttaṃ aññassa dāne viya cīvare nirālayabhāveneva pariccattattā. Keci pana ‘‘hīnāyāvattanenāti bhikkhuniyā gihibhāvūpagamanenā’’ti evamatthaṃ gahetvā ‘‘bhikkhu pana vibbhamantopi yāva sikkhaṃ na paccakkhāti, tāva bhikkhuyevāti adhiṭṭhānaṃ na vijahatī’’ti vadanti, taṃ na gahetabbaṃ ‘‘bhikkhuniyā hīnāyāvattanenā’’ti visesetvā avuttattā. Bhikkhuniyā hi gihibhāvūpagamane adhiṭṭhānavijahanaṃ visuṃ vattabbaṃ natthi tassā vibbhamaneneva assamaṇībhāvato. ^b^Sikkhāpaccakkhānenā^eb^ti pana idaṃ sace bhikkhuliṅge ṭhitova sikkhaṃ paccakkhāti ^a^V2.0346^ea^, tassa kāyalaggampi cīvaraṃ adhiṭṭhānaṃ vijahatīti dassanatthaṃ vuttaṃ. ^b^Kaniṭṭhaṅgulinakhavasenā^eb^ti heṭṭhimaparicchedaṃ dasseti. ^b^Pamāṇacīvarassā^eb^ti pacchimappamāṇaṃ sandhāya vuttaṃ. ^b^Dve cīvarāni pārupantassā^eb^ti antaragharappavesanatthāya ^b^suppaṭicchannasikkhāpade^eb^ vuttanayena saṅghāṭiṃ uttarāsaṅgañca ekato katvā pārupantassa. ^b^Saṅgharitaṭṭhāne^eb^ti dvīsupi antesu saṅgharitaṭṭhāne. ^b^Esa nayo^eb^ti iminā pamāṇayuttesu yattha katthaci chiddaṃ adhiṭṭhānaṃ vijahati, mahantesu pana tato parena chiddaṃ adhiṭṭhānaṃ na vijahatīti ayamattho dassito. ^b^Sabbesū^eb^ti ticīvarādibhedesu sabbacīvaresu.</p>
              <p>[03]^b^Aññaṃ pacchimappamāṇaṃ nāma natthī^eb^ti sutte āgataṃ natthīti adhippāyo. Idāni tameva vibhāvetuṃ ^b^‘‘yañhī’’^eb^tiādi vuttaṃ. ‘‘Taṃ atikkamayato chedanakaṃ pācittiya’’nti vuttattā āha ^b^‘‘tato uttari paṭisiddhattā’’^eb^ti. ^b^Taṃ na sametī^eb^ti parikkhāracoḷassa vikappanupagapacchimaṃ pacchimappamāṇanti gahetvā itaresaṃ ticīvarādīnaṃ muṭṭhipañcakādibhedaṃ pacchimappamāṇaṃ sandhāya ‘‘esa ^a^M2.0392^ea^ nayo’’tiādivacanaṃ na sameti tādisassa pacchimappamāṇassa sutte abhāvatoti adhippāyo. ^b^Andhakaṭṭhakathāyaṃ^eb^ vuttavacanaṃ na sametīti imināva paṭikkhepena vikappanupagapacchimassa anto yattha katthaci chiddaṃ adhiṭṭhānaṃ vijahatīti ayampi nayo paṭikkhittoyevāti daṭṭhabbaṃ. Ticīvarañhi ṭhapetvā sesacīvaresu chiddena adhiṭṭhānavijahanaṃ nāma natthi, tasmā adhiṭṭhahitvā ṭhapitesu sesacīvaresu vikappanupagapacchimaṃ appahontaṃ katvā khaṇḍākhaṇḍikaṃ chinnesupi adhiṭṭhānavijahanaṃ natthi. Sace pana adhiṭṭhānato pubbeyeva tādisaṃ hoti, acīvarattā adhiṭṭhānakiccaṃ natthi. ^b^Khuddakaṃ cīvara^eb^nti muṭṭhipañcakādibhedappamāṇato anūnameva khuddakacīvaraṃ. ^b^Mahantaṃ vā khuddakaṃ karotī^eb^ti ettha tiṇṇaṃ cīvarānaṃ catūsu passesu yasmiṃ padese chiddaṃ adhiṭṭhānaṃ na vijahati, tasmiṃ padese samantato chinditvā khuddakaṃ karontassa adhiṭṭhānaṃ na vijahatīti adhippāyo.</p>
              <p>[03]^b^Sammukhāvikappanā parammukhāvikappanā^eb^ti ettha sammukhena vikappanā parammukhena vikappanāti evamattho gahetabbo. ^b^Sannihitāsannihitabhāva^eb^nti āsannadūrabhāvaṃ. Āsannadūrabhāvo ca adhiṭṭhāne vuttanayeneva veditabbo. ^b^Paribhogādayopi vaṭṭantī^eb^ti ettha adhiṭṭhānassapi antogadhattā sace saṅghāṭiādināmena adhiṭṭhahitvā paribhuñjitukāmo hoti, adhiṭṭhānaṃ kātabbaṃ. No ce, na kātabbaṃ, vikappanameva pamāṇaṃ, tasmā atirekacīvaraṃ nāma na hoti. ^b^Mitto^eb^ti daḷhamitto. ^b^Sandiṭṭho^eb^ti diṭṭhamitto nātidaḷhamitto. ^b^Vikappitavikappanā nāmesā vaṭṭatī^eb^ti adhiṭṭhitādhiṭṭhānaṃ viyāti adhippāyo ^b^avisesena vuttavacana^eb^nti ticīvarādiṃ adhiṭṭheti, vassikasāṭikaṃ kaṇḍuppaṭicchādiñca ^a^V2.0347^ea^ vikappetīti avatvā sabbacīvarānaṃ avisesena vikappetīti vuttavacanaṃ. ^b^Ticīvarasaṅkhepenā^eb^ti ticīvaranīhārena, saṅghāṭiādiadhiṭṭhānavasenāti vuttaṃ hoti.</p>
              <p>[03]^b^Tuyhaṃ demī^eb^tiādīsu ‘‘tasmiṃ kāle na gaṇhitukāmopi sace na paṭikkhipati, puna gaṇhitukāmatāya sati gahetuṃ vaṭṭatī’’ti vadanti. ^b^Itthannāmassā^eb^ti parammukhe ṭhitaṃ sandhāya vadati. ^b^‘‘Tuyhaṃ gaṇhāhī’’ti vutte ‘‘mayhaṃ gaṇhāmī’’ti vadati, sudinnaṃ suggahitañcā^eb^ti ettha ‘‘yathā parato ‘tava santakaṃ karohī’ti vutte duddinnampi ‘sādhu, bhante, mayhaṃ gaṇhāmī’ti vacanena ‘suggahitaṃ hotī’ti vuttaṃ, evamidhāpi ‘tuyhaṃ gaṇhāhī’ti vutte sudinnattā ^a^M2.0393^ea^ ‘mayhaṃ gaṇhāmī’ti avuttepi ‘sudinnamevā’’’ti vadanti. ^b^‘‘Gaṇhāhī^eb^ti ca āṇattiyā gahaṇassa tappaṭibaddhatākaraṇavasena pavattattā tadā gaṇhāmīti citte anuppādite pacchā gahetuṃ na labhatī’’ti vadanti.</p>
              <p>[03]^b^Taṃ na yujjatī^eb^ti vinayakammassa karaṇavasena gahetvā dinnattā vuttaṃ. Sace pana paro saccatoyeva vissāsaṃ gaṇhāti, puna kenaci kāraṇena tena dinnaṃ tassa na vaṭṭatīti natthi. Nissaggiyaṃ pana cīvaraṃ jānitvā vā ajānitvā vā gaṇhantaṃ ‘‘mā gaṇhāhī’’ti nivāraṇatthaṃ vuttaṃ. Kāyavācāhi kattabbādhiṭṭhānavikappanānaṃ akatattā hotīti āha ^b^‘‘kāyavācāto samuṭṭhātī’’^eb^ti. Cīvarassa attano santakatā, jātippamāṇayuttatā, chinnapalibodhabhāvo, atirekacīvaratā, dasāhātikkamoti imānettha pañca aṅgāni.</p>
              <p>[06]Paṭhamakathinasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>2. Udositasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^471-473^eb^^b^.^eb^ Dutiye athānandatthero kathaṃ okāsaṃ paṭilabhati, kiṃ karonto ca āhiṇḍatīti āha ^b^‘‘thero kirā’’^eb^tiādi. ^b^Avippavāse^eb^ti nimittatthe bhummaṃ, avippavāsatthanti attho, vippavāsapaccayā yā āpatti, tadabhāvatthanti vuttaṃ hoti.</p>
              <p>[03]^b^475-476^eb^^b^.^eb^^b^Evaṃ chinnapalibodho^eb^ti evaṃ imehi cīvaraniṭṭhānakathinubbhārehi chinnapalibodho. ^b^Adhiṭṭhitesū^eb^ti ticīvarādhiṭṭhānanayena adhiṭṭhitesu. ^b^Ticīvarena vippavuttho hotī^eb^ti ‘‘rukkho chinno, paṭo daḍḍho’’tiādīsu viya avayavepi samudāyavohāro labbhatīti vuttaṃ.</p>
              <p>[03]^b^477-478^eb^^b^.^eb^^b^Parikhāya^eb^^a^V2.0348^ea^^b^vā parikkhitto^eb^ti iminā ca samantā nadītaḷākādiudakena parikkhittopi parikkhittoyevāti dasseti. ^b^Ettāvatā^eb^ti ‘‘parikkhitto’’ti iminā vacanena. ^b^Ākāse aruṇaṃ uṭṭhāpetī^eb^ti gharassa upari ākāse aḍḍhateyyaratanappamāṇaṃ atikkamitvā aruṇaṃ ^a^M2.0394^ea^ uṭṭhāpeti. Gharaṃ nivesanudositādilakkhaṇameva, na pana pāṭiyekkaṃ gharaṃ nāma atthīti āha ^b^‘‘ettha cā’’^eb^tiādi.</p>
              <p>[03]^b^479^eb^^b^.^eb^ Pāḷiyaṃ vuttanayena ‘‘sabhāye’’ti avatvā ^b^‘‘sabhāya’’^eb^nti paccattavacanaṃ ^b^sabhāya^eb^-saddassa napuṃsakaliṅgatāvibhāvanatthaṃ vuttaṃ. ^b^Sabhā^eb^-saddapariyāyopi hi ^b^sabhāya^eb^-saddo napuṃsakaliṅgayutto idha vuttoti imamatthaṃ dassento ^b^‘‘liṅgabyattayena sabhā vuttā’’^eb^ti āha. ^b^Cīvarahatthapāse vasitabbaṃ natthī^eb^ti cīvarahatthapāseyeva vasitabbanti natthi. ^b^Yaṃ tassā…pe… na vijahitabba^eb^nti ettha tassā vīthiyā sammukhaṭṭhāne sabhāyadvārānaṃ gahaṇeneva tattha sabbānipi gehāni sā ca antaravīthi gahitāyeva hoti. ^b^Atiharitvā ghare nikkhipatī^eb^ti taṃ vīthiṃ muñcitvā ṭhite aññasmiṃ ghare nikkhipati. ^b^Purato vā pacchato vā hatthapāse^eb^ti gharassa hatthapāsaṃ sandhāya vadati.</p>
              <p>[03]Nivesanādīsu parikkhittatāya ekūpacāratā, aparikkhittatāya nānūpacāratā ca veditabbāti dassento ^b^‘‘etenevupāyenā’’^eb^tiādimāha. Nivesanādīni gāmato bahi sanniviṭṭhāni gahitānīti veditabbaṃ. Antogāme ṭhitānañhi gāmaggahaṇena gahitattā gāmaparihāroyevāti. ^b^Sabbatthāpī^eb^ti gāmādīsu ajjhokāsapariyantesu pannarasasu. ^b^Parikkhepādivasenā^eb^ti ettha ^b^ādi^eb^-saddena aparikkhepasseva gahaṇaṃ veditabbaṃ, na ekakulādīnampi.</p>
              <p>[03]^b^480-487^eb^^b^.^eb^^b^Ovarako^eb^ nāma gabbhassa abbhantare añño gabbhotipi vadanti. ^b^Muṇḍacchadanapāsādo^eb^ti candikaṅgaṇayutto pāsādo.</p>
              <p>[03]^b^489^eb^^b^.^eb^^b^Sattho^eb^ti jaṅghasattho sakaṭasattho vā. ^b^Pariyādiyitvā^eb^ti vinivijjhitvā. Vuttamevatthaṃ vibhāveti ^b^‘‘antopaviṭṭhena…pe… ṭhito hotī’’^eb^ti. Tattha ^b^antopaviṭṭhenā^eb^ti gāmassa nadiyā vā antopaviṭṭhena. ^b^Nadīparihāro ca labbhatī^eb^ti ettha ‘‘visuṃ nadīparihārassa avuttattā gāmādīhi aññattha viya cīvarahatthapāsoyeva nadīparihāro’’ti tīsupi ^b^gaṇṭhipadesu^eb^ vuttaṃ. ^b^Vihārasīma^eb^nti avippavāsasīmaṃ sandhāyāha. ^b^Vihāraṃ gantvā vasitabba^eb^nti antosīmāya yattha katthaci vasitabbaṃ. ^b^Satthasamīpeyevā^eb^ti idaṃ yathāvuttābbhantaraparicchedavasena ^a^M2.0395^ea^ vuttaṃ. Pāḷiyaṃ ^b^nānākulassa^eb^^a^V2.0349^ea^^b^sattho hoti, satthe cīvaraṃ nikkhipitvā hatthapāsā na vijahitabba^eb^nti ettha ^b^hatthapāso^eb^ nāma satthassa hatthapāsoti veditabbaṃ.</p>
              <p>[03]^b^490^eb^^b^.^eb^^b^Ekakulassa khette^eb^ti aparikkhittaṃ sandhāya vadati. Yasmā ‘‘nānākulassa parikkhitte khette cīvaraṃ nikkhipitvā khettadvāramūle vā tassa hatthapāse vā vatthabba’’nti vuttaṃ, tasmā dvāramūlato aññattha antokhettepi vasantena cīvaraṃ hatthapāse katvāyeva vasitabbaṃ.</p>
              <p>[03]^b^491-494^eb^^b^.^eb^^b^‘‘Vihāro^eb^ nāma saparikkhitto vā aparikkhitto vā sakalo āvāso’’ti vadanti. ^b^Yasmiṃ vihāre^eb^ti ettha pana ekaṃ gehameva vuttaṃ. ^b^Ekakulanānākulasantakatā^eb^ cettha kārāpakānaṃ vasena veditabbā. ^b^Chāyāya phuṭṭhokāsassa anto evā^eb^ti yadā mahāvīthiyaṃ ujukameva gacchantaṃ sūriyamaṇḍalaṃ majjhanhikaṃ pāpuṇāti, tadā yaṃ okāsaṃ chāyā pharati, taṃ sandhāya vuttaṃ. ^b^Agamanapathe^eb^ti yaṃ tadaheva gantvā puna āgantuṃ sakkā na hoti, tādisaṃ sandhāya vuttaṃ.</p>
              <p>[03]^b^495^eb^^b^.^eb^^b^Nadiṃ otaratī^eb^ti hatthapāsaṃ muñcitvā otarati. ^b^Na āpajjatī^eb^ti paribhogapaccayā dukkaṭaṃ nāpajjati. Tenāha ^b^‘‘so hī’’^eb^tiādi. ^b^Aparibhogārahattā^eb^ti imināva nissaggiyacīvaraṃ anissajjetvā paribhuñjantassa dukkaṭaṃ acittakanti siddhaṃ. ^b^Ekaṃ pārupitvā ekaṃ aṃsakūṭe ṭhapetvā gantabba^eb^nti idaṃ bahūnaṃ sañcāraṭṭhāne evaṃ akatvā gamanaṃ na sāruppanti katvā vuttaṃ. ^b^Bahigāme ṭhapetvā…pe… vinayakammaṃ kātabba^eb^nti vuttattā adhiṭṭhāne viya parammukhā ṭhitampi nissaggiyaṃ cīvaraṃ nissajjituṃ nissaṭṭhacīvarañca dātuṃ vaṭṭatīti veditabbaṃ.</p>
              <p>[03]Gamane saussāhattā ^b^‘‘nissayo pana na paṭippassambhatī’’^eb^ti vuttaṃ. ^b^Muhuttaṃ sayitvā…pe… nissayo ca paṭippassambhatī^eb^ti ettha ‘‘ussāhe apariccattepi gamanassa upacchinnattā puna uṭṭhāya saussāhaṃ gacchantānampi antarā aruṇe uṭṭhite nissayo paṭippassambhatiyevā’’ti vadanti. Parato ^b^muhuttaṃ ṭhatvā^eb^ti etthāpi eseva nayo. ^b^Aññamaññassa vacanaṃ aggahetvā gatā^eb^ti ettha sace evaṃ gacchantā ‘‘purāruṇā aññamaññaṃ passissāmā’’ti ussāhaṃ vināva gatā honti, aruṇuggamane nissayapaṭippassaddhi na vattabbā paṭhamataraṃyeva paṭippassambhanato. Atha ‘‘purāruṇā passissāmā’’ti saussāhāva ^a^M2.0396^ea^ gacchanti, nissayapaṭippassaddhiyeva na vattabbā. Evañca sati ^b^‘‘saha aruṇuggamanā nissayo paṭippassambhatī’’^eb^ti kasmā vuttaṃ? Vuccate – saussahattā paṭhamataraṃ paṭippassaddhi na vuttā. Satipi ^a^V2.0350^ea^ ca ussāhabhāve ekato gamanassa upacchinnattā ‘‘muhuttaṃ ṭhatvā’’ti ettha viya saha aruṇuggamanā paṭippassaddhiyeva vuttā.</p>
              <p>[03]^b^Antosīmāyaṃ gāma^eb^nti avippavāsasīmāsammutiyā pacchā patiṭṭhāpitagāmaṃ sandhāya vadati gāmaṃ anto katvā avippavāsasīmāsammutiyā abhāvato. ^b^Neva cīvarāni nissaggiyāni hontī^eb^ti avippavāsasīmābhāvato vuttaṃ, ^b^na nissayo paṭippassambhatī^eb^ti saussāhabhāvato. ^b^Antarāmaggeyeva ca nesaṃ aruṇaṃ uggacchatī^eb^ti dhammaṃ sutvā āgacchantānaṃ aruṇaṃ uggacchati. ^b^Assatiyā gacchatī^eb^ti assatiyā attano cīvaraṃ apaccuddharitvā therassa cīvaraṃ apaccuddharāpetvā gacchati. Evaṃ gate tasmiṃ pacchā therena saritvā paṭipajjitabbavidhiṃ dasseti ^b^‘‘attano cīvaraṃ paccuddharitvā daharassa cīvaraṃ vissāsena gahetvā ṭhapetabba’’^eb^nti. ^b^Gantvā vattabbo^eb^ti āgatakiccaṃ niṭṭhapetvā vihāraṃ gatena paṭipajjitabbavidhiṃ dasseti. Anadhiṭṭhitacīvaratā, anatthatakathinatā, aladdhasammutitā, rattivippavāsoti imānettha cattāri aṅgāni.</p>
              <p>[06]Udositasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>3. Tatiyakathinasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^497-499^eb^^b^.^eb^ Tatiye pāḷiyaṃ ^b^cīvarapaccāsā nikkhipitu^eb^nti ettha cīvarapaccāsāya satiyā nikkhipitunti evamattho gahetabbo. Bhaṇḍikābaddhāni bhaṇḍikabaddhānītipi paṭhanti, bhaṇḍikaṃ katvā baddhānīti attho. ^b^Niṭṭhitacīvarasmiṃ bhikkhunā^eb^ti ettha purimasikkhāpade viya sāmivaseneva karaṇavacanassa attho veditabbo.</p>
              <p>[03]^b^500^eb^^b^.^eb^ Anatthate kathine cīvaramāse bhikkhuno uppannacīvaraṃ anadhiṭṭhitaṃ avikappitaṃ tasmiṃ māse ṭhapetuṃ vaṭṭatīti āha ^b^‘‘ekaṃ pacchimakattikamāsaṃ ṭhapetvā’’^eb^ti. Keci pana ‘‘kālepi ādissa dinnaṃ, etaṃ akālacīvaranti ^a^M2.0397^ea^ vacanato anatthate kathine pacchimakattikamāsasaṅkhāte cīvaramāse uppannacīvarassapi paccāsācīvare asati dasāhaparihāroyeva, tato paraṃ ṭhapetuṃ na vaṭṭatī’’ti vadanti, taṃ aṭṭhakathāya na sameti. Tathā hi ^b^accekacīvarasikkhāpadaṭṭhakathāyaṃ^eb^ (pārā. aṭṭha. 2.646-649 ādayo) ‘‘pavāraṇamāsassa juṇhapakkhapañcamiyaṃ uppannassa accekacīvarassa anatthate kathine ekādasadivasādhiko māso, atthate kathine ekādasadivasādhikā pañca māsā parihāro’’ti vuttaṃ. Tameva ca parihāraṃ sandhāya ^a^V2.0351^ea^ ‘‘chaṭṭhito paṭṭhāya pana uppannaṃ anaccekacīvarampi paccuddharitvā ṭhapitacīvarampi etaṃ parihāraṃ labhatiyevā’’ti (pārā. aṭṭha. 2.646-649) vuttaṃ. Tasmā cīvaramāse dasāhato parampi anadhiṭṭhitaṃ avikappitampi ṭhapetuṃ vaṭṭati.</p>
              <p>[03]Yadi evaṃ ‘‘kālepi ādissa dinnaṃ, etaṃ akālacīvara’’nti idaṃ kasmā vuttanti ce? Akālacīvarasāmaññato atthuddhāravasena vuttaṃ paṭhamāniyate sotassa raho viya. Ekādasamāse sattamāse ca uppannañhi cīvaraṃ vutthavassehi sesehi ca sammukhībhūtehi bhājetuṃ labbhatīti akālacīvaraṃ nāma jātaṃ. Kāle pana ‘‘saṅghassa idaṃ akālacīvaraṃ dammī’’ti anuddisitvā ‘‘saṅghassa dammī’’ti dinnaṃ vutthavassehiyeva bhājetabbaṃ, na aññehīti kālacīvaranti vuccati. Ādissa dinnaṃ pana sammukhībhūtehi sabbehiyeva bhājetabbanti akālacīvaraṃ, tasmā kālepi ādissa dinnassa vutthavassehi sesehi ca sampattehi bhājanīyattā akālacīvarasāmaññato ‘‘kālepi ādissa dinnaṃ, etaṃ akālacīvara’’nti atthuddhāravasena vuttaṃ. Yadi evaṃ ‘‘ekapuggalassa vā idaṃ tuyhaṃ dammīti dinna’’nti kasmā vuttaṃ. Na hi puggalassa ādissa dinnaṃ kenaci bhājanīyaṃ hotīti? Nāyaṃ virodho ādissa vacanasāmaññato labbhamānamatthaṃ dassetuṃ tathā vuttattā.</p>
              <p>[03]^b^Evaṃ pana avatvā^eb^ti ‘‘tato ce uttari’’nti imassa ‘‘māsaparamato uttari’’nti padabhājanaṃ avatvā. ^b^Tāva uppannaṃ paccāsācīvara^eb^nti paccattavacanaṃ ^b^‘‘attano gatikaṃ karotī’’^eb^ti karaṇakiriyāya kattubhāvato. Antarā uppannañhi paccāsācīvaraṃ māsaparamaṃ mūlacīvaraṃ ṭhapetuṃ adatvā attano dasāhaparamatāya eva paricchindatīti attano gatikaṃ karoti. ^b^Tato uddhaṃ mūlacīvara^eb^nti ettha pana ^b^mūlacīvara^eb^nti paccattavacanaṃ. Vīsatimadivasato uddhañhi uppannaṃ ^a^M2.0398^ea^ paccāsācīvaraṃ dasāhaparamaṃ gantuṃ adatvā mūlacīvaraṃ attanā saddhiṃ karaṇasambandhatāmattena sakakālavasena paricchindatīti attano gatikaṃ karoti. Paccāsācīvare pana labhitvā visuṃ ṭhapentassa dasāhaṃ anatikkante natthi tappaccayā āpatti. Pāḷiyaṃ ^b^dasāhā kāretabba^eb^nti ettha ^b^dasāhā^eb^ti karaṇatthe nissakkavacanaṃ, dasāhenāti attho. ^b^Pañcāhuppanne^eb^tiādiṃ rassaṃ katvāpi paṭhanti. ^b^Ekavīse uppanne…pe… navāhā kāretabba^eb^ntiādi paccāsācīvarassa uppannadivasaṃ ṭhapetvā vuttaṃ.</p>
              <p>[03]^b^Aññaṃ paccāsācīvaraṃ…pe… kāretabba^eb^nti idaṃ satiyā eva paccāsāya vuttanti veditabbaṃ. Sace pana ‘‘ito paṭṭhāya cīvaraṃ na labhissāmī’’ti paccāsā upacchinnā, mūlacīvarampi ^a^V2.0352^ea^ dasāhaṃ ce sampattaṃ, tadaheva adhiṭṭhātabbaṃ. ^b^Paccāsācīvarampi parikkhāracoḷaṃ adhiṭṭhātabba^eb^nti paṭhamataraṃ uppannaṃ visabhāgapaccāsācīvaraṃ sandhāya vadati. ^b^Aññamañña^eb^nti aññaṃ aññaṃ, ayameva vā pāṭho. Aṅgaṃ panettha paṭhamakathine vuttasadisameva. Kevalañhi tattha dasāhātikkamo, idha māsātikkamoti ayaṃ viseso.</p>
              <p>[06]Tatiyakathinasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>4. Purāṇacīvarasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^503^eb^^b^.^eb^ Catutthe ^b^bhattavissagga^eb^nti pāḷipadassa bhattakiccanti attho veditabbo, ‘‘bhattasaṃvidhāna’’ntipi keci. ^b^Tattha nāma tva^eb^nti imassapi so nāma tvanti attho veditabbo, ‘‘tāya nāma tva’’nti keci.</p>
              <p>[03]^b^505^eb^^b^.^eb^ Pitā ca mātā ca pitaro, pitūnaṃ pitaro pitāmahā, tesaṃyeva yugo pitāmahayugo, tasmā ^b^yāva sattamā pitāmahayugā^eb^ pitāmahadvandāti evamettha attho daṭṭhabbo. Evañhi pitāmahaggahaṇeneva mātāmahopi gahitoti. ‘‘Yāva sattamā pitāmahayugā’’ti vacanato heṭṭhā ca uddhañca aṭṭhamayugo ñāti nāma na hoti. ^b^Desanāmukhameva ceta^eb^nti ^b^pitāmahayugā^eb^ti ^b^pitāmaha^eb^-ggahaṇaṃ desanāmukhaṃ pitāmahīmātāmahīādīnampi adhippetattā. Pitu mātā ^b^pitāmahī^eb^. Mātu pitā ^b^mātāmaho^eb^^a^M2.0399^ea^. Mātu mātā ^b^mātāmahī^eb^. Ettha kiñcāpi pañcasatasākiyānīnaṃ vasena bhikkhubhāve ṭhatvā parivattaliṅgāya bhikkhuniyā ca vasena ekatoupasampannā bhikkhunī labbhati, tathāpi pakatiniyāmeneva dassetuṃ ‘‘bhikkhunī nāma ubhatosaṅghe upasampannā’’ti vuttaṃ. ^b^‘‘Kappaṃ katvā^eb^ti vacanato dinnakappameva pācittiyaṃ janetī’’ti vadanti. ‘‘Purāṇacīvaraṃ nāma sakiṃ nivatthampi sakiṃ pārutampī’’ti idaṃ nidassanamattanti āha ^b^‘‘antamaso paribhogasīsenā’’^eb^tiādi. ‘‘Kāyena phusitvā paribhogoyeva paribhogo nāmā’’ti ^b^kurundiyaṃ^eb^ adhippāyo.</p>
              <p>[03]^b^506^eb^^b^.^eb^^b^Kāyavikāraṃ katvā^eb^ti idaṃ yāva ‘‘orato ṭhapetī’’ti padaṃ, tāva sabbapadesu sambandhitabbaṃ. Yathā sā ‘‘dhovāpetukāmo aya’’nti jānāti, evaṃ kāyavikāraṃ katvāti attho. ‘‘Kāyavikāraṃ katvā’’ti vacanato kāyavācāhi kañci vikāraṃ akatvā hatthena hatthe dentassapi anāpatti. ^b^Antodvādasahatthe okāse^eb^ti idaṃ visesanaṃ yathāsambhavaṃ yojetabbaṃ. Tathā ^a^V2.0353^ea^ hi hatthena hatthe dentassa pādamūle ca ṭhapetvā dentassa ‘‘antodvādasahatthe okāse’’ti idaṃ vattabbanti natthi aññathā asambhavato. Sati hi sambhave byabhicāre ca visesanaṃ sātthakaṃ hoti. Upari ‘‘khipatī’’tiādīni pana sandhāya idaṃ visesanaṃ vuttaṃ, tasmā antodvādasahatthe okāse ṭhatvā upari khipantassa aññassa hatthe pesentassa ca āpatti. Upacāraṃ pana muñcitvā kāyavācāhi vikāraṃ katvā āṇāpentassapi anāpatti. ^b^Upacāre^eb^ti antodvādasahatthameva okāsaṃ vadati. ^b^Upacāraṃ muñcitvā^eb^ti dvādasahatthūpacāraṃ muñcitvā.</p>
              <p>[03]^b^Ekena vatthunā^eb^ti paṭhamaṃ katvā niṭṭhāpitaṃ sandhāya vuttaṃ. ^b^Rajane anāpattī^eb^ti rajanaṃ paccāsīsantassapi ‘‘dhovitvā ānehī’’ti vuttattā anāpatti anāṇattiyā katattā. ‘‘Avuttā dhovatī’’ti iminā ‘‘avuttā rajati, avuttā ākoṭetī’’ti idampi vuttameva hotīti āha – ^b^‘‘avuttā dhovatīti iminā lakkhaṇena anāpattī’’^eb^ti. ^b^Sambahulā āpattiyo āpajjatī^eb^ti pācittiyena saddhiṃ dve dukkaṭāni āpajjati. ^b^Yathāvatthukamevā^eb^ti nissaggiyamevāti attho. Pañca satāni parimāṇametāsanti ^b^pañcasatā^eb^.</p>
              <p>[03]^b^507^eb^^b^.^eb^^b^Cīvaraṃ^eb^^a^M2.0400^ea^^b^dhovāti…pe… āṇāpentassā^eb^ti ettha tāya dhovanaṃ paccāsīsantassapi anāpatti. Purāṇacīvaratā, upacāre ṭhatvā aññātikāya bhikkhuniyā āṇāpanaṃ, tassā dhovanādīni cāti imānettha tīṇi aṅgāni.</p>
              <p>[06]Purāṇacīvarasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>5. Cīvarapaṭiggahaṇasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^508^eb^^b^.^eb^ Pañcame ^b^apaññatte sikkhāpade^eb^ti gaṇamhā ohīyanasikkhāpade apaññatte. ^b^Vihāravāra^eb^nti vihārapaṭijagganavāraṃ. ^b^Koṭṭhāsasampattī^eb^ti sakalā aṅgapaccaṅgasampatti. ^b^Sabbapariyanta^eb^nti chaṭṭhassa aññacīvarassa abhāvā pañcannaṃ cīvarānaṃ ekamekaṃ sabbesaṃ pariyantanti ^b^sabbapariyantaṃ^eb^. Antaravāsakādīsu hi pañcasu ekamekaṃ aññassa chaṭṭhassa abhāvā pañcannaṃ antameva hoti. Athavā pañcasu cīvaresu ekamekaṃ attano aññassa dutiyassa abhāvā antameva hotīti sabbameva pariyantanti ^b^sabbapariyantaṃ,^eb^ sabbaso vā pariyantanti ^b^sabbapariyantaṃ^eb^. Tenāha – ^b^‘‘aññaṃ…pe… natthī’’^eb^ti. ^b^Yathā tassa manoratho na pūratī^eb^ti ‘‘sarīrapāripūriṃ ^a^V2.0354^ea^ passissāmī’’ti tassa uppanno manoratho yathā na pūrati. ^b^Evaṃ hatthataleyeva dassetvā^eb^ti sarīraṃ adassetvāva dātabbacīvaraṃ hatthatale ‘‘handā’’ti dassetvā.</p>
              <p>[03]^b^510^eb^^b^.^eb^^b^Vihatthatāyā^eb^ti vihatahatthatāya, agaṇatāya appaccayatāya appaṭisaraṇatāyāti vuttaṃ hoti. ^b^Samabhitunnattā^eb^ti pīḷitattā. Parivattetabbaṃ parivattaṃ, parivattameva ^b^pārivattakaṃ,^eb^ parivattetvā dīyamānanti attho.</p>
              <p>[03]^b^512^eb^^b^.^eb^^b^Upacāre^eb^ti dvādasahatthūpacāraṃ sandhāya vadati. ^b^Upacāraṃ vā muñcitvā khipantī^eb^ti dvādasahatthaṃ muñcitvā orato ṭhapenti, na purimasikkhāpade viya dvādasahatthabbhantareyevāti adhippāyo. ^b^Aññatra pārivattakā^eb^ti yaṃ antamaso harītakakhaṇḍampi datvā vā dassāmīti ābhogaṃ katvā vā pārivattakaṃ gaṇhāti, taṃ ṭhapetvā. ^b^Acittakabhāvena na sametī^eb^ti yathā aññātikāya ñātikasaññissa vematikassa ca gaṇhato acittakattā āpatti ^a^M2.0401^ea^, evamidhāpi ‘‘bhikkhuniyā santakaṃ ida’’nti ajānitvā gaṇhatopi āpattiyevāti adhippāyo. ^b^Vassāvāsikaṃ detī^eb^ti puggalikaṃ katvā deti. Paṃsukūlaṃ attano atthāya ṭhapitabhāvaṃ jānitvā gaṇhantenapi aññassa santakaṃ gahitaṃ nāma na hotīti āha – ^b^‘‘sace pana saṅkārakūṭādīsū’’^eb^tiādi. Asāmikañhi ^b^paṃsukūla^eb^nti vuccati. ^b^Paṃsukūlaṃ adhiṭṭhahitvā^eb^ti ‘‘asāmikaṃ ida’’nti saññaṃ uppādetvā. Evaṃ pana paṃsukūlasaññaṃ anuppādetvā gaṇhituṃ na vaṭṭati.</p>
              <p>[03]^b^513^eb^^b^.^eb^^b^Aññātikāya aññātikasaññīti tikapācittiya^eb^nti ettha ^b^iti^eb^-saddo ādiattho. Tīṇi parimāṇamassāti tikaṃ, tikañca taṃ pācittiyañcāti ^b^tikapācittiyaṃ,^eb^ tīṇi pācittiyānīti attho.</p>
              <p>[03]^b^514^eb^^b^.^eb^^b^Pattatthavikādiṃ yaṃkiñcī^eb^ti anadhiṭṭhānupagaṃ sandhāya vadati. ‘‘Cīvaraṃ nāma channaṃ cīvarānaṃ aññataraṃ cīvaraṃ vikappanupagaṃ pacchima’’nti hi vuttattā adhiṭṭhānupagaṃ yaṃkiñci na vaṭṭati. Tenevāha – ^b^‘‘vikappanupagapacchimacīvarappamāṇa’’^eb^ntiādi. Yasmā bhisicchavi mahantāpi senāsanasaṅgahitattā cīvarasaṅkhyaṃ na gacchatīti neva adhiṭṭhānupagā na vikappanupagā ca, tasmā anadhiṭṭhānupagasāmaññato vuttaṃ. Sacepi mañcappamāṇā bhisicchavi hoti, vaṭṭatiyevāti. ^b^Ko pana vādo pattatthavikādīsū^eb^ti mahatiyāpi tāva bhisicchaviyā anadhiṭṭhānupagattā anāpatti, tato khuddakataresu anadhiṭṭhānupagesu pattatthavikādīsu kimeva vattabbanti adhippāyo. Paṭiggahaṇaṃ ^b^kiriyā,^eb^^a^V2.0355^ea^ aparivattanaṃ ^b^akiriyā^eb^. Vikappanupagacīvaratā, pārivattakābhāvo, aññātikāya hatthato gahaṇanti imānettha tīṇi aṅgāni.</p>
              <p>[06]Cīvarapaṭiggahaṇasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>6. Aññātakaviññattisikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^515^eb^^b^.^eb^ Chaṭṭhe ^b^patikiṭṭho^eb^ti nihīno, lāmakoti attho. ^b^Lolajātiko^eb^ti lolasabhāvo. Paṭuyeva ^b^paṭṭo^eb^. Tenāha ^b^‘‘cheko’’^eb^tiādi. ^b^Kismiṃ viyā^eb^ti ettha ‘‘kismiṃ viyā’’ti nipātavasena samānatthaṃ ‘‘kiṃsu viyā’’ti nipātapadanti āha ^b^‘‘kiṃsu viyā’’^eb^ti, kiṃ viyāti ^a^M2.0402^ea^ attho, dukkhaṃ viyāti adhippāyo. Tenāha ^b^‘‘kileso viyā’’^eb^tiādi. Dhammavasena upacāravasena nimantanā ^b^dhammanimantanā^eb^ti pāḷipadassa attho veditabbo. Sace pana ‘‘vadeyyātha, bhante, yenattho’’ti idaṃ saccameva vuttaṃ siyā, pavāritoyeva hoti. Yasmā pana pavāretvāpi adātukāmo appavāritaṭṭhāneyeva tiṭṭhati, tasmā bhagavā pavāritāpavāritabhāvaṃ avicāretvā ‘‘ñātako te, upananda, aññātako’’ti ñātakāññātakabhāvaṃyeva vicāresi. ^b^Musiṃsū^eb^ti vilumpiṃsu.</p>
              <p>[03]^b^517^eb^^b^.^eb^^b^Anupubbakathā^eb^ti anupubbena vinicchayakathā. Sesaparikkhārānaṃ saddhivihārikehi gahitattā nivāsanapārupanamattameva avasiṭṭhanti āha ^b^‘‘nivāsanapārupanamattaṃyeva haritvā’’^eb^ti. Saddhivihārikānaṃ tāva āgamanassa vā anāgamanassa vā ajānanatāya vuttaṃ ^b^‘‘therehi neva tāva…pe… bhañjitabba’’^eb^nti. ^b^Paresampi atthāya labhantī^eb^ti attano cīvaraṃ dadamānā sayaṃ sākhābhaṅgena paṭicchādentīti tesaṃ atthāyapi bhañjituṃ labhanti. ‘‘Tiṇena vā paṇṇena vā paṭicchādetvā āgantabba’’nti vacanato īdisesu bhūtagāmapātabyatāpi anuññātāyeva hotīti āha – ^b^‘‘neva bhūtagāmapātabyatāya pācittiyaṃ hotī’’^eb^ti. ^b^Na tesaṃ dhāraṇe dukkaṭa^eb^nti tesaṃ titthiyaddhajānaṃ dhāraṇepi dukkaṭaṃ natthi.</p>
              <p>[03]Yāni ca nesaṃ vatthāni dentīti sambandho. Therānaṃ sayameva dinnattā vuttaṃ ^b^‘‘acchinnacīvaraṭṭhāne ṭhitattā’’^eb^ti. Yadi laddhiṃ gaṇhāti, titthiyapakkantako nāma hoti, tasmā vuttaṃ ^b^‘‘laddhiṃ aggahetvā’’^eb^ti. ‘‘No ce hoti saṅghassa vihāracīvaraṃ vā…pe… āpatti dukkaṭassā’’ti iminā antarāmagge paviṭṭhavihārato nikkhamitvā aññattha attano abhirucitaṭṭhānaṃ ^a^V2.0356^ea^ gacchantassa dukkaṭaṃ vuttaṃ. Iminā ca ‘‘yaṃ āvāsaṃ paṭhamaṃ upagacchatī’’ti vuttaṃ antarāmagge ṭhitavihārampi sace naggo hutvā gacchati, dukkaṭamevāti veditabbaṃ. Yadi evaṃ tattha kasmā na vuttanti ce? Anokāsattā. Tattha hi ‘‘anujānāmi, bhikkhave, acchinnacīvarassa vā…pe… cīvaraṃ viññāpetu’’nti iminā sambandhena saṅghikampi cīvaraṃ nivāsetuṃ pārupituñca anujānanto ‘‘yaṃ āvāsaṃ paṭhamaṃ…pe… gahetvā pārupitu’’nti āha, tasmā tattha anokāsattā dukkaṭaṃ na vuttaṃ.</p>
              <p>[03]^b^Vihāracīvara^eb^nti ^a^M2.0403^ea^ senāsanacīvaraṃ. ^b^Cimilikāhī^eb^ti paṭapilotikāhi. ^b^Tassa uparī^eb^ti bhūmattharaṇassa upari. ^b^Videsagatenā^eb^ti aññaṃ cīvaraṃ alabhitvā videsagatena. ^b^Ekasmiṃ…pe… ṭhapetabba^eb^nti ettha ‘‘lesena gahetvā agatattā ṭhapentena ca saṅghikaparibhogeneva ṭhapitattā aññasmiṃ senāsane niyamitampi aññattha ṭhapetuṃ vaṭṭatī’’ti vadanti. ^b^Paribhogenevā^eb^ti aññaṃ cīvaraṃ alabhitvā paribhuñjanena.</p>
              <p>[03]^b^519-521^eb^^b^.^eb^^b^Paribhogajiṇṇa^eb^nti yathā tena cīvarena sarīraṃ paṭicchādetuṃ na sakkā, evaṃ jiṇṇaṃ. ^b^Kappiyavohārenā^eb^ti kayavikkayāpattito mocanatthaṃ vuttaṃ. ‘‘Viññāpentassā’’ti imasseva atthaṃ vibhāveti ^b^‘‘cetāpentassa parivattāpentassā’’^eb^ti. Attano dhanena hi viññāpanaṃ nāma parivattanamevāti adhippāyo. Saṅghavasena pavāritānaṃ viññāpane vattaṃ dasseti ^b^‘‘pamāṇameva vaṭṭatī’’^eb^ti. Saṅghavasena hi pavārite sabbesaṃ sādhāraṇattā adhikaṃ viññāpetuṃ na vaṭṭati. ^b^Yaṃ yaṃ pavāretī^eb^ti yaṃ yaṃ cīvarādiṃ dassāmīti pavāreti. ^b^Viññāpanakiccaṃ natthī^eb^ti vinā viññattiyā dīyamānattā viññāpetvā kiṃ karissatīti adhippāyo. ^b^Aññassatthāyā^eb^ti etthāpi ‘‘ñātakānaṃ pavāritāna’’nti idaṃ anuvattatiyevāti āha ^b^‘‘attano ñātakapavārite’’^eb^tiādi. Vikappanupagacīvaratā, samayābhāvo, aññātakaviññatti, tāya ca paṭilābhoti imānettha cattāri aṅgāni.</p>
              <p>[06]Aññātakaviññattisikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>7. Tatuttarisikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^522^eb^^b^.^eb^ Sattame pāḷiyaṃ ^b^paggāhikasāla^eb^nti dussavāṇijakānaṃ āpaṇaṃ. ‘‘Paggāhitasāla’’ntipi paṭhanti.</p>
              <p>[03]^b^523-524^eb^^b^.^eb^^b^Abhīti^eb^^a^V2.0357^ea^^b^upasaggo^eb^ti tassa visesatthābhāvaṃ dasseti. Tenāha ^b^‘‘haritunti attho’’^eb^ti. ^b^Vara^eb^-saddassa icchāyaṃ vattamānattā āha ^b^‘‘icchāpeyyā’’^eb^ti. ^b^Daṭṭhu khemato^eb^ti ettha gāthābandhavasena anunāsikalopo daṭṭhabbo. ^b^Sāntara^eb^nti antaravāsakasahitaṃ. ^b^Uttara^eb^nti uttarāsaṅgaṃ. ^b^Assa cīvarassā^eb^ti sāditabbacīvarassa. ^b^Acchinnasabbacīvarenā^eb^ti acchinnāni ^a^M2.0404^ea^ sabbāni tīṇi cīvarāni assāti acchinnasabbacīvaro, tenāti attho. Yassa hi acchindanasamaye tīṇi cīvarāni sannihitāni honti, tāni sabbāni acchinnānīti so ‘‘acchinnasabbacīvaro’’ti vuccati. Teneva ^b^‘‘acchinnasabbacīvarena ticīvarakenā’’^eb^ti vuttaṃ. ^b^Ticīvarakenā^eb^ti hi acchindanasamaye ticīvarassa sannihitabhāvaṃ sandhāya vuttaṃ, na pana vinayatecīvarikabhāvaṃ dhutaṅgatecīvarikabhāvaṃ vā sandhāya. ^b^Evaṃ paṭipajjitabba^eb^nti ‘‘santaruttaraparamaṃ tena bhikkhunā tato cīvaraṃ sāditabba’’nti vuttavidhinā paṭipajjitabbaṃ. ^b^Aññenā^eb^ti acchinnāsabbacīvarena. Yassa tīsu cīvaresu ekaṃ vā dve vā cīvarāni acchinnāni honti, tenāti attho. ^b^Aññathāpī^eb^ti ‘‘santaruttaraparama’’nti vuttavidhānato aññathāpi. Yassa hi tīsu dve cīvarāni acchinnāni honti, ekaṃ sāditabbaṃ. Ekasmiṃ acchinne na sāditabbanti na tassa santaruttaraparamasādiyanaṃ sambhavati, ayameva ca attho padabhājanena vibhāvito. Tenāha ^b^‘‘taṃ vibhāgaṃ dassetu’’^eb^nti.</p>
              <p>[03]Keci pana ‘‘ticīvarakenāti vuttattā ticīvaraṃ parikkhāracoḷavasena adhiṭṭhahitvā paribhuñjato tasmiṃ naṭṭhe bahūnipi gahetuṃ labhatī’’ti vadanti, taṃ na gahetabbaṃ. Padabhājanassa hi adhippāyaṃ dassentena yasmā pana ‘‘acchinnasabbacīvarena…pe… taṃ vibhāgaṃ dassetu’’nti vuttaṃ, padabhājane ca na tādiso attho upalabbhati, tasmā taṃ na gahetabbameva. Yampi ^b^mātikāṭṭhakathāyaṃ^eb^ (kaṅkhā. aṭṭha. tatuttarisikkhāpadavaṇṇanā) vuttaṃ ‘‘yassa adhiṭṭhitacīvarassa tīṇi naṭṭhānī’’ti, tatthāpi adhiṭṭhitaggahaṇaṃ sarūpakathanamattanti gahetabbaṃ, na pana ticīvarādhiṭṭhānena adhiṭṭhitacīvarassevāti evamattho gahetabbo pāḷiyaṃ aṭṭhakathāyañca tathā atthassa asambhavato. Na hi ticīvarādhiṭṭhānena adhiṭṭhitacīvarasseva idaṃ sikkhāpadaṃ paññattanti sakkā viññātuṃ. Purimasikkhāpadena hi acchinnacīvarassa aññātakaviññattiyā anuññātattā pamāṇaṃ ajānitvā viññāpanavatthusmiṃ pamāṇato sādiyanaṃ anujānantena bhagavatā idaṃ sikkhāpadaṃ paññattaṃ, tasmā ‘‘parikkhāracoḷikassa bahumpi sādituṃ vaṭṭatī’’ti ayamattho neva pāḷiyā sameti, na ca bhagavato adhippāyaṃ anulometi.</p>
              <p>[03]^b^Yassa tīṇi naṭṭhāni, tena dve sāditabbānī^eb^ti ettha yassa ticīvarato adhikampi cīvaraṃ aññattha ^a^V2.0358^ea^ ṭhitaṃ atthi, tadātassa cīvarassa alabbhanīyabhāvato tenapi ^a^M2.0405^ea^ sādituṃ vaṭṭatīti veditabbaṃ. ^b^Pakatiyāva santaruttarena caratī^eb^ti sāsaṅkasikkhāpadavasena vā avippavāsasammutivasena vā tatiyassa alābhena vā carati. ‘‘Dve naṭṭhānī’’ti adhikārattā vuttaṃ ^b^‘‘dve sāditabbānī’’^eb^ti. ^b^Ekaṃ sādiyanteneva samo bhavissatī^eb^ti tiṇṇaṃ cīvarānaṃ dvīsu naṭṭhesu ekaṃ sādiyantena samo bhavissati ubhinnampi santaruttaraparamatāya avaṭṭhānato. ^b^Yassa ekaṃyeva hotī^eb^ti aññena kenaci kāraṇena vinaṭṭhasesacīvaraṃ sandhāya vuttaṃ.</p>
              <p>[03]^b^526^eb^^b^.^eb^ ‘‘Sesakaṃ tuyheva hotūti dentī’’ti vuttattā ‘‘pamāṇayuttaṃ gaṇhissāma, sesakaṃ āharissāmā’’ti vatvā gahetvā gamanasamayepi ‘‘sesakampi tumhākaññeva hotū’’ti vadanti, laddhakappiyameva. ^b^Pavāritāna^eb^nti acchinnakālato pubbeyeva pavāritānaṃ. ^b^Pāḷiyā na sametī^eb^ti santaruttaraparamato uttari sādiyane anāpattidassanatthaṃ ‘‘anāpatti ñātakānaṃ pavāritāna’’nti vuttattā na sameti. Santaruttaraparamaṃ sādiyantassa hi āpattippasaṅgoyeva natthi, sati ca sikkhāpadena āpattippasaṅge anāpatti yuttā dassetunti adhippāyo. Keci pana ^b^‘‘pamāṇameva vaṭṭatī^eb^ti idaṃ sallekhadassanatthaṃ vutta’’nti vadanti.</p>
              <p>[03]^b^Yasmā panidaṃ…pe… na vutta^eb^nti etthāyamadhippāyo – ‘‘aññassatthāyā’’ti vuccamāne aññesaṃ atthāya pamāṇaṃ atikkamitvāpi gaṇhituṃ vaṭṭatīti āpajjati, tañca aññassatthāya viññāpanavatthusmiṃ paññattattā vatthunā saṃsandiyamānaṃ na sameti. Na hi yaṃ vatthuṃ nissāya sikkhāpadaṃ paññattaṃ, tasmiṃyeva anāpattivacanaṃ yuttanti. ^b^Gaṇṭhipadesu^eb^ pana tīsupi ‘‘imassa sikkhāpadassa attano sādiyanapaṭibaddhatāvasena pavattattā ‘aññassatthāyā’ti vattuṃ okāsoyeva natthi, tasmā na vutta’’nti kathitaṃ. Idha ‘‘aññassatthāyā’’ti avuttattā aññesaṃ atthāya ñātakapavāritesu adhikaṃ viññāpentassa āpattīti ce? Na, tattha purimasikkhāpadeneva anāpattisiddhito. Tatuttaritā, acchinnādikāraṇatā, aññātakaviññatti, tāya ca paṭilābhoti imānettha cattāri aṅgāni.</p>
              <p>[06]Tatuttarisikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>8. Paṭhamaupakkhaṭasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^527^eb^^b^.^eb^ Aṭṭhame ^a^M2.0406^ea^^a^V2.0359^ea^^b^api mayyā^eb^ti pāṭhepi soyevattho. Ayyāti pana bahuvacanena āmantanaṃ kataṃ.</p>
              <p>[03]^b^528-529^eb^^b^.^eb^^b^Apadissā^eb^ti ‘‘itthannāmassa bhikkhuno dassāmī’’ti evaṃ apadisitvā. ^b^Paccayaṃ katvā^eb^ti kāraṇaṃ katvā. ^b^Uddissāti ettha yo kattā^eb^ti ‘‘uddissā’’ti iminā vuttauddisanakiriyāya yo kattā. Cīvaraṃ cetāpenti parivattenti etenāti ^b^cīvaracetāpannaṃ^eb^. Na-kārāgamaṃ katvā cīvaracetāpannanti vuttaṃ, ‘‘cīvaracetāpana’’ntipi paṭhanti. ^b^Pacuravohāravasenā^eb^ti yebhuyyavohāravasena. Yebhuyyavasena hi gharasāmikaṃ daṭṭhukāmā tassa gharaṃ gacchantīti tatheva bahulaṃ vohāro. ^b^Byañjanamattamevā^eb^ti attho netabbo natthīti adhippāyo.</p>
              <p>[03]^b^531^eb^^b^.^eb^^b^Samakepi pana anāpattī^eb^ti yadagghanakaṃ so dātukāmo hoti, tadagghanake anāpatti mūlaṃ vaḍḍhetvā adhikavidhānaṃ anāpannattā. Ettha ca ‘‘dātukāmomhī’’ti attano santike avuttepi dātukāmataṃ sutvā yadagghanakaṃ so dātukāmo hoti, tadagghanakaṃ āharāpetuṃ vaṭṭati. ^b^Agghavaḍḍhanakañhi idaṃ sikkhāpada^eb^nti ettha agghavaḍḍhanaṃ etassa atthīti ^b^agghavaḍḍhanakaṃ,^eb^ agghavaḍḍhanaṃ sandhāya idaṃ sikkhāpadaṃ paññattanti adhippāyo. ^b^Cīvaraṃ dehī^eb^ti saṅghāṭiādīsu yaṃkiñci cīvaraṃ sandhāya vadati. Cīvare bhiyyokamyatā, aññātakaviññatti, tāya ca paṭilābhoti imānettha tīṇi aṅgāni.</p>
              <p>[06]Paṭhamaupakkhaṭasikkhāpadavaṇṇanā niṭṭhitā.</p>
              <p>[03]^b^532^eb^^b^.^eb^ Dutiyaupakkhaṭe vattabbaṃ natthi.</p>
            </h4>
          </h3>
        </h2>
        <h2>
          <h2n>10. Rājasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^537-539^eb^^b^.^eb^ Rājasikkhāpade pana ‘‘ajjaṇho’’ti pāṭhe ‘‘ajjuṇho’’tipi paṭhanti. ^b^Bhogo^eb^ti bhuñjitabbo. Yaṃ vuttaṃ ^b^mātikāṭṭhakathāyaṃ^eb^ ‘‘iminā ^a^M2.0407^ea^ cīvaracetāpannena cīvaraṃ cetāpetvā itthannāmaṃ bhikkhuṃ cīvarena acchādehīti idaṃ āgamanasuddhiṃ dassetuṃ vuttaṃ. Sace hi ‘idaṃ itthannāmassa bhikkhuno dehī’ti peseyya, āgamanassa asuddhattā akappiyavatthuṃ ārabbha bhikkhunā ^a^V2.0360^ea^ kappiyakārakopi niddisitabbo na bhaveyyā’’ti, tattha āgamanassa suddhiyā vā asuddhiyā vā visesappayojanaṃ na dissati. Satipi hi āgamanassa asuddhabhāve dūto attano kusalatāya kappiyavohārena vadati, ‘‘kappiyakārako na niddisitabbo’’ti idaṃ natthi, na ca dūtena kappiyavohāravasena vutte dāyakena idaṃ kathaṃ pesitanti īdisī vicāraṇā upalabbhati, avicāretvā ca taṃ na sakkā jānituṃ, yadi pana āgamanassa asuddhattā kappiyakārako niddisitabbo na bhaveyya, cīvarānaṃ atthāya dūtassa hatthe akappiyavatthusmiṃ pesite sabbattha dāyakena kathaṃ pesitanti pucchitvāva kappiyakārako niddisitabbo bhaveyya. Tasmā asatipi āgamanasuddhiyaṃ sace so dūto attano kusalatāya kappiyavohāravasena vadati, dūtasseva vacanaṃ gahetabbaṃ. Yadi hi āgamanasuddhiyevettha pamāṇaṃ, mūlasāmikena kappiyavohāravasena pesitassa dūtassa akappiyavohāravasena vadatopi kappiyakārako niddisitabbo bhaveyya, tasmā sabbattha dūtavacanameva pamāṇanti gahetabbaṃ.</p>
              <p>[03]^b^Iminā cīvaracetāpannenā^eb^tiādinā pana imamatthaṃ dasseti – kappiya vasena āgatampi cīvaramūlaṃ īdisena dūtavacanena akappiyaṃ hoti, tasmā taṃ paṭikkhipitabbanti. Tenevāha – ‘‘tena bhikkhunā so dūto evamassa vacanīyo’’tiādi. Suvaṇṇaṃ, rajataṃ, kahāpaṇo, māsakoti imāni hi cattāri nissaggiyavatthūni, muttā, maṇi, veḷuriyo, saṅkho, silā, pavāḷaṃ, lohitaṅko, masāragallaṃ, satta dhaññāni, dāsidāsaṃ, khettaṃ, vatthu, pupphārāmaphalārāmādayoti imāni dukkaṭavatthūni ca attano vā cetiyasaṅghagaṇapuggalānaṃ vā atthāya sampaṭicchituṃ na vaṭṭanti, tasmā taṃ sādituṃ na vaṭṭatīti dassanatthaṃ ‘‘na kho mayaṃ, āvuso, cīvaracetāpannaṃ paṭiggaṇhāmā’’ti vuttaṃ, ‘‘cīvarañca kho mayaṃ paṭiggaṇhāmā’’ti idaṃ pana attānaṃ uddissa ābhatattā vattuṃ vaṭṭati, tasmā vuttaṃ. ‘‘Veyyāvaccakaro niddisitabbo’’ti idaṃ ‘‘atthi panāyasmato koci veyyāvaccakaro’’ti kappiyavacanena vuttattā anuññātaṃ. Sace pana dūto ‘‘ko imaṃ gaṇhātī’’ti vā ^a^M2.0408^ea^ ‘‘kassa demī’’ti vā vadati, na niddisitabbo. ‘‘Ārāmiko vā upāsako vā’’ti idaṃ sāruppatāya vuttaṃ, ṭhapetvā pana pañca sahadhammike yo koci kappiyakārako vaṭṭati. ‘‘Eso kho, āvuso, bhikkhūnaṃ veyyāvaccakaro’’ti idaṃ bhikkhussa kappiyavacanadassanatthaṃ vuttaṃ. Evameva hi vattabbaṃ, ‘‘etassa dehī’’tiādi na vattabbaṃ. ^b^So vā cetāpessati vā^eb^ti ettha eko ^b^vā^eb^-saddo padapūraṇo, ‘‘saññatto so mayā’’tiādi pana dūtena evaṃ ārociteyeva taṃ codetuṃ vaṭṭati, nevāssa hatthe datvā gatamattakāraṇenāti dassanatthaṃ vuttaṃ.</p>
              <p>[03]^b^Etāni^eb^^a^V2.0361^ea^^b^hi vacanāni…pe… na vattabbo^eb^ti ettha ‘‘evaṃ vadanto paṭikkhittassa katattā vattabhede dukkaṭaṃ āpajjati, codanā pana hotiyevā’’ti ^b^mahāgaṇṭhipade majjhimagaṇṭhipade^eb^ ca vuttaṃ. ^b^Uddiṭṭhacodanāparicchedaṃ dassetvā^eb^ti ‘‘dutiyampi vattabbo’’tiādinā dassetvā. ^b^Pucchiyamāno^eb^ti ettha pucchiyamānenāti attho gahetabboti āha ^b^‘‘karaṇatthe paccattavacana’’^eb^nti. ^b^Āgatakāraṇaṃ bhañjatī^eb^ti āgatakāraṇaṃ vināseti.</p>
              <p>[03]Ettha keci vadanti ‘‘āgatakāraṇaṃ nāma cīvaraggahaṇaṃ, taṃ bhañjatīti vuttattā puna taṃ cīvaraṃ yena kenaci ākārena gahetuṃ na vaṭṭatī’’ti. Keci pana ‘‘āgatakāraṇaṃ nāma kāyavācāhi codanā, taṃ bhañjatīti vuttattā puna taṃ yena kenaci ākārena codetuṃ na labhati. Sace sayameva deti, mūlasāmiko vā dāpeti, gahetuṃ vaṭṭatī’’ti vadanti. Apare pana ‘‘āgatakāraṇaṃ nāma ṭhānaṃ, taṃ bhañjatīti vuttattā yathā ‘attho me, āvuso, cīvarenā’ti ekāya codanāya dve ṭhānāni bhañjati, evamidhāpi sace āsane nisīdati, ekāya nisajjāya dve ṭhānāni bhañjati. Āmisaṃ ce paṭiggaṇhāti, ekena paṭiggahaṇena dve ṭhānāni bhañjati. Dhammaṃ ce bhāsati, dhammadesanāsikkhāpade vuttaparicchedāya ekāya vācāya dve ṭhānāni bhañjatī’’ti vadanti. Imesaṃ pana sabbesampi vādaṃ ‘‘ayutta’’nti paṭikkhipitvā tīsupi ^b^gaṇṭhipadesu^eb^ idaṃ vuttaṃ ‘‘āgatakāraṇaṃ nāma ṭhānameva, tasmā ‘na kattabba’nti vāritassa katattā nisajjādīsu katesu chasu ṭhānesu ekaṃ ṭhānaṃ bhañjatī’’ti.</p>
              <p>[03]^b^Tatra^eb^^a^M2.0409^ea^^b^tatra ṭhāne tiṭṭhatī^eb^ti idaṃ codakassa ṭhitaṭṭhānato apakkamma tatra tatra uddissa ṭhānaṃyeva sandhāya vuttaṃ. ‘‘Sāmaṃ vā gantabbaṃ, dūto vā pāhetabbo’’ti idaṃ sabhāvato codetuṃ anicchantenapi kātabbamevāti vadanti. Mukhaṃ vivaritvā sayameva kappiyakārakattaṃ upagatoti ^b^mukhavevaṭikakappiyakārako^eb^. ^b^Avicāretukāmatāyā^eb^ti imasmiṃ pakkhe ‘‘natthamhākaṃ kappiyakārako’’ti idaṃ ‘‘tādisaṃ karonto kappiyakārako natthī’’ti iminā adhippāyena vuttaṃ.</p>
              <p>[03]^b^‘‘Meṇḍakasikkhāpade vuttanayena paṭipajjitabba’’^eb^nti vatvā idāni taṃ meṇḍakasikkhāpadaṃ dassento ^b^‘‘vuttañheta’’^eb^ntiādimāha. Idameva hi ‘‘santi, bhikkhave, saddhā pasannā’’tiādivacanaṃ bhesajjakkhandhake meṇḍakavatthusmiṃ (mahāva. 299) vuttattā ‘‘meṇḍakasikkhāpada’’nti vuttaṃ. Tattha hi meṇḍakena nāma seṭṭhinā –</p>
              <p>[08]‘‘Santi ^a^V2.0362^ea^, bhante, maggā kantārā appodakā appabhakkhā, na sukarā apātheyyena gantuṃ, sādhu, bhante, bhagavā bhikkhūnaṃ pātheyyaṃ anujānātū’’ti –</p>
              <p>[07]Yācitena bhagavatā –</p>
              <p>[08]‘‘Anujānāmi, bhikkhave, pātheyyaṃ pariyesituṃ. Taṇḍulo taṇḍulatthikena, muggo muggatthikena, māso māsatthikena, loṇaṃ loṇatthikena, guḷo guḷatthikena, telaṃ telatthikena, sappi sappitthikenā’’ti –</p>
              <p>[07]Vatvā idaṃ vuttaṃ –</p>
              <p>[08]‘‘Santi, bhikkhave, manussā saddhā pasannā, te kappiyakārakānaṃ hatthe hiraññaṃ upanikkhipanti ‘iminā ayyassa yaṃ kappiyaṃ, taṃ dethā’ti. Anujānāmi, bhikkhave, yaṃ tato kappiyaṃ, taṃ sādituṃ, na tvevāhaṃ bhikkhave kenaci pariyāyena jātarūparajataṃ sāditabbaṃ pariyesitabbanti vadāmī’’ti.</p>
              <p>[03]^b^Hiraññaṃ^eb^^a^M2.0410^ea^^b^upanikkhipantī^eb^ti etthāpi bhikkhussa ārocanaṃ atthiyevāti gahetabbaṃ. Aññathā aniddiṭṭhakappiyakārakattaṃ bhajatīti na codetabbo siyā. Yadi mūlaṃ sandhāya codeti, taṃ sāditameva siyāti āha ^b^‘‘mūlaṃ asādiyantenā’’^eb^ti.</p>
              <p>[03]^b^‘‘Aññātakāppavāritesu viya paṭipajjitabba^eb^nti idaṃ attanā codanāṭhānañca na kātabbanti dassanatthaṃ vuttaṃ. Aññaṃ pana kappiyakārakaṃ pesetvā lokacārittavasena anuyuñjitvāpi kappiyavatthuṃ āharāpetuṃ vaṭṭati attānaṃ uddissa nikkhittassa attano santakattā’’ti keci vadanti, taṃ aṭṭhakathāyaṃ ‘‘aññātakāppavāritesu viya paṭipajjitabbaṃ. Sace sayameva cīvaraṃ ānetvā denti, gahetabbaṃ. No ce, kiñci na vattabbā’’ti daḷhaṃ katvā vuttattā na gahetabbanti amhākaṃ khanti. Na hi aññātakāppavāritaṃ sayaṃ aviññāpetvā aññena viññāpetuṃ vaṭṭati, na ca yattha aññaṃ pesetvā āharāpetuṃ vaṭṭati, tattha sayaṃ gantvā na āharāpetabbanti sakkā vatthuṃ. Yadi cettha aññena āharāpetuṃ vaṭṭati, ‘‘aññātakāppavāritesu viya paṭipajjitabba’’ntiādivacanameva niratthakaṃ siyā. ‘‘Dūtenā’’ti imassa byabhicāraṃ dasseti ^b^‘‘sayaṃ āharitvāpī’’^eb^ti. Dadantesūti iminā sambandho ^a^V2.0363^ea^. ^b^Piṇḍapātādīnaṃ atthāyā^eb^ti iminā pana ‘‘cīvaracetāpanna’’nti imassa byabhicāraṃ dasseti. ‘‘Eseva nayo’’ti vuttattā piṇḍapātādīnaṃ atthāya dinnepi ṭhānacodanādi sabbaṃ heṭṭhā vuttanayeneva kātabbaṃ.</p>
              <p>[03]^b^Paṭiggahaṇepi paribhogepi āpattī^eb^ti paṭiggahaṇe pācittiyaṃ, paribhoge dukkaṭaṃ. ^b^Sveva sāpattiko^eb^ti dukkaṭāpattiṃ sandhāya vadati. Idañca aṭṭhakathāpamāṇeneva gahetabbaṃ. ‘‘Parassa niddosabhāvadassanatthaṃ sveva sāpattiko sadosoti vuttaṃ hotī’’tipi vadanti. ^b^‘‘Codetī^eb^ti vuttattā pana āpattiyā codetīti katvā sveva sāpattikoti idaṃ dukkaṭaṃyeva sandhāya vattuṃ yutta’’nti tīsupi ^b^gaṇṭhipadesu^eb^ vuttaṃ. ^b^Paṭiggahaṇepi paribhogepi āpattiyevā^eb^ti dukkaṭameva sandhāya vuttaṃ. Taḷākassapi khettasaṅgahitattā tassa paṭiggahaṇepi āpatti vuttā. ^b^Cattāro paccaye saṅgho paribhuñjatūti detī^eb^ti ettha ‘‘bhikkhusaṅgho cattāro paccaye paribhuñcatu, taḷākaṃ dammī’’ti vā ‘‘catupaccayaparibhogatthaṃ taḷākaṃ ^a^M2.0411^ea^ dammī’’ti vā vadati, vaṭṭatiyeva. ‘‘Ito taḷākato uppanne cattāro paccaye dammī’’ti vutte pana vattabbameva natthi.</p>
              <p>[03]^b^Amhākaṃ ekaṃ kappiyakārakaṃ ṭhapethāti vutte^eb^ti idaṃ īdisaṃyeva sandhāya vuttaṃ. Kappiyakkamena sampaṭicchitesu khettataḷākādīsu pana avuttepi kappiyakārakaṃ ṭhapetuṃ labbhatiyeva. Yasmā parasantakaṃ nāsetuṃ bhikkhūnaṃ na vaṭṭati, tasmā ^b^‘‘na sassakāle’’^eb^ti vuttaṃ. ^b^‘‘Janapadassa sāmiko^eb^ti imināva yo taṃ janapadaṃ vicāreti, tenapi acchinditvā dinnaṃ vaṭṭatiyevā’’ti vadanti. ^b^Udakavāhaka^eb^nti udakamātikaṃ. ^b^Kappiyavohārepī^eb^ti ettha ‘‘vidhānaṃ vakkhāmā’’ti pāṭhaseso. ^b^Udakavasenā^eb^ti udakaparibhogatthaṃ. ^b^Suddhacittāna^eb^nti kevalaṃ udakaparibhogatthamevāti adhippāyo. Alajjinā kārāpite vattabbameva natthīti āha ^b^‘‘lajjībhikkhunā’’^eb^ti. ^b^Pakatibhāgo^eb^ nāma imasmiṃ raṭṭhe catuambaṇamattaṃ. Akaṭṭhapubbaṃ ^b^navasassaṃ^eb^ nāma. ^b^Aparicchinnabhāge^eb^ti ‘‘ettake bhūmibhāge ettako bhāgo dātabbo’’ti evaṃ aparicchinnabhāge.</p>
              <p>[03]^b^Rajjuyā vā daṇḍena vā^eb^ti ettha ‘‘pādehipi minituṃ na vaṭṭatī’’ti vadanti. ^b^Khale vā ṭhatvā rakkhatī^eb^ti ettha pana thenetvā gaṇhante disvā ‘‘mā gaṇhathā’’ti nivārento rakkhati nāma. Sace pana avicāretvā kevalaṃ tuṇhībhūtova rakkhaṇatthāya olokento tiṭṭhati, vaṭṭati. Sacepi tasmiṃ tuṇhībhūte corikāya haranti, ‘‘mayaṃ bhikkhusaṅghassa ārocessāmā’’ti evaṃ vattuṃ vaṭṭatīti vadanti. ^b^Nīharāpeti paṭisāmetī^eb^ti etthāpi ‘‘sace pariyāyena vadati, vaṭṭatī’’ti ^a^V2.0364^ea^ vadanti. Apubbassa anuppāditattā aññesaṃ vaṭṭatīti āha ^b^‘‘tasseva taṃ akappiya’’^eb^nti.</p>
              <p>[03]Nanu ca dubbicāritamattena tasseva taṃ akappiyaṃ, na sabbesaṃ rūpiyasaṃvohāre catutthapatto viya. Vuttañhi tattha (pārā. aṭṭha. 2.589) ‘‘yo pana rūpiyaṃ asampaṭicchitvā ‘therassa pattaṃ kiṇitvā dehī’ti pahitakappiyakārakena saddhiṃ kammārakulaṃ gantvā pattaṃ disvā ‘ime kahāpaṇe gahetvā imaṃ dehī’ti kahāpaṇe dāpetvā gahito, ayaṃ patto etasseva bhikkhuno na vaṭṭati dubbicāritattā, aññesaṃ pana vaṭṭati mūlassa asampaṭicchitattā’’ti. Tasmā ^a^M2.0412^ea^^b^yaṃ te āharanti, sabbesaṃ akappiyaṃ^eb^. ^b^Kasmā? Kahāpaṇānaṃ vicāritattā^eb^ti idaṃ kasmā vuttanti? Ettha keci vadanti ‘‘kahāpaṇe sādiyitvā vicāritaṃ sandhāya evaṃ vutta’’nti. Saṅghikattā ca nissajjituṃ na sakkā, tasmā sabbesaṃ na kappatīti tesaṃ adhippāyo. Keci pana ‘‘asādiyitvāpi kahāpaṇānaṃ vicāritattā rūpiyasaṃvohāro kato hoti, saṅghikattā ca nissajjituṃ na sakkā, tasmā sabbesaṃ na kappatī’’ti vadanti. ^b^Gaṇṭhipadesu^eb^ pana tīsupi idaṃ vuttaṃ ‘‘catutthapatto gihisantakānaṃyeva kahāpaṇānaṃ vicāritattā aññesaṃ kappati, idha pana saṅghikānaṃ vicāritattā sabbesaṃ na kappatī’’ti. Sabbesampi vādo tena tena pariyāyena yujjatiyeva.</p>
              <p>[03]^b^Catusāladvāre^eb^ti bhojanasālaṃ sandhāya vuttaṃ. ^b^Pariyāyena kathitattā^eb^ti ‘‘gaṇhā’’ti avatvā ‘‘sīmā gatā’’ti pariyāyena kathitattā. Pakatibhūmikaraṇatthaṃ ^b^‘‘heṭṭhā gahitaṃ paṃsu’’^eb^ntiādi vuttaṃ. ^b^Dāsaṃ dammī^eb^ti ettha ‘‘manussaṃ dammīti vutte vaṭṭatī’’ti vadanti. ^b^Kukkuṭasūkarā…pe… vaṭṭatī^eb^ti ettha kukkuṭasūkaresu dīyamānesu ‘‘imehi amhākaṃ attho natthi, sukhaṃ jīvantu, araññe vissajjethā’’ti vattuṃ vaṭṭati. ‘‘Khettavatthupaṭiggahaṇā paṭivirato hotī’’tiādivacanato (dī. ni. 1.10, 194) khettādīnaṃ paṭiggahaṇe ayaṃ sabbo vinicchayo vutto. Kappiyakārakassa bhikkhunā niddiṭṭhabhāvo, dūtena appitatā, tatuttari vāyāmo, tena vāyāmena paṭilābhoti imānettha cattāri aṅgāni.</p>
              <p>[06]Rājasikkhāpadavaṇṇanā niṭṭhitā.</p>
              <p>[06]Niṭṭhito cīvaravaggo paṭhamo.</p>
            </h4>
          </h3>
        </h2>
      </h1>
      <h1>
        <h1n>2. Kosiyavaggo</h1n>
        <h2>
          <h2n>1. Kosiyasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^542^eb^^b^.^eb^ Pāḷiyaṃ ^a^V2.0365^ea^^b^‘‘kosiyakārake’’^eb^ti ettha kosaṃ karontīti kosakārakāti laddhavohārānaṃ pāṇakānaṃ kosato nibbattaṃ kosiyaṃ, taṃ karontīti kosiyakārakā, tantavāyā. Saṃhananaṃ ^b^saṅghāto^eb^^a^M2.0413^ea^, vināsoti attho. ^b^Kosiyamissaka^eb^nti kosiyatantunā missaṃ. ‘‘Avāyima’’nti vuttattā vāyitvā ce karonti, anāpatti. ^b^Anāpatti vitānaṃ vā^eb^tiādinā vitānādīnaṃ atthāya karaṇepi tenākārena paribhogepi anāpatti vuttā.</p>
              <p>[03]^b^Evampi missetvā katameva hotī^eb^ti iminā vātena āharitvā pātitepi acittakattā āpattiyevāti dasseti. Kosiyamissakatā, attano atthāya santhatassa karaṇaṃ kārāpanaṃ, paṭilābho cāti imānettha tīṇi aṅgāni.</p>
              <p>[06]Kosiyasikkhāpadavaṇṇanā niṭṭhitā.</p>
              <p>[03]^b^547^eb^^b^.^eb^ Suddhakāḷakasikkhāpadaṃ uttānatthameva.</p>
            </h4>
          </h3>
        </h2>
        <h2>
          <h2n>3. Dvebhāgasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^552^eb^^b^.^eb^ Dvebhāgasikkhāpade pana ^b^dve bhāgā^eb^ti ukkaṭṭhaparicchedo kāḷakānaṃ adhikaggahaṇassa paṭikkhepavasena sikkhāpadassa paññattattā. ^b^Tatiyaṃ odātānaṃ catutthaṃ gocariyāna^eb^nti ayaṃ heṭṭhimaparicchedo tesaṃ adhikaggahaṇe paṭikkhepābhāvato, tasmā kāḷakānaṃ bhāgadvayato adhikaṃ na vaṭṭati, sesānaṃ pana vuttappamāṇato adhikampi vaṭṭati. ‘‘Kāḷakānaṃyeva ca adhikaggahaṇassa paṭikkhittattā kāḷakānaṃ upaḍḍhaṃ odātānaṃ vā gocariyānaṃ vā upaḍḍhaṃ gahetvāpi kātuṃ vaṭṭatī’’ti vadanti, ‘‘anāpatti bahutaraṃ odātānaṃ bahutaraṃ gocariyānaṃ ādiyitvā karoti, suddhaṃ odātānaṃ suddhaṃ gocariyānaṃ ādiyitvā karotī’’ti iminā taṃ sameti. ‘‘Kāḷake odāte ca ṭhapetvā sesā gocariyesuyeva saṅgahaṃ gacchantī’’ti vadanti. ^b^Dve^eb^^a^V2.0366^ea^^b^koṭṭhāsā kāḷakāna^eb^nti ettha pana ‘‘ekassapi kāḷakalomassa atirekabhāve nissaggiyaṃ hotī’’ti ^b^mātikāṭṭhakathāyaṃ^eb^ (kaṅkhā. aṭṭha. dvebhāgasikkhāpadavaṇṇanā) ttaṃ, taṃ ‘‘dhārayitvā dve tulā ādātabbā’’ti vacanato tulādhāraṇāya na sameti ^a^M2.0414^ea^. Na hi lome gaṇetvā tulādhāraṇā karīyati, atha gaṇetvāva dhārayitabbaṃ siyā, kiṃ tulādhāraṇāya, tasmā evamettha adhippāyo yutto siyā – acittakattā sikkhāpadassa pubbe tulāya dhārayitvā ṭhapitesu ekampi lomaṃ tattha pateyya, nissaggiyanti. Aññathā dubbiññeyyabhāvato dve tulā nādātabbā, ūnakatarāva ādātabbā siyuṃ.</p>
              <p>[06]Dvebhāgasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>4. Chabbassasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^557^eb^^b^.^eb^ Chabbassasikkhāpade pana ‘‘yesaṃ no santhate dārakā uhadantipi ummihantipi, yesaṃ no santhatā undūrehipi khajjantī’’ti evaṃ pāḷipadānaṃ sambandho veditabbo. ^b^Hada^eb^ karīsossagge, ^b^miha^eb^ secaneti panimassatthaṃ sandhāyāha ^b^‘‘vaccampi passāvampi karontī’’^eb^ti. Pavāraṇāuposathapāṭipadadivasesu santhataṃ karitvā puna chaṭṭhe vasse paripuṇṇe pavāraṇāuposathapāṭipadadivasesu karonto ^b^‘‘chabbassāni karotī’’^eb^ti vuccati. Dutiyadivasato paṭṭhāya karonto pana ^b^atirekachabbassāni karoti^eb^ nāma.</p>
              <p>[06]Chabbassasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>5. Nisīdanasanthatasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^565-6^eb^^b^.^eb^ Nisīdanasanthatasikkhāpade pana ^b^paññāyissatī^eb^ti sace sā katikā manāpā bhavissati, manāpatāya bhikkhusaṅgho sandississati. Sace amanāpā, amanāpatāya sandississatīti adhippāyo, āraññakaṅgādīni tīṇi pāḷiyaṃ padhānaṅgavasena vuttāni, sesānipi te samādiyiṃsuyevāti veditabbaṃ. Tenevāha ^b^‘‘santhate catutthacīvarasaññitāyā’’^eb^ti. ^b^Ujjhitvā^eb^ti vissajjetvā.</p>
              <p>[03]^b^567^eb^^b^.^eb^ Nisīdanasanthatattā ^a^M2.0415^ea^ nivāsanapārupanakiccaṃ natthīti āha ^b^‘‘sakiṃ nisinnañceva nipannañcā’’^eb^ti ^a^V2.0367^ea^. ^b^Vidatthimatta^eb^nti sugatavidatthiṃ sandhāya vadati. Idañca heṭṭhimaparicchedadassanatthaṃ vuttaṃ. ‘‘Vitānādīnaṃyeva atthāya karaṇe anāpattivacanato sace nipajjanatthāya karonti, āpattiyevā’’ti tīsupi ^b^gaṇṭhipadesu^eb^ vuttaṃ. Akappiyattā pana ^b^‘‘paribhuñjituṃ na vaṭṭatī’’^eb^ti vuttaṃ. Idañca nisīdanasanthataṃ nāma nisīdanacīvarameva, nāññanti vadanti. Nisīdanasikkhāpadepi nisīdanaṃ nāma sadasaṃ vuccatīti ca aṭṭhakathāyañcassa ‘‘santhatasadisaṃ santharitvā ekasmiṃ ante sugatavidatthiyā vidatthimatte padese dvīsu ṭhānesu phāletvā tisso dasā karīyanti, tāhi dasāhi sadasaṃ nāma vuccatī’’ti (pāci. aṭṭha. 531) vacanato idhāpi ‘‘nisīdanaṃ nāma sadasaṃ vuccatī’’ti ca ‘‘santhate catutthacīvarasaññitāyā’’ti ca vacanato taṃ yuttaṃ viya dissati. Keci pana ‘‘nisīdanasanthataṃ eḷakalomāni santharitvā santhataṃ viya karonti, taṃ avāyimaṃ anadhiṭṭhānupagaṃ, nisīdanacīvaraṃ pana channaṃ cīvarānaṃ aññatarena karoti adhiṭṭhānupagaṃ, taṃ karontā ca nantakāni santharitvā santhatasadisaṃ karontī’’ti vadanti, vīmaṃsitvā yuttataraṃ gahetabbaṃ.</p>
              <p>[06]Nisīdanasanthatasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>6. Eḷakalomasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^571^eb^^b^.^eb^ Eḷalomasikkhāpade pana ^b^āsumbhī^eb^ti ettha ‘‘asumbhī’’ti paṭhanti. ^b^Kilantā^eb^ti iminā kilantatāya te onamitvā pātetuṃ na sakkontīti dasseti. ^b^Addhānamaggappaṭipannassā^eb^ti idaṃ vatthumattadīpanavasena pāḷiyaṃ vuttaṃ. Yattha katthaci pana dhammena labhitvā gaṇhituṃ vaṭṭatiyeva. ^b^Tiyojanaparama^eb^nti ca gahitaṭṭhānato tiyojanappamāṇaṃ desanti evamattho gahetabbo.</p>
              <p>[03]^b^572^eb^^b^.^eb^^b^Sahatthā^eb^ti karaṇatthe nissakkavacananti āha ^b^‘‘sahatthenā’’^eb^ti. ^b^Asante hārake^eb^ti ^b^pāḷiyaṃ^eb^ bhikkhuno anurūpatādassanatthaṃ vuttaṃ, na pana hārake vijjamāne tiyojanabbhantare sahatthā harantassa āpattidassanatthaṃ. Tiyojanato bahi ^b^bahitiyojana^eb^nti āha ^b^‘‘tiyojanato bahi pātetī’’^eb^ti. ^b^Tena haritepi āpattiyevā^eb^ti saussāhattā anāṇattiyā haṭattā ca. Satipi hi saussāhabhāve āṇattiyā ^a^M2.0416^ea^ ce harati, anāpatti ‘‘aññaṃ harāpetī’’ti vacanato. Añño harissatīti adhippāyābhāvato ^b^‘‘suddhacittena ṭhapita’’^eb^nti vuttaṃ. ^b^Saussāhattā^eb^ti tiyojanātikkamane saussāhattā. Idañca ‘‘añño harissatī’’ti asuddhacittena ṭhapitaṃ sandhāya ^a^V2.0368^ea^ vuttaṃ, ^b^acittakattā^eb^ti idaṃ pana suddhacittena ṭhapitaṃ sandhāya. ^b^Anāpatti pāḷiyā na sametī^eb^ti ‘‘tiyojanaṃ haratī’’tiādipāḷiyā, visesato ‘‘aññaṃ harāpetī’’ti pāḷiyā ca na sameti.</p>
              <p>[03]Sace sāmikaṃ jānāpetvā ṭhapeti, āṇattiyā harāpeti nāmāti āha ^b^‘‘sāmikassa ajānantassevā’’^eb^ti. ^b^Agacchantepī^eb^ti gamanaṃ upacchinditvā ṭhitayānepi. ^b^Heṭṭhā vā gacchanto^eb^ti bhūmiyaṃ gacchanto. ^b^Aññaṃ harāpetī^eb^ti ettha ^b^añña^eb^-ggahaṇena sāmaññato tiracchānagatāpi saṅgahitāti āha – ^b^‘‘aññaṃ harāpetīti vacanato anāpattī’’^eb^ti. ^b^Suṅkaghāte āpatti hotī^eb^ti aññaṃ harāpentassa āpatti. ^b^Tattha anāpattī^eb^ti aññavihitassa theyyacittābhāvato anāpatti.</p>
              <p>[03]^b^575^eb^^b^.^eb^^b^‘‘Taṃ harantassā^eb^ti puna tiyojanaṃ harantassā’’ti ^b^mahāgaṇṭhipade^eb^ vuttaṃ. Taṃ pana ^b^mātikāṭṭhakathāyaṃ^eb^ aṅgesu ‘‘paṭhamappaṭilābho sati iminā vacanena na sameti. ‘‘Paṭhamappaṭilābho’’ti hi idaṃ dutiyappaṭilābho āpattiyā aṅgaṃ na hotīti dīpeti, tasmā pāḷiyaṃ aṭṭhakathāyañca visesābhāvato acchinnaṃ paṭilabhitvā harantassa puna tiyojanātikkamepi anāpatti vuttāti amhākaṃ khanti. Aññathā acchinnaṃ paṭilabhitvā puna tiyojanaṃ haratīti vadeyya. Vīmaṃsitvā yuttataraṃ gahetabbaṃ. ^b^Anāpatti katabhaṇḍa^eb^nti ettha ‘‘kambalakojavādikatabhaṇḍampi. Pakaticīvare laggalomāni āpattiṃ janentiyevā’’ti vadanti. Tanukapattatthavikantare aghaṭṭanatthaṃ pakkhipanti. ^b^Pakkhitta^eb^nti kaṇṇacchidde pakkhittaṃ. ^b^Nidhānamukhaṃ nāmā^eb^ti iminā katabhaṇḍasaṅkhyaṃ na gacchatīti dasseti. Eḷakalomānaṃ akatabhaṇḍatā, paṭhamappaṭilābho, attanā ādāya vā aññassa ajānantassa yāne pakkhipitvā vā tiyojanātikkamanaṃ, āharaṇapaccāharaṇaṃ, avāsādhippāyatāti imānettha pañca aṅgāni.</p>
              <p>[06]Eḷakalomasikkhāpadavaṇṇanā niṭṭhitā.</p>
              <p>[03]^b^576^eb^^b^.^eb^ Eḷakalomadhovāpanasikkhāpadaṃ ^a^M2.0417^ea^ uttānatthameva.</p>
            </h4>
          </h3>
        </h2>
        <h2>
          <h2n>8. Rūpiyasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^583-584^eb^^b^.^eb^ Rūpiyasikkhāpade pana ^b^satthuvaṇṇo^eb^ti satthunā samānavaṇṇo. Satthuno vaṇṇo satthuvaṇṇo, satthuvaṇṇo viya vaṇṇo assāti satthuvaṇṇoti majjhapadalopīsamāso daṭṭhabbo. ^b^Pākatiko^eb^^a^V2.0369^ea^ nāma etarahi pakatikahāpaṇo. ^b^Rukkhaphalabījamayo^eb^ti tintiṇikādirukkhānaṃ phalabījena kato. ^b^Iccetaṃ sabbampī^eb^ti yathāvuttabhedaṃ sabbampi catubbidhaṃ nissaggiyavatthu hotīti sambandho. ^b^Jātarūpamāsako^eb^ti suvaṇṇakahāpaṇo.</p>
              <p>[03]^b^Gaṇheyyā^eb^ti attano atthāya dīyamānaṃ vā katthaci ṭhitaṃ vā nippariggahaṃ disvā sayaṃ gaṇheyya. ‘‘Idaṃ ayyassa hotū’’ti evaṃ sammukhā vā ‘‘asukasmiṃ nāma ṭhāne mama hiraññasuvaṇṇaṃ atthi, taṃ tuyhaṃ hotū’’ti evaṃ parammukhā ṭhitaṃ vā kevalaṃ vācāya vā hatthamuddāya vā ‘‘tuyha’’nti vatvā pariccattassa kāyavācāhi appaṭikkhipitvā cittena sādiyanaṃ ^b^upanikkhittasādiyanaṃ^eb^ nāma. ‘‘Sādiyatī’’ti vuttamevatthaṃ vibhāveti ^b^‘‘gaṇhitukāmo hotī’’^eb^ti. ^b^‘‘Idaṃ guttaṭṭhāna’’nti ācikkhitabba^eb^nti paccayaparibhogaṃyeva sandhāya ācikkhitabbaṃ. ‘‘Idha nikkhipāhī’’ti vutte ‘‘uggaṇhāpeyya vā’’ti vuttalakkhaṇena nissaggiyaṃ hotīti āha – ^b^‘‘idha nikkhipāhīti na vattabba’’^eb^nti. Parato ^b^‘‘imaṃ gaṇhā’’ti na vattabba^eb^nti etthāpi eseva nayo. ^b^Kappiyañca akappiyañca nissāya ṭhitameva hotī^eb^ti yasmā tato uppannapaccayaparibhogo kappati, tasmā kappiyaṃ nissāya ṭhitaṃ. Yasmā pana dubbicāraṇāya tato uppannapaccayaparibhogopi na kappati, tasmā akappiyaṃ nissāya ṭhitanti veditabbaṃ.</p>
              <p>[03]^b^Na tena kiñci kappiyabhaṇḍaṃ cetāpita^eb^nti ettha cetāpitaṃ ce, natthi paribhogupāyo, tasmā evaṃ vuttaṃ. Akappiyañhi nissaggiyaṃ vatthuṃ uggaṇhitvā taṃ anissajjitvāva cetāpitaṃ kappiyabhaṇḍaṃ saṅghassa nissaṭṭhampi sabbesaṃ na kappati. Keci pana ‘‘yasmā nissaggiyaṃ vatthuṃ paṭiggahetvā cetāpitaṃ kappiyabhaṇḍaṃ saṅghassa nissajjāmīti nissaṭṭhaṃ vināva upāyaṃ paribhuñjituṃ vaṭṭati, tasmā ^a^M2.0418^ea^ ‘na tena kiñci kappiyabhaṇḍaṃ cetāpita’nti vutta’’nti vadanti. ^b^‘‘Ārāmikānaṃ vā pattabhāga^eb^nti idaṃ gihīnaṃ hatthagatopi soyeva bhāgoti katvā vuttaṃ. Sace pana tena aññaṃ parivattetvā ārāmikā denti, paribhuñjituṃ vaṭṭatī’’ti ^b^majjhimagaṇṭhipade cūḷagaṇṭhipade^eb^ ca vuttaṃ. ^b^Tato haritvā^eb^ti aññesaṃ pattabhāgato haritvā. ^b^Kasiṇaparikamma^eb^nti ālokakasiṇaparikammaṃ. ^b^Mañcapīṭhādīni vā^eb^ti ettha ‘‘tato gahitamañcapīṭhādīni parivattetvā aññaṃ ce gahitaṃ, vaṭṭatī’’ti vadanti. ^b^Chāyāpī^eb^ti bhojanasālādīnaṃ chāyāpi. ^b^Paricchedātikkantā^eb^ti gehaparicchedaṃ atikkantā, chāyāya gatagataṭṭhānaṃ gehaṃ nāma na hotīti adhippāyo. ^b^Maggenapī^eb^ti ettha ‘‘sace añño maggo natthi, maggaṃ adhiṭṭhahitvā gantuṃ vaṭṭatī’’ti vadanti. ^b^Kītāyā^eb^ti tena vatthunā kītāya. ^b^Upanikkhepaṃ ṭhapetvā saṅgho paccaye paribhuñjatī^eb^ti sace upāsako ‘‘atibahu etaṃ hiraññaṃ, idaṃ, bhante, ajjeva na vināsetabba’’nti vatvā sayaṃ ^a^V2.0370^ea^ upanikkhepaṃ ṭhapeti, aññena vā ṭhapāpeti, etaṃ upanikkhepaṃ ṭhapetvā tato udayaṃ paribhuñjanto saṅgho paccaye paribhuñjati, tena vatthunā gahitattā ^b^‘‘akappiya’’^eb^nti vuttaṃ.</p>
              <p>[03]^b^585^eb^^b^.^eb^^b^Patitokāsaṃ asamannāharantena pātetabba^eb^nti idaṃ nirapekkhabhāvadassanaparanti veditabbaṃ, tasmā patitaṭṭhāne ñātepissa gūthaṃ chaḍḍentassa viya nirapekkhabhāvoyevettha pamāṇanti veditabbaṃ. ^b^Asantasambhāvanāyā^eb^ti attani avijjamānauttarimanussadhammārocanaṃ sandhāya vuttaṃ. ^b^Theyyaparibhogo^eb^ nāma anarahassa paribhogo. Bhagavatā hi attano sāsane sīlavato paccayā anuññātā, na dussīlassa. Dāyakānampi sīlavato eva pariccāgo, na dussīlassa attano kārānaṃ mahapphalabhāvassa paccāsīsanato. Iti satthārā ananuññātattā dāyakehi ca apariccattattā dussīlassa paribhogo theyyaparibhogo. Iṇavasena paribhogo ^b^iṇaparibhogo,^eb^ paṭiggāhakato dakkhiṇāvisuddhiyā abhāvato iṇaṃ gahetvā paribhogo viyāti attho. ^b^Tasmā^eb^ti ‘‘sīlavato’’tiādinā vuttamevatthaṃ kāraṇabhāvena paccāmasati. ^b^Cīvaraṃ paribhoge paribhoge^eb^ti kāyato mocetvā mocetvā paribhoge. Purebhatta…pe… pacchimayāmesu paccavekkhitabbanti sambandho. Tathā asakkontena yathāvuttakālavisesavasena ekasmiṃ divase catukkhattuṃ tikkhattuṃ dvikkhattuṃ sakiṃyeva vā paccavekkhitabbaṃ.</p>
              <p>[03]^b^Sacassa^eb^^a^M2.0419^ea^^b^apaccavekkhatova aruṇo uggacchati, iṇaparibhogaṭṭhāne tiṭṭhatī^eb^ti ettha ‘‘hiyyo yaṃ mayā cīvaraṃ paribhuttaṃ, taṃ yāvadeva sītassa paṭighātāya…pe… hirikopīnappaṭicchādanatthaṃ, hiyyo yo mayā piṇḍapāto paribhutto, so neva davāyātiādinā sace atītaparibhogapaccavekkhaṇaṃ na kareyya, iṇaparibhogaṭṭhāne tiṭṭhatī’’ti vadanti, vīmaṃsitabbaṃ. ^b^Senāsanampi paribhoge paribhoge^eb^ti pavese pavese. Evaṃ pana asakkontena purebhattādīsu paccavekkhitabbaṃ. Taṃ heṭṭhā vuttanayeneva sakkā viññātunti idha visuṃ na vuttaṃ. ^b^Satipaccayatā^eb^ti satiyā paccayabhāvo, paṭiggahaṇassa paribhogassa ca paccavekkhaṇasatiyā paccayabhāvo yujjati, paccavekkhitvāva paṭiggahetabbaṃ paribhuñjitabbañcāti attho. Tenevāha ^b^‘‘satiṃ katvā’’^eb^tiādi. ^b^Evaṃ santepī^eb^ti yadipi dvīsupi ṭhānesu paccavekkhaṇā yuttā, evaṃ santepi. Apare panāhu ‘‘satipaccayatāti satibhesajjaparibhogassa paccayabhāve paccayeti attho. Evaṃ santepīti paccaye satipī’’ti, taṃ tesaṃ matimattaṃ. Tathā hi paccayasannissitasīlaṃ paccavekkhaṇāya visujjhati, na paccayasabbhāvamattena.</p>
              <p>[03]Nanu ca ‘‘paribhoge karontassa anāpattī’’ti iminā pātimokkhasaṃvarasīlaṃ vuttaṃ, tasmā ^a^V2.0371^ea^ paccayasannissitasīlassa pātimokkhasaṃvarasīlassa ca ko visesoti? Vuccate – purimesu tāva tīsu paccayesu viseso pākaṭoyeva, gilānapaccaye pana yathā vatiṃ katvā rukkhamūle gopite tassa phalānipi rakkhitāniyeva honti, evameva paccavekkhaṇāya paccayasannissitasīle rakkhite tappaṭibaddhaṃ pātimokkhasaṃvarasīlampi nipphannaṃ nāma hoti. Gilānapaccayaṃ apaccavekkhitvā paribhuñjantassa sīlaṃ bhijjamānaṃ pātimokkhasaṃvarasīlameva bhijjati, paccayasannissitasīlaṃ pana pacchābhattapurimayāmādīsu yāva aruṇuggamanā apaccavekkhantasseva bhijjati. Purebhattañhi apaccavekkhitvāpi gilānapaccayaṃ paribhuñjantassa anāpatti, idametesaṃ nānākaraṇaṃ.</p>
              <p>[03]Evaṃ paccayasannissitasīlassa visuddhiṃ dassetvā teneva pasaṅgena sabbāpi suddhiyo dassetuṃ ^b^‘‘catubbidhā hi suddhī’’^eb^tiādimāha. Tattha sujjhati etāyāti suddhi, yathādhammaṃ desanāva suddhi ^b^desanāsuddhi^eb^. Vuṭṭhānassapi cettha desanāya eva saṅgaho daṭṭhabbo. Chinnamūlāpattīnaṃ pana abhikkhutāpaṭiññāva desanā. Adhiṭṭhānavisiṭṭho saṃvarova suddhi ^b^saṃvarasuddhi^eb^. Dhammena samena ^a^M2.0420^ea^ paccayānaṃ pariyeṭṭhi eva suddhi ^b^pariyeṭṭhisuddhi^eb^. Catūsu paccayesu vuttavidhinā paccavekkhaṇāva suddhi ^b^paccavekkhaṇasuddhi^eb^. Esa tāva suddhīsu samāsanayo. Suddhimantesu sīlesu desanā suddhi etassāti ^b^desanāsuddhi^eb^. Sesesupi eseva nayo. ^b^Na puna evaṃ karissāmī^eb^ti ettha ^b^eva^eb^nti saṃvarabhedaṃ sandhāyāha. ^b^Pahāyā^eb^ti vajjetvā, akatvāti attho. Dātabbaṭṭhena dāyaṃ, taṃ ādiyantīti ^b^dāyādā,^eb^ ananuññātesu sabbena sabbaṃ paribhogābhāvato anuññātesuyeva ca paribhogasabbhāvabhāvato bhikkhūhi paribhuñjitabbapaccayā bhagavato santakā. ^b^Dhammadāyādasuttañcettha sādhaka^eb^nti –</p>
              <p>[08]‘‘Dhammadāyādā me, bhikkhave, bhavatha, mā āmisadāyādā. Atthi me tumhesu anukampā, ‘kinti me sāvakā dhammadāyādā bhaveyyuṃ, no āmisadāyādā’’’ti (ma. ni. 1.29) –</p>
              <p>[07]Evaṃ pavattaṃ dhammadāyādasuttañca ettha etasmiṃ atthe sādhakaṃ.</p>
              <p>[03]Avītarāgānaṃ taṇhāparavasatāya paccayaparibhoge sāmibhāvo natthi, tadabhāvena vītarāgānaṃ tattha sāmibhāvo yathāruci paribhogasabbhāvato. Tathā hi te paṭikūlampi appaṭikūlākārena appaṭikūlampi paṭikūlākārena tadubhayampi vajjetvā ajjhupekkhanākārena paccaye ^a^V2.0372^ea^ paribhuñjanti, dāyakānañca manorathaṃ paripūrenti. Tenāha – ^b^‘‘te hi taṇhāya dāsabyaṃ atītattā sāmino hutvā paribhuñjantī’’^eb^ti. Yo panāyaṃ sīlavato paccavekkhitaparibhogo, so iṇaparibhogassa paccanīkattā āṇaṇyaparibhogo nāma hoti. Yathā hi iṇāyiko attano ruciyā icchitadesaṃ gantuṃ na labhati, evaṃ iṇaparibhogayutto lokato nissarituṃ na labhatīti tappaṭipakkhattā sīlavato paccavekkhitaparibhogo āṇaṇyaparibhogoti vuccati, tasmā nippariyāyato catuparibhogavinimutto visuṃyevāyaṃ paribhogoti veditabbo. So idha visuṃ na vutto, dāyajjaparibhogeyeva vā saṅgahaṃ gacchatīti. Sīlavāpi hi imāya sikkhāya samannāgatattā sekkhotveva vuccati. ^b^Sabbesa^eb^nti ariyānaṃ puthujjanānañca.</p>
              <p>[03]Kathaṃ ^a^M2.0421^ea^ puthujjanānaṃ ime paribhogā sambhavantīti? Upacāravasena. Yo hi puthujjanassapi sallekhappaṭipattiyaṃ ṭhitassa paccayagedhaṃ pahāya tattha anupalittena cittena paribhogo, so sāmiparibhogo viya hoti. Sīlavato pana paccavekkhitaparibhogo dāyajjaparibhogo viya hoti dāyakānaṃ manorathassa avirādhanato. Teneva vuttaṃ ‘‘dāyajjaparibhogeyeva vā saṅgahaṃ gacchatī’’ti. Kalyāṇaputhujjanassa paribhoge vattabbameva natthi tassa sekkhasaṅgahato. Sekkhasuttañhetassa atthassa sādhakaṃ.</p>
              <p>[03]^b^Lajjinā saddhiṃ paribhogo^eb^ nāma lajjissa santakaṃ gahetvā paribhogo. ^b^Alajjinā saddhi^eb^nti etthāpi eseva nayo. ^b^Ādito paṭṭhāya hi alajjī nāma natthī^eb^ti iminā diṭṭhadiṭṭhesuyeva āsaṅkā na kātabbāti dasseti. ^b^Attano bhārabhūtā^eb^ saddhivihārikādayo. ^b^Sopi nivāretabbo^eb^ti yo passati, tena nivāretabbo. Yasmā alajjīparibhogo nāma lajjino vuccati, tasmā āpatti nāma natthi ubhinnampi alajjībhāvato, ‘‘alajjīparibhogo’’ti idaṃ nāmamattameva na labbhatīti vuttaṃ hoti. ‘‘Āpatti pana atthiyevāti vadantī’’ti tīsupi ^b^gaṇṭhipadesu^eb^ vuttaṃ.</p>
              <p>[03]^b^Adhammiyo^eb^ti anesanādīhi uppanno. ^b^Dhammiyo^eb^ti bhikkhācariyādīhi uppanno. ^b^Saṅghasseva detī^eb^ti bhattaṃ aggahetvā attanā laddhasalākaṃyeva deti. ^b^Sace pana lajjī alajjiṃ paggaṇhāti…pe… antaradhāpetī^eb^ti ettha kevalaṃ paggaṇhitukāmatāya evaṃ kātuṃ na vaṭṭati, dhammassa pana sāsanassa sotūnañca anuggahatthāya vaṭṭatīti veditabbaṃ. Purimanayena ‘‘so āpattiyā kāretabbo’’ti vuttattā imassa āpattiyevāti vadanti. Uddesaggahaṇādinā dhammassa paribhogo ^b^dhammaparibhogo^eb^. Dhammānuggahena gaṇhantassa āpattiyā abhāvepi thero tassa alajjibhāvaṃyeva ^a^V2.0373^ea^ sandhāya ^b^‘‘pāpo kirāya’’^eb^ntiādimāha. ^b^Tassa pana santike^eb^ti mahārakkhitattherassa santike.</p>
              <p>[03]^b^586^eb^^b^.^eb^^b^Rājorodhādayo^eb^tiādi ‘‘idaṃ gaṇhissāmī’’ti cetanāmattasambhavato vuttaṃ. ^b^Assatiyā dinna^eb^nti ettha assatiyā dinnaṃ nāma apariccattaṃ hoti, tasmā dasante baddhakahāpaṇādi assatiyā dinnaṃ bhikkhunā ^a^M2.0422^ea^ vatthasaññāya paṭiggahitañca, tato neva rūpiyaṃ dinnaṃ, nāpi paṭiggahitañca hotīti ettha āpattidesanākiccaṃ natthi, taṃ pana dāyakānameva paṭidātabbaṃ. Tena akappiyavatthunā te ce dāyakā sappiādīni kiṇitvāna saṅghassa tassa ca bhikkhuno denti, sabbesaṃ kappati dāyakānaṃyeva santakattā. Aṭṭhakathāyaṃ pana puññakāmehi pariccajitvā dinnameva sandhāya ‘‘puññakāmā…pe… rūpiye arūpiyasaññī rūpiyaṃ paṭiggaṇhātīti veditabbo’’ti vuttaṃ, tasmā pariccajitvā dinnaṃ vatthasaññāya gaṇhatopi nissaggiyameva. Tena yadi te dāyakā no āgantvā gaṇhanti, dāyake pucchitvā attano atthāya ce pariccattaṃ, saṅghe nissajjitvā āpatti desetabbā. ^b^Tava coḷakaṃ passāhī^eb^hi iminā gihisantakepi ‘‘idaṃ gaṇhathā’’tiādiakappiyavohārena vidhānaṃ bhikkhuno na kappatīti dīpeti. ^b^Ekaparicchedānī^eb^ti kiriyākiriyabhāvato ekaparicchedāni. Jātarūparajatabhāvo, attuddesikatā, kahāpaṇādīsu aññatarabhāvoti imānettha tīṇi aṅgāni.</p>
              <p>[06]Rūpiyasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>9. Rūpiyasaṃvohārasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^587^eb^^b^.^eb^ Rūpiyasaṃvohārasikkhāpade jātarūpādicatubbidhampi nissaggiyavatthu idha rūpiyaggahaṇeneva gahitanti āha ^b^‘‘jātarūparajataparivattana’’^eb^nti. ^b^Paṭiggahitaparivattane^eb^ti sāditarūpiyassa parivattane, asādiyitvā vā kappiyena gāhena paṭiggahitarūpiyaparivattane.</p>
              <p>[03]^b^589^eb^^b^.^eb^^b^Ga^eb^-kārassa ^b^ka^eb^-kāraṃ katvā ‘‘sīsūpaka’’nti likhitaṃ, padabhājane ^b^ghanakata^eb^nti piṇḍaṃ kataṃ. ^b^Satthuvaṇṇo^eb^tiādīsu ‘‘satthuvaṇṇo ca kahāpaṇo ca…pe… ye ca vohāraṃ gacchantī’’ti evaṃ sabbattha samuccayo veditabbo. ^b^Rūpiye rūpiyasaññī^eb^ti sakasantakaṃ vadati. ^b^Rūpiyaṃ cetāpetī^eb^ti parasantakaṃ vadati. ^b^‘‘Nissaggiyavatthunā dukkaṭavatthuṃ vā kappiyavatthuṃ vā cetāpentassapi eseva nayo’’^eb^ti idaṃ kasmā vuttaṃ. Na ^a^M2.0423^ea^ hi ‘‘rūpiye rūpiyasaññī arūpiyaṃ cetāpeti ^a^V2.0374^ea^, nissaggiyaṃ pācittiya’’ntiādittiko pāḷiyaṃ vuttoti āha ^b^‘‘yo hī’’^eb^tiādi. ^b^Tassānulomattā^eb^ti etthāyamadhippāyo – rūpiyasaṃvohāro nāma na kevalaṃ rūpiyena rūpiyaparivattanameva, atha kho ‘‘arūpiye rūpiyasaññī rūpiyaṃ cetāpetī’’ti vuttattā arūpiyena rūpiyacetāpanampi rūpiyasaṃvohāro nāma hotīti etasmiṃ pakkhepi rūpiye sati rūpiyasaṃvohāroyeva hotīti ayamattho avuttopi viññāyatīti. ^b^Arūpiyaṃ^eb^ nāma dukkaṭavatthukappiyavatthūni. ^b^Ekantena rūpiyapakkhe^eb^ti ekena antena rūpiyapakkheti ayaṃ attho gahetabbo. ‘‘Ekato rūpiyapakkhe’’ti vā pāṭho veditabbo. ‘‘Ekarūpiyapakkhe’’tipi paṭhanti, tatthāpi ekato rūpiyapakkheti ayamevattho gahetabbo.</p>
              <p>[03]Kappiyavatthunā kappiyavatthuno kayavikkayepi tāva nissaggiyaṃ hoti, dukkaṭavatthunā dukkaṭavatthuno kayavikkaye kasmā na hotīti ^b^andhakaṭṭhakathāya^eb^ adhippāyo. Idaṃ sikkhāpadaṃ…pe… arūpiyena ca rūpiyacetāpanaṃ sandhāya vuttanti sambandho. ^b^Idhā^eb^ti imasmiṃ rūpiyasaṃvohārasikkhāpade. ^b^Tatthā^eb^ti kayavikkayasikkhāpade. ^b^Tenevā^eb^ti kappiyavatthunāyeva.</p>
              <p>[03]Puna kappiyabhāvaṃ netuṃ asakkuṇeyyattā ^b^‘‘mahāakappiyo nāmā’’^eb^ti vuttaṃ. ^b^‘‘Na sakkā kenaci upāyena kappiyo kātu^eb^nti idaṃ pañcannaṃyeva sahadhammikānaṃ antare parivattanaṃ sandhāya vuttaṃ, gihīhi pana gahetvā attano santakaṃ katvā dinnaṃ sabbesaṃ kappatī’’ti vadanti. ‘‘Na sakkā kenaci upāyena kappiyo kātu’’nti pana imināva paṭiggahitarūpiyaṃ anissajjitvāva tena cetāpitaṃ kappiyabhaṇḍampi saṅghassa nissaṭṭhaṃ paribhuñjituṃ na vaṭṭatīti siddhaṃ.</p>
              <p>[03]Ye pana ‘‘paṭiggahitarūpiyaṃ anissajjitvāpi tena parivattitaṃ kappiyabhaṇḍaṃ saṅghassa nissaṭṭhaṃ paribhuñjituṃ vaṭṭatī’’ti vadanti, tesaṃ ‘‘na sakkā kenaci upāyena kappiyo kātu’’nti idaṃ na yujjati. Te panettha evaṃ vadanti ‘‘yasmā nissajjitabbavatthuṃ anissajjitvāva uparūpari aññaṃ aññaṃyeva kataṃ, tasmā paricchedābhāvato idha nissajjituṃ avatvā ‘na sakkā kenaci upāyena kappiyo kātu’nti vuttaṃ, paricchedābhāvatoyeva ‘mūle mūlasāmikānaṃ ^a^M2.0424^ea^, patte ca pattasāmikānaṃ dinne kappiyo hotī’ti ca na vutta’’nti. Yadi paṭiggahitarūpiyaṃ anissajjitvā cetāpitaṃ kappiyabhaṇḍampi saṅghassa nissaṭṭhaṃ paribhuñjituṃ vaṭṭati, evaṃ sante idhāpi avasānavatthuṃ gahetvā saṅghassa nissaṭṭhaṃ kasmā na vaṭṭati, ‘‘yo pana rūpiyaṃ uggaṇhitvā…pe… patte ca pattasāmikānaṃ dinne kappiyo hotī’’ti imināpi paṭiggahitarūpiyaṃ ^a^V2.0375^ea^ anissajjitvā cetāpitaṃ kappiyabhaṇḍampi saṅghassa nissaṭṭhaṃ paribhuñjituṃ na vaṭṭatīti siddhaṃ. Yadi taṃ nissaṭṭhaṃ paribhuñjituṃ vaṭṭeyya, ‘‘mūle mūlasāmikānaṃ, patte ca pattasāmikānaṃ dinne kappiyo hotī’’ti na vadeyya. Apare panettha evaṃ vadanti ‘‘yadi saṅghassa nissaṭṭhaṃ hoti, rūpiyapaṭiggāhakassa na vaṭṭati, tasmā tassapi yathā vaṭṭati, tathā dassanatthaṃ ‘mūle mūlasāmikāna’ntiādi vutta’’nti.</p>
              <p>[03]^b^Dutiyapattasadisoyevā^eb^ti iminā pañcannampi sahadhammikānaṃ na kappatīti dasseti. Tattha kāraṇamāha ^b^‘‘mūlassa sampaṭicchitattā’’^eb^ti. Atha mūlassa sampaṭicchitattā rūpiyapaṭiggāhakassa tāva akappiyo hotu, sesānaṃ pana kasmā na kappatīti maññamāno pucchati ^b^‘‘kasmā sesānaṃ na kappatī’’^eb^ti. Kāraṇamāha ^b^‘‘mūlassa anissaṭṭhattā’’^eb^ti. Pattassa kappiyabhāvepi sampaṭicchitamūlassa nissajjitabbassa anissaṭṭhattā tena gahitapatto sesānampi na kappati. Yadi hi tena sampaṭicchitamūlaṃ saṅghamajjhe nissaṭṭhaṃ siyā, tena kappiyena kammena ārāmikādīhi gahetvā dinnapatto rūpiyapaṭiggāhakaṃ ṭhapetvā sesānaṃ vaṭṭati. Apare pana ‘‘mūlaṃ sampaṭicchitvā gahitapattopi yadi saṅghassa nissaṭṭho, sesānaṃ kappatī’’ti vadanti. Evaṃ sante ‘‘mūlassa anissaṭṭhattā’’ti na vattabbaṃ, ‘‘saṅghassa anissaṭṭhattā’’ti evameva vattabbaṃ.</p>
              <p>[03]^b^Dubbicāritattā^eb^ti iminā rūpiyasaṃvohāro anena katoti dasseti. ^b^Aññesaṃ pana vaṭṭatī^eb^ti yasmānena rūpiyasaṃvohāramattameva kataṃ, na mūlaṃ sampaṭicchitaṃ, tasmā vinayakammavasena saṅghassa nissaṭṭhakālato paṭṭhāya aññesaṃ vaṭṭati. Imasmiṃyeva ca atthe pamāṇaṃ dassento ^b^‘‘mahāsumattherassa kirā’’^eb^tiādimāha. Apare pana ‘‘dubbicāritattāti iminā kevalaṃ gihisantakabhāvena ṭhite dubbicāritamattaṃ vuttaṃ, na rūpiyasaṃvohārāpajjanaṃ, tasmā rūpiyasaṃvohārābhāvato so patto nissajjituṃ na sakkāti tassa na kappati, anissaṭṭhopi aññesaṃ ^a^M2.0425^ea^ kappati. Anissaṭṭhasseva ca aññesaṃ kappiyabhāvadassanatthaṃ ‘mahāsumattherassa kirā’tiādivatthūni udāhaṭāni. ^b^Saṅghassa nissajjī^eb^ti idañca aññesaṃ kappiyattā kevalaṃ saṅghassa pariccattabhāvaṃ sandhāya vuttaṃ, na pana vinayakammavasena saṅghassa nissaṭṭhabhāvaṃ. Imassa ca atthassa ^b^sappissa pūretvā^eb^ti idaṃ vacanaṃ sādhaka’’nti vadanti.</p>
              <p>[03]^b^591^eb^^b^.^eb^ Rūpiyapaṭiggahaṇarūpiyasaṃvohāresu yena ekekameva kataṃ, tena tattha tattha vuttanayeneva nissajjitabbaṃ. Yena pana paṭiggahitarūpiyeneva saṃvohāro kato, tena kathaṃ nissajjitabbanti? Nayidaṃ dukkaraṃ, ‘‘ahaṃ, bhante, nānappakārakaṃ rūpiyasaṃvohāraṃ samāpajji’’nti evameva ^a^V2.0376^ea^ nissajjitabbaṃ. ‘‘Imasmiṃ sikkhāpadepi ‘arūpiye rūpiyasaññī, āpatti dukkaṭassā’tiādittikassa avasānapade anāpattiyā vuttattā kappiyavatthuvaseneva idaṃ tikaṃ vutta’’nti tīsupi ^b^gaṇṭhipadesu^eb^ vuttaṃ. Keci pana ‘‘arūpiyaggahaṇena kappiyavatthudukkaṭavatthūnaṃ saṅgahoti purimapadadvayaṃ kappiyavatthudukkaṭavatthūnaṃ vasena vuttaṃ, avasānapadameva kappiyavatthuvasena vutta’’nti vadanti, taṃ na yujjati anāpattimissite avasānattike saññānānattaṃ ṭhapetvā vatthunānattassa abhāvato. Dukkaṭavatthunā pana dukkaṭavatthuno cetāpanaṃ neva idha, na tattha pāḷiyaṃ vuttanti vacanamettha sādhakaṃ. Yaṃ attano dhanena parivattati, tassa vā dhanassa vā rūpiyabhāvo ceva, parivattanañcāti imānettha dve aṅgāni.</p>
              <p>[06]Rūpiyasaṃvohārasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>10. Kayavikkayasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^593^eb^^b^.^eb^ Kayavikkayasikkhāpade pāḷiyaṃ ^b^jānāhī^eb^ti ettha upadhārehīti attho, suṭṭhu upadhāretvā gaṇha, idaṃ na manāpanti puna dātuṃ na sakkhissasīti adhippāyo.</p>
              <p>[03]^b^594-595^eb^^b^.^eb^^b^Kaya^eb^nti parabhaṇḍassa gahaṇaṃ. ^b^Vikkaya^eb^nti attano bhaṇḍassa dānaṃ. Tenāha ^b^‘‘iminā imaṃ dehī’’^eb^tiādi. Yasmā kayitaṃ nāma parassa ^a^M2.0426^ea^ hatthato gahitaṃ vuccati, vikkītañca parassa hatthe dinnaṃ, tasmā ^b^‘‘kayitañca hoti parabhaṇḍaṃ attano hatthagataṃ karontena, vikkītañca attano bhaṇḍaṃ parahatthagataṃ karontenā’’^eb^ti vuttaṃ. Yadi evaṃ pāḷiyaṃ parato ‘‘kayitañca hoti vikkayitañcā’’ti vatvā ‘‘attano bhaṇḍaṃ parahatthagataṃ parabhaṇḍaṃ attano hatthagata’’nti kasmā vuttanti āha ^b^‘‘iminā imantiādivacanānurūpato panā’’^eb^tiādi. ^b^Iminā^eb^ti hi sakasantakaṃ vuttaṃ. Tadanurūpato pāḷiyaṃ paṭhamaṃ attano bhaṇḍaṃ dassitaṃ, na kayavikkayapadānurūpato. Tañhi viparītato parasantakaggahaṇaṃ purakkhatvā ṭhitaṃ.</p>
              <p>[03]Kāmaṃ sesañātakepi ‘‘imaṃ dehī’’ti vadato viññatti na hoti, saddhādeyyavinipātanassapi pana abhāvaṃ dassetukāmo ^b^‘‘mātaraṃ pana pitaraṃ vā’’^eb^ti āha. ^b^Viññatti na hotī^eb^ti idaṃ visuṃ viññāpanaṃ sandhāya vuttaṃ. Aññaṃ kiñci avatvā evaṃ vadanto aññātakaṃ viññāpeti nāmāti āha – ^b^‘‘aññātakaṃ ‘imaṃ dehī’ti vadato viññattī’’^eb^ti. ^a^V2.0377^ea^ Aññaṃ kiñci avatvā ‘‘imaṃ gaṇhāhī’’ti dinnaṃ aññātakassa dinnaṃ nāma hotīti vuttaṃ ^b^‘‘saddhādeyyavinipātana’’^eb^nti. ^b^Tisso āpattiyo^eb^ti aññātakaviññattisaddhādeyyavinipātanakayavikkayāpattisaṅkhātā tisso āpattiyo.</p>
              <p>[03]^b^Imaṃ nāma karohīti vadati, vaṭṭatī^eb^ti ettha bhuttosi, idāni kasmā na karosīti vatthumpi vaṭṭati. ‘‘Nissaggiyaṃ pācittiya’’nti kiñcāpi satiyeva nissaggiyavatthumhi pācittiyaṃ vuttaṃ, asatipi pana tasmiṃ pācittiyanti idaṃ aṭṭhakathāpamāṇena gahetabbanti dassetuṃ ^b^‘‘kiñcāpī’’^eb^tiādi vuttaṃ. ^b^Paribhutte^eb^ti sappiādiṃ sandhāya vuttaṃ. Yaṃ attano dhanena parivatteti, yena ca parivatteti, tesaṃ kappiyavatthutā, asahadhammikatā, kayavikkayāpajjanañcāti imānettha tīṇi aṅgāni.</p>
              <p>[06]Kayavikkayasikkhāpadavaṇṇanā niṭṭhitā.</p>
              <p>[06]Niṭṭhito kosiyavaggo dutiyo.</p>
            </h4>
          </h3>
        </h2>
      </h1>
      <h1>
        <h1n>3. Pattavaggo</h1n>
        <h2>
          <h2n>1. Pattasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^598-602^eb^^b^.^eb^ Pattavaggassa ^a^M2.0427^ea^ paṭhame ^b^bhaṇḍa^eb^nti vikketabbabhaṇḍaṃ. Yasmā ^b^vaṇṇa^eb^saddo saṇṭhānajātirūpāyatanakāraṇapamāṇaguṇapasaṃsādīsu dissati. ‘‘Mahantaṃ sapparājavaṇṇaṃ abhinimminitvā’’tiādīsu (saṃ. ni. 1.142) hi saṇṭhānaṃ vuccati. ‘‘Brāhmaṇova seṭṭho vaṇṇo, hīno añño vaṇṇo’’tiādīsu (ma. ni. 2.402) jāti. ‘‘Paramāya vaṇṇapokkharatāya samannāgato’’tiādīsu (dī. ni. 1.303) rūpāyatanaṃ.</p>
              <p>[21]‘‘Na harāmi na bhañjāmi, ārā siṅghāmi vārijaṃ;</p>
              <p>[22]Atha kena nu vaṇṇena, gandhatthenoti vuccatī’’ti. (saṃ. ni. 1.234; jā. 1.6.116) –</p>
              <p>[07]Ādīsu ^a^V2.0378^ea^ kāraṇaṃ. ‘‘Tayo pattassa vaṇṇā’’tiādīsu (pārā. 602) pamāṇaṃ. ‘‘Kadā saññuḷhā pana te gahapati ime samaṇassa gotamassa vaṇṇā’’tiādīsu (ma. ni. 2.77) guṇo. ‘‘Vaṇṇārahassa vaṇṇaṃ bhāsatī’’tiādīsu (a. ni. 4.3) pasaṃsā. Tasmā vuttaṃ ^b^‘‘tayo pattassa vaṇṇāti tīṇi pattassa pamāṇānī’’^eb^ti.</p>
              <p>[03]^b^Aḍḍhaterasapalā hotī^eb^ti ettha ‘‘māsānaṃ aḍḍhaterasapalāni gaṇhātī’’ti vadanti. ‘‘Magadhanāḷi nāma chapasatā nāḷī’’ti keci. ‘‘Aṭṭhapasatā’’ti apare. Tattha purimānaṃ matena tipasatāya nāḷiyā dve nāḷiyo ekā magadhanāḷi hoti, pacchimānaṃ catupasatāya nāḷiyā dve nāḷiyo ekā magadhanāḷi. ^b^Ācariyadhammapālattherena^eb^ pana ‘‘pakatiyā catumuṭṭhikaṃ kuḍuvaṃ, catukuḍuvaṃ nāḷikaṃ, tāya nāḷiyā soḷasa nāḷiyo doṇaṃ, taṃ pana magadhanāḷiyā dvādasa nāḷiyo hontī’’ti vuttaṃ, tasmā tena nayena ‘‘magadhanāḷi nāma pañca kuḍuvāni ekañca muṭṭhiṃ ekāya muṭṭhiyā tatiyañca bhāgaṃ gaṇhātī’’ti veditabbaṃ.</p>
              <p>[03]^b^Sabbasambhārasaṅkhato^eb^ti jīrakādisabbasambhārehi saṅkhato. ^b^Ālopassa ālopassa anurūpa^eb^nti ettha ‘‘byañjanassa mattā nāma odanacatuttho bhāgo’’ti ^b^brahmāyusuttassa aṭṭhakathāyaṃ^eb^ (ma. ni. aṭṭha. 2.387) vuttattā ālopassa catutthabhāgappamāṇaṃ byañjanaṃ ālopassa anurūpanti gahetabbaṃ. Idha pana sūpasseva odanacatutthabhāgappamāṇataṃ ^a^M2.0428^ea^ dassetvā etassa lakkhaṇe dassite itarassapi dassitameva hotīti byañjanassa tathā visesetvā pamāṇaṃ na dassitaṃ.</p>
              <p>[03]Magadhanāḷiyā upaḍḍhappamāṇo idha patthoti āha ^b^‘‘patthodananti magadhanāḷiyā upaḍḍhanāḷikodana’’^eb^nti. Iminā ca ‘‘patthadvayaṃ magadhanāḷī’’ti dassitaṃ hoti. Pattho ca ‘‘catupalo kuḍuvo, catukuḍuvo pattho’’ti iminā lokiyavohārena veditabbo. ^b^Bhājanaparibhogenā^eb^ti udakāharaṇādinā bhājanaparibhogena.</p>
              <p>[03]^b^607^eb^^b^.^eb^^b^Dhote^eb^ti paribhogāvasānadassanatthaṃ vuttaṃ, na pana dhoteyeva dukkaṭaṃ āpajjati tato puretaraṃ paribhogakāleyeva āpajjanato.</p>
              <p>[03]^b^608^eb^^b^.^eb^^b^Pañcahi dvīhī^eb^ti idaṃ ‘‘ettāvatā kāḷavaṇṇatā sampajjatī’’ti dassanatthaṃ vuttaṃ. ‘‘Yadi pana ekenapi pākena kāḷavaṇṇo hoti, adhiṭṭhānupagoyevā’’ti vadanti. Hatthānāgatassapi adhiṭṭhātabbabhāvadassanatthaṃ ^b^‘‘yadihī’’^eb^tiādi vuttaṃ. Iminā ca dūre ṭhitampi adhiṭṭhātuṃ ^a^V2.0379^ea^ vikappetuñca labhati, ṭhapitaṭṭhānasallakkhaṇañca na pamāṇanti veditabbaṃ. ^b^Sutvā vā^eb^ti pattakārakena pesitabhikkhunā anāṇatto kevalaṃ tassa kathentassa vacanamattaṃ sutvā. ^b^Na pamāṇa^eb^nti tena apesitattā. ^b^Sāmantavihāre^eb^ti idaṃ upacāramattaṃ, tato dūre ṭhitampi adhiṭṭhātuṃ vaṭṭatiyeva. ^b^Ṭhapitaṭṭhānaṃ sallakkhetvā^eb^ti idampi upacāramattaṃ, pattasallakkhaṇamevettha pamāṇaṃ. ^b^Patte vā chiddaṃ hotī^eb^ti mukhavaṭṭito heṭṭhā dvaṅgulamattokāsato paṭṭhāya yattha katthaci chiddaṃ hoti. Sesamettha paṭhamakathine vuttanayameva.</p>
              <p>[06]Pattasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>2. Ūnapañcabandhanasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^610^eb^^b^.^eb^ Dutiyasikkhāpade ^b^hatthesu piṇḍāya caratī^eb^ti pāḷipadassa hatthesu labhitabbapiṇḍatthāya caratīti attho veditabbo.</p>
              <p>[03]^b^612-613^eb^^b^.^eb^^b^‘‘Tassa^eb^^a^M2.0429^ea^^b^so apatto^eb^ti vacanato so patto adhiṭṭhānampi vijahati apattattā. Apattabhāvatoyeva hi ‘pañcabandhanaṃ pattaṃ cetāpetī’ti pāḷiyaṃ na vutta’’nti tīsupi ^b^gaṇṭhipadesu^eb^ vuttaṃ. Keci pana ‘‘apattoti idaṃ ‘aññaṃ pattaṃ viññāpetuṃ vaṭṭatī’ti dassanatthaṃ vuttaṃ, so pana patto adhiṭṭhānaṃ na vijahatī’’ti vadanti, taṃ yuttaṃ viya dissati ‘‘yassa pañca ekāyeva vā dasaṅgulā, so baddhopi abaddhopi apattoyevā’’ti vakkhamānattā. Na hi mukhavaṭṭiyā pañcasu ṭhānesu dvaṅgulamattāhi rājīhi adhiṭṭhānaṃ vijahatīti sakkā vattuṃ, ekāya pana rājiyā dasaṅgulāya sace tattha vuttappamāṇo chiddo paññāyati, chiddeneva adhiṭṭhānavijahanaṃ siyāti yuttaṃ vattuṃ. Bandhanokāse sati asati vā bandhanavirahito patto ^b^abandhano^eb^ti vutto, bandhanokāsavirahitoyeva pana ^b^abandhanokāso^eb^ti vutto.</p>
              <p>[03]^b^Tipusuttakena vā bandhitvā^eb^ti ettha ‘‘bandhitabbo’’ti pāṭho gahetabbo. Purāṇapotthakepi hi ayameva pāṭho dissati. ^b^Suddhehi…pe… na vaṭṭatī^eb^ti idaṃ uṇhabhojane pakkhitte vilīyamānattā vuttaṃ. ^b^Phāṇitaṃ jhāpetvā pāsāṇacuṇṇena bandhituṃ vaṭṭatī^eb^ti pāsāṇacuṇṇena saddhiṃ phāṇitaṃ pacitvā tathāpakkena pāsāṇacuṇṇena bandhituṃ vaṭṭati.</p>
              <p>[03]^b^615^eb^^b^.^eb^^b^Anukampāya na gaṇhantassa dukkaṭa^eb^nti vuttattā yassa so patto na ruccati, tassapi ^a^V2.0380^ea^ agaṇhantassa anāpatti. Teneva ^b^mātikāṭṭhakathāyaṃ^eb^ (kaṅkhā. aṭṭha. ūnapañcabandhanasīkkhāpadavaṇṇanā) vuttaṃ ‘‘sace therassa patto na ruccati, appicchatāya vā na gaṇhāti, vaṭṭatī’’ti. ^b^Pattapariyanto^eb^ti pariyantapatto, avasānapattoti attho. ‘‘Saṅghamajjhe pattaṃ gāhāpentena alajjiṃ agāhāpetuṃ vaṭṭatī’’ti vadanti. ‘‘Anujānāmi bhikkhave ādhārakanti vuttattā pīṭhādīsu yattha katthaci ādhāraṃ ṭhapetvā tattha pattaṃ ṭhapetuṃ vaṭṭati ādhāraṭhapanokāsassa aniyamitattā’’ti vadanti. ^b^Aparibhogenā^eb^ti ayuttaparibhogena.</p>
              <p>[03]^b^616^eb^^b^.^eb^ Pāḷiyaṃ ‘‘abandhanena pattena abandhanaṃ pattaṃ. Ekabandhanaṃ pattaṃ… dvibandhanaṃ pattaṃ… tibandhanaṃ… catubandhanaṃ… abandhanokāsaṃ… eka… dvi… ti… catubandhanokāsaṃ pattaṃ cetāpetī’’ti evaṃ ekekena pattena dasadhā dasavidhaṃ pattaṃ cetāpanavasena ^a^M2.0430^ea^ ekanissaggiyapācittiyasataṃ vuttaṃ. Imasmiṃ sikkhāpade pamāṇayuttaṃ aggahitakāḷavaṇṇampi pattaṃ viññāpentassa āpattiyevāti daṭṭhabbaṃ. Adhiṭṭhānupagapattassa ūnapañcabandhanatā, attuddesikatā, akataviññatti, tāya ca paṭilābhoti imānettha cattāri aṅgāni.</p>
              <p>[06]Ūnapañcabandhanasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>3. Bhesajjasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^622^eb^^b^.^eb^ Tatiyasikkhāpade ^b^yesaṃ maṃsaṃ kappatī^eb^ti idaṃ nissaggiyavatthudassanatthaṃ vuttaṃ, na pana yesaṃ maṃsaṃ na kappati, tesaṃ sappiādīni na kappantīti dassanatthaṃ. Manussakhīrādīnipi hi no na kappanti, kuto sasassa sappīti āha ^b^‘‘yesañhi khīraṃ atthi, sappipi tesaṃ atthiyevā’’^eb^ti. ‘‘Idañca yebhuyyena vutta’’nti vadanti. ^b^Uggahitakaṃ katvā nikkhitta^eb^nti appaṭiggahitaṃ sayameva gahetvā nikkhittaṃ. ^b^Sayaṃkataṃ nirāmisameva vaṭṭatī^eb^ti tadahupurebhattameva sandhāya vuttaṃ. Atha sayaṃkataṃ nirāmisaṃ bhuñjantassa kasmā sāmaṃpāko na hotīti āha – ^b^‘‘navanītaṃ tāpentassa hi sāmaṃpāko na hotī’’^eb^ti. Savatthukapaṭiggahitassa vatthugatikattā āha – ^b^‘‘savatthukassa paṭiggahitattā’’^eb^ti. ^b^Pacchābhattaṃ paṭiggahitehī^eb^ti pacchābhattaṃ paṭiggahitakhīradadhīhi. Purebhattampi ca uggahitakehi kataṃ abbhañjanādīsu upanetabbanti sambandho. ^b^Ubhayesampī^eb^ti pacchābhattaṃ paṭiggahitakhīradadhīhi ca purebhattaṃ uggahitakehi ca katānaṃ. ^b^Eseva nayo^eb^ti nissaggiyaṃ hotīti attho. ^b^Akappiyamaṃsasappimhī^eb^ti akappiyamaṃsasattānaṃ ^a^V2.0381^ea^ sappimhi. ^b^Kāraṇapatirūpakaṃ vatvā^eb^ti sajātiyānaṃ sappibhāvatoti kāraṇapatirūpakaṃ vatvā.</p>
              <p>[03]^b^Sappinayeneva veditabba^eb^nti nirāmisameva sattāhaṃ vaṭṭatīti attho. ^b^Etthā^eb^ti navanīte. ^b^Dhotaṃ vaṭṭatī^eb^ti adhotaṃ ce, savatthukapaṭiggahitaṃ hoti, tasmā dhotaṃ paṭiggahetvā sattāhaṃ nikkhipituṃ vaṭṭatīti therānaṃ adhippāyo. ^b^Takkato uddhaṭamattameva khādiṃsū^eb^ti ettha takkato uddhaṭamattaṃ adhotampi paṭiggahetvā paribhuñjantā dhovitvā pacitvā ^a^M2.0431^ea^ vā paribhuñjiṃsūti evamattho gahetabbo. Therassa hi dadhiguḷikādisahitampi paṭiggahitaṃ pacchā dhovitvā pacitvā vā paribhuñjantassa savatthukapaṭiggahaṇe doso natthīti adhippāyo, teneva therassa adhippāyaṃ dassentena ^b^‘‘tasmā navanītaṃ paribhuñjantena…pe… ayamettha adhippāyo’’^eb^ti vuttaṃ. Keci pana ‘‘takkato uddhaṭamattameva khādiṃsū’’ti vacanassa adhippāyaṃ ajānantā ‘‘takkato uddhaṭamattaṃ adhotampi dadhiguḷikādisahitaṃ vikālepi paribhuñjituṃ vaṭṭatī’’ti vadanti, taṃ na gahetabbaṃ. Na hi dadhiguḷikādiāmisena saṃsaṭṭharasaṃ navanītaṃ paribhuñjituṃ vaṭṭatīti sakkā vattuṃ. ^b^Navanītaṃ paribhuñjantenā^eb^ti adhovitvā paṭiggahitanavanītaṃ paribhuñjantena. Dadhi eva ^b^dadhigataṃ^eb^ yathā ‘‘gūthagataṃ muttagata’’nti (ma. ni. 2.119). ^b^Khayaṃ gamissatī^eb^ti vacanato khīraṃ pakkhipitvā pakkasappiādipi vikāle kappatīti veditabbaṃ. ^b^Kukkuccāyanti kukkuccakā^eb^ti iminā attanāpi tattha kukkuccasabbhāvaṃ dīpeti. Teneva ^b^mātikāṭṭhakathāyaṃ^eb^ (kaṅkhā. aṭṭha. bhesajjasikkhāpadavaṇṇanā) ‘‘nibbaṭṭitasappi vā navanītaṃ vā pacituṃ vaṭṭatī’’ti vuttaṃ. ^b^Tāni paṭiggahetvā^eb^ti tāni khīradadhīni paṭiggahetvā.</p>
              <p>[03]^b^Paṭiggahetvā ṭhapitabhesajjehī^eb^ti paṭiggahetvā ṭhapitayāvajīvikabhesajjehi. Vuttanayena yathā taṇḍulādīni na paccanti, tathā lajjīyeva sampādetvā detīti lajjīsāmaṇeraggahaṇaṃ, apica alajjinā ajjhoharitabbaṃ yaṃ kiñci abhisaṅkharāpetuṃ na vaṭṭati, tasmāpi evamāha. ^b^Tile paṭiggahetvā katatela^eb^nti attanā bhajjanādīni akatvā gahitatelaṃ. Teneva ^b^‘‘sāmisampi vaṭṭatī’’^eb^ti vuttaṃ. ^b^Nibbaṭṭitattā^eb^ti yāvakālikavatthuto vivecitattā. ^b^Ubhayampī^eb^ti attanā ca parena ca kataṃ. ^b^Yāva aruṇassa uggamanā tiṭṭhati, nissaggiya^eb^nti sattamadivase katatelaṃ sace yāva aruṇuggamanā tiṭṭhati, nissaggiyaṃ.</p>
              <p>[03]^b^623^eb^^b^.^eb^^b^Acchavasa^eb^nti dukkaṭavatthuno vasāya anuññātattā taṃsadisānaṃ dukkaṭavatthūnaṃyeva akappiyamaṃsasattānaṃ vasā anuññātā, na thullaccayavatthūnaṃ manussānaṃ vasāti āha ^b^‘‘ṭhapetvā manussavasa’’^eb^nti ^a^V2.0382^ea^. ^b^Saṃsaṭṭha^eb^nti parissāvitaṃ. ‘‘Kāle paṭiggahitaṃ vikāle anupasampannenapi nippakkaṃ saṃsaṭṭhañca paribhuñjantassa dvepi dukkaṭāni hontiyevā’’ti vadanti. Yasmā khīradadhiādīni pakkhipitvā telaṃ pacanti, tasmā kasaṭaṃ na vaṭṭati, telameva ^a^M2.0432^ea^ vaṭṭati. Tena vuttaṃ ^b^‘‘pakkatelakasaṭe viya kukkuccāyatī’’^eb^ti. ‘‘Sace vasāya saddhiṃ pakkattā na vaṭṭati, idaṃ kasmā vaṭṭatī’’ti pucchantā ^b^‘‘bhante’’^eb^tiādimāhaṃsu. ^b^Etaṃ vaṭṭatī^eb^ti nanu etaṃ dadhiguḷikādīhi pakkaṃ navanītaṃ vaṭṭatīti attho.</p>
              <p>[03]^b^‘‘Madhukarīhi nāma madhumakkhikāhī^eb^ti ayaṃ khuddakamakkhikānaṃ bhamaramakkhikānañca sāmaññaniddeso’’ti tīsupi ^b^gaṇṭhipadesu^eb^ vuttaṃ. Keci pana ‘‘daṇḍakesu madhukarā madhukarī makkhikā nāmā’’ti vatvā ‘‘tāhi madhukarīādīhi tīhi makkhikāhi kataṃ madhu nāmā’’ti vadanti. ^b^Bhamaramakkhikāhī^eb^ti mahābhamaramakkhikāhi. ^b^Silesasadisa^eb^nti ghanapakkaṃ vuttaṃ. ^b^Itara^eb^nti tanukamadhu. ^b^Madhupaṭala^eb^nti madhurahitaṃ kevalaṃ madhupaṭalaṃ. ‘‘Sace madhusahitaṃ paṭalaṃ paṭiggahetvā nikkhipanti, paṭalassa bhājanaṭṭhāniyattā madhuno vasena sattāhātikkame nissaggiyaṃ hotī’’ti vadanti, ‘‘madhumakkhitaṃ pana madhugatikamevā’’ti iminā taṃ na sameti.</p>
              <p>[03]‘‘Phāṇitaṃ nāma ucchumhā nibbatta’’nti pāḷiyaṃ avisesena vuttattā aṭṭhakathāyañca ‘‘ucchurasaṃ upādāya…pe… avatthukā ucchuvikati ‘phāṇita’nti veditabbā’’ti vacanato ucchurasopi nikkasaṭo sattāhakālikoti veditabbo. ^b^Kenaci^eb^ pana ‘‘madhumhi cattāro kālikā yathāsambhavaṃ yojetabbā, ucchumhi cā’’ti vatvā ‘‘samakkhikaṇḍaseḷakaṃ yāvakālikaṃ, aneḷakaṃ udakasambhinnaṃ yāmakālikaṃ, asambhinnaṃ sattāhakālikaṃ, madhusitthaṃ parisuddhaṃ yāvajīvikaṃ, tathā ucchu vā raso vā sakasaṭo yāvakāliko, nikkasaṭo udakasambhinno yāmakāliko, asambhinno sattāhakāliko, suddhakasaṭaṃ yāvajīvika’’nti ca vatvā uttaripi bahudhā papañcitaṃ. Tattha ‘‘udakasambhinnaṃ madhu vā ucchuraso vā udakasambhinno yāmakāliko’’ti idaṃ neva pāḷiyaṃ, na aṭṭhakathāyaṃ dissati. ‘‘Yāvakālikaṃ samānaṃ garutarampi muddikājātirasaṃ attanā saṃsaṭṭhaṃ lahukaṃ yāmakālikabhāvaṃ upanentaṃ udakaṃ lahutaraṃ sattāhakālikaṃ attanā saṃsaṭṭhaṃ garutaraṃ yāmakālikabhāvaṃ upanetī’’ti ettha kāraṇaṃ soyeva pucchitabbo, sabbattha pāḷiyaṃ aṭṭhakathāyañca udakasambhedena garutarassapi lahubhāvopagamanaṃyeva dassitaṃ. Pāḷiyampi hi ‘‘anujānāmi, bhikkhave, gilānassa guḷaṃ, agilānassa guḷodaka’’nti (mahāva. 284) vadantena ^a^M2.0433^ea^ agilānena paribhuñjituṃ ayuttopi guḷo udakasambhinno agilānassapi vaṭṭatīti anuññāto.</p>
              <p>[03]Yampi ^a^V2.0383^ea^ ca ‘‘ucchu ce yāvakāliko, ucchuraso ce yāmakāliko, phāṇitaṃ ce sattāhakālikaṃ, taco ce yāvajīviko’’ti aṭṭhakathāvacanaṃ dassetvā ‘‘ucchuraso udakasambhinno yāmakāliko’’ti aññena ^b^kenaci^eb^ vuttaṃ, tampi tathāvidhassa aṭṭhakathāvacanassa imissā samantapāsādikāya vinayaṭṭhakathāya abhāvato na sārato paccetabbaṃ. Tatoyeva ca ‘‘ucchuraso udakena sambhinnopi asambhinnopi sattāhakālikoyevā’’ti keci ācariyā vadanti. ^b^Bhesajjakkhandhake^eb^ ca ‘‘anujānāmi, bhikkhave, ucchurasa’’nti (mahāva. 300) ettha tīsupi ^b^gaṇṭhipadesu^eb^ avisesena vuttaṃ ‘‘ucchuraso sattāhakāliko’’ti.</p>
              <p>[03]^b^Sayaṃkataṃ nirāmisameva vaṭṭatī^eb^ti ettha aparissāvitaṃ paṭiggahitampi karaṇasamaye parissāvetvā kasaṭaṃ apanetvāva attanā katanti gahetabbaṃ. ^b^Jhāmaucchuphāṇita^eb^nti agginā daḍḍhe ucchukhette jhāmaucchunā kataphāṇitaṃ. ^b^Koṭṭitaucchuphāṇita^eb^nti khuddānukhuddakaṃ chinditvā koṭṭetvā nippīḷetvā pakkaṃ yebhuyyena ca sakasaṭaṃ phāṇitaṃ. Tādisassa ca kasaṭassa abbohārikattā ^b^‘‘taṃ yutta’’^eb^nti vuttaṃ. ^b^Sītudakena kata^eb^nti madhukapupphāni sītodake pakkhipitvā madditvā puppharase udakagate sati taṃ udakaṃ gahetvā pacitvā kataphāṇitaṃ. ^b^Khīraṃ pakkhipitvā kataṃ madhukaphāṇitaṃ yāvakālika^eb^nti ettha khīraṃ pakkhipitvā pakkatelaṃ kasmā vikāle vaṭṭatīti ce? Tele pakkhittakhīraṃ telameva hoti, aññaṃ pana khīraṃ pakkhipitvā kataṃ khīrabhāvaṃ gaṇhātīti idamettha kāraṇaṃ. Yadi evaṃ khaṇḍasakkharampi khīraṃ pakkhipitvā karonti, taṃ kasmā vaṭṭatīti āha ^b^‘‘khaṇḍasakkharaṃ panā’’^eb^tiādi. Tattha ^b^khīrajallika^eb^nti khīrapheṇaṃ.</p>
              <p>[03]Bhesajjodissaṃ dassentena ^b^‘‘sattavidhañhi odissaṃ nāmā’’^eb^tiādinā itarānipi atthuddhāravasena vuttāni. ^b^Vikaṭānī^eb^ti apakatibhesajjattā vikaṭāni, virūpānīti attho. Dukkaṭavatthūnampi akappiyamaṃsānaṃ vasāya anuññātattā ^b^‘‘vasodissa’’^eb^nti vuttaṃ. Oḷārikānampi āhāratthaṃ pharituṃ samatthānaṃ sappiādīnaṃ bhesajjanāmena anuññātattā ^b^‘‘bhesajjodissa’’^eb^nti vuttaṃ ^a^M2.0434^ea^. ^b^‘‘Pacchābhattato paṭṭhāya sati paccaye^eb^ti vuttattā paṭiggahitabhesajjāni dutiyadivasato paṭṭhāya purebhattampi sati paccaye paribhuñjitabbāni, na āhāratthaṃ bhesajjatthāya paṭiggahitattā’’ti vadanti.</p>
              <p>[03]^b^624^eb^^b^.^eb^^b^Dvāravātapānakavāṭesū^eb^ti mahādvārassa vātapānānañca kavāṭaphalakesu. Kasāve pakkhittāni tāni attano sabhāvaṃ pariccajanti, tasmā ^b^‘‘makkhetabbānī’’^eb^ti vuttaṃ, ghuṇapāṇakādiparihāratthaṃ makkhetabbānīti attho. ^b^Adhiṭṭhetī^eb^ti ‘‘idāni mayhaṃ ajjhoharaṇīyaṃ na bhavissati ^a^V2.0384^ea^, bāhiraparibhogatthāya gamissatī’’ti cittaṃ uppādetīti attho. Tenevāha – ^b^‘‘sappiñca telañca vasañca muddhani telaṃ vā abbhañjanaṃ vā’’^eb^tiādi. ‘‘Evaṃ adhiṭṭhitañca paṭiggahaṇaṃ vijahatī’’ti vadanti.</p>
              <p>[03]^b^625^eb^^b^.^eb^^b^Sace dvinnaṃ santakaṃ ekena paṭiggahitaṃ avibhattaṃ hoti, paribhuñjituṃ pana na vaṭṭatī^eb^ti ettha majjhe pāṭho parihīno, evaṃ panettha pāṭho veditabbo ‘‘sace dvinnaṃ santakaṃ ekena paṭiggahitaṃ avibhattaṃ hoti, sattāhātikkame dvinnampi anāpatti, paribhuñjituṃ pana na vaṭṭatī’’ti. Aññathā pana saddappayogopi na saṅgacchati. ^b^Gaṇṭhipadepi^eb^ ca ayameva pāṭho dassito. Tattha ^b^dvinnampi anāpattī^eb^ti yathā aññassa santakaṃ ekena paṭiggahitaṃ sattāhātikkamena nissaggiyaṃ na hoti parasantakabhāvato, evamidampi avibhattattā ubhayasādhāraṇampi avinibbhogabhāvato nissaggiyaṃ na hotīti adhippāyo. ^b^Paribhuñjituṃ pana na vaṭṭatī^eb^ti bhikkhunā paṭiggahitattā sattāhātikkame yassa kassaci bhikkhuno paribhuñjituṃ na vaṭṭati paṭiggahitasappiādīnaṃ paribhogassa sattāheneva paricchinnattā. ‘‘Tāni paṭiggahetvā sattāhaparamaṃ sannidhikārakaṃ paribhuñjitabbānī’’ti hi vuttaṃ. ^b^Gaṇṭhipadesu^eb^ pana tīsupi idha pāṭhassa parihīnabhāvaṃ asallakkhetvā ‘‘paribhuñjituṃ pana na vaṭṭatīti idaṃ antosattāhe paribhogaṃ sandhāya vuttanti saññāya vissāsaggāhābhāvato paribhuñjituṃ na vaṭṭatī’’ti evamattho vutto, so na gahetabbo.</p>
              <p>[03]^b^Āvuso, imaṃ telaṃ sattāhamattaṃ paribhuñja tva^eb^nti iminā yena paṭiggahitaṃ, tena antosattāheyeva parassa vissajjitabhāvaṃ dasseti. ^b^Kassa āpattī^eb^ti paṭhamaṃ tāva ubhinnaṃ sādhāraṇattā anāpatti vuttā. Idāni ^a^M2.0435^ea^ pana ekena itarassa vissaṭṭhabhāvato ubhayasādhāraṇatā natthīti vibhattasadisaṃ hutvā ṭhitaṃ, tasmā ettha paṭiggahitassa sattāhātikkame ekassa āpattiyā bhavitabbanti maññamāno ‘‘kiṃ paṭiggahaṇapaccayā paṭiggāhakassa āpatti, udāhu yassa santakaṃ jātaṃ, tassā’’ti pucchati. Nissaṭṭhabhāvatoyeva ca idha ‘‘avibhattabhāvato’’ti kāraṇaṃ avatvā ^b^‘‘yena paṭiggahitaṃ, tena vissajjitattā’’^eb^ti vuttaṃ. Idañca vissaṭṭhabhāvato ubhayasādhāraṇataṃ pahāya ekassa santakaṃ hontampi yena paṭiggahitaṃ, tato aññassa santakaṃ jātaṃ, tasmā parasantakapaṭiggahaṇe viya paṭiggāhakassa paṭiggahaṇapaccayā natthi āpattīti dassanatthaṃ vuttaṃ, na pana ‘‘yena paṭiggahitaṃ, tena vissajjitattā’’ti vacanato avissajjite sati avibhattepi sattāhātikkame āpattīti dassanatthaṃ avissajjite avibhattabhāvatoyeva anāpattiyā siddhattā. Sace pana itaro yena paṭiggahitaṃ, tasseva antosattāhe attano bhāgampi ^a^V2.0385^ea^ vissajjeti, sattāhātikkame siyā āpatti yena paṭiggahitaṃ, tasseva santakabhāvamāpannattā itarassa appaṭiggahitattā. Iminā tassa santakabhāvepi aññena paṭiggahitasakasantake viya tena appaṭiggahitabhāvato anāpattīti dīpeti. Idaṃ pana adhippāyaṃ ajānitvā ito aññathā ^b^gaṇṭhipadakārādīhi^eb^ papañcitaṃ, na taṃ sārato paccetabbaṃ.</p>
              <p>[03]^b^Aparibhogaṃ hotī^eb^ti kassaci amanuññassa patitattā paribhogārahaṃ na hoti. ^b^Yena cittenā^eb^ti yena pariccajitukāmatācittena. ‘‘Antosattāhe’’ti adhikārattā ‘‘antosattāhe anapekkho datvā paṭilabhitvā paribhuñjatī’’ti imaṃ sambandhaṃ sandhāya mahāsumattherena ^b^‘‘evaṃ antosattāhe datvā’’^eb^tiādi vuttaṃ. ^b^Mahāpadumatthero^eb^ pana yadi evaṃ ‘‘vissajjetī’’ti imināva taṃ siddhaṃ, sattāhātikkantaṃ pana nissaṭṭhaṃ paṭilabhitvā paribhuñjituṃ na vaṭṭati, tasmā tassa paribhogamukhadassanamidanti āha – ^b^‘‘nayidaṃ yācitabba’’^eb^ntiādi. ^b^Aññena bhikkhunā^eb^ti ettha suddhacittena dinnattā sayampi āharāpetvā paribhuñjituṃ vaṭṭatiyeva. Sappiādīnaṃ paṭiggahitabhāvo, attano santakatā, sattāhātikkamoti imānettha tīṇi aṅgāni.</p>
              <p>[06]Bhesajjasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>4. Vassikasāṭikasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^627^eb^^b^.^eb^ Catutthe ^a^M2.0436^ea^^b^sibbanarajanakappapariyosānena niṭṭhāpetvā^eb^ti sūcikammaniṭṭhānena sakimpi vaṇṇabhedamattarajanena kappabindukaraṇena ca niṭṭhāpetvā. ^b^Samaye^eb^ti vassānasamaye.</p>
              <p>[03]^b^628^eb^^b^.^eb^^b^Kucchisamayo^eb^ti antosamayo. ‘‘Ayameko aḍḍhamāso pariyesanakkhettañceva karaṇakkhettañca. Etasmiñhi antare vassikasāṭikaṃ aladdhaṃ pariyesituṃ laddhaṃ kātuñca vaṭṭati, nivāsetuṃ adhiṭṭhātuñca na vaṭṭatī’’ti potthakesu pāṭho dissati, so apāṭho. Evaṃ panettha pāṭhena bhavitabbaṃ ‘‘ayameko aḍḍhamāso pariyesanakkhettaṃ. Etasmiñhi antare vassikasāṭikaṃ aladdhaṃ pariyesituṃ vaṭṭati, laddhaṃ kātuṃ nivāsetuṃ adhiṭṭhātuñca na vaṭṭatī’’ti. Na hi gimhānaṃ pacchimamāsassa paṭhamo aḍḍhamāso karaṇakkhettaṃ hoti. ‘‘Aḍḍhamāso seso gimhānanti katvā nivāsetabba’’nti vacanato pana gimhānaṃ pacchimamāsassa pacchimo aḍḍhamāso karaṇakkhettañceva nivāsanakkhettañca hoti. Teneva ^b^mātikāṭṭhakathāyaṃ^eb^ (kaṅkhā. aṭṭha. vahisakasāṭikasikkhāpadavaṇṇanā) ‘‘gimhānaṃ pacchimo māso pariyesanakkhettaṃ, pacchimo aḍḍhamāso ^a^V2.0386^ea^ karaṇanivāsanakkhettampī’’ti vuttaṃ. Tasmā pāḷiyā mātikāṭṭhakathāya ca avirodhaṃ icchantena vuttanayeneva pāṭho gahetabbo.</p>
              <p>[03]^b^‘‘Viññattiṃ katvā nipphādentassa aññātakaviññattisikkhāpadena anāpattī’’^eb^ti vadantena ‘‘piṭṭhisamayattā iminā sikkhāpadena āpattī’’ti dīpitā hoti. Na hi ñātakapavāritaṭṭhānato piṭṭhisamaye satuppādakaraṇamattenapi sambhavantī āpatti tato garukatarāya viññattiyā na hotīti sakkā vattuṃ. Teneva ^b^bhadantabuddhadattācariyena^eb^ vuttaṃ –</p>
              <p>[21]‘‘Katvā pana satuppādaṃ, vassikasāṭicīvaraṃ;</p>
              <p>[22]Nipphādentassa bhikkhussa, samaye piṭṭhisammate.</p>
              <p>[21]‘‘Hoti nissaggiyāpatti, ñātakāñātakādino;</p>
              <p>[22]Tesuyeva ca viññattiṃ, katvā nipphādane tathā’’ti.</p>
              <p>[03]^b^Kenassa^eb^^a^M2.0437^ea^^b^hoti āpattī^eb^ti assa mātaraṃ cīvaraṃ yācantassa kena sikkhāpadena āpattīti pucchati. ‘‘Pariṇataṃ viññāpentassa pariṇāmanasikkhāpadena āpattī’’ti codanābhāvaṃ dasseti ^b^no ca saṅghe pariṇata^eb^nti. Atha aññātakaviññattisikkhāpadenāti ce, etampi natthīti āha ^b^‘‘anāpatti ca ñātake’’^eb^ti. ‘‘Ñātake viññāpentassā’’ti pāṭhaseso. ^b^Imamatthaṃ sandhāyā^eb^ti piṭṭhisamaye vassikasāṭikatthaṃ ñātakapavāritaṭṭhāne satuppādakaraṇena āpattiṃ, aññātakaviññattisikkhāpadena anāpattiñca sandhāya.</p>
              <p>[03]^b^Aññātakāppavāritaṭṭhānato…pe… dukkaṭa^eb^nti idaṃ vassikasāṭikaṃ adinnapubbe sandhāya vuttaṃ. Tenevettha vattabhede dukkaṭaṃ vuttaṃ, dinnapubbesu pana vattabhedo natthi. Tenevāha – ^b^‘‘ye manussā…pe… vattabhedo natthī’’^eb^ti. ^b^Ida^eb^nti yathāvuttanissaggiyapācittiyaṃ. ^b^Viññattiṃ katvā nipphādentassā^eb^ti aññātakāppavāritaṭṭhānato viññattiṃ katvā nipphādentassa. ^b^Pakatiyā vassikasāṭikadāyakā^eb^ nāma saṅghavasena vā puggalavasena vā apavāretvā anusaṃvaccharaṃ vassikasāṭikānaṃ dāyakā. ^b^Aññātakaviññattisikkhāpadena anāpattī^eb^ti ettha imināpi sikkhāpadena anāpattīti veditabbaṃ. Kucchisamaye hi attano ñātakapavāritaṭṭhānato ‘‘detha me vassikasāṭika’’ntiādinā viññāpentassapi anāpatti. Tenevāha – ^b^‘‘na vattabbā detha meti idañhi pariyesanakāle aññātakāppavārite eva sandhāya vutta’’^eb^nti. ^b^Mātikāṭṭhakathāyañhi^eb^ (kaṅkhā. aṭṭha. vassikasāṭikasikkhāpadavaṇṇanā) vuttaṃ ^a^V2.0387^ea^ ‘‘attano ñātakapavāritaṭṭhānato pana ‘detha me vassikasāṭikacīvara’ntiādikāya viññattiyāpi pariyesitabba’’nti.</p>
              <p>[03]^b^629^eb^^b^.^eb^^b^‘‘Ākāsato patitaudakenevā^eb^ti vacanato chadanakoṭiyā patitaudakena nahāyantassa anāpattī’’ti tīsupi ^b^gaṇṭhipadesu^eb^ vuttaṃ.</p>
              <p>[03]^b^630^eb^^b^.^eb^^b^Cha māse parihāraṃ labhatī^eb^ti etena antovassepi yāva vassānassa pacchimadivasā akatā parihāraṃ labhatīti dīpitaṃ hoti. Yasmā mūlacīvaraṃ karontena hemantassa pacchimuposathadivaseyeva kātabbaṃ, tasmā gimhānato ekūnatiṃsadivase parihāraṃ labhati, evaṃ santepi ^a^M2.0438^ea^ appakaṃ ūnamadhikaṃ vā gaṇanūpagaṃ na hotīti katvā ^b^‘‘tato parampi…pe… ekamāsa’’^eb^nti vuttaṃ. ^b^Ekāhadvīhādivasena…pe… laddhā ceva niṭṭhitā cā^eb^ti iminā ekāhānāgatāya vassūpanāyikāya laddhā ceva niṭṭhitā ca, dvīhānāgatāya…pe… dasāhānāgatāya vassūpanāyikāya laddhā ceva niṭṭhitā ca, antovasse vā laddhā ceva niṭṭhitā cāti ayamattho dassito. Tattha āsāḷhimāsassa juṇhapakkhapuṇṇamiyaṃ laddhā ceva niṭṭhitā ca vassikasāṭikā ‘‘ekāhānāgatāya vassūpanāyikāya laddhā ceva niṭṭhitā cā’’ti vuccati. Eteneva nayena juṇhapakkhassa chaṭṭhiyaṃ laddhā ceva niṭṭhitā ca ‘‘dasāhānāgatāya vassūpanāyikāya laddhā ceva niṭṭhitā cā’’ti vuccati. Yāva paṭhamakattikatemāsapuṇṇamī, tāva antotemāse laddhā ceva niṭṭhitā ca ‘‘antovasse laddhā ceva niṭṭhitā cā’’ti vuccati. Paṭhamakattikatemāsapuṇṇamito parañhi laddhā ceva niṭṭhitā ca yāva cīvarakālo nātikkamati, tāva anadhiṭṭhahitvā ṭhapetuṃ vaṭṭatīti na tatrāyaṃ vicāraṇā sambhavati.</p>
              <p>[03]^b^Tasmiṃyeva antodasāhe adhiṭṭhātabbā^eb^ti avisesena vuttepi vassānato pubbe ekāhadvīhādivasena anāgatāya vassūpanāyikāya laddhā tehi divasehi saddhiṃ dasāhaṃ anatikkamantena vassūpanāyikadivasato paṭṭhāya adhiṭṭhānakkhettaṃ sampattāyeva adhiṭṭhātabbā, na tato pubbe adhiṭṭhānassa akhettattā. Antovasse pana laddhā tasmiṃyeva antovasse laddhadivasato paṭṭhāya dasāhaṃ anatikkāmetvā adhiṭṭhātabbā.</p>
              <p>[03]Nanu ca vassānato pubbe anadhiṭṭhahitvā dasāhaṃ atikkāmetuṃ vaṭṭatiyeva, tasmā adhiṭṭhānassa akhettabhūtepi divase gahetvā ‘‘antodasāhe adhiṭṭhātabba’’nti kasmā vuttaṃ? Yathā ‘‘antovasse laddhāpi yāva na niṭṭhāti, tāva anadhiṭṭhahitvā dasāhaṃ atikkāmetuṃ vaṭṭatī’’ti akatāya ^a^V2.0388^ea^ anadhiṭṭhānakkhettasadisāpi atikkantadivasā dasāhaṃ atikkāmetvā niṭṭhitāya gaṇanūpagā hontīti niṭṭhitadivaseyeva adhiṭṭhātabbā, evamidhāpi vassānato pubbe anadhiṭṭhānakkhettabhūtāpi divasā laddhadivasato paṭṭhāya gaṇanūpagā hontīti dassanatthaṃ vuttaṃ. Yadi evaṃ ‘‘tasmiṃyeva antodasāhe’’ti avisesena vuttattā dasāhānāgatāya vassūpanāyikāya ^a^M2.0439^ea^ chaṭṭhiyaṃ laddhā puṇṇamiyaṃ adhiṭṭhātabbāti āpajjatīti? Nāpajjati ‘‘cātumāsaṃ adhiṭṭhātu’’nti vacaneneva paṭikkhittattā. Evaṃ sante ‘‘dasāhānāgatāyā’’ti iminā kiṃ payojananti ce? Vassānato pubbeyeva dasāhe atikkante vassūpanāyikadivase niṭṭhitā tadaheva adhiṭṭhātabbāti dassanatthaṃ vuttanti idamettha payojanaṃ. Tenevāha – ^b^‘‘dasāhātikkame niṭṭhitā tadaheva adhiṭṭhātabbā’’^eb^ti.</p>
              <p>[03]^b^Dasāhe appahonte cīvarakālaṃ nātikkametabbā^eb^ti temāsabbhantare dasāhe appahonte laddhā ceva niṭṭhitā ca cīvarakālaṃ nātikkametabbāti attho. Idaṃ vuttaṃ hoti ‘‘paṭhamakattikatemāsapuṇṇamito pubbe sattamito paṭṭhāya laddhā ceva niṭṭhitā ca vassikasāṭikā dasāhe anatikkanteyeva cīvarakālaṃ otiṇṇattā tattha anadhiṭṭhahitvāpi ṭhapetuṃ vaṭṭatī’’ti. Iminā ca imaṃ dīpeti – akatā ce vassikasāṭikā, vassānaṃ cātumāsaṃ akatattāyeva parihāraṃ labhati, katāya pana dasāhaparamasikkhāpadaṃ avikopetvā parihāro vattabboti.</p>
              <p>[03]^b^Yadā vā tadā vā adhiṭṭhātuṃ vaṭṭatī^eb^ti cātumāsabbhantare dasāhe atikkantepi natthi dosoti adhippāyo. ‘‘Kadā adhiṭṭhātabbā…pe… yadi nappahoti, yāva kattikapuṇṇamā parihāraṃ labhatī’’ti imināpi ^b^kurundivacanena^eb^ akatāya vassikasāṭikāya cātumāsaṃ parihāro, katāya dasāhameva parihāroti ayamattho dīpitoyevāti āha ^b^‘‘apicā’’^eb^tiādi.</p>
              <p>[03]Pāḷiyaṃ ^b^acchinnacīvarassa naṭṭhacīvarassā^eb^tiādinā nissaggiyena anāpatti vuttā, udāhu naggassa nahāyato dukkaṭena anāpatti vuttāti? Kimettha pucchitabbaṃ. Sabbasikkhāpadesu hi yattha yattha mūlasikkhāpadena āpattippasaṅgo, tattha tattha anāpattidassanatthaṃ anāpattivāro ārabhīyatīti idhāpi nissaggiyena anāpattidassanatthanti yuttaṃ vattuṃ. Na hi mūlāpattiyā anāpattiṃ adassetvā antarā vuttāya eva āpattiyā anāpattidassanatthaṃ anāpattivāro ārabhīyatīti. Teneva tīsupi ^b^gaṇṭhipadesu^eb^ idaṃ vuttaṃ ‘‘acchinnacīvarassa naṭṭhacīvarassa cāti ettha acchinnasesacīvarassa naṭṭhasesacīvarassa ca asamaye nivāsentassa pariyesantassa ca anāpatti ^a^V2.0389^ea^. Āpadāsūti ettha anivatthaṃ corā ^a^M2.0440^ea^ harantīti asamaye nivāsentassa anāpattī’’ti. ^b^Mātikāṭṭhakathāya^eb^mpi (kaṅkhā. aṭṭha. vassikasāṭikasikkhāpadavaṇṇanā) vuttaṃ ‘‘acchinnacīvarassa vā naṭṭhacīvarassa vā anivatthaṃ corā harantīti evaṃ āpadāsu vā nivāsayato ummattakādīnañca anāpattī’’ti. Aṭṭhakathāyaṃ pana naggassa nahāyato dukkaṭeneva anāpattiṃ sandhāya ‘‘acchinnacīvarassāti etaṃ vassikasāṭikameva sandhāya vuttaṃ. Tesañhi naggānaṃ kāyovassāpane anāpatti. Ettha ca mahagghavassikasāṭikaṃ nivāsetvā nahāyantassa corupaddavo āpadā nāmā’’ti yaṃ vuttaṃ, tattha kāraṇaṃ pariyesitabbaṃ.</p>
              <p>[03]Atha ubhayenapi anāpattidassanatthaṃ ‘‘acchinnacīvarassā’’tiādi āraddhanti evamadhippāyo siyā, evampi ‘‘acchinnacīvarassāti etaṃ vassikasāṭikameva sandhāya vutta’’ntiādinā visesetvā na vattabbaṃ. Evañhi vattabbaṃ siyā ‘‘acchinnasesacīvarassa naṭṭhasesacīvarassa vā asamaye nivāsentassa pariyesantassa ca nissaggiyena anāpatti, acchinnavassikasāṭikassa naṭṭhavassikasāṭikassa vā naggassa nahāyato dukkaṭena anāpatti, āpadāsu anivatthaṃ corā harantīti asamaye nivāsayato nissaggiyena anāpatti, mahagghavassikasāṭikaṃ nivāsetvā nahāyantassa corā haranti, naggassa nahāyato dukkaṭena anāpattī’’ti. Sesamettha uttānameva.</p>
              <p>[03]Aṅgesu pana vassikasāṭikāya attuddesikatā, asamaye pariyesanatā, tāya ca paṭilābhoti imāni tāva pariyesanāpattiyā tīṇi aṅgāni. Sacīvaratā, āpadābhāvo, vassikasāṭikāya sakabhāvo, asamaye nivāsananti imāni nivāsanāpattiyā cattāri aṅgāni.</p>
              <p>[06]Vassikasāṭikasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>5. Cīvarācchindanasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^631^eb^^b^.^eb^ Pañcame ^b^yampi tyāha^eb^nti ettha ^b^ya^eb^nti kāraṇavacanaṃ, tasmā evamettha sambandho veditabbo – mayā saddhiṃ janapadacārikaṃ pakkamissatīti yaṃ kāraṇaṃ nissāya ahaṃ te, āvuso, cīvaraṃ adāsiṃ, taṃ na karosīti kupito ^a^M2.0441^ea^ anattamano acchindīti. ^b^Ya^eb^nti vā cīvaraṃ ^a^V2.0390^ea^ parāmasati, tattha ‘‘mayā saddhiṃ janapadacārikaṃ pakkamissatīti yampi te ahaṃ cīvaraṃ adāsiṃ, taṃ cīvaraṃ gaṇhissāmīti kupito anattamano acchindī’’ti sambandhitabbaṃ.</p>
              <p>[03]^b^633^eb^^b^.^eb^^b^Āṇatto bahūni gaṇhāti, ekaṃ pācittiya^eb^nti ‘‘cīvaraṃ gaṇhā’’ti āṇattiyā ekacīvaravisayattā ekameva pācittiyaṃ. ^b^Vācāya vācāya dukkaṭa^eb^nti ettha acchinnesu vatthugaṇanāya pācittiyāni. ^b^Ekavācāya sambahulā āpattiyo^eb^ti idaṃ acchinnesu vatthugaṇanāya āpajjitabbaṃ pācittiyāpattiṃ sandhāya vuttaṃ. Āṇattiyā āpajjitabbaṃ pana dukkaṭaṃ ekameva.</p>
              <p>[03]^b^634^eb^^b^.^eb^^b^Eva^eb^nti iminā ‘‘vatthugaṇanāya dukkaṭānī’’ti idaṃ parāmasati. ^b^Eseva nayo^eb^ti sithilaṃ gāḷhañca pakkhittāsu āpattiyā bahuttaṃ ekattañca atidissati.</p>
              <p>[03]^b^635^eb^^b^.^eb^^b^Āvuso, maya^eb^ntiādīsu gaṇhitukāmatāya evaṃ vuttepi teneva dinnattā anāpatti. ^b^Amhākaṃ santike upajjhaṃ gaṇhissatī^eb^ti idaṃ sāmaṇerassapi dānaṃ dīpeti. Tasmā kiñcāpi pāḷiyaṃ ‘‘bhikkhussa sāmaṃ cīvaraṃ datvā’’ti vuttaṃ, tathāpi anupasampannakāle datvāpi upasampannakāle acchindantassa pācittiyamevāti veditabbaṃ. Acchindanasamaye upasampannabhāvoyeva hettha pamāṇaṃ. ^b^Detī^eb^ti tuṭṭho vā kupito vā deti. ^b^Rundhathā^eb^ti nivāretha. ^b^Evaṃ pana dātuṃ na vaṭṭatī^eb^ti ettha evaṃ dinnaṃ na tāva tassa santakanti anadhiṭṭhahitvāva paribhuñjitabbanti veditabbaṃ. ^b^Āharāpetuṃ pana vaṭṭatī^eb^ti evaṃ dinnaṃ bhatisadisattā āharāpetuṃ vaṭṭati. ^b^Cajitvā dinna^eb^nti vuttanayena adatvā anapekkhena hutvā tasseva dinnaṃ. ^b^Bhaṇḍagghena kāretabbo^eb^ti sakasaññāya vinā gaṇhanto bhaṇḍaṃ agghāpetvā āpattiyā kāretabbo. Vikappanupagapacchimacīvaratā, sāmaṃ dinnatā, sakasaññitā, upasampannatā, kodhavasena acchindanaṃ acchindāpanaṃ vāti imānettha pañca aṅgāni.</p>
              <p>[06]Cīvarācchindanasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>6. Suttaviññattisikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^636^eb^^b^.^eb^ Chaṭṭhe ^a^M2.0442^ea^ pāḷiyaṃ ^b^cīvarakārasamaye^eb^ti iminā vassaṃvutthabhikkhūnaṃ cīvarakammasamayattā cīvaramāso vutto, athaññopi pana cīvarakammakālo cīvarakārasamayoti vattuṃ vaṭṭati.</p>
              <p>[03]^b^638^eb^^b^.^eb^^b^Pañcahipi^eb^^a^V2.0391^ea^^b^missetvā^eb^ti khomādīhi pañcahi missetvā. Vītavītaṭṭhānaṃ yattha saṃharitvā ṭhapenti, tassa ^b^turī^eb^ti adhivacanaṃ. Suttaṃ pavesetvā yena ākoṭentā ghanabhāvaṃ sampādenti, taṃ ^b^vema^eb^nti vuccati. ^b^Yaṃ ya^eb^nti yaṃ yaṃ payogaṃ. Tantūnaṃ attano santakattā vītavītaṭṭhānaṃ paṭiladdhameva hotīti āha ^b^‘‘dīghato…pe… vīte nissaggiyaṃ pācittiya’’^eb^nti. Pāḷiyampi hi imināva adhippāyena ‘‘paṭilābhena nissaggiya’’nti vuttaṃ, tasmā yāva cīvaraṃ vaḍḍhati, tāva iminā pamāṇena āpattiyo vaḍḍhanti.</p>
              <p>[03]^b^Seso kappiyo^eb^ti ettha hatthakammayācanavasena. ^b^Pubbe vuttanayena nissaggiya^eb^nti dīghaso vidatthimatte tiriyaṃ hatthamatte ca vīte nissaggiyaṃ. ^b^Tenevā^eb^ti akappiyatantavāyena. ^b^Tatheva dukkaṭa^eb^nti paricchede paricchede dukkaṭaṃ. ^b^Kedārabaddhādīhī^eb^ti ^b^ādi^eb^-saddena acchimaṇḍalabaddhādi gahitaṃ. ^b^Tante ṭhitaṃyeva adhiṭṭhātabba^eb^nti ettha ‘‘pacchā vītaṭṭhānaṃ adhiṭṭhitagatikameva hoti, puna adhiṭṭhānakiccaṃ natthi. Sace pana paricchedaṃ dassetvā antarantarā avītaṃ hoti, puna adhiṭṭhātabba’’nti vadanti. ^b^Eseva nayo^eb^ti vikappanupagappamāṇamatte vīte tante ṭhitaṃyeva adhiṭṭhātabbanti attho. Cīvaratthāya viññāpitasuttaṃ, attuddesikatā, akappiyatantavāyena vāyāpananti imānettha tīṇi aṅgāni.</p>
              <p>[03]^b^Mātikāṭṭhakathāyaṃ^eb^ (kaṅkhā. aṭṭha. suttaviññattisikkhāpadavaṇṇanā) pana vāyāpeyyāti ettha ‘‘cīvaraṃ me, āvuso, vāyathāti akappiyaviññattiyā vāyāpeyyā’’ti atthaṃ vatvā aṅgesupi ‘‘akappiyatantavāyena akappiyaviññattiyā vāyāpana’’nti visesetvā vuttaṃ, tathāvidhaṃ pana visesavacanaṃ neva pāḷiyaṃ, na aṭṭhakathāyaṃ upalabbhati. Pāḷiyampi ‘‘ñātakānaṃ pavāritāna’’nti ettakameva anāpattivāre vuttaṃ, aṭṭhakathāyañca suttatantavāyānameva kappiyākappiyabhāvena bahudhā nayo dassito ^a^M2.0443^ea^, na kappiyākappiyaviññattivasenāti. ‘‘Akappiyaviññattiyā vāyāpeyyā’’ti ca visesetvā vadantena ayaṃ nāma kappiyaviññattīti visuṃ na dassitaṃ, tasmā vīmaṃsitvā gahetabbaṃ.</p>
              <p>[06]Suttaviññattisikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>7. Mahāpesakārasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^642^eb^^b^.^eb^ Sattame ^b^kiñcimattaṃ anupadajjeyyā^eb^ti idaṃ tassa kattabbākāramattadassanaṃ, dānaṃ panettha ^a^V2.0392^ea^ aṅgaṃ na hoti suttavaḍḍhanavaseneva āpajjitabbattā. Teneva padabhājanepi ‘‘tassa vacanena āyataṃ vā vitthataṃ vā appitaṃ vā karoti, payoge dukkaṭaṃ, paṭilābhena nissaggiya’’nti suttavaḍḍhanākārameva dassetvā āpatti vuttā. ^b^Mātikāṭṭhakathāya^eb^mpi (kaṅkhā. aṭṭha. mahāpesakārasikkhāpadavaṇṇanā) vuttaṃ ‘‘na bhikkhuno piṇḍapātadānamattena taṃ nissaggiyaṃ hoti. Sace pana te tassa vacanena cīvarasāmikānaṃ hatthato suttaṃ gahetvā īsakampi āyataṃ vā vitthataṃ vā appitaṃ vā karonti, atha tesaṃ payoge bhikkhuno dukkaṭaṃ, paṭilābhena nissaggiyaṃ hotī’’ti. Āyatādīsu sattasu ākāresu ādimhi tayo ākāre suttavaḍḍhanena vinā na sakkā kātunti āha ^b^‘‘suttavaḍḍhanāakārameva dassetī’’^eb^ti. Suvītādayo hi ākāre vināpi suttavaḍḍhanena sakkā kātuṃ. Sesamettha uttānameva. Aññātakāppavāritānaṃ tantavāye upasaṅkamitvā vikappamāpajjanatā, cīvarassa attuddesikatā, tassa vacanena suttavaḍḍhanaṃ, cīvarassa paṭilābhoti imānettha cattāri aṅgāni.</p>
              <p>[06]Mahāpesakārasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>8. Accekacīvarasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^646^eb^^b^.^eb^ Aṭṭhame ^b^asammohattha^eb^nti dasāhānāgatapade asammohatthaṃ. ^b^Paṭhamapadassā^eb^ti dasāhānāgatapadassa. ^b^Tāni divasānī^eb^ti tesu divasesu. ^b^Uppajjeyyā^eb^ti saṅghato vā gaṇato vā ujukaṃ attanoyeva vā uppajjeyya. ^b^Pañcamito^eb^ti ettha vassaṃ vasantassa saṅghassa pañcamito pubbe uppannaṃ ^a^M2.0444^ea^ accekacīvaraṃ pañcamiyaṃ vibhajitvā gahitaṃ accekacīvaraparihārameva labhati. Ujukaṃ attanoyeva uppannaṃ ce, pañcamiyaṃ uppannameva accekacīvaraparihāraṃ labhati, na tato pubbeti daṭṭhabbaṃ.</p>
              <p>[03]^b^Saddhāmattaka^eb^nti dhammassavanādīhi taṅkhaṇuppannaṃ saddhāmattakaṃ. ^b^Ārocitaṃ cīvara^eb^nti ārocetvā dinnacīvaraṃ. Chaṭṭhiyaṃ uppannacīvarassa ekādasamo aruṇo cīvarakāle uṭṭhātīti āha ^b^‘‘chaṭṭhito paṭṭhāyā’’^eb^tiādi. ^b^Ṭhapitacīvarampī^eb^ti padhānacīvaradassanamukhena sabbampi atirekacīvaraṃ vuttaṃ. Atha ‘‘cīvaramāsepi atirekacīvaraṃ nikkhipituṃ vaṭṭatī’’ti idaṃ kuto laddhanti ce? ‘‘Visuṃ ananuññātepi imasmiṃ sikkhāpade ‘cīvarakālasamayo nāma anatthate kathine vassānassa pacchimo māso, atthate kathine pañca māsā’ti vadantena tatiyakathinasikkhāpade ‘akālacīvaraṃ nāma anatthate kathine ekādasamāse uppannaṃ, atthate kathine sattamāse uppanna’nti ^a^V2.0393^ea^ vadantena ca anuññātameva hotī’’ti vadanti. ‘‘Aṭṭhakathāvacanappamāṇena gahetabba’’nti ca keci.</p>
              <p>[03]^b^650^eb^^b^.^eb^ Idāni paṭhamakathinādisikkhāpadehi tassa tassa cīvarassa labbhamānaṃ parihāraṃ idheva upasaṃharitvā dassento ^b^‘‘iti atirekacīvarassa dasāhaṃ parihāro’’^eb^tiādimāha. ‘‘Anatthate kathine ekādasadivasādhiko māso, atthate kathine ekādasadivasādhikā pañca māsā’’ti ayameva pāṭho gahetabbo. Keci panettha ‘‘kāmañcesa ‘dasāhaparamaṃ atirekacīvaraṃ dhāretabba’nti imināva siddho, aṭṭhuppattivasena pana apubbaṃ viya atthaṃ dassetvā sikkhāpadaṃ ṭhapita’’nti pāṭhaṃ vatvā ‘‘dasadivasādhiko māso, dasadivasādhikā pañca māsāti pāṭhena bhavitabba’’nti vadanti, taṃ na gahetabbaṃ tassa pamādapāṭhattā. Na hi dasāhena asampattāya kattikatemāsikapuṇṇamāya cīvarakālato pubbe dasa divasā adhikā honti. Evañhi sati ‘‘navāhānāgataṃ kattikatemāsikapuṇṇama’’nti vattabbaṃ.</p>
              <p>[03]^b^Mātikāṭṭhakathāyampi^eb^ (kaṅkhā. aṭṭha. accekacīvarasikkhāpadavaṇṇanā) ‘‘pavāraṇamāsassa juṇhapakkhapañcamito paṭṭhāya uppannassa cīvarassa nidhānakālo dassito hotī’’ti vatvā ‘‘kāmañcesa ‘dasāhaparamaṃ atirekacīvaraṃ dhāretabba’nti imināva siddho, aṭṭhuppattivasena pana apubbaṃ viya atthaṃ dassetvā sikkhāpadaṃ ṭhapita’’nti pāṭho ^a^M2.0445^ea^ dassito, sopi pamādapāṭhoyeva. ‘‘Juṇhapakkhapañcamito paṭṭhāyā’’ti ca vuttattā tattheva pubbāparavirodhopi siyā, chaṭṭhito paṭṭhāyāti vattabbaṃ. Evañhi sati ‘‘dasāhaparamasikkhāpadeneva siddha’’nti sakkā vattuṃ. Imameva ca pamādapāṭhaṃ gahetvā ^b^bhadantabuddhadattācariyena^eb^ ca –</p>
              <p>[21]‘‘Tassāccāyikavatthassa, kathine tu anatthate;</p>
              <p>[22]Parihārekamāsova, dasāhaparamo mato.</p>
              <p>[21]‘‘Atthate kathine tassa, pañca māsā pakāsitā;</p>
              <p>[22]Parihāro munindena, dasāhaparamā panā’’ti. –</p>
              <p>[07]Vuttaṃ.</p>
              <p>[03]Accekacīvarakāle uppannattā ^b^‘‘accekacīvarasadise’’^eb^ti vuttaṃ. ‘‘Pañcamiyaṃ uppannaṃ anaccekacīvaraṃ ^a^V2.0394^ea^ dasāhaṃ atikkāmayato cīvarakālato pubbeyeva āpatti hoti, na cīvarakālātikkame, tasmā cīvarakālātikkame puna āpajjitabbāya āpattiyā abhāvaṃ sandhāya ‘anaccekacīvare anaccekacīvarasaññī anāpattī’ti vutta’’nti tīsupi ^b^gaṇṭhipadesu^eb^ vuttaṃ. Vikappanupagapacchimappamāṇassa accekacīvarassa attano santakatā, dasāhānāgatāya kattikatemāsikapuṇṇamāya uppannabhāvo, anadhiṭṭhitāvikappitatā, cīvarakālātikkamoti imānettha cattāri aṅgāni.</p>
              <p>[06]Accekacīvarasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>9. Sāsaṅkasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^652^eb^^b^.^eb^ Navame ^b^antaraghare^eb^ti antare gharāni ettha, etassāti vā antaragharanti laddhavohāre gocaragāme. Tenāha ^b^‘‘antogāme’’^eb^ti. Pāḷiyaṃ ^b^vippavasantī^eb^ti idaṃ yasmiṃ vihāre vasantā antaraghare cīvaraṃ nikkhipiṃsu, tato aññattha vasante sandhāya vuttaṃ. Tasmiñhi vihāre antaraghare cīvaraṃ nikkhipitvā vasituṃ anuññātattā tattha vāso vippavāso nāma na hoti. Dubbalacoḷā ^b^duccoḷā^eb^ virūpacoḷā vā, duccoḷattā eva ^b^lūkhacīvarā^eb^.</p>
              <p>[03]^b^653^eb^^b^.^eb^ ‘‘Paṭhamaṃ jhānaṃ upasampajja viharatī’’ti imassa ^b^vibhaṅge^eb^ ‘‘upasampajjā’’ti uddharitabbe ‘‘upasampajja’’nti uddharitvā ‘‘yo paṭhamassa jhānassa lābho paṭilābho’’tiādi ^a^M2.0446^ea^ vuttaṃ, taṃ sandhāyāha ^b^‘‘upasampajjantiādīsu viyā’’^eb^ti. ^b^Ādi^eb^-saddena ‘‘anāpucchaṃ vā pakkameyyā’’tiādīnaṃ saṅgaho daṭṭhabbo. ^b^Upagantvā^eb^ti ^b^upa^eb^-saddassa atthamāha. ^b^Vasitvā^eb^ti akhaṇḍaṃ vasitvā. ‘‘Yena yassa hi sambandho, dūraṭṭhampi ca tassa ta’’nti vacanato ^b^‘‘imassa…pe… iminā sambandho’’^eb^ti vuttaṃ. Tattha ^b^imassā^eb^ti ‘‘upavassa’’nti padassa. ^b^Nikkhipeyyā^eb^ti ṭhapeyya.</p>
              <p>[03]Ettāvatā ca purimikāya upagantvā akhaṇḍaṃ katvā vutthavassena āraññakesu senāsanesu viharantena sakalaṃ kattikamāsaṃ ticīvarena vippavasituṃ anuññātaṃ hoti. Anatthatakathinassa hi cīvaramāse vippavāso na vaṭṭati atthatakathinānaṃyeva asamādānacārassa anuññātattā. Keci pana ‘‘anatthatakathinānaṃ cīvaramāsepi asamādānacāro labbhatī’’ti vatvā bahudhā papañcenti, taṃ na gahetabbaṃ. ^b^Byañjanavicāraṇa^eb^nti ‘‘upavassa upavassitvā’’tiādivicāraṇaṃ ^a^V2.0395^ea^. ^b^Tassapī^eb^ti ‘‘vutthavassāna’’nti vibhaṅgapadassa. ^b^Vutthavassāna^eb^nti ca niddhāraṇe sāmivacanaṃ. Tenāha – ^b^‘‘evarūpānaṃ bhikkhūnaṃ abbhantare’’^eb^ti. ^b^Senāsanesū^eb^ti ettha tathārūpesūti sambandhitabbaṃ.</p>
              <p>[03]^b^Parikkhepārahaṭṭhānato^eb^ti ettha ‘‘parikkhepārahaṭṭhānaṃ nāma dve leḍḍupātā’’ti vadanti, taṃ na gahetabbaṃ. Aparikkhittassa pana gāmassa pariyante ṭhitagharūpacārato paṭṭhāya eko leḍḍupāto parikkhepārahaṭṭhānanti idamettha sanniṭṭhānaṃ. Teneva ^b^visuddhimagge^eb^pi (visuddhi. 1.31) vuttaṃ ‘‘aparikkhittassa paṭhamaleḍḍupātato paṭṭhāyā’’ti. ^b^Sabbapaṭhama^eb^nti gāmābhimukhadisābhāgato sabbapaṭhamaṃ. ^b^Taṃ paricchedaṃ katvā^eb^ti taṃ paṭhamasenāsanādiṃ paricchedaṃ katvā. Idañca ^b^vinayadharānaṃ^eb^ matena vuttaṃ, ^b^majjhimabhāṇakānaṃ^eb^ matena pana ‘‘senāsanādīnaṃ upacāre ṭhitassa ekaleḍḍupātaṃ muñcitvā minitabba’’nti ^b^majjhimabhāṇakā^eb^ vadanti. Teneva ^b^majjhimanikāyaṭṭhakathāyaṃ^eb^ ‘‘vihārassapi gāmasseva upacāraṃ nīharitvā ubhinnaṃ leḍḍupātānaṃ antarā minitabba’’nti vuttaṃ. ^b^Pañcadhanusatika^eb^nti āropitena ācariyadhanunā pañcadhanusatappamāṇaṃ. ^b^Tato tato maggaṃ pidahatī^eb^ti tattha tattha khuddakamaggaṃ pidahati. ^b^Dhutaṅgacoro^eb^ti iminā imassapi sikkhāpadassa aṅgasampattiyā abhāvaṃ dīpeti.</p>
              <p>[03]^b^‘‘Sāsaṅkānī’’ti sammatānī^eb^ti corānaṃ niviṭṭhokāsādidassanena ‘‘sāsaṅkānī’’ti sammatāni. ^b^Sannihitabalavabhayānī^eb^ti corehi manussānaṃ hataviluttākoṭitabhāvadassanato ^a^M2.0447^ea^ sannihitabalavabhayānīti attho. ^b^Sace pacchimikāyā^eb^tiādinā vuttamevatthaṃ byatirekamukhena vibhāveti. ^b^Yatra hi piṇḍāyā^eb^tiādinā vuttappamāṇameva visesetvā dasseti. ^b^Sāsaṅkasappaṭibhayamevā^eb^ti ettha sāsaṅkaṃ vā sappaṭibhayaṃ vā hotu, vaṭṭatiyeva.</p>
              <p>[03]Pāḷiyaṃ ‘‘siyā ca tassa bhikkhuno kocideva paccayo tena cīvarena vippavāsāya, chārattaparamaṃ tena bhikkhunā tena cīvarena vippavasitabba’’nti iminā antaraghare cīvaraṃ nikkhipitvā tasmiṃ vihāre vasantassa aññattha gamanakicce sati vihārato bahi chārattaṃ vippavāso anuññāto. Vasanaṭṭhānato hi aññattha chārattaṃ vippavāso vutto, na tasmiṃ vihāre vasantassa. Tena ca ^b^‘‘puna gāmasīmaṃ okkamitvāti ettha sace gocaragāmato puratthimāya disāya senāsanaṃ, ayañca pacchimadisaṃ gato hotī’’^eb^tiādi vuttaṃ. Tatoyeva ca ^b^mātikāṭṭhakathāya^eb^mpi (kaṅkhā. aṭṭha. sāsaṅkasikkhāpadavaṇṇanā) ‘‘tato ce uttari vippavaseyyā’’ti ^a^V2.0396^ea^ ettha ‘‘chārattato uttari tasmiṃ senāsane sattamaṃ aruṇaṃ uṭṭhāpeyyā’’ti attho vutto. ^b^Bhadantabuddhadattācariyena^eb^ pana pākaṭataraṃ katvā ayamevattho vutto. Vuttañhi tena –</p>
              <p>[21]‘‘Yaṃ gāmaṃ gocaraṃ katvā, bhikkhu āraññake vase;</p>
              <p>[22]Tasmiṃ gāme ṭhapetuṃ taṃ, māsamekantu vaṭṭati.</p>
              <p>[21]‘‘Aññattheva vasantassa, chārattaparamaṃ mataṃ;</p>
              <p>[22]Ayamassa adhippāyo, paṭicchanno pakāsito’’ti.</p>
              <p>[03]‘‘Kosambiyaṃ aññataro bhikkhu gilāno hotī’’ti āgatattā ^b^‘‘kosambakasammuti anuññātā’’^eb^ti vuttaṃ. Kosambakassa bhikkhuno sammuti ^b^kosambakasammuti^eb^. ^b^Senāsanaṃ āgantvā^eb^ti vusitavihārasseva sandhāya vuttattā tasmiṃ gāmūpacārepi aññasmiṃ vihāre aruṇaṃ uṭṭhāpetuṃ na vaṭṭati. ^b^Vasitvā^eb^ti aruṇaṃ uṭṭhāpetvā. Gataṭṭhānassa atidūrattā ^b^‘‘evaṃ asakkontenā’’^eb^ti vuttaṃ. ^b^Tatthevā^eb^ti tasmiṃyeva gataṭṭhāne.</p>
              <p>[06]Sāsaṅkasikkhāpadavaṇṇanā niṭṭhitā.</p>
            </h4>
          </h3>
        </h2>
        <h2>
          <h2n>10. Pariṇatasikkhāpadavaṇṇanā</h2n>
          <h3>
            <h3n> </h3n>
            <h4>
              <h4n> </h4n>
              <p>[03]^b^657-659^eb^^b^.^eb^ Dasame ^a^M2.0448^ea^^b^uddissa ṭhapitabhāge^eb^ti attano gharepi uddisitvā visuṃ ṭhapitakoṭṭhāse. ‘‘Ekaṃ mayhaṃ, ekaṃ imassa dehī’’ti evaṃ ekavācāya āpajjitabbattā ^b^‘‘āpajjeyya ekato’’^eb^ti vuttaṃ. ^b^Tumhākaṃ sappiādīni ābhatānī^eb^ti tumhākaṃ atthāya ābhatāni sappiādīni. Pariṇatabhāvaṃ jānitvāpi vuttavidhinā viññāpentena tesaṃ santakameva viññāpitaṃ nāma hotīti āha – ^b^‘‘mayhampi dethāti vadati, vaṭṭatī’’^eb^ti.</p>
              <p>[03]^b^660^eb^^b^.^eb^^b^Pupphampi āropetuṃ na vaṭṭatī^eb^ti idaṃ pariṇataṃ sandhāya vuttaṃ. Sace pana ekasmiṃ cetiye pūjitaṃ pupphaṃ gahetvā aññasmiṃ cetiye pūjeti, vaṭṭati. ^b^Ṭhitaṃ disvā^eb^ti sesakaṃ gahetvā ṭhitaṃ disvā. ^b^Imassa sunakhassa mā dehi, etassa dehī^eb^ti idaṃ pariṇateyeva. Tiracchānagatassa pariccajitvā dinne pana taṃ palāpetvā aññaṃ bhuñjāpetuṃ vaṭṭati. ^b^‘‘Kattha demā^eb^tiādinā ekenākārena pāḷiyaṃ anāpatti dassitā, evaṃ pana apucchitepi apariṇataṃ idanti ^a^V2.0397^ea^ jānantena attano ruciyā yattha icchati, tattha dāpetuṃ vaṭṭatī’’ti tīsupi ^b^gaṇṭhipadesu^eb^ vuttaṃ. ^b^Yattha icchatha, tattha dethā^eb^ti etthāpi ‘‘tumhākaṃ ruciyā’’ti vuttattā yattha icchati, tattha dāpetuṃ labhati. ^b^Pāḷiyaṃ āgatanayenevā^eb^ti ‘‘yattha tumhākaṃ deyyadhammo’’tiādinā nayena. Saṅghapariṇatabhāvo, taṃ ñatvā attano pariṇāmanaṃ, paṭilābhoti imānettha tīṇi aṅgāni.</p>
              <p>[06]Pariṇatasikkhāpadavaṇṇanā niṭṭhitā.</p>
              <p>[06]Niṭṭhito pattavaggo tatiyo.</p>
              <p>[06]Iti samantapāsādikāya vinayaṭṭhakathāya sāratthadīpaniyaṃ</p>
              <p>[06]Nissaggiyavaṇṇanā niṭṭhitā.</p>
              <p>[06]Dutiyo bhāgo niṭṭhito.</p>
            </h4>
          </h3>
        </h2>
      </h1>
    </h0>
  </ha>
</body>
