<?xml version="1.0"?>
<body>
  <p>[06].. namo tassa bhagavato arahato sammāsambuddhassa.. </p>
  <h>[19] visuddhimaggo </h>
  <ha>
    <han> (dutiyo bhāgo) </han>
    <h0>
      <h0n> 12. iddhividhaniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> abhiññākathā </h3n>
            <h4>
              <h4n> </h4n>
              <p>[03] 365^b^.^eb^ idāni ^a^M2.0001^ea^ ^a^V2.0001^ea^ yāsaṃ lokikābhiññānaṃ vasena ayaṃ samādhibhāvanā abhiññānisaṃsāti  vuttā, tā abhiññā sampādetuṃ yasmā pathavīkasiṇādīsu adhigatacatutthajjhānena yoginā  yogo kātabbo. evañhissa sā samādhibhāvanā adhigatānisaṃsā ceva bhavissati thiratarā  ca, so adhigatānisaṃsāya thiratarāya samādhibhāvanāya samannāgato sukheneva paññābhāvanaṃ  sampādessati. tasmā abhiññākathaṃ tāva ārabhissāma. </p>
              <p>[01] bhagavatā hi adhigatacatutthajjhānasamādhīnaṃ kulaputtānaṃ samādhibhāvanānisaṃsadassanatthañceva  uttaruttari paṇītapaṇītadhammadesanatthañca ^a^V2.0002^ea^ ``so evaṃ samāhite citte parisuddhe pariyodāte  anaṅgaṇe vigatūpakkilese mudubhūte kammaniye ṭhite āneñjappatte iddhividhāya  cittaṃ abhinīharati abhininnāmeti. so anekavihitaṃ iddhividhaṃ paccanubhoti ekopi  hutvā bahudhā hotī''tiādinā (dī0 ni0 1.238) nayena iddhividhaṃ, dibbasotadhātuñāṇaṃ,  cetopariyañāṇaṃ, pubbenivāsānussatiñāṇaṃ, sattānaṃ cutūpapāte ñāṇanti pañca  lokikābhiññā vuttā.</p>
              <p>[03] tattha ^a^M2.0002^ea^ ekopi hutvā bahudhā hotītiādikaṃ iddhivikubbanaṃ kātukāmena  ādikammikena yoginā odātakasiṇapariyantesu aṭṭhasu kasiṇesu aṭṭha aṭṭha samāpattiyo  nibbattetvā --</p>
              <p>[03] kasiṇānulomato, kasiṇapaṭilomato, kasiṇānulomapaṭilomato, jhānānulomato, jhānapaṭilomato,  jhānānulomapaṭilomato, jhānukkantikato, kasiṇukkantikato, jhānakasiṇukkantikato,  aṅgasaṅkantito, ārammaṇasaṅkantito, aṅgārammaṇasaṅkantito, aṅgavavatthāpanato, ārammaṇavavatthāpanatoti.</p>
              <p>[03] imehi cuddasahi ākārehi cittaṃ paridametabbaṃ. </p>
              <p>[03] 366^b^.^eb^ katamaṃ panettha kasiṇānulomaṃ...pe0... katamaṃ ārammaṇavavatthāpananti. idha bhikkhu  pathavīkasiṇe jhānaṃ samāpajjati, tato āpokasiṇeti evaṃ paṭipāṭiyā aṭṭhasu kasiṇesu  satakkhattumpi sahassakkhattumpi samāpajjati, idaṃ ^b^kasiṇānulomaṃ^eb^ nāma.</p>
              <p>[03] odātakasiṇato pana paṭṭhāya tatheva paṭilomakkamena samāpajjanaṃ ^b^kasiṇapaṭilomaṃ^eb^ nāma. </p>
              <p>[01] pathavīkasiṇato paṭṭhāya yāva odātakasiṇaṃ, odātakasiṇatopi paṭṭhāya yāva pathavīkasiṇanti  evaṃ anulomapaṭilomavasena punappunaṃ samāpajjanaṃ ^b^kasiṇānulomapaṭilomaṃ^eb^ nāma.</p>
              <p>[03] paṭhamajjhānato pana paṭṭhāya paṭipāṭiyā yāva nevasaññānāsaññāyatanaṃ, tāva punappunaṃ samāpajjanaṃ  ^b^jhānānulomaṃ^eb^ nāma.</p>
              <p>[03] nevasaññānāsaññāyatanato ^a^V2.0003^ea^ paṭṭhāya yāva paṭhamajjhānaṃ, tāva punappunaṃ samāpajjanaṃ ^b^jhānapaṭilomaṃ^eb^  nāma.</p>
              <p>[03] paṭhamajjhānato paṭṭhāya yāva nevasaññānāsaññāyatanaṃ, nevasaññānāsaññāyatanato paṭṭhāya yāva paṭhamajjhānanti  evaṃ anulomapaṭilomavasena punappunaṃ samāpajjanaṃ ^b^jhānānulomapaṭilomaṃ^eb^ nāma.</p>
              <p>[03] pathavīkasiṇe pana paṭhamaṃ jhānaṃ samāpajjitvā tattheva tatiyaṃ samāpajjati, tato tadeva ugghāṭetvā  ākāsānañcāyatanaṃ, tato ākiñcaññāyatananti ^a^M2.0003^ea^ evaṃ kasiṇaṃ anukkamitvā  jhānasseva ekantarikabhāvena ukkamanaṃ ^b^jhānukkantikaṃ^eb^ nāma. evaṃ āpokasiṇādimūlikāpi  yojanā kātabbā.</p>
              <p>[03] pathavīkasiṇe paṭhamaṃ jhānaṃ samāpajjitvā puna tadeva tejokasiṇe, tato nīlakasiṇe,  tato lohitakasiṇeti iminā nayena jhānaṃ anukkamitvā kasiṇasseva ekantarikabhāvena  ukkamanaṃ ^b^kasiṇukkantikaṃ^eb^ nāma.</p>
              <p>[03] pathavīkasiṇe paṭhamaṃ jhānaṃ samāpajjitvā tato tejokasiṇe tatiyaṃ, nīlakasiṇaṃ ugghāṭetvā  ākāsānañcāyatanaṃ, lohitakasiṇato ākiñcaññāyatananti iminā nayena jhānassa ceva  kasiṇassa ca ukkamanaṃ ^b^jhānakasiṇukkantikaṃ^eb^ nāma.</p>
              <p>[03] pathavīkasiṇe pana paṭhamaṃ jhānaṃ samāpajjitvā tattheva itaresampi samāpajjanaṃ ^b^aṅgasaṅkantikaṃ^eb^  nāma.</p>
              <p>[03] pathavīkasiṇe paṭhamaṃ jhānaṃ samāpajjitvā tadeva āpokasiṇe...pe0... tadeva odātakasiṇeti  evaṃ sabbakasiṇesu ekasseva jhānassa samāpajjanaṃ ^b^ārammaṇasaṅkantikaṃ^eb^ nāma.</p>
              <p>[03] pathavīkasiṇe paṭhamaṃ jhānaṃ samāpajjitvā āpokasiṇe dutiyaṃ, tejokasiṇe tatiyaṃ,  vāyokasiṇe catutthaṃ, nīlakasiṇaṃ ugghāṭetvā ākāsānañcāyatanaṃ, pītakasiṇato  viññāṇañcāyatanaṃ ^a^V2.0004^ea^, lohitakasiṇato ākiñcaññāyatanaṃ, odātakasiṇato nevasaññānāsaññāyatananti  evaṃ ekantarikavasena aṅgānañca ārammaṇānañca saṅkamanaṃ ^b^aṅgārammaṇasaṅkantikaṃ^eb^ nāma.</p>
              <p>[03] paṭhamaṃ jhānaṃ pana pañcaṅgikanti vavatthapetvā dutiyaṃ tivaṅgikaṃ, tatiyaṃ duvaṅgikaṃ, tathā  catutthaṃ ākāsānañcāyatanaṃ...pe0... nevasaññānāsaññāyatananti evaṃ jhānaṅgamattasseva  vavatthāpanaṃ ^b^aṅgavavatthāpanaṃ^eb^ nāma.</p>
              <p>[03] tathā idaṃ pathavīkasiṇanti vavatthapetvā idaṃ āpokasiṇaṃ...pe0... idaṃ odātakasiṇanti  evaṃ ārammaṇamattasseva vavatthāpanaṃ ^b^ārammaṇavavatthāpanaṃ^eb^ nāma ^a^M2.0004^ea^. aṅgārammaṇavavatthāpanampi  eke icchanti. aṭṭhakathāsu pana anāgatattā addhā taṃ bhāvanāmukhaṃ na hoti. </p>
              <p>[03] 367^b^.^eb^ imehi pana cuddasahi ākārehi cittaṃ aparidametvā pubbe abhāvitabhāvano ādikammiko  yogāvacaro iddhivikubbanaṃ sampādessatīti netaṃ ṭhānaṃ vijjati. ādikammikassa  hi kasiṇaparikammampi bhāro, satesu sahassesu vā ekova sakkoti. katakasiṇaparikammassa  nimittuppādanaṃ bhāro, satesu sahassesu vā ekova sakkoti. uppanne nimitte taṃ  vaḍḍhetvā appanādhigamo bhāro, satesu sahassesu vā ekova sakkoti. adhigatappanassa  cuddasahākārehi cittaparidamanaṃ bhāro, satesu sahassesu vā ekova sakkoti. cuddasahākārehi  paridamitacittassāpi iddhivikubbanaṃ nāma bhāro, satesu sahassesu vā ekova sakkoti.  vikubbanappattassāpi khippanisantibhāvo nāma bhāro, satesu sahassesu vā ekova khippanisantī  hoti. therambatthale mahārohaṇaguttattherassa gilānupaṭṭhānaṃ āgatesu tiṃsamattesu iddhimantasahassesu  upasampadāya aṭṭhavassiko rakkhitatthero viya. tassānubhāvo pathavīkasiṇaniddese (visuddhi0  1.78 ādayo) vuttoyeva. taṃ panassānubhāvaṃ disvā thero āha ``āvuso, sace rakkhito  nābhavissa sabbe garahappattā assāma `nāgarājānaṃ rakkhituṃ nāsakkhiṃsū'ti. tasmā  attanā gahetvā vicaritabbaṃ āvudhaṃ nāma malaṃ sodhetvāva gahetvā vicarituṃ vaṭṭatī''ti.  te therassa ovāde ṭhatvā tiṃsasahassāpi bhikkhū khippanisantino ahesuṃ.</p>
              <p>[03] khippanisantiyāpi ^a^V2.0005^ea^ ca sati parassa patiṭṭhābhāvo bhāro, satesu sahassesu vā ekova hoti,  giribhaṇḍavāhanapūjāya mārena aṅgāravasse pavattite ākāse pathaviṃ māpetvā aṅgāravassaparittārako  thero viya.</p>
              <p>[03] balavapubbayogānaṃ pana buddhapaccekabuddhāggasāvakādīnaṃ vināpi iminā vuttappakārena  bhāvanānukkamena arahattapaṭilābheneva idañca iddhivikubbanaṃ aññe ^a^M2.0005^ea^ ca paṭisambhidādibhedā  guṇā ijjhanti. tasmā yathā piḷandhanavikatiṃ kattukāmo suvaṇṇakāro aggidhamanādīhi  suvaṇṇaṃ muduṃ kammaññaṃ katvāva karoti, yathā ca bhājanavikatiṃ kattukāmo kumbhakāro  mattikaṃ suparimadditaṃ muduṃ katvā karoti, evameva ādikammikena imehi cuddasahākārehi  cittaṃ paridametvā chandasīsacittasīsavīriyasīsavīmaṃsāsīsasamāpajjanavasena ceva āvajjanādivasībhāvavasena  ca muduṃ kammaññaṃ katvā iddhividhāya yogo karaṇīyo. pubbahetusampannena pana kasiṇesu  catutthajjhānamatte ciṇṇavasināpi kātuṃ vaṭṭati. yathā panettha yogo kātabbo, taṃ  vidhiṃ dassento bhagavā ``so evaṃ samāhite citte''tiādimāha. </p>
              <p>[03] 368^b^.^eb^ tatrāyaṃ pāḷinayānusāreneva vinicchayakathā. tattha ^b^so^eb^ti so adhigatacatutthajjhāno  yogī. ^b^eva^eb^nti catutthajjhānakkamanidassanametaṃ. iminā paṭhamajjhānādhigamādinā  kamena catutthajjhānaṃ paṭilabhitvāti vuttaṃ hoti. ^b^samāhite^eb^ti iminā catutthajjhānasamādhinā  samāhite. ^b^citte^eb^ti rūpāvacaracitte. ^b^parisuddhe^eb^tiādīsu pana upekkhāsatipārisuddhibhāvena  parisuddhe. parisuddhattāyeva ^b^pariyodāte,^eb^ pabhassareti vuttaṃ hoti. sukhādīnaṃ  paccayānaṃ ghātena vihatarāgādiaṅgaṇattā ^b^anaṅgaṇe^eb^. anaṅgaṇattāyeva ^b^vigatūpakkilese^eb^.  aṅgaṇena hi taṃ cittaṃ upakkilissati. subhāvitattā ^b^mudubhūte,^eb^ vasībhāvappatteti  vuttaṃ hoti. vase vattamānaṃ hi cittaṃ mudunti vuccati. muduttāyeva ca ^b^kammaniye,^eb^  kammakkhame kammayoggeti vuttaṃ hoti. muduṃ hi cittaṃ kammaniyaṃ hoti sudantamiva  suvaṇṇaṃ, tañca ubhayampi subhāvitattāyevāti. yathāha ``nāhaṃ, bhikkhave, aññaṃ ekadhammampi  samanupassāmi, yaṃ evaṃ bhāvitaṃ bahulīkataṃ muduñca hoti kammaniyañca, yathayidaṃ,  bhikkhave, citta''nti (a0 ni0  1.22).</p>
              <p>[03] etesu parisuddhabhāvādīsu ṭhitattā ^b^ṭhite^eb^. ṭhitattāyeva ^b^āneñjappatte,^eb^ acale niriñjaneti  vuttaṃ hoti. mudukammaññabhāvena vā attano vase ṭhitattā ^b^ṭhite^eb^. saddhādīhi pariggahitattā  ^b^āneñjappatte^eb^ ^a^V2.0006^ea^. saddhāpariggahitaṃ hi cittaṃ assaddhiyena na iñjati. vīriyapariggahitaṃ  kosajjena na iñjati. satipariggahitaṃ pamādena na iñjati. samādhipariggahitaṃ uddhaccena  na iñjati ^a^M2.0006^ea^. paññāpariggahitaṃ avijjāya na iñjati. obhāsagataṃ kilesandhakārena  na iñjati. imehi chahi dhammehi pariggahitaṃ āneñjappattaṃ hoti. evaṃ aṭṭhaṅgasamannāgataṃ  cittaṃ abhinīhārakkhamaṃ hoti abhiññāsacchikaraṇīyānaṃ dhammānaṃ abhiññāsacchikiriyāya.</p>
              <p>[03] aparo nayo, catutthajjhānasamādhinā ^b^samāhite^eb^. nīvaraṇadūrabhāvena ^b^parisuddhe^eb^. vitakkādisamatikkamena  ^b^pariyodāte^eb^. jhānapaṭilābhapaccayānaṃ icchāvacarānaṃ abhāvena ^b^anaṅgaṇe^eb^. abhijjhādīnaṃ  cittassa upakkilesānaṃ vigamena ^b^vigatūpakkilese^eb^. ubhayampi cetaṃ anaṅgaṇasuttavatthasuttānusārena  (ma0 ni0 1.57 ādayo) veditabbaṃ. vasippattiyā ^b^mudubhūte^eb^. iddhipādabhāvūpagamena  ^b^kammaniye^eb^. bhāvanāpāripūriyā paṇītabhāvūpagamena ^b^ṭhite āneñjappatte^eb^. yathā  āneñjappattaṃ hoti, evaṃ ṭhiteti attho. evampi aṭṭhaṅgasamannāgataṃ cittaṃ abhinīhārakkhamaṃ  hoti abhiññāsacchikaraṇīyānaṃ dhammānaṃ abhiññāsacchikiriyāya pādakaṃ padaṭṭhānabhūtanti. </p>
            </h4>
          </h3>
          <h3>
            <h3n> dasaiddhikathā </h3n>
            <h4>
              <h4n> </h4n>
              <p>[03] 369^b^.^eb^ ^b^iddhividhāya cittaṃ abhinīharati abhininnāmetī^eb^ti ettha ijjhanaṭṭhena ^b^iddhi,^eb^  nipphattiatthena paṭilābhaṭṭhena cāti vuttaṃ hoti. yañhi nipphajjati paṭilabbhati ca,  taṃ ijjhatīti vuccati. yathāha ``kāmaṃ kāmayamānassa, tassa cetaṃ samijjhatī''ti (su0  ni0 772). tathā ``nekkhammaṃ ijjhatīti iddhi, paṭiharatīti pāṭihāriyaṃ. arahattamaggo  ijjhatīti iddhi, paṭiharatīti pāṭihāriya''nti (paṭi0 ma0 3.32).</p>
              <p>[03] aparo nayo, ijjhanaṭṭhena iddhi. upāyasampadāyetamadhivacanaṃ. upāyasampadā hi ijjhati adhippetaphalappasavanato.  yathāha -- ``ayaṃ kho citto gahapati sīlavā kalyāṇadhammo, sace paṇidahissati `anāgatamaddhānaṃ  rājā assaṃ cakkavattī'ti, tassa kho ayaṃ ijjhissati sīlavato cetopaṇidhi visuddhattā''ti  (saṃ0 ni0  4.352). </p>
              <p>[01] aparo nayo, etāya sattā ijjhantīti iddhi. ^b^ijjhantī^eb^ti  iddhā vuddhā ukkaṃsagatā hontīti ^a^V2.0007^ea^  vuttaṃ hoti. sā dasavidhā. yathāha ^b^``kati iddhiyo^eb^ti dasa iddhiyo''. puna  caparaṃ āha ``katamā dasa iddhiyo ^a^M2.0007^ea^? adhiṭṭhānā iddhi, vikubbanā iddhi,  manomayā iddhi, ñāṇavipphārā iddhi, samādhivipphārā iddhi, ariyā iddhi,  kammavipākajā iddhi, puññavato iddhi, vijjāmayā iddhi, tattha tattha sammāpayogapaccayā  ijjhanaṭṭhena iddhī''ti (paṭi0 ma0 3.9). </p>
              <p>[03] 370^b^.^eb^ tattha ``pakatiyā eko bahukaṃ āvajjati. sataṃ vā sahassaṃ vā satasahassaṃ vā  āvajjitvā ñāṇena adhiṭṭhāti `bahuko homī'''ti (paṭi0 ma0 3.10) evaṃ vibhajitvā  dassitā iddhi adhiṭṭhānavasena nipphannattā ^b^adhiṭṭhānā iddhi^eb^ nāma. </p>
              <p>[03] 371^b^.^eb^ ``so pakativaṇṇaṃ vijahitvā kumārakavaṇṇaṃ vā dasseti nāgavaṇṇaṃ vā...pe0...  vividhampi senābyūhaṃ dassetī''ti (paṭi0 ma0 3.13) evaṃ āgatā iddhi pakativaṇṇavijahanavikāravasena  pavattattā ^b^vikubbanā iddhi^eb^ nāma. </p>
              <p>[03] 372^b^.^eb^ ``idha bhikkhu imamhā kāyā aññaṃ kāyaṃ abhinimmināti rūpiṃ manomaya''nti  (paṭi0 ma0 3.14) iminā nayena āgatā iddhi sarīrabbhantare aññasseva manomayassa sarīrassa  nipphattivasena pavattattā ^b^manomayā iddhi^eb^ nāma. </p>
              <p>[03] 373^b^.^eb^ ñāṇuppattito pana pubbe vā pacchā vā taṃkhaṇe vā ñāṇānubhāvanibbatto viseso  ^b^ñāṇavipphārā iddhi^eb^ nāma. vuttañhetaṃ -- ``aniccānupassanāya niccasaññāya  pahānaṭṭho ijjhatīti ñāṇavipphārā iddhi...pe0... arahattamaggena sabbakilesānaṃ pahānaṭṭho  ijjhatīti ñāṇavipphārā iddhi. āyasmato bākkulassa ñāṇavipphārā iddhi. āyasmato  saṃkiccassa ñāṇavipphārā iddhi. āyasmato bhūtapālassa ñāṇavipphārā iddhī''ti  (paṭi0 ma0 3.15).</p>
              <p>[03] tattha ^b^āyasmā bākkulo^eb^ daharova maṅgaladivase nadiyā nhāpiyamāno dhātiyā pamādena  sote patito. tamenaṃ maccho gilitvā bārāṇasītitthaṃ agamāsi. tatra taṃ macchabandho  gahetvā seṭṭhibhariyāya vikkiṇi. sā macche sinehaṃ uppādetvā ahameva naṃ pacissāmīti  phālentī macchakucchiyaṃ suvaṇṇabimbaṃ viya dārakaṃ disvā putto me laddhoti somanassajātā  ahosi. iti macchakucchiyaṃ arogabhāvo āyasmato bākkulassa ^a^M2.0008^ea^ pacchimabhavikassa  tena attabhāvena paṭilabhitabbārahattamaggañāṇānubhāvena ^a^V2.0008^ea^ nibbattattā ñāṇavipphārā iddhi  nāma. vatthu pana vitthārena kathetabbaṃ.</p>
              <p>[03] ^b^saṃkiccattherassa^eb^ pana gabbhagatasseva mātā kālamakāsi. tassā citakaṃ āropetvā  sūlehi vijjhitvā jhāpiyamānāya dārako sūlakoṭiyā akkhikūṭe pahāraṃ labhitvā  saddaṃ akāsi. tato dārako jīvatīti otāretvā kucchiṃ phāletvā dārakaṃ ayyikāya  adaṃsu. so tāya paṭijaggito vuddhimanvāya pabbajitvā saha paṭisambhidāhi arahattaṃ pāpuṇi.  iti vuttanayeneva dārucitakāya arogabhāvo āyasmato saṃkiccassa ñāṇavipphārā iddhi  nāma.</p>
              <p>[03] ^b^bhūtapāladārakassa^eb^ pana pitā rājagahe daliddamanusso. so dārūnaṃ atthāya sakaṭena aṭaviṃ  gantvā dārubhāraṃ katvā sāyaṃ nagaradvārasamīpaṃ patto. athassa goṇā yugaṃ ossajjitvā  nagaraṃ pavisiṃsu. so sakaṭamūle puttakaṃ nisīdāpetvā goṇānaṃ anupadaṃ gacchanto nagarameva  pāvisi. tassa anikkhantasseva dvāraṃ pihitaṃ. dārakassa vāḷayakkhānucaritepi bahinagare  tiyāmarattiṃ arogabhāvo vuttanayeneva ñāṇavipphārā iddhi nāma. vatthu pana vitthāretabbaṃ. </p>
              <p>[03] 374^b^.^eb^ samādhito pubbe vā pacchā vā taṃkhaṇe vā samathānubhāvanibbatto viseso ^b^samādhivipphārā  iddhi^eb^. vuttañhetaṃ ``paṭhamajjhānena nīvaraṇānaṃ pahānaṭṭho ijjhatīti samādhivipphārā  iddhi...pe0... nevasaññānāsaññāyatanasamāpattiyā ākiñcaññāyatanasaññāya pahānaṭṭho ijjhatīti  samādhivipphārā iddhi. āyasmato sāriputtassa samādhivipphārā iddhi, āyasmato  sañjīvassa, āyasmato khāṇukoṇḍaññassa, uttarāya upāsikāya, sāmāvatiyā upāsikāya  samādhivipphārā iddhī''ti (paṭi0 ma0 3.16).</p>
              <p>[03] tattha yadā ^b^āyasmato sāriputtassa^eb^ mahāmoggallānattherena saddhiṃ kapotakandarāyaṃ viharato  juṇhāya rattiyā navoropitehi kesehi ajjhokāse nisinnassa eko duṭṭhayakkho sahāyakena  yakkhena vāriyamānopi sīse pahāramadāsi. yassa meghassa viya gajjato ^a^M2.0009^ea^ saddo  ahosi. tadā thero tassa paharaṇasamaye samāpattiṃ appesi. athassa tena pahārena na koci  ābādho ahosi ^a^V2.0009^ea^. ayaṃ tassāyasmato samādhivipphārā iddhi. vatthu pana udāne (udā0  34) āgatameva.</p>
              <p>[03] ^b^sañjīvattheraṃ^eb^ pana nirodhasamāpannaṃ kālakatoti sallakkhetvā gopālakādayo tiṇakaṭṭhagomayāni  saṅkaḍḍhetvā aggiṃ adaṃsu. therassa cīvare aṃsumattampi najjhāyittha. ayamassa anupubbasamāpattivasena  pavattasamathānubhāvanibbattattā samādhivipphārā iddhi. vatthu pana sutte (ma0 ni0 1.507)  āgatameva. </p>
              <p>[01] ^b^khāṇukoṇḍaññatthero^eb^ pana pakatiyāva samāpattibahulo. so aññatarasmiṃ araññe  rattiṃ samāpattiṃ appetvā nisīdi. pañcasatā corā bhaṇḍakaṃ thenetvā gacchantā ``idāni  amhākaṃ anupathaṃ āgacchantā natthī''ti vissamitukāmā bhaṇḍakaṃ oropayamānā ``khāṇuko  aya''nti maññamānā therasseva upari sabbabhaṇḍakāni ṭhapesuṃ. tesaṃ vissamitvā gacchantānaṃ  paṭhamaṃ ṭhapitabhaṇḍakassa gahaṇakāle kālaparicchedavasena thero vuṭṭhāsi. te therassa calanākāraṃ  disvā bhītā viraviṃsu. thero ``mā bhāyittha upāsakā, bhikkhu aha''nti āha.  te āgantvā vanditvā theragatena pasādena pabbajitvā saha paṭisambhidāhi arahattaṃ pāpuṇiṃsu  (dha0 pa0 aṭṭha0 1.1). ayamettha pañcahi bhaṇḍakasatehi ajjhotthaṭassa therassa ābādhābhāvo  samādhivipphārā iddhi.</p>
              <p>[03] ^b^uttarā^eb^ pana upāsikā puṇṇaseṭṭhissa dhītā. tassā sirimā nāma gaṇikā issāpakatā  tattatelakaṭāhaṃ sīse āsiñci. uttarā taṃkhaṇaññeva mettaṃ samāpajji. telaṃ pokkharapattato  udakabindu viya vivaṭṭamānaṃ agamāsi. ayamassā samādhivipphārā iddhi. vatthu  pana vitthāretabbaṃ.</p>
              <p>[03] ^b^sāmāvatī^eb^ nāma udenassa rañño aggamahesī. māgaṇḍiyabrāhmaṇo attano dhītāya aggamahesiṭṭhānaṃ  patthayamāno tassā vīṇāya āsīvisaṃ ^a^M2.0010^ea^ pakkhipāpetvā rājānaṃ āha ``mahārāja,  sāmāvatī taṃ māretukāmā vīṇāya āsīvisaṃ gahetvā pariharatī''ti. rājā taṃ  disvā kupito sāmāvatiṃ vadhissāmīti dhanuṃ āropetvā visapītaṃ khurappaṃ sannayhi.  sāmāvatī saparivārā rājānaṃ mettāya phari. rājā neva saraṃ khipituṃ na oropetuṃ  sakkonto vedhamāno aṭṭhāsi. tato naṃ devī āha ``kiṃ, mahārāja, kilamasī''ti?  ``āma kilamāmī''ti. ``tena ^a^V2.0010^ea^ hi dhanuṃ oropehī''ti. saro rañño pādamūleyeva  pati. tato naṃ devī ``mahārāja, appaduṭṭhassa nappadussitabba''nti ovadi. iti rañño  saraṃ muñcituṃ avisahanabhāvo sāmāvatiyā upāsikāya samādhivipphārā iddhīti. </p>
              <p>[03] 375^b^.^eb^ paṭikkūlādīsu appaṭikkūlasaññivihārādikā pana ^b^ariyā iddhi^eb^ nāma.  yathāha -- ``katamā ariyā iddhi? idha -- bhikkhu sace ākaṅkhati `paṭikkūle appaṭikkūlasaññī  vihareyya'nti, appaṭikkūlasaññī tattha viharati...pe0... upekkhako tattha viharati  sato sampajāno''ti (paṭi0 ma0 3.17). ayañhi cetovasippattānaṃ ariyānaṃyeva sambhavato  ^b^ariyā iddhī^eb^ti vuccati.</p>
              <p>[03] etāya hi samannāgato khīṇāsavo bhikkhu paṭikkūle aniṭṭhe vatthusmiṃ mettāpharaṇaṃ vā  dhātumanasikāraṃ vā karonto appaṭikkūlasaññī viharati. appaṭikkūle iṭṭhe vatthusmiṃ  asubhapharaṇaṃ vā aniccanti manasikāraṃ vā karonto paṭikkūlasaññī viharati. tathā  paṭikkūlāpaṭikkūlesu tadeva mettāpharaṇaṃ vā dhātumanasikāraṃ vā karonto appaṭikkūlasaññī  viharati. appaṭikkūlapaṭikkūlesu ca tadeva asubhapharaṇaṃ vā aniccanti manasikāraṃ  vā karonto paṭikkūlasaññī viharati. cakkhunā rūpaṃ disvā neva sumano hotītiādinā  nayena vuttaṃ pana chaḷaṅgupekkhaṃ pavattayamāno paṭikkūle ca appaṭikkūle ca tadubhayaṃ  abhinivajjitvā upekkhako viharati sato sampajāno. paṭisambhidāyañhi ``kathaṃ paṭikkūle  appaṭikkūlasaññī viharati? aniṭṭhasmiṃ vatthusmiṃ mettāya vā pharati dhātuso vā  upasaṃharatī''tiādinā (paṭi0 ma0 3.17) nayena ayameva attho vibhatto. ayaṃ cetovasippattānaṃ  ariyānaṃyeva sambhavato ariyā iddhīti vuccati. </p>
              <p>[03] 376^b^.^eb^ pakkhīādīnaṃ pana ^a^M2.0011^ea^ vehāsagamanādikā ^b^kammavipākajā iddhi^eb^  nāma. yathāha -- ``katamā kammavipākajā iddhi? sabbesaṃ pakkhīnaṃ sabbesaṃ devānaṃ  ekaccānaṃ manussānaṃ ekaccānañca vinipātikānaṃ ayaṃ kammavipākajā iddhī''ti  (paṭi0 ma0 3.18). ettha hi sabbesaṃ pakkhīnaṃ jhānaṃ vā vipassanaṃ vā vināyeva ākāsena  gamanaṃ. tathā sabbesaṃ devānaṃ paṭhamakappikānañca ekaccānaṃ manussānaṃ. tathā piyaṅkaramātā  (saṃ0 ni0  1.240) yakkhinī ^a^V2.0011^ea^ uttaramātā phussamittā dhammaguttāti evamādīnaṃ  ekaccānaṃ vinipātikānaṃ ākāsena gamanaṃ kammavipākajā iddhīti. </p>
              <p>[03] 377^b^.^eb^ cakkavattiādīnaṃ vehāsagamanādikā pana ^b^puññavato iddhi^eb^ nāma. yathāha  ``katamā puññavato iddhi? rājā cakkavattī vehāsaṃ gacchati saddhiṃ caturaṅginiyā senāya  antamaso assabandhagobandhapurise upādāya. jotikassa gahapatissa puññavato iddhi.  jaṭilakassa gahapatissa puññavato iddhi. ghositassa gahapatissa puññavato iddhi.  meṇḍakassa gahapatissa puññavato iddhi. pañcannaṃ mahāpuññānaṃ puññavato iddhī''ti.  saṅkhepato pana paripākaṃ gate puññasambhāre ijjhanakaviseso puññavato iddhi.</p>
              <p>[03] ettha ca ^b^jotikassa^eb^ gahapatissa pathaviṃ bhinditvā maṇipāsādo uṭṭhahi. catusaṭṭhi ca kapparukkhāti  ayamassa puññavato iddhi. ^b^jaṭilakassa^eb^ asītihattho suvaṇṇapabbato nibbatti.  ^b^ghositassa^eb^ sattasu ṭhānesu māraṇatthāya upakkame katepi arogabhāvo puññavato iddhi.  ^b^meṇḍakassa^eb^ ekakarīsamatte padese sattaratanamayānaṃ meṇḍakānaṃ pātubhāvo puññavato  iddhi. pañca mahāpuññā nāma meṇḍakaseṭṭhi, tassa bhariyā candapadumasirī, putto  dhanañcayaseṭṭhi, suṇisā sumanadevī, dāso puṇṇo nāmāti. tesu seṭṭhissa sīsaṃ  nhātassa ākāsaṃ ullokanakāle aḍḍhateḷasakoṭṭhasahassāni ākāsato rattasālīnaṃ pūrenti.  bhariyāya nāḷikodanamattampi gahetvā sakalajambudīpavāsike parivisamānāya bhattaṃ na  khīyati. puttassa sahassatthavikaṃ gahetvā sakalajambudīpavāsikānampi dentassa kahāpaṇā  na khīyanti. suṇisāya ekaṃ ^a^M2.0012^ea^ vīhitumbaṃ gahetvā sakalajambudīpavāsikānampi  bhājayamānāya dhaññaṃ na khīyati. dāsassa ekena naṅgalena kasato ito satta ito sattāti  cuddasa maggā honti. ayaṃ nesaṃ puññavato iddhi. </p>
              <p>[03] 378^b^.^eb^ vijjādharādīnaṃ vehāsagamanādikā pana ^b^vijjāmayā iddhi^eb^. yathāha ``katamā  vijjāmayā iddhi? vijjādharā vijjaṃ parijapitvā vehāsaṃ gacchanti. ākāse  antalikkhe hatthimpi dassenti...pe0... vividhampi senābyūhaṃ dassentī''ti (paṭi0  ma0 3.18). </p>
              <p>[03] 379^b^.^eb^ tena tena pana sammāpayogena tassa tassa kammassa  ijjhanaṃ ^b^tattha tattha sammāpayogapaccayā  ijjhanaṭṭhena iddhi^eb^. yathāha -- ``nekkhammena kāmacchandassa pahānaṭṭho  ijjhatīti tattha ^a^V2.0012^ea^ tattha  sammāpayogapaccayā ijjhanaṭṭhena iddhi...pe0... arahattamaggena sabbakilesānaṃ pahānaṭṭho ijjhatīti  tattha tattha sammāpayogapaccayā ijjhanaṭṭhena iddhī''ti (paṭi0 ma0 3.18). ettha ca paṭipattisaṅkhātasseva  sammāpayogassa dīpanavasena purimapāḷisadisāva pāḷi āgatā. aṭṭhakathāyaṃ pana sakaṭabyūhādikaraṇavasena  yaṃkiñci sippakammaṃ yaṃkiñci vejjakammaṃ tiṇṇaṃ bedānaṃ uggahaṇaṃ tiṇṇaṃ piṭakānaṃ  uggahaṇaṃ antamaso kasanavapanādīni upādāya taṃ taṃ kammaṃ katvā nibbattaviseso tattha  tattha sammāpayogapaccayā ijjhanaṭṭhena iddhīti āgatā. (10)</p>
              <p>[03] iti imāsu dasasu iddhīsu iddhividhāyāti imasmiṃ pade adhiṭṭhānā iddhiyeva āgatā. imasmiṃ  panatthe vikubbanāmanomayāiddhiyopi icchitabbā eva. </p>
              <p>[03] 380^b^.^eb^ ^b^iddhividhāyā^eb^ti iddhikoṭṭhāsāya, iddhivikappāya vā. ^b^cittaṃ abhinīharati abhininnāmetī^eb^ti  so bhikkhu vuttappakāravasena tasmiṃ citte abhiññāpādake jāte iddhividhādhigamatthāya  parikammacittaṃ abhinīharati kasiṇārammaṇato apanetvā iddhividhābhimukhaṃ peseti.  ^b^abhininnāmetī^eb^ti adhigantabbaiddhipoṇaṃ iddhipabbhāraṃ karoti. ^b^so^eb^ti so evaṃ  katacittābhinīhāro bhikkhu. ^b^anekavihita^eb^nti anekavidhaṃ nānappakārakaṃ. ^b^iddhividha^eb^nti  iddhikoṭṭhāsaṃ. ^b^paccanubhotī^eb^ti paccanubhavati, phusati ^a^M2.0013^ea^ sacchikaroti  pāpuṇātīti attho. idānissa anekavihitabhāvaṃ dassento ``ekopi hutvā''tiādimāha.  tattha ^b^ekopi hutvā^eb^ti iddhikaraṇato pubbe pakatiyā ekopi hutvā. ^b^bahudhā  hotī^eb^ti bahūnaṃ santike caṅkamitukāmo vā sajjhāyaṃ vā kattukāmo pañhaṃ vā pucchitukāmo  hutvā satampi sahassampi hoti. kathaṃ panāyamevaṃ hoti? iddhiyā catasso bhūmiyo  cattāro pādā aṭṭha padāni soḷasa ca mūlāni sampādetvā ñāṇena adhiṭṭhahanto. </p>
              <p>[03] 381^b^.^eb^ tattha ^b^catasso bhūmiyo^eb^ti cattāri jhānāni veditabbāni. vuttañhetaṃ dhammasenāpatinā  ``iddhiyā katamā catasso bhūmiyo? vivekajabhūmi paṭhamaṃ jhānaṃ, pītisukhabhūmi dutiyaṃ  jhānaṃ, upekkhāsukhabhūmi tatiyaṃ jhānaṃ, adukkhamasukhabhūmi catutthaṃ jhānaṃ. iddhiyā imā  catasso bhūmiyo iddhilābhāya iddhipaṭilābhāya iddhivikubbanatāya iddhivisavitāya iddhivasitāya  iddhivesārajjāya saṃvattantī''ti (paṭi0 ma0 3.9). ettha ca purimāni tīṇi jhānāni  yasmā pītipharaṇena ca sukhapharaṇena ca sukhasaññañca lahusaññañca okkamitvā ^a^V2.0013^ea^ lahumudukammaññakāyo  iddhiṃ pāpuṇāti, tasmā iminā pariyāyena iddhilābhāya saṃvattanato sambhārabhūmiyoti veditabbāni.  catutthajjhānaṃ pana iddhilābhāya pakatibhūmiyeva. </p>
              <p>[03] 382^b^.^eb^ ^b^cattāro pādā^eb^ti cattāro iddhipādā veditabbā. vuttañhetaṃ ``iddhiyā katame  cattāro pādā? idha bhikkhu chandasamādhipadhānasaṅkhārasamannāgataṃ iddhipādaṃ bhāveti.  vīriya... citta... vīmaṃsāsamādhipadhānasaṅkhārasamannāgataṃ iddhipādaṃ bhāveti. iddhiyā  ime cattāro pādā iddhilābhāya...pe0... iddhivesārajjāya saṃvattantī''ti (paṭi0  ma0 3.9). ettha ca chandahetuko chandādhiko vā samādhi ^b^chandasamādhi^eb^. kattukamyatāchandaṃ  adhipatiṃ karitvā paṭiladdhasamādhissetaṃ adhivacanaṃ. padhānabhūtā saṅkhārā ^b^padhānasaṅkhārā^eb^.  catukiccasādhakassa sammappadhānavīriyassetaṃ adhivacanaṃ. ^b^samannāgata^eb^nti chandasamādhinā  ca padhānasaṅkhārehi ca upetaṃ. ^b^iddhipāda^eb^nti nipphattipariyāyena vā ijjhanaṭṭhena, ijjhanti  etāya sattā iddhā vuddhā ukkaṃsagatā hontīti iminā vā pariyāyena iddhīti saṅkhaṃ gatānaṃ  abhiññācittasampayuttānaṃ chandasamādhipadhānasaṅkhārānaṃ ^a^M2.0014^ea^ adhiṭṭhānaṭṭhena pādabhūtaṃ  sesacittacetasikarāsinti attho. vuttañhetaṃ ``iddhipādoti tathābhūtassa vedanākkhandho...pe0...  viññāṇakkhandho''ti (vibha0 434).</p>
              <p>[03] atha vā pajjate anenāti pādo. pāpuṇīyatīti attho. iddhiyā pādo iddhipādo. chandādīnametaṃ  adhivacanaṃ. yathāha -- ``chandañce, bhikkhave, bhikkhu nissāya labhati samādhiṃ, labhati cittassekaggataṃ,  ayaṃ vuccati chandasamādhi. so anuppannānaṃ pāpakānaṃ...pe0... padahati, ime vuccanti  padhānasaṅkhārā. iti ayañca chando ayañca chandasamādhi ime ca padhānasaṅkhārā, ayaṃ vuccati,  bhikkhave, chandasamādhipadhānasaṅkhārasamannāgato iddhipādo''ti (saṃ0 ni0  5.825). evaṃ  sesiddhipādesupi attho veditabbo. </p>
              <p>[03] 383^b^.^eb^ ^b^aṭṭha padānī^eb^ti chandādīni aṭṭha veditabbāni. vuttañhetaṃ ``iddhiyā katamāni  aṭṭha padāni? chandañce bhikkhu nissāya labhati samādhiṃ, labhati cittassekaggataṃ. chando  na samādhi, samādhi na chando. añño chando, añño samādhi. vīriyañce bhikkhu... cittañce  bhikkhu... vīmaṃsañce bhikkhu nissāya labhati samādhiṃ, labhati cittassekaggataṃ. vīmaṃsā  na samādhi, samādhi na vīmaṃsā. aññā vīmaṃsā, añño samādhi. iddhiyā imāni aṭṭha  padāni iddhilābhāya...pe0... iddhivesārajjāya saṃvattantī''ti (paṭi0 ma0 3.9). ettha  hi iddhimuppādetukāmatāchando ^a^V2.0014^ea^ samādhinā ekato niyuttova iddhilābhāya saṃvattati; tathā  vīriyādayo. tasmā imāni aṭṭha padāni vuttānīti veditabbāni. </p>
              <p>[03] 384^b^.^eb^ ^b^soḷasa mūlānī^eb^ti soḷasahi ākārehi āneñjatā cittassa veditabbā.  vuttañhetaṃ -- ``iddhiyā kati mūlāni? soḷasa mūlāni -- anonataṃ cittaṃ kosajje  na iñjatīti āneñjaṃ, anunnataṃ cittaṃ uddhacce na iñjatīti āneñjaṃ, anabhinataṃ cittaṃ  rāge na iñjatīti āneñjaṃ, anapanataṃ cittaṃ byāpāde na iñjatīti āneñjaṃ, anissitaṃ  cittaṃ diṭṭhiyā na iñjatīti āneñjaṃ, appaṭibaddhaṃ cittaṃ chandarāge na iñjatīti āneñjaṃ,  vippamuttaṃ cittaṃ kāmarāge na iñjatīti āneñjaṃ, visaṃyuttaṃ cittaṃ kilese  na iñjatīti āneñjaṃ, vimariyādikataṃ cittaṃ kilesamariyāde na iñjatīti āneñjaṃ,  ekattagataṃ cittaṃ nānattakilese na iñjatīti āneñjaṃ, saddhāya pariggahitaṃ ^a^M2.0015^ea^  cittaṃ assaddhiye na iñjatīti āneñjaṃ, vīriyena pariggahitaṃ cittaṃ kosajje na iñjatīti  āneñjaṃ, satiyā pariggahitaṃ cittaṃ pamāde na iñjatīti āneñjaṃ, samādhinā pariggahitaṃ  cittaṃ uddhacce na iñjatīti āneñjaṃ, paññāya pariggahitaṃ cittaṃ avijjāya na iñjatīti  āneñjaṃ, obhāsagataṃ cittaṃ avijjandhakāre na iñjatīti āneñjaṃ. iddhiyā imāni  soḷasa mūlāni iddhilābhāya...pe0... iddhivesārajjāya saṃvattantī''ti (paṭi0 ma0 3.9).</p>
              <p>[03] kāmañca esa attho evaṃ samāhite cittetiādināpi siddhoyeva, paṭhamajjhānādīnaṃ pana iddhiyā  bhūmipādapadamūlabhāvadassanatthaṃ puna vutto. purimo ca suttesu āgatanayo. ayaṃ paṭisambhidāyaṃ.  iti ubhayattha asammohatthampi puna vutto. </p>
              <p>[03] 385^b^.^eb^ ^b^ñāṇena adhiṭṭhahanto^eb^ti svāyamete iddhiyā bhūmipādapadabhūte dhamme sampādetvā  abhiññāpādakaṃ jhānaṃ samāpajjitvā vuṭṭhāya sace sataṃ icchati ``sataṃ homi sataṃ homī''ti  parikammaṃ katvā puna abhiññāpādakaṃ jhānaṃ samāpajjitvā vuṭṭhāya adhiṭṭhāti, adhiṭṭhānacittena  saheva sataṃ hoti. sahassādīsupi eseva nayo. sace evaṃ na ijjhati puna parikammaṃ  katvā dutiyampi samāpajjitvā vuṭṭhāya adhiṭṭhātabbaṃ. saṃyuttaṭṭhakathāyaṃ hi ekavāraṃ dvevāraṃ  samāpajjituṃ vaṭṭatīti vuttaṃ. tattha pādakajjhānacittaṃ nimittārammaṇaṃ. parikammacittāni  satārammaṇāni vā sahassārammaṇāni vā, tāni ca kho vaṇṇavasena, no paṇṇattivasena. adhiṭṭhānacittampi  tatheva satārammaṇaṃ ^a^V2.0015^ea^ vā sahassārammaṇaṃ vā. taṃ pubbe vuttaṃ appanācittamiva gotrabhuanantaraṃ  ekameva uppajjati rūpāvacaracatutthajjhānikaṃ. </p>
              <p>[03] 386^b^.^eb^ yampi paṭisambhidāyaṃ vuttaṃ ``pakatiyā eko bahukaṃ āvajjati sataṃ vā sahassaṃ  vā satasahassaṃ vā, āvajjitvā ñāṇena adhiṭṭhāti `bahuko homī'ti, bahuko hoti,  yathā ^b^āyasmā cūḷapanthako''^eb^ti (paṭi0 ma0 3.10). tatrāpi ^b^āvajjatī^eb^ti parikammavaseneva  vuttaṃ. ^b^āvajjitvā ñāṇena adhiṭṭhātī^eb^ti abhiññāñāṇavasena vuttaṃ. tasmā bahukaṃ  āvajjati, tato tesampi parikammacittānaṃ avasāne samāpajjati, samāpattito vuṭṭhahitvā  puna bahuko homīti āvajjitvā tato paraṃ pavattānaṃ tiṇṇaṃ catunnaṃ vā pubbabhāgacittānaṃ  anantarā uppannena sanniṭṭhāpanavasena adhiṭṭhānanti ^a^M2.0016^ea^ laddhanāmena ekeneva abhiññāñāṇena  adhiṭṭhātīti evamettha attho daṭṭhabbo.</p>
              <p>[03] yaṃ pana vuttaṃ ``yathā ^b^āyasmā cūḷapanthako''^eb^ti, taṃ bahudhābhāvassa kāyasakkhidassanatthaṃ  vuttaṃ. taṃ pana vatthunā dīpetabbaṃ. te kira dvebhātaro panthe jātattā panthakāti  nāmaṃ labhiṃsu. tesaṃ jeṭṭho mahāpanthako, so pabbajitvā saha paṭisambhidāhi arahattaṃ  pāpuṇi. arahā hutvā cūḷapanthakaṃ pabbājetvā -- </p>
              <p>[21] padumaṃ yathā kokanadaṃ sugandhaṃ, pāto siyā phullamavītagandhaṃ. </p>
              <p>[22] aṅgīrasaṃ passa virocamānaṃ, tapantamādiccamivantalikkheti.. (a0 ni0  5.195) --</p>
              <p>[03] imaṃ gāthaṃ adāsi. so taṃ catūhi māsehi paguṇaṃ kātuṃ nāsakkhi. atha naṃ thero  abhabbo tvaṃ sāsaneti vihārato nīhari. tasmiñca kāle thero bhattuddesako hoti.  jīvako theraṃ upasaṅkamitvā ``sve, bhante, bhagavatā saddhiṃ pañcabhikkhusatāni gahetvā  amhākaṃ gehe bhikkhaṃ gaṇhathā''ti āha. theropi ṭhapetvā cūḷapanthakaṃ sesānaṃ adhivāsemīti  adhivāsesi.</p>
              <p>[03] cūḷapanthako dvārakoṭṭhake ṭhatvā rodati. bhagavā dibbacakkhunā disvā taṃ upasaṅkamitvā  kasmā rodasīti āha. so taṃ pavattimācikkhi. bhagavā na sajjhāyaṃ kātuṃ asakkonto  mama ^a^V2.0016^ea^ sāsane abhabbo nāma hoti, mā soci bhikkhūti taṃ bāhāyaṃ gahetvā vihāraṃ pavisitvā  iddhiyā pilotikakhaṇḍaṃ abhinimminitvā adāsi, handa bhikkhu imaṃ parimajjanto rajoharaṇaṃ  rajoharaṇanti punappunaṃ sajjhāyaṃ karohīti. tassa tathā karoto taṃ kāḷavaṇṇaṃ ahosi.  so parisuddhaṃ vatthaṃ, natthettha doso, attabhāvassa panāyaṃ dosoti saññaṃ paṭilabhitvā pañcasu  khandhesu ñāṇaṃ otāretvā vipassanaṃ vaḍḍhetvā anulomato gotrabhusamīpaṃ pāpesi.  athassa bhagavā obhāsagāthā abhāsi -- </p>
              <p>[21] ``rāgo rajo na ca pana reṇu vuccati, </p>
              <p>[27] rāgassetaṃ adhivacanaṃ rajoti. </p>
              <p>[26] etaṃ rajaṃ vippajahitvā paṇḍitā, </p>
              <p>[22] viharanti te vigatarajassa sāsane.. </p>
              <p>[22] ``doso ^a^M2.0017^ea^...pe0..... </p>
              <p>[21] ``moho rajo na ca pana reṇu vuccati, </p>
              <p>[27] mohassetaṃ adhivacanaṃ rajoti. </p>
              <p>[26] etaṃ rajaṃ vippajahitvā paṇḍitā, </p>
              <p>[22] viharanti te vigatarajassa sāsane''ti.. (mahāni0 209).</p>
              <p>[03] tassa gāthāpariyosāne catupaṭisambhidāchaḷabhiññāparivārā nava lokuttaradhammā hatthagatāva  ahesuṃ.</p>
              <p>[03] satthā dutiyadivase jīvakassa gehaṃ agamāsi saddhiṃ bhikkhusaṅghena. atha dakkhiṇodakāvasāne  yāguyā diyyamānāya hatthena pattaṃ pidahi. jīvako kiṃ bhanteti pucchi. vihāre  eko bhikkhu atthīti. so purisaṃ pesesi ``gaccha, ayyaṃ gahetvā sīghaṃ ehī''ti.  vihārato nikkhante pana bhagavati, </p>
              <p>[21] sahassakkhattumattānaṃ ^a^V2.0017^ea^, nimminitvāna panthako. </p>
              <p>[22] nisīdambavane ramme, yāva kālappavedanāti.. (theragā0 563).</p>
              <p>[03] atha so puriso gantvā kāsāvehi ekapajjotaṃ ārāmaṃ disvā āgantvā bhikkhūhi bharito  bhante ārāmo, nāhaṃ jānāmi katamo so ayyoti āha. tato naṃ bhagavā āha ``gaccha  yaṃ paṭhamaṃ passasi, taṃ cīvarakaṇṇe gahetvā `satthā taṃ āmantetī'ti vatvā ānehī''ti.  so taṃ gantvā therasseva cīvarakaṇṇe aggahesi. tāvadeva sabbepi nimmitā antaradhāyiṃsu.  thero ``gaccha tva''nti taṃ uyyojetvā mukhadhovanādisarīrakiccaṃ niṭṭhapetvā paṭhamataraṃ  gantvā pattāsane nisīdi. idaṃ sandhāya vuttaṃ ``yathā āyasmā cūḷapanthako''ti. </p>
              <p>[01] tatra ye te bahū nimmitā te aniyametvā nimmitattā iddhimatā sadisāva honti. ṭhānanisajjādīsu  vā bhāsitatuṇhībhāvādīsu vā yaṃ yaṃ iddhimā karoti, taṃ tadeva karonti. sace  pana nānāvaṇṇe kātukāmo hoti, keci paṭhamavaye, keci majjhimavaye, keci pacchimavaye,  tathā ^a^M2.0018^ea^ dīghakese, upaḍḍhamuṇḍe, muṇḍe, missakese, upaḍḍharattacīvare, paṇḍukacīvare,  padabhāṇadhammakathāsarabhaññapañhapucchanapañhavissajjanarajanapacanacīvarasibbanadhovanādīni karonte  aparepi vā nānappakārake kātukāmo hoti, tena pādakajjhānato vuṭṭhāya ettakā  bhikkhū paṭhamavayā hontūtiādinā nayena parikammaṃ katvā puna samāpajjitvā vuṭṭhāya  adhiṭṭhātabbaṃ. adhiṭṭhānacittena saddhiṃ icchiticchitappakārāyeva hontīti. esa nayo bahudhāpi  hutvā eko hotītiādīsu.</p>
              <p>[03] ayaṃ pana viseso, iminā bhikkhunā evaṃ bahubhāvaṃ nimminitvā puna ``ekova hutvā  caṅkamissāmi, sajjhāyaṃ karissāmi, pañhaṃ pucchissāmī''ti cintetvā vā, ``ayaṃ  vihāro appabhikkhuko, sace keci āgamissanti `kuto ime ettakā ekasadisā bhikkhū,  addhā therassa esa ānubhāvo'ti maṃ jānissantī''ti appicchatāya vā antarāva ``eko  homī''ti icchantena pādakajjhānaṃ samāpajjitvā vuṭṭhāya ``eko homī''ti parikammaṃ  katvā puna samāpajjitvā vuṭṭhāya ``eko homī''ti adhiṭṭhātabbaṃ. adhiṭṭhānacittena  saddhiṃyeva eko hoti. evaṃ akaronto pana yathā paricchinnakālavasena sayameva eko  hoti. </p>
              <p>[03] 387^b^.^eb^ ^b^āvibhāvaṃ tirobhāva^eb^nti ettha āvibhāvaṃ karoti tirobhāvaṃ karotīti  ayamattho ^a^V2.0018^ea^. idameva hi sandhāya paṭisambhidāyaṃ vuttaṃ ``āvibhāvanti kenaci anāvaṭaṃ  hoti appaṭicchannaṃ vivaṭaṃ pākaṭaṃ. tirobhāvanti kenaci āvaṭaṃ hoti paṭicchannaṃ  pihitaṃ paṭikujjita''nti (paṭi0 ma0 3.11). tatrāyaṃ iddhimā āvibhāvaṃ kātukāmo  andhakāraṃ vā ālokaṃ karoti, paṭicchannaṃ vā vivaṭaṃ, anāpāthaṃ vā āpāthaṃ karoti.  kathaṃ? ayañhi yathā paṭicchannopi dūre ṭhitopi vā dissati, evaṃ attānaṃ vā paraṃ  vā kātukāmo pādakajjhānato vuṭṭhāya idaṃ andhakāraṭṭhānaṃ ālokajātaṃ hotūti vā,  idaṃ paṭicchannaṃ vivaṭaṃ hotūti vā, idaṃ anāpāthaṃ āpāthaṃ hotūti vā āvajjitvā  parikammaṃ katvā vuttanayeneva adhiṭṭhāti, saha adhiṭṭhānacittena yathādhiṭṭhitameva hoti.  pare dūre ṭhitāpi passanti. sayampi passitukāmo passati. </p>
              <p>[03] 388^b^.^eb^ etaṃ ^a^M2.0019^ea^ pana pāṭihāriyaṃ kena katapubbanti? bhagavatā. bhagavā hi  cūḷasubhaddāya nimantito vissakammunā nimmitehi pañcahi kūṭāgārasatehi sāvatthito  sattayojanabbhantaraṃ sāketaṃ gacchanto yathā sāketanagaravāsino sāvatthivāsike,  sāvatthivāsino ca sāketavāsike passanti, evaṃ adhiṭṭhāsi. nagaramajjhe ca otaritvā  pathaviṃ dvidhā bhinditvā yāva avīciṃ ākāsañca dvidhā viyūhitvā yāva brahmalokaṃ dassesi.</p>
              <p>[03] devorohaṇenapi ca ayamattho vibhāvetabbo. bhagavā kira yamakapāṭihāriyaṃ katvā caturāsītipāṇasahassāni  bandhanā pamocetvā atītā buddhā yamakapāṭihāriyāvasāne kuhiṃ gatāti āvajjitvā tāvatiṃsabhavanaṃ  gatāti addasa. athekena pādena pathavītalaṃ akkamitvā dutiyaṃ yugandharapabbate patiṭṭhapetvā  puna purimapādaṃ uddharitvā sinerumatthakaṃ akkamitvā tattha paṇḍukambalasilātale vassaṃ  upagantvā sannipatitānaṃ dasasahassacakkavāḷadevatānaṃ ādito paṭṭhāya abhidhammakathaṃ ārabhi.  bhikkhācāravelāya nimmitabuddhaṃ māpesi. so dhammaṃ deseti. bhagavā nāgalatādantakaṭṭhaṃ  khāditvā anotattadahe mukhaṃ dhovitvā uttarakurūsu piṇḍapātaṃ gahetvā anotattadahatīre  paribhuñjati. sāriputtatthero tattha gantvā bhagavantaṃ vandati. bhagavā ajja ettakaṃ dhammaṃ  desesinti therassa nayaṃ deti. evaṃ tayo māse abbocchinnaṃ abhidhammakathaṃ kathesi.  taṃ sutvā asītikoṭidevatānaṃ dhammābhisamayo ahosi.</p>
              <p>[03] yamakapāṭihāriye sannipatitāpi dvādasayojanā parisā bhagavantaṃ passitvāva gamissāmāti  ^a^V2.0019^ea^ khandhāvāraṃ bandhitvā aṭṭhāsi. taṃ cūḷānāthapiṇḍikaseṭṭhiyeva sabbapaccayehi upaṭṭhāsi.  manussā kuhiṃ bhagavāti jānanatthāya anuruddhattheraṃ yāciṃsu. thero ālokaṃ vaḍḍhetvā  addasa dibbena cakkhunā tattha vassūpagataṃ bhagavantaṃ disvā ārocesi.</p>
              <p>[03] te bhagavato vandanatthāya mahāmoggallānattheraṃ yāciṃsu. thero parisamajjheyeva mahāpathaviyaṃ  nimujjitvā sinerupabbataṃ nibbijjhitvā tathāgatapādamūle ^a^M2.0020^ea^ bhagavato  pāde vandamānova ummujjitvā bhagavantaṃ etadavoca ``jambudīpavāsino, bhante, bhagavato  pāde vanditvā passitvāva gamissāmāti vadantī''ti. bhagavā āha ``kuhiṃ pana te,  moggallāna, etarahi jeṭṭhabhātā dhammasenāpatī''ti? ``saṅkassanagare bhante''ti. ``moggallāna,  maṃ daṭṭhukāmā sve saṅkassanagaraṃ āgacchantu, ahaṃ sve mahāpavāraṇapuṇṇamāsīuposathadivase  saṅkassanagare otarissāmī''ti. ``sādhu, bhante''ti thero dasabalaṃ vanditvā āgatamaggeneva  oruyha manussānaṃ santikaṃ sampāpuṇi. gamanāgamanakāle ca yathā naṃ manussā passanti,  evaṃ adhiṭṭhāsi. idaṃ tāvettha mahāmoggallānatthero āvibhāvapāṭihāriyaṃ akāsi.</p>
              <p>[03] so evaṃ āgato taṃ pavattiṃ ārocetvā ``dūranti saññaṃ akatvā katapātarāsāva nikkhamathā''ti  āha. bhagavā sakkassa devarañño ārocesi ``mahārāja, sve manussalokaṃ gacchāmī''ti.  devarājā vissakammaṃ āṇāpesi ``tāta, sve bhagavā manussalokaṃ gantukāmo,  tisso sopānapantiyo māpehi ekaṃ kanakamayaṃ, ekaṃ rajatamayaṃ, ekaṃ maṇimaya''nti.  so tathā akāsi. bhagavā dutiyadivase sinerumuddhani ṭhatvā puratthimalokadhātuṃ olokesi,  anekāni cakkavāḷasahassāni vivaṭāni hutvā ekaṅgaṇaṃ viya pakāsiṃsu. yathā ca puratthimena,  evaṃ pacchimenapi uttarenapi dakkhiṇenapi sabbaṃ vivaṭamaddasa. heṭṭhāpi yāva avīci,  upari yāva akaniṭṭhabhavanaṃ, tāva addasa.</p>
              <p>[03] taṃ divasaṃ kira lokavivaraṇaṃ nāma ahosi. manussāpi deve passanti, devāpi manusse.  tattha neva manussā uddhaṃ ullokenti, na devā adho olokenti, sabbe sammukhāva  aññamaññaṃ passanti. bhagavā majjhe maṇimayena sopānena otarati, chakāmāvacaradevā vāmapasse  kanakamayena, suddhāvāsā ca mahābrahmā ca dakkhiṇapasse rajatamayena. devarājā pattacīvaraṃ  aggahesi, mahābrahmā tiyojanikaṃ setacchattaṃ, suyāmo vāḷabījaniṃ,  pañcasikho gandhabbaputto ^a^V2.0020^ea^  tigāvutamattaṃ beḷuvapaṇḍuvīṇaṃ gahetvā tathāgatassa pūjaṃ karonto otarati. taṃdivasaṃ  bhagavantaṃ disvā buddhabhāvāya pihaṃ anuppādetvā ṭhitasatto nāma natthi. idamettha bhagavā  āvibhāvapāṭihāriyaṃ akāsi.</p>
              <p>[03] apica ^a^M2.0021^ea^ tambapaṇṇidīpe talaṅgaravāsī dhammadinnattheropi tissamahāvihāre  cetiyaṅgaṇasmiṃ nisīditvā ``tīhi, bhikkhave, dhammehi samannāgato bhikkhu apaṇṇakapaṭipadaṃ  paṭipanno hotī''ti apaṇṇakasuttaṃ (a0 ni0  3.16) kathento heṭṭhāmukhaṃ bījaniṃ  akāsi, yāva avīcito ekaṅgaṇaṃ ahosi. tato uparimukhaṃ akāsi, yāva brahmalokā  ekaṅgaṇaṃ ahosi. thero nirayabhayena tajjetvā saggasukhena ca palobhetvā dhammaṃ desesi.  keci sotāpannā ahesuṃ, keci sakadāgāmī anāgāmī arahantoti. </p>
              <p>[03] 389^b^.^eb^ tirobhāvaṃ kātukāmo pana ālokaṃ vā andhakāraṃ karoti, appaṭicchannaṃ vā  paṭicchannaṃ, āpāthaṃ vā anāpāthaṃ karoti. kathaṃ? ayañhi yathā appaṭicchannopi samīpe  ṭhitopi vā na dissati, evaṃ attānaṃ vā paraṃ vā kātukāmo pādakajjhānato vuṭṭhāya  ``idaṃ ālokaṭṭhānaṃ andhakāraṃ hotū''ti vā, ``idaṃ appaṭicchannaṃ paṭicchannaṃ hotū''ti  vā, ``idaṃ āpāthaṃ anāpāthaṃ hotū''ti vā āvajjitvā parikammaṃ katvā vuttanayeneva  adhiṭṭhāti. saha adhiṭṭhānacittena yathādhiṭṭhitameva hoti. pare samīpe ṭhitāpi na passanti.  sayampi apassitukāmo na passati. </p>
              <p>[03] 390^b^.^eb^ etaṃ pana pāṭihāriyaṃ kena katapubbanti? bhagavatā. bhagavā hi yasaṃ kulaputtaṃ  samīpe nisinnaṃyeva yathā naṃ pitā na passati, evamakāsi. tathā vīsayojanasataṃ mahākappinassa  paccuggamanaṃ katvā taṃ anāgāmiphale, amaccasahassañcassa sotāpattiphale patiṭṭhāpetvā,  tassa anumaggaṃ āgatā sahassitthiparivārā anojādevī āgantvā samīpe nisinnāpi  yathā saparisaṃ rājānaṃ na passati, tathā katvā ``api, bhante, rājānaṃ passathā''ti vutte  ``kiṃ pana te rājānaṃ gavesituṃ varaṃ, udāhu attāna''nti? ``attānaṃ, bhante''ti  vatvā nisinnāya tassā tathā dhammaṃ desesi, yathā sā saddhiṃ itthisahassena sotāpattiphale  patiṭṭhāsi, amaccā anāgāmiphale, rājā arahatteti. apica tambapaṇṇidīpaṃ ^a^M2.0022^ea^ ^a^V2.0021^ea^  āgatadivase yathā attanā saddhiṃ āgate avasese rājā na passati, evaṃ karontena mahindattherenāpi  idaṃ katameva (pārā0 aṭṭha0 1ṭatiyasaṅgītikathā). </p>
              <p>[03] 391^b^.^eb^ apica sabbampi pākaṭaṃ pāṭihāriyaṃ āvibhāvaṃ nāma. apākaṭapāṭihāriyaṃ  tirobhāvaṃ nāma. tattha pākaṭapāṭihāriye iddhipi paññāyati iddhimāpi. taṃ yamakapāṭihāriyena  dīpetabbaṃ. tatra hi ``idha tathāgato yamakapāṭihāriyaṃ karoti asādhāraṇaṃ sāvakehi.  uparimakāyato aggikkhandho pavattati, heṭṭhimakāyato udakadhārā pavattatī''ti (paṭi0  ma0 1.116) evaṃ ubhayaṃ paññāyittha. apākaṭapāṭihāriye iddhiyeva paññāyati, na iddhimā.  taṃ mahakasuttena (saṃ0 ni0  4.346) ca brahmanimantanikasuttena (ma0 ni0 1.501 ādayo)  ca dīpetabbaṃ. tatra hi āyasmato ca mahakassa, bhagavato ca iddhiyeva paññāyittha, na iddhimā.</p>
              <p>[03] yathāha -- </p>
              <p>[02] ``ekamantaṃ nisinno kho citto gahapati āyasmantaṃ mahakaṃ etadavoca `sādhu me, bhante,  ayyo mahako uttarimanussadhammā iddhipāṭihāriyaṃ dassetū'ti. tena hi tvaṃ gahapati  āḷinde uttarāsaṅgaṃ paññāpetvā tiṇakalāpaṃ okāsehīti. `evaṃ, bhante'ti kho  citto gahapati āyasmato mahakassa paṭissutvā āḷinde uttarāsaṅgaṃ paññāpetvā tiṇakalāpaṃ  okāsesi. atha kho āyasmā mahako vihāraṃ pavisitvā tathārūpaṃ iddhābhisaṅkhāraṃ abhisaṅkhāsi,  yathā tālacchiggaḷena ca aggaḷantarikāya ca acci nikkhamitvā tiṇāni jhāpesi, uttarāsaṅgaṃ  na jhāpesī''ti (saṃ0 ni0  4.346).</p>
              <p>[03] yathā cāha -- </p>
              <p>[02] ``atha khvāhaṃ, bhikkhave, tathārūpaṃ iddhābhisaṅkhāraṃ abhisaṅkhāsiṃ `ettāvatā brahmā ca brahmaparisā  ca brahmapārisajjā ca saddañca me sossanti, na ca maṃ dakkhissantī'ti antarahito imaṃ  gāthaṃ abhāsiṃ -- </p>
              <p>[21] `bhave ^a^M2.0023^ea^ ^a^V2.0022^ea^ vāhaṃ bhayaṃ disvā, bhavañca vibhavesinaṃ. </p>
              <p>[22] bhavaṃ nābhivadiṃ kiñci, nandiñca na upādiyi'''nti.. (ma0 ni0 1.504). </p>
              <p>[03] 392^b^.^eb^ tirokuṭṭaṃ tiropākāraṃ tiropabbataṃ asajjamāno gacchati seyyathāpi ākāseti  ettha ^b^tirokuṭṭa^eb^nti parakuṭṭaṃ, kuṭṭassa parabhāganti vuttaṃ hoti. esa nayo itaresu.  ^b^kuṭṭo^eb^ti ca gehabhittiyā etamadhivacanaṃ. ^b^pākāro^eb^ti gehavihāragāmādīnaṃ parikkhepapākāro.  ^b^pabbato^eb^ti paṃsupabbato vā pāsāṇapabbato vā. ^b^asajjamāno^eb^ti alaggamāno. ^b^seyyathāpi  ākāse^eb^ti ākāse viya. evaṃ gantukāmena pana ākāsakasiṇaṃ samāpajjitvā  vuṭṭhāya kuṭṭaṃ vā pākāraṃ vā sinerucakkavāḷesupi aññataraṃ pabbataṃ vā āvajjitvā  kataparikammena ākāso hotūti adhiṭṭhātabbo. ākāsoyeva hoti. adho otaritukāmassa,  uddhaṃ vā ārohitukāmassa susiro hoti, vinivijjhitvā gantukāmassa chiddo. so  tattha asajjamāno gacchati.</p>
              <p>[03] ^b^tipiṭakacūḷābhayatthero^eb^ panetthāha -- ``ākāsakasiṇasamāpajjanaṃ, āvuso, kimatthiyaṃ,  kiṃ hatthiassādīni abhinimminitukāmo hatthiassādi kasiṇāni samāpajjati, nanu  yattha katthaci kasiṇe parikammaṃ katvā aṭṭhasamāpattivasībhāvoyeva pamāṇaṃ. yaṃ yaṃ  icchati, taṃ tadeva hotī''ti. bhikkhū āhaṃsu -- ``pāḷiyā, bhante, ākāsakasiṇaṃyeva  āgataṃ, tasmā avassametaṃ vattabba''nti. tatrāyaṃ pāḷi -- </p>
              <p>[02] ``pakatiyā ākāsakasiṇasamāpattiyā lābhī hoti. tirokuṭṭaṃ tiropākāraṃ tiropabbataṃ  āvajjati. āvajjitvā ñāṇena adhiṭṭhāti -- `ākāso hotū'ti. ākāso hoti.  tirokuṭṭaṃ tiropākāraṃ tiropabbataṃ asajjamāno gacchati. yathā manussā pakatiyā aniddhimanto  kenaci anāvaṭe aparikkhitte asajjamānā gacchanti, evameva so iddhimā cetovasippatto  tirokuṭṭaṃ tiropākāraṃ tiropabbataṃ asajjamāno gacchati, seyyathāpi ākāse''ti  (paṭi0 ma0 3.11).</p>
              <p>[03] sace ^a^M2.0024^ea^ panassa bhikkhuno adhiṭṭhahitvā gacchantassa antarā pabbato vā rukkho vā  uṭṭheti, kiṃ puna samāpajjitvā adhiṭṭhātabbanti? doso natthi. puna samāpajjitvā  adhiṭṭhānaṃ hi ^a^V2.0023^ea^ upajjhāyassa santike nissayaggahaṇasadisaṃ hoti. iminā ca pana bhikkhunā  ākāso hotūti adhiṭṭhitattā ākāso hotiyeva. purimādhiṭṭhānabaleneva cassa antarā  añño pabbato vā rukkho vā utumayo uṭṭhahissatīti aṭṭhānamevetaṃ. aññena iddhimatā nimmite  pana paṭhamanimmānaṃ balavaṃ hoti. itarena tassa uddhaṃ vā adho vā gantabbaṃ. </p>
              <p>[03] 393^b^.^eb^ ^b^pathaviyāpi ummujjanimujja^eb^nti ettha ummujjanti uṭṭhānaṃ vuccati. nimujjanti  saṃsīdanaṃ. ummujjañca nimujjañca ummujjanimujjaṃ. evaṃ kātukāmena āpokasiṇaṃ  samāpajjitvā uṭṭhāya ettake ṭhāne pathavī udakaṃ hotūti paricchinditvā parikammaṃ  katvā vuttanayeneva adhiṭṭhātabbaṃ. saha adhiṭṭhānena yathā paricchinne ṭhāne pathavī udakameva  hoti. so tattha ummujjanimujjaṃ karoti. tatrāyaṃ pāḷi -- </p>
              <p>[02] ``pakatiyā āpokasiṇasamāpattiyā lābhī hoti. pathaviṃ āvajjati. āvajjitvā ñāṇena  adhiṭṭhāti -- `udakaṃ hotū'ti. udakaṃ hoti. so pathaviyā ummujjanimujjaṃ karoti.  yathā manussā pakatiyā aniddhimanto udake ummujjanimujjaṃ karonti, evameva so  iddhimā cetovasippatto pathaviyā ummujjanimujjaṃ karoti, seyyathāpi udake''ti (paṭi0  ma0 3.11).</p>
              <p>[03] na kevalañca ummujjanimujjameva, nhānapānamukhadhovanabhaṇḍakadhovanādīsu yaṃ yaṃ icchati,  taṃ taṃ karoti. na kevalañca udakameva, sappitelamadhuphāṇitādīsupi yaṃ yaṃ icchati,  taṃ taṃ idañcidañca ettakaṃ hotūti āvajjitvā parikammaṃ katvā adhiṭṭhahantassa yathādhiṭṭhitameva  hoti. uddharitvā bhājanagataṃ karontassa sappi sappimeva hoti. telādīni telādīniyeva.  udakaṃ udakameva. so tattha temitukāmova temeti, na temitukāmo na temeti.  tasseva ca sā pathavī udakaṃ hoti sesajanassa pathavīyeva. tattha manussā pattikāpi gacchanti,  yānādīhipi gacchanti, kasikammādīnipi karontiyeva. sace panāyaṃ tesampi udakaṃ  hotūti ^a^M2.0025^ea^ icchati, hotiyeva. paricchinnakālaṃ pana atikkamitvā yaṃ pakatiyā  ghaṭataḷākādīsu udakaṃ, taṃ ṭhapetvā avasesaṃ paricchinnaṭṭhānaṃ pathavīyeva hoti. </p>
              <p>[03] 394^b^.^eb^ ^b^udakepi abhijjamāne^eb^ti ettha yaṃ udakaṃ akkamitvā saṃsīdati, taṃ bhijjamānanti  ^a^V2.0024^ea^ vuccati. viparītaṃ abhijjamānaṃ. evaṃ gantukāmena pana pathavīkasiṇaṃ samāpajjitvā  vuṭṭhāya ettake ṭhāne udakaṃ pathavī hotūti paricchinditvā parikammaṃ katvā vuttanayeneva  adhiṭṭhātabbaṃ. saha adhiṭṭhānena yathā paricchinnaṭṭhāne udakaṃ pathavīyeva hoti. so tattha  gacchati, tatrāyaṃ pāḷi -- </p>
              <p>[02] ``pakatiyā pathavīkasiṇasamāpattiyā lābhī hoti. udakaṃ āvajjati. āvajjitvā  ñāṇena adhiṭṭhāti -- `pathavī hotū'ti. pathavī hoti. so abhijjamāne udake gacchati.  yathā manussā pakatiyā aniddhimanto abhijjamānāya pathaviyā gacchanti, evameva so iddhimā  cetovasippatto abhijjamāne udake gacchati, seyyathāpi pathaviya''nti (paṭi0 ma0 3.11).</p>
              <p>[03] na kevalañca gacchati, yaṃ yaṃ iriyāpathaṃ icchati, taṃ taṃ karoti. na kevalañca pathavimeva  karoti, maṇisuvaṇṇapabbatarukkhādīsupi yaṃ yaṃ icchati, taṃ taṃ vuttanayeneva āvajjitvā  adhiṭṭhāti, yathādhiṭṭhitameva hoti. tasseva ca taṃ udakaṃ pathavī hoti, sesajanassa udakameva,  macchakacchapā ca udakakākādayo ca yathāruci vicaranti. sace panāyaṃ aññesampi manussānaṃ  taṃ pathaviṃ kātuṃ icchati, karotiyeva. paricchinnakālātikkamena pana udakameva hoti. </p>
              <p>[03] 395^b^.^eb^ ^b^pallaṅkena kamatī^eb^ti pallaṅkena gacchati. ^b^pakkhī sakuṇo^eb^ti pakkhehi yuttasakuṇo.  evaṃ kātukāmena pana pathavīkasiṇaṃ samāpajjitvā vuṭṭhāya sace nisinno gantumicchati,  pallaṅkappamāṇaṃ ṭhānaṃ paricchinditvā parikammaṃ katvā vuttanayeneva adhiṭṭhātabbaṃ.  sace nipanno gantukāmo hoti mañcappamāṇaṃ, sace padasā gantukāmo hoti maggappamāṇanti  evaṃ yathānurūpaṃ ṭhānaṃ paricchinditvā vuttanayeneva pathavī hotūti adhiṭṭhātabbaṃ, saha  adhiṭṭhānena pathavīyeva hoti. tatrāyaṃ pāḷi -- </p>
              <p>[02] ``ākāsepi ^a^M2.0026^ea^ pallaṅkena kamati, seyyathāpi pakkhī sakuṇoti. pakatiyā  pathavīkasiṇasamāpattiyā lābhī hoti, ākāsaṃ āvajjati. āvajjitvā ñāṇena adhiṭṭhāti --  `pathavī hotū'ti. pathavī hoti. so ākāse antalikkhe caṅkamatipi tiṭṭhatipi ^a^V2.0025^ea^ nisīdatipi  seyyampi kappeti. yathā manussā pakatiyā aniddhimanto pathaviyaṃ caṅkamantipi...pe0...  seyyampi kappenti, evameva so iddhimā cetovasippatto ākāse antalikkhe caṅkamatipi...pe0...  seyyampi kappetī''ti (paṭi0 ma0 3.11). </p>
              <p>[01] ākāse gantukāmena ca bhikkhunā dibbacakkhulābhināpi bhavitabbaṃ. kasmā? antare  utusamuṭṭhānā vā pabbatarukkhādayo honti, nāgasupaṇṇādayo vā usūyantā māpenti,  nesaṃ dassanatthaṃ. te pana disvā kiṃ kātabbanti? pādakajjhānaṃ samāpajjitvā vuṭṭhāya  ākāso hotūti parikammaṃ katvā adhiṭṭhātabbaṃ. thero panāha ``samāpattisamāpajjanaṃ,  āvuso, kimatthiyaṃ, nanu samāhitamevassa cittaṃ, tena yaṃ yaṃ ṭhānaṃ ākāso hotūti  adhiṭṭhāti, ākāsoyeva hotī''ti. kiñcāpi evamāha, atha kho tirokuṭṭapārihāriye  vuttanayeneva paṭipajjitabbaṃ.</p>
              <p>[03] apica okāse orohaṇatthampi iminā dibbacakkhulābhinā bhavitabbaṃ, ayañhi sace anokāse  nhānatitthe vā gāmadvāre vā orohati. mahājanassa pākaṭo hoti. tasmā dibbacakkhunā  passitvā anokāsaṃ vajjetvā okāse otaratīti. </p>
              <p>[03] 396^b^.^eb^ imepi candimasūriye evaṃmahiddhike evaṃmahānubhāve pāṇinā parāmasati parimajjatīti  ettha candimasūriyānaṃ dvācattālīsayojanasahassassa upari caraṇena mahiddhikatā, tīsu dīpesu  ekakkhaṇe ālokakaraṇena mahānubhāvatā veditabbā. evaṃ upari caraṇāalokakaraṇehi  vā mahiddhike teneva mahānubhāve. ^b^parāmasatī^eb^ti pariggaṇhati ekadese vā chupati.  ^b^parimajjatī^eb^ti samantato ādāsatalaṃ viya parimajjati. ayaṃ panassa iddhi abhiññāpādakajjhānavaseneva  ijjhati, natthettha kasiṇasamāpattiniyamo. vuttañhetaṃ paṭisambhidāyaṃ -- </p>
              <p>[02] ``imepi ^a^M2.0027^ea^ candimasūriye...pe0... parimajjatīti idha so iddhimā cetovasippatto  candimasūriye āvajjati, āvajjitvā ñāṇena adhiṭṭhāti -- `hatthapāse hotū'ti. hatthapāse  hoti. so nisinnako vā nipannako vā candimasūriye pāṇinā āmasati parāmasati  parimajjati. yathā manussā pakatiyā aniddhimanto  kiñcideva rūpagataṃ hatthapāse ^a^V2.0026^ea^ āmasanti  parāmasanti parimajjanti, evameva so iddhimā...pe0... parimajjatī''ti (paṭi0 ma0  3.12). </p>
              <p>[01] svāyaṃ yadi icchati gantvā parāmasituṃ, gantvā parāmasati, yadi pana idheva nisinnako  vā nipannako vā parāmasitukāmo hoti, hatthapāse hotūti adhiṭṭhāti, adhiṭṭhānabalena  vaṇṭā muttatālaphalaṃ viya āgantvā hatthapāse ṭhite vā parāmasati, hatthaṃ vā vaḍḍhetvā.  vaḍḍhentassa pana kiṃ upādiṇṇakaṃ vaḍḍhati, anupādiṇṇakanti? upādiṇṇakaṃ nissāya  anupādiṇṇakaṃ vaḍḍhati.</p>
              <p>[03] tattha ^b^tipiṭakacūḷanāgatthero^eb^ āha ``kiṃ panāvuso, upādiṇṇakaṃ khuddakampi mahantampi  na hoti, nanu yadā bhikkhu tālacchiddādīhi nikkhamati, tadā upādiṇṇakaṃ khuddakaṃ hoti.  yadā mahantaṃ attabhāvaṃ karoti, tadā mahantaṃ hoti mahāmoggallānattherassa viyā''ti. </p>
            </h4>
          </h3>
          <h3>
            <h3n> nandopanandanāgadamanakathā</h3n>
            <h4>
              <h4n> </h4n>
              <p>[03] ekasmiṃ kira samaye anāthapiṇḍiko gahapati bhagavato dhammadesanaṃ sutvā ``sve, bhante,  pañcahi bhikkhusatehi saddhiṃ amhākaṃ gehe bhikkhaṃ gaṇhathā''ti nimantetvā pakkami.  bhagavā adhivāsetvā taṃdivasāvasesaṃ rattibhāgañca vītināmetvā paccūsasamaye dasasahassilokadhātuṃ  olokesi. athassa ^b^nandopanando^eb^ nāma nāgarājā ñāṇamukhe āpāthamāgacchi. bhagavā  ``ayaṃ nāgarājā mayhaṃ ñāṇamukhe āpāthamāgacchi, atthi nu kho assa upanissayo''ti  āvajjento ``ayaṃ micchādiṭṭhiko tīsu ratanesu appasannoti disvā ko nu kho imaṃ  micchādiṭṭhito viveceyyā''ti āvajjento mahāmoggallānattheraṃ addasa.</p>
              <p>[03] tato ^a^M2.0028^ea^ pabhātāya rattiyā sarīrapaṭijagganaṃ katvā āyasmantaṃ ānandaṃ āmantesi --  ``ānanda, pañcannaṃ bhikkhusatānaṃ ārocehi tathāgato devacārikaṃ gacchatī''ti. taṃ  divasañca nandopanandassa āpānabhūmiṃ sajjayiṃsu. so dibbaratanapallaṅke dibbena setacchattena  dhāriyamānena tividhanāṭakehi ceva nāgaparisāya ca parivuto dibbabhājanesu upaṭṭhāpitaṃ  annapānavidhiṃ olokayamāno nisinno hoti. atha bhagavā yathā nāgarājā passati, tathā  katvā tassa vitānamatthakeneva pañcahi bhikkhusatehi saddhiṃ tāvatiṃsadevalokābhimukho  pāyāsi.</p>
              <p>[03] tena ^a^V2.0027^ea^ kho pana samayena nandopanandassa nāgarājassa evarūpaṃ pāpakaṃ diṭṭhigataṃ uppannaṃ hoti --  ``ime hi nāma muṇḍakā samaṇakā amhākaṃ uparūparibhavanena devānaṃ tāvatiṃsānaṃ bhavanaṃ  pavisantipi nikkhamantipi, na dāni ito paṭṭhāya imesaṃ amhākaṃ matthake pādapaṃsuṃ okirantānaṃ  gantuṃ dassāmī''ti uṭṭhāya sinerupādaṃ gantvā taṃ attabhāvaṃ vijahitvā sineruṃ  sattakkhattuṃ bhogehi parikkhipitvā upari phaṇaṃ katvā tāvatiṃsabhavanaṃ avakujjena  phaṇena gahetvā adassanaṃ gamesi.</p>
              <p>[03] atha kho āyasmā raṭṭhapālo bhagavantaṃ etadavoca ``pubbe, bhante, imasmiṃ padese ṭhito sineruṃ  passāmi, sineruparibhaṇḍaṃ passāmi, tāvatiṃsaṃ passāmi, vejayantaṃ passāmi, vejayantassa  pāsādassa upari dhajaṃ passāmi. ko nu kho, bhante, hetu ko paccayo, yaṃ etarahi  neva sineruṃ passāmi...pe0... na vejayantassa pāsādassa upari dhajaṃ passāmī''ti.  ``ayaṃ, raṭṭhapāla, nandopanando nāma nāgarājā tumhākaṃ kupito sineruṃ sattakkhattuṃ  bhogehi parikkhipitvā upari phaṇena paṭicchādetvā andhakāraṃ katvā ṭhito''ti. ``damemi  naṃ, bhante''ti. na bhagavā anujāni. atha kho āyasmā bhaddiyo āyasmā rāhuloti  anukkamena sabbepi bhikkhū uṭṭhahiṃsu. na bhagavā anujāni.</p>
              <p>[03] avasāne mahāmoggallānatthero ``ahaṃ, bhante, damemi na''nti āha. ``damehi moggallānā''ti  bhagavā anujāni. thero attabhāvaṃ vijahitvā mahantaṃ nāgarājavaṇṇaṃ abhinimminitvā nandopanandaṃ  cuddasakkhattuṃ bhogehi parikkhipitvā tassa phaṇamatthake attano phaṇaṃ ṭhapetvā sinerunā  ^a^M2.0029^ea^ saddhiṃ abhinippīḷesi. nāgarājā padhūmāyi. theropi na tuyhaṃyeva sarīre  dhūmo atthi, mayhampi atthīti padhūmāyi. nāgarājassa dhūmo theraṃ na bādhati. therassa  pana dhūmo nāgarājānaṃ bādhati. tato nāgarājā pajjali. theropi na tuyhaṃyeva sarīre  aggi atthi, mayhampi atthīti pajjali. nāgarājassa tejo theraṃ na bādhati. therassa pana  tejo nāgarājānaṃ bādhati. nāgarājā ayaṃ maṃ sinerunā abhinippīḷetvā dhūmāyati  ceva pajjalati cāti cintetvā ``bho tvaṃ kosī''ti paṭipucchi. ``ahaṃ kho, nanda,  moggallāno''ti. ``bhante, attano bhikkhubhāvena tiṭṭhāhī''ti.</p>
              <p>[03] thero taṃ attabhāvaṃ vijahitvā tassa dakkhiṇakaṇṇasotena  pavisitvā vāmakaṇṇasotena nikkhami ^a^V2.0028^ea^,  vāmakaṇṇasotena pavisitvā dakkhiṇakaṇṇasotena nikkhami, tathā dakkhiṇanāsasotena pavisitvā  vāmanāsasotena nikkhami, vāmanāsasotena pavisitvā dakkhiṇanāsasotena nikkhami. tato  nāgarājā mukhaṃ vivari. thero mukhena pavisitvā antokucchiyaṃ pācīnena ca pacchimena  ca caṅkamati. bhagavā ``moggallāna, manasikarohi mahiddhiko esa nāgo''ti āha. thero  ``mayhaṃ kho, bhante, cattāro iddhipādā bhāvitā bahulīkatā yānīkatā vatthukatā anuṭṭhitā  paricitā susamāraddhā, tiṭṭhatu, bhante, nandopanando, ahaṃ nandopanandasadisānaṃ nāgarājānaṃ  satampi sahassampi satasahassampi dameyya''nti āha.</p>
              <p>[03] nāgarājā cintesi ``pavisanto tāva me na diṭṭho, nikkhamanakāle dāni naṃ dāṭhantare  pakkhipitvā saṅkhādissāmī''ti cintetvā nikkhama bhante, mā maṃ antokucchiyaṃ aparāparaṃ  caṅkamanto bādhayitthāti āha. thero nikkhamitvā bahi aṭṭhāsi. nāgarājā ayaṃ soti  disvā nāsavātaṃ vissajji. thero catutthaṃ jhānaṃ samāpajji. lomakūpampissa vāto  cāletuṃ nāsakkhi. avasesā bhikkhū kira ādito paṭṭhāya sabbapāṭihāriyāni kātuṃ  sakkuṇeyyuṃ, imaṃ pana ṭhānaṃ patvā evaṃ khippanisantino hutvā samāpajjituṃ na  sakkhissantīti tesaṃ bhagavā nāgarājadamanaṃ nānujāni.</p>
              <p>[03] nāgarājā ^a^M2.0030^ea^ ``ahaṃ imassa samaṇassa nāsavātena lomakūpampi cāletuṃ nāsakkhiṃ,  mahiddhiko samaṇo''ti cintesi. thero attabhāvaṃ vijahitvā supaṇṇarūpaṃ abhinimminitvā  supaṇṇavātaṃ dassento nāgarājānaṃ anubandhi. nāgarājā taṃ attabhāvaṃ vijahitvā māṇavakavaṇṇaṃ  abhinimminitvā ``bhante, tumhākaṃ saraṇaṃ gacchāmī''ti vadanto therassa pāde vandi.  thero ``satthā, nanda, āgato, ehi gamissāmā''ti nāgarājānaṃ damayitvā nibbisaṃ  katvā gahetvā bhagavato santikaṃ agamāsi. nāgarājā bhagavantaṃ vanditvā ``bhante,  tumhākaṃ saraṇaṃ gacchāmī''ti āha. bhagavā ``sukhī hohi, nāgarājā''ti vatvā bhikkhusaṅghaparivuto  anāthapiṇḍikassa nivesanaṃ agamāsi.</p>
              <p>[03] anāthapiṇḍiko ``kiṃ, bhante, atidivā āgatatthā''ti āha. moggallānassa ca nandopanandassa  ca saṅgāmo ahosīti. kassa, bhante, jayo, kassa parājayoti. moggallānassa jayo, nandassa  parājayoti. anāthapiṇḍiko ``adhivāsetu me, bhante, bhagavā sattāhaṃ ^a^V2.0029^ea^ ekapaṭipāṭiyā  bhattaṃ, sattāhaṃ therassa sakkāraṃ karissāmī''ti vatvā sattāhaṃ buddhapamukhānaṃ pañcannaṃ  bhikkhusatānaṃ mahāsakkāraṃ akāsi. iti imaṃ imasmiṃ nandopanandadamane kataṃ mahantaṃ  attabhāvaṃ sandhāyetaṃ vuttaṃ ``yadā mahantaṃ attabhāvaṃ karoti, tadā mahantaṃ hoti mahāmoggallānattherassa  viyā''ti. evaṃ vuttepi bhikkhū upādiṇṇakaṃ nissāya anupādiṇṇakameva vaḍḍhatīti  āhaṃsu. ayameva cettha yutti.</p>
              <p>[03] so evaṃ katvā na kevalaṃ candimasūriye parāmasati. sace icchati pādakathalikaṃ katvā  pāde ṭhapeti, pīṭhaṃ katvā nisīdati, mañcaṃ katvā nipajjati, apassenaphalakaṃ katvā  apassayati. yathā ca eko, evaṃ aparopi. anekesupi hi bhikkhusatasahassesu evaṃ  karontesu tesañca ekamekassa tatheva ijjhati. candimasūriyānañca gamanampi ālokakaraṇampi  tatheva hoti. yathā hi pātisahassesu udakapūresu sabbapātīsu ca candamaṇḍalāni dissanti.  pākatikameva ca candassa gamanaṃ ālokakaraṇañca hoti. tathūpamametaṃ pāṭihāriyaṃ. </p>
              <p>[03] 397^b^.^eb^ ^b^yāva brahmalokāpī^eb^ti brahmalokampi paricchedaṃ katvā. ^b^kāyena vasaṃ vattetī^eb^ti  tattha brahmaloke kāyena attano vasaṃ vatteti. tassattho pāḷiṃ anugantvā veditabbo.  ayañhettha pāḷi -- </p>
              <p>[02] ``yāva ^a^M2.0031^ea^ brahmalokāpi kāyena vasaṃ vattetīti. sace so iddhimā cetovasippatto  brahmalokaṃ gantukāmo hoti, dūrepi santike adhiṭṭhāti santike hotūti, santike  hoti. santikepi dūre adhiṭṭhāti dūre hotūti, dūre hoti. bahukampi thokanti  adhiṭṭhāti thokaṃ hotūti, thokaṃ hoti. thokampi bahukanti adhiṭṭhāti bahukaṃ hotūti,  bahukaṃ hoti. dibbena cakkhunā tassa brahmuno rūpaṃ passati. dibbāya sotadhātuyā  tassa brahmuno saddaṃ suṇāti. cetopariyañāṇena tassa brahmuno cittaṃ pajānāti. sace  so iddhimā cetovasippatto dissamānena kāyena brahmalokaṃ gantukāmo hoti, kāyavasena  cittaṃ pariṇāmeti, kāyavasena cittaṃ adhiṭṭhāti, kāyavasena cittaṃ pariṇāmetvā  kāyavasena cittaṃ adhiṭṭhahitvā sukhasaññañca lahusaññañca okkamitvā dissamānena kāyena  brahmalokaṃ gacchati. sace so iddhimā cetovasippatto adissamānena kāyena brahmalokaṃ  gantukāmo hoti, cittavasena kāyaṃ pariṇāmeti, cittavasena ^a^V2.0030^ea^ kāyaṃ adhiṭṭhāti.  cittavasena kāyaṃ pariṇāmetvā cittavasena kāyaṃ adhiṭṭhahitvā sukhasaññañca lahusaññañca  okkamitvā adissamānena kāyena brahmalokaṃ gacchati. so tassa brahmuno purato rūpaṃ  abhinimmināti manomayaṃ sabbaṅgapañcaṅgiṃ ahīnindriyaṃ. sace so iddhimā caṅkamati, nimmitopi  tattha caṅkamati. sace so iddhimā tiṭṭhati, nisīdati, seyyaṃ kappeti, nimmitopi tattha  seyyaṃ kappeti. sace so iddhimā dhūmāyati, pajjalati, dhammaṃ bhāsati, pañhaṃ pucchati,  pañhaṃ puṭṭho vissajjeti, nimmitopi tattha pañhaṃ puṭṭho vissajjeti. sace so iddhimā  tena brahmunā saddhiṃ santiṭṭhati, sallapati, sākacchaṃ samāpajjati, nimmitopi tattha tena  brahmunā saddhiṃ santiṭṭhati, sallapati, sākacchaṃ samāpajjati. yaṃ yadeva hi so iddhimā  karoti, taṃ tadeva nimmito karotī''ti (paṭi0 ma0 3.12).</p>
              <p>[03] tattha ^a^M2.0032^ea^ ^b^dūrepi santike adhiṭṭhātī^eb^ti pādakajjhānato vuṭṭhāya dūre devalokaṃ  vā brahmalokaṃ vā āvajjati santike hotūti. āvajjitvā parikammaṃ katvā puna  samāpajjitvā ñāṇena adhiṭṭhāti santike hotūti, santike hoti. esa nayo sesapadesupi.</p>
              <p>[03] tattha ko dūraṃ gahetvā santikaṃ akāsīti? bhagavā. bhagavā hi yamakapāṭihāriyāvasāne  devalokaṃ gacchanto yugandharañca sineruñca santike katvā pathavītalato ekapādaṃ yugandhare  patiṭṭhapetvā dutiyaṃ sinerumatthake ṭhapesi. añño ko akāsi? mahāmoggallānatthero.  thero hi sāvatthito bhattakiccaṃ katvā nikkhantaṃ dvādasayojanikaṃ parisaṃ tiṃsayojanaṃ  saṅkassanagaramaggaṃ saṅkhipitvā taṅkhaṇaññeva sampāpesi.</p>
              <p>[03] apica tambapaṇṇidīpe ^b^cūḷasamuddatthero^eb^pi akāsi. dubbhikkhasamaye kira therassa  santikaṃ pātova satta bhikkhusatāni āgamaṃsu. thero ``mahā bhikkhusaṅgho kuhiṃ bhikkhācāro  bhavissatī''ti cintento sakalatambapaṇṇidīpe adisvā ``paratīre pāṭaliputte bhavissatī''ti  disvā bhikkhū pattacīvaraṃ gāhāpetvā ``ethāvuso, bhikkhācāraṃ gamissāmā''ti pathaviṃ  saṅkhipitvā pāṭaliputtaṃ gato. bhikkhū ``kataraṃ, bhante, imaṃ nagara''nti pucchiṃsu.  pāṭaliputtaṃ, āvusoti. pāṭaliputtaṃ nāma dūre bhanteti. āvuso, mahallakattherā  nāma dūrepi gahetvā santike karontīti. mahāsamuddo kuhiṃ, bhanteti? nanu,  āvuso, antarā ekaṃ nīlamātikaṃ atikkamitvā ^a^V2.0031^ea^ āgatatthāti? āma, bhante. mahāsamuddo  pana mahantoti. āvuso, mahallakattherā nāma mahantampi khuddakaṃ karontīti.</p>
              <p>[03] yathā cāyaṃ, evaṃ ^b^tissadattatthero^eb^pi sāyanhasamaye nhāyitvā katuttarāsaṅgo mahābodhiṃ  vandissāmīti citte uppanne santike akāsi.</p>
              <p>[03] santikaṃ pana gahetvā ko dūramakāsīti? bhagavā. bhagavā hi attano ca aṅgulimālassa  (ma0 ni0 2.348) ca antaraṃ santikampi dūramakāsīti.</p>
              <p>[03] atha ko bahukaṃ thokaṃ akāsīti? ^b^mahākassapatthero^eb^. rājagahe kira nakkhattadivase  pañcasatā kumāriyo candapūve gahetvā nakkhattakīḷanatthāya gacchantiyo bhagavantaṃ disvā  kiñci nādaṃsu. pacchato āgacchantaṃ pana theraṃ disvā amhākaṃ thero eti pūvaṃ dassāmāti  sabbā pūve ^a^M2.0033^ea^ gahetvā theraṃ upasaṅkamiṃsu. thero pattaṃ nīharitvā sabbaṃ  ekapattapūramattamakāsi. bhagavā theraṃ āgamayamāno purato nisīdi. thero āharitvā  bhagavato adāsi.</p>
              <p>[03] ^b^illisaseṭṭhivatthusmiṃ^eb^ pana ^b^mahāmoggallānatthero^eb^ thokaṃ bahukamakāsi, ^b^kākavaliyavatthusmiñca^eb^  bhagavā. mahākassapatthero kira sattāhaṃ samāpattiyā vītināmetvā daliddasaṅgahaṃ karonto  kākavaliyassa nāma duggatamanussassa gharadvāre aṭṭhāsi. tassa jāyā theraṃ disvā patino  pakkaṃ aloṇambilayāguṃ patte ākiri. thero taṃ gahetvā bhagavato hatthe ṭhapesi. bhagavā  mahābhikkhusaṅghassa pahonakaṃ katvā adhiṭṭhāsi. ekapattena ābhatā sabbesaṃ pahosi. kākavaliyopi  sattame divase seṭṭhiṭṭhānaṃ alatthāti.</p>
              <p>[03] na kevalañca thokassa bahukaraṇaṃ, madhuraṃ amadhuraṃ, amadhuraṃ madhurantiādīsupi yaṃ yaṃ  icchati, sabbaṃ iddhimato ijjhati. tathā hi ^b^mahāanuḷatthero^eb^ nāma sambahule bhikkhū  piṇḍāya caritvā sukkhabhattameva labhitvā gaṅgātīre nisīditvā paribhuñjamāne disvā  gaṅgāya udakaṃ sappimaṇḍanti adhiṭṭhahitvā sāmaṇerānaṃ saññaṃ adāsi. te thālakehi  āharitvā bhikkhusaṅghassa adaṃsu. sabbe madhurena sappimaṇḍena bhuñjiṃsūti.</p>
              <p>[03] ^b^dibbena^eb^ ^a^V2.0032^ea^ ^b^cakkhunā^eb^ti idheva ṭhito ālokaṃ vaḍḍhetvā tassa brahmuno rūpaṃ passati. idheva  ca ṭhito sabbaṃ tassa bhāsato saddaṃ suṇāti. cittaṃ pajānāti. ^b^kāyavasena cittaṃ pariṇāmetī^eb^ti  karajakāyassa vasena cittaṃ pariṇāmeti. pādakajjhānacittaṃ gahetvā kāye āropeti.  kāyānugatikaṃ karoti dandhagamanaṃ. kāyagamanaṃ hi dandhaṃ hoti. ^b^sukhasaññañca lahusaññañca  okkamatī^eb^ti pādakajjhānārammaṇena iddhicittena sahajātaṃ sukhasaññañca lahusaññañca okkamati  pavisati phasseti sampāpuṇāti. ^b^sukhasaññā^eb^ nāma upekkhāsampayuttasaññā. upekkhā  hi santaṃ sukhanti vuttā. sāyeva ca saññā nīvaraṇehi ceva vitakkādīhi paccanīkehi  ca vimuttattā ^b^lahusaññā^eb^tipi veditabbā. taṃ okkantassa panassa karajakāyopi tūlapicu  viya sallahuko hoti. so evaṃ vāyukkhittatūlapicunā ^a^M2.0034^ea^ viya sallahukena  dissamānena kāyena brahmalokaṃ gacchati. evaṃ gacchanto ca sace icchati pathavīkasiṇavasena  ākāse maggaṃ nimminitvā padasā gacchati. sace icchati vāyokasiṇavasena vāyuṃ  adhiṭṭhahitvā tūlapicu viya vāyunā gacchati. apica gantukāmatā eva ettha pamāṇaṃ. ``sati  hi gantukāmatāya'' evaṃ katacittādhiṭṭhāno adhiṭṭhānavegukkhittova so issāsakhittasaro  viya dissamāno gacchati.</p>
              <p>[03] ^b^cittavasena kāyaṃ pariṇāmetī^eb^ti kāyaṃ gahetvā citte āropeti. cittānugatikaṃ  karoti sīghagamanaṃ. cittagamanaṃ hi sīghaṃ hoti. ^b^sukhasaññañca lahusaññañca okkamatī^eb^ti  rūpakāyārammaṇena iddhicittena sahajātaṃ sukhasaññañca lahusaññañca okkamatīti. sesaṃ vuttanayeneva  veditabbaṃ. idaṃ pana cittagamanameva hoti. evaṃ adissamānena kāyena gacchanto panāyaṃ  kiṃ tassa adhiṭṭhānacittassa uppādakkhaṇe gacchati, udāhu ṭhitikkhaṇe bhaṅgakkhaṇe vāti vutte  tīsupi khaṇesu gacchatīti thero āha. kiṃ pana so sayaṃ gacchati nimmitaṃ pesetīti.  yathāruci karoti. idha panassa sayaṃ gamanameva āgataṃ. </p>
              <p>[01] ^b^manomaya^eb^nti adhiṭṭhānamanena nimmitattā manomayaṃ. ^b^ahīnindriya^eb^nti idaṃ cakkhusotādīnaṃ  saṇṭhānavasena vuttaṃ. nimmitarūpe pana pasādo nāma natthi. sace iddhimā caṅkamati nimmitopi  tattha caṅkamatītiādi sabbaṃ sāvakanimmitaṃ sandhāya vuttaṃ. buddhanimmito pana yaṃ yaṃ  bhagavā karoti, taṃ tampi karoti. bhagavato rucivasena aññampi karotīti. ettha  ca yaṃ so iddhimā idheva ṭhito dibbena cakkhunā rūpaṃ passati, dibbāya sotadhātuyā  saddaṃ suṇāti, cetopariyañāṇena ^a^V2.0033^ea^ cittaṃ pajānāti, na ettāvatā kāyena vasaṃ vatteti.  yampi so idheva ṭhito tena brahmunā saddhiṃ santiṭṭhati sallapati sākacchaṃ samāpajjati,  ettāvatāpi na kāyena vasaṃ vatteti. yampissa dūrepi santike adhiṭṭhātītiādikaṃ  adhiṭṭhānaṃ, ettāvatāpi na kāyena vasaṃ vatteti. yampi so dissamānena vā adissamānena  vā kāyena brahmalokaṃ gacchati, ettāvatāpi na kāyena vasaṃ vatteti. yañca kho so  tassa brahmuno purato rūpaṃ abhinimminātītiādinā nayena ^a^M2.0035^ea^ vuttavidhānaṃ  āpajjati, ettāvatā kāyena vasaṃ vatteti nāmaṃ. sesaṃ panettha kāyena vasaṃ vattanāya  pubbabhāgadassanatthaṃ vuttanti ayaṃ tāva adhiṭṭhānā iddhi. </p>
              <p>[03] 398^b^.^eb^ ^b^vikubbanāya^eb^ pana manomayāya ca idaṃ nānākaraṇaṃ. vikubbanaṃ tāva karontena  ``so pakativaṇṇaṃ vijahitvā kumārakavaṇṇaṃ vā dasseti, nāgavaṇṇaṃ vā dasseti,  supaṇṇavaṇṇaṃ vā dasseti, asuravaṇṇaṃ vā dasseti, indavaṇṇaṃ vā dasseti, devavaṇṇaṃ  vā dasseti, brahmavaṇṇaṃ vā dasseti, samuddavaṇṇaṃ vā dasseti, pabbatavaṇṇaṃ vā dasseti,  sīhavaṇṇaṃ vā dasseti, byagghavaṇṇaṃ vā dasseti, dīpivaṇṇaṃ vā dasseti, hatthimpi  dasseti, assampi dasseti, rathampi dasseti, pattimpi dasseti, vividhampi senābyūhaṃ  dassetī''ti (paṭi0 ma0 3.13) evaṃ vuttesu kumārakavaṇṇādīsu yaṃ yaṃ ākaṅkhati,  taṃ taṃ adhiṭṭhātabbaṃ. adhiṭṭhahantena ca pathavīkasiṇādīsu aññatarārammaṇato abhiññāpādakajjhānato  vuṭṭhāya attano kumārakavaṇṇo āvajjitabbo. āvajjitvā parikammāvasāne puna samāpajjitvā  vuṭṭhāya evarūpo nāma kumārako homīti adhiṭṭhātabbaṃ. saha adhiṭṭhānacittena kumārako  hoti devadatto viya (cūḷava0 333). esa nayo sabbattha.</p>
              <p>[03] ^b^hatthimpi dassetī^eb^tiādi panettha bahiddhāpi hatthiādidassanavasena vuttaṃ. tattha hatthī  homīti anadhiṭṭhahitvā hatthī hotūti adhiṭṭhātabbaṃ, assādīsupi eseva nayoti. ayaṃ  vikubbanā iddhi. </p>
              <p>[03] 399^b^.^eb^ ^b^manomayaṃ^eb^ kātukāmo pana pādakajjhānato vuṭṭhāya kāyaṃ tāva āvajjitvā vuttanayeneva  susiro hotūti adhiṭṭhāti, susiro hoti. athassa abbhantare aññaṃ kāyaṃ āvajjitvā  parikammaṃ katvā vuttanayeneva adhiṭṭhāti, tassa abbhantare añño kāyo hotūti.  so taṃ muñjamhā īsikaṃ viya kosiyā asiṃ viya karaṇḍāya  ahiṃ viya ca abbāhati ^a^V2.0034^ea^.  tena vuttaṃ ``idha bhikkhu imamhā kāyā aññaṃ kāyaṃ abhinimmināti rūpiṃ manomayaṃ  sabbaṅgapaccaṅgiṃ ahīnindriyaṃ. seyyathāpi puriso muñjamhā īsikaṃ pavāheyya, tassa  evamassa ayaṃ muñjo ayaṃ īsikā ^a^M2.0036^ea^, añño muñjo aññā īsikā, muñjamhātveva  īsikā pavāḷhā''tiādi (paṭi0 ma0 3.14). ettha ca yathā īsikādayo muñjādīhi  sadisā honti, evaṃ manomayarūpaṃ iddhimatāsadisameva hotīti dassanatthaṃ etā upamā vuttāti.  ayaṃ manomayā iddhi. </p>
              <p>[06] iti sādhujanapāmojjatthāya kate visuddhimagge </p>
              <p>[06] iddhividhaniddeso nāma </p>
              <p>[06] dvādasamo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 13. abhiññāniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> dibbasotadhātukathā </h3n>
            <h4>
              <h4n> </h4n>
              <p>[03] 400^b^.^eb^ idāni ^a^M2.0037^ea^ ^a^V2.0035^ea^ dibbasotadhātuyā niddesakkamo anuppatto. tattha tato parāsu  ca tīsu abhiññāsu ^b^so evaṃ samāhite citte^eb^tiādīnaṃ (dī0 ni0 1.240  ādayo) attho vuttanayeneva veditabbo. sabbattha pana visesamattameva vaṇṇayissāma. tatra  ^b^dibbāya sotadhātuyā^eb^ti ettha dibbasadisattā dibbā. devānaṃ hi sucaritakammanibbattā  pittasemharuhirādīhi apalibuddhā upakkilesavimuttatāya dūrepi ārammaṇaṃ sampaṭicchanasamatthā  dibbapasādasotadhātu hoti. ayañcāpi imassa bhikkhuno vīriyabhāvanābalanibbattā ñāṇasotadhātu  tādisāyevāti dibbasadisattā dibbā. apica dibbavihāravasena paṭiladdhattā attanā  ca dibbavihārasannissitattāpi dibbā. savanaṭṭhena nijjīvaṭṭhena ca sotadhātu. sotadhātukiccakaraṇena  ca sotadhātu viyātipi sotadhātu. tāya dibbāya sotadhātuyā.</p>
              <p>[03] ^b^visuddhāyā^eb^ti parisuddhāya nirupakkilesāya. ^b^atikkantamānusikāyā^eb^ti manussūpacāraṃ  atikkamitvā saddasavanena mānusikaṃ maṃsasotadhātuṃ atikkantāya vītivattitvā ṭhitāya.  ^b^ubho sadde suṇātī^eb^ti dve sadde suṇāti. katame dve? dibbe ca mānuse ca, devānañca  manussānañca saddeti vuttaṃ hoti. etena padesapariyādānaṃ veditabbaṃ. ^b^ye dūre  santike cā^eb^ti ye saddā dūre paracakkavāḷepi ye ca santike antamaso sadehasannissitapāṇakasaddāpi,  te suṇātīti vuttaṃ hoti. etena nippadesapariyādānaṃ veditabbaṃ. </p>
              <p>[01] kathaṃ panāyaṃ uppādetabbāti? tena bhikkhunā abhiññāpādakajjhānaṃ samāpajjitvā vuṭṭhāya  parikammasamādhicittena paṭhamataraṃ pakatisotapathe dūre oḷāriko araññe sīhādīnaṃ  saddo āvajjitabbo. vihāre ghaṇḍisaddo, bherisaddo, saṅkhasaddo, sāmaṇeradaharabhikkhūnaṃ sabbathāmena  sajjhāyantānaṃ ^a^V2.0036^ea^ sajjhāyanasaddo, pakatikathaṃ kathentānaṃ ``kiṃ bhante, kimāvuso''tiādisaddo,  sakuṇasaddo, vātasaddo, padasaddo, pakkuthitaudakassa ^a^M2.0038^ea^ cicciṭāyanasaddo, ātape  sussamānatālapaṇṇasaddo, kunthakipillikādisaddoti evaṃ sabboḷārikato pabhuti yathākkamena  sukhumasaddā āvajjitabbā. tena puratthimāya disāya saddānaṃ saddanimittaṃ manasikātabbaṃ.  pacchimāya, uttarāya, dakkhiṇāya, heṭṭhimāya, uparimāya disāya, puratthimāya anudisāya,  pacchimāya, uttarāya, dakkhiṇāya anudisāya saddānaṃ saddanimittaṃ manasikātabbaṃ. oḷārikānampi  sukhumānampi saddānaṃ saddanimittaṃ manasikātabbaṃ. tassa te saddā pākatikacittassāpi  pākaṭā honti. parikammasamādhicittassa pana ativiya pākaṭā.</p>
              <p>[03] tassevaṃ saddanimittaṃ manasikaroto idāni dibbasotadhātu uppajjissatīti tesu saddesu  aññataraṃ ārammaṇaṃ katvā manodvārāvajjanaṃ uppajjati. tasmiṃ niruddhe cattāri pañca  vā javanāni javanti, yesaṃ purimāni tīṇi cattāri vā parikammaupacārānulomagotrabhunāmakāni  kāmāvacarāni, catutthaṃ pañcamaṃ vā appanācittaṃ rūpāvacaraṃ catutthajjhānikaṃ. tattha  yaṃ tena appanācittena saddhiṃ uppannaṃ ñāṇaṃ, ayaṃ dibbasotadhātūti veditabbā.  tato paraṃ tasmiṃ sote patito hoti. taṃ thāmajātaṃ karontena ``etthantare saddaṃ suṇāmī''ti  ekaṅgulamattaṃ paricchinditvā vaḍḍhetabbaṃ. tato dvaṅgulacaturaṅgulāṭṭhaṅgulavidatthiratanāntogabbhapamukhapāsādapariveṇasaṅghārāmagocaragāmajanapadādivasena  yāva cakkavāḷaṃ tato vā bhiyyopi paricchinditvā paricchinditvā vaḍḍhetabbaṃ.</p>
              <p>[03] evaṃ adhigatābhiñño esa pādakajjhānārammaṇena phuṭṭhokāsabbhantaragatepi sadde puna pādakajjhānaṃ  asamāpajjitvāpi abhiññāñāṇena suṇātiyeva. evaṃ suṇanto ca sacepi yāva brahmalokā  saṅkhabheripaṇavādisaddehi ekakolāhalaṃ hoti, pāṭiyekkaṃ vavatthapetukāmatāya sati  ayaṃ saṅkhasaddo ayaṃ bherisaddoti vavatthapetuṃ sakkotiyevāti. </p>
              <p>[06] dibbasotadhātukathā niṭṭhitā. </p>
            </h4>
          </h3>
          <h3>
            <h3n> cetopariyañāṇakathā </h3n>
            <h4>
              <h4n> </h4n>
              <p>[03] 401^b^.^eb^ cetopariyañāṇakathāya ^a^M2.0039^ea^ ^a^V2.0037^ea^ ^b^cetopariyañāṇāyā^eb^ti ettha pariyātīti pariyaṃ,  paricchindatīti attho. cetaso pariyaṃ cetopariyaṃ. cetopariyañca taṃ ñāṇañcāti cetopariyañāṇaṃ.  tadatthāyāti vuttaṃ hoti. ^b^parasattāna^eb^nti attānaṃ ṭhapetvā sesasattānaṃ. ^b^parapuggalāna^eb^nti  idampi iminā ekatthameva. veneyyavasena pana desanāvilāsena ca byañjananānattaṃ kataṃ.  ^b^cetasā ceto^eb^ti attano cittena tesaṃ cittaṃ. ^b^paricca pajānātī^eb^ti paricchinditvā  sarāgādivasena nānappakārato jānāti.</p>
              <p>[03] kathaṃ panetaṃ ñāṇaṃ uppādetabbanti? etañhi dibbacakkhuvasena ijjhati, taṃ etassa parikammaṃ.  tasmā tena bhikkhunā ālokaṃ vaḍḍhetvā dibbena cakkhunā parassa hadayarūpaṃ nissāya  vattamānassa lohitassa vaṇṇaṃ passitvā cittaṃ pariyesitabbaṃ. yadā hi somanassacittaṃ  vattati, tadā rattaṃ nigrodhapakkasadisaṃ hoti. yadā domanassacittaṃ vattati, tadā  kāḷakaṃ jambupakkasadisaṃ. yadā upekkhācittaṃ vattati, tadā pasannatilatelasadisaṃ.  tasmā tena ``idaṃ rūpaṃ somanassindriyasamuṭṭhānaṃ, idaṃ domanassindriyasamuṭṭhānaṃ, idaṃ  upekkhindriyasamuṭṭhāna''nti parassa hadayalohitavaṇṇaṃ passitvā cittaṃ pariyesantena cetopariyañāṇaṃ  thāmagataṃ kātabbaṃ. evaṃ thāmagate hi tasmiṃ anukkamena sabbampi kāmāvacaracittaṃ  rūpāvacarārūpāvacaracittañca pajānāti cittā cittameva saṅkamanto vināpi hadayarūpadassanena.  vuttampi cetaṃ aṭṭhakathāyaṃ ``āruppe parassa cittaṃ jānitukāmo kassa hadayarūpaṃ  passati, kassindriyavikāraṃ oloketīti? na kassaci. iddhimato visayo esa yadidaṃ  yattha katthaci cittaṃ āvajjanto soḷasappabhedaṃ cittaṃ jānāti. akatābhinivesassa  pana vasena ayaṃ kathā''ti.</p>
              <p>[03] ^b^sarāgaṃ vā citta^eb^ntiādīsu pana aṭṭhavidhaṃ lobhasahagataṃ cittaṃ ^b^sarāgaṃ citta^eb^nti  veditabbaṃ. avasesaṃ catubhūmakaṃ kusalābyākataṃ cittaṃ ^b^vītarāgaṃ^eb^. dve domanassacittāni  dve vicikicchuddhaccacittānīti imāni pana cattāri cittāni imasmiṃ duke saṅgahaṃ  na gacchanti. keci pana therā tānipi saṅgaṇhanti. duvidhaṃ pana domanassacittaṃ ^b^sadosaṃ  cittaṃ^eb^ nāma. sabbampi catubhūmakaṃ ^a^V2.0038^ea^ kusalābyākataṃ ^b^vītadosaṃ^eb^. sesāni dasākusalacittāni  imasmiṃ duke saṅgahaṃ na gacchanti. keci pana therā tānipi saṅgaṇhanti.</p>
              <p>[03] ^b^samohaṃ^eb^ ^a^M2.0040^ea^ ^b^vītamoha^eb^nti ettha pana pāṭipuggalikanayena vicikicchuddhaccasahagatadvayameva  ^b^samohaṃ,^eb^ mohassa pana sabbākusalesu sambhavato dvādasavidhampi akusalacittaṃ ^b^samohaṃ  citta^eb^nti veditabbaṃ. avasesaṃ ^b^vītamohaṃ^eb^. thinamiddhānugataṃ pana ^b^saṃkhittaṃ^eb^.  uddhaccānugataṃ ^b^vikkhittaṃ^eb^. rūpāvacarārūpāvacaraṃ ^b^mahaggataṃ^eb^. avasesaṃ ^b^amahaggataṃ^eb^.  sabbampi tebhūmakaṃ ^b^sauttaraṃ^eb^. lokuttaraṃ ^b^anuttaraṃ^eb^. upacārappattaṃ appanāppattañca  ^b^samāhitaṃ^eb^. ubhayamappattaṃ ^b^asamāhitaṃ^eb^. tadaṅgavikkhambhanasamucchedapaṭipassaddhinissaraṇavimuttippattaṃ  ^b^vimuttaṃ^eb^. pañcavidhampi etaṃ vimuttimappattaṃ ^b^avimutta^eb^nti veditabbaṃ.  iti cetopariyañāṇalābhī bhikkhu sabbappakārampi idaṃ sarāgaṃ vā cittaṃ...pe0... avimuttaṃ  vā cittaṃ avimuttaṃ cittanti pajānātīti. </p>
              <p>[06] cetopariyañāṇakathā niṭṭhitā. </p>
            </h4>
          </h3>
          <h3>
            <h3n> pubbenivāsānussatiñāṇakathā </h3n>
            <h4>
              <h4n> </h4n>
              <p>[03] 402^b^.^eb^ pubbenivāsānussatiñāṇakathāyaṃ ^b^pubbenivāsānussatiñāṇāyā^eb^ti (dī0 ni0  1.244) pubbenivāsānussatimhi yaṃ ñāṇaṃ, tadatthāya. ^b^pubbenivāso^eb^ti pubbe  atītajātīsu nivutthakkhandhā. ^b^nivutthā^eb^ti ajjhāvutthā anubhūtā attano santāne  uppajjitvā niruddhā. nivutthadhammā vā. ^b^nivutthā^eb^ti gocaranivāsena nivutthā  attano viññāṇena viññātā paricchinnā, paraviññāṇaviññātāpi vā chinnavaṭumakānussaraṇādīsu,  te buddhānaṃyeva labbhanti. ^b^pubbenivāsānussatī^eb^ti yāya satiyā pubbenivāsaṃ anussarati,  sā pubbenivāsānussati. ^b^ñāṇa^eb^nti tāya satiyā sampayuttañāṇaṃ. evamimassa pubbenivāsānussatiñāṇassa  atthāya pubbenivāsānussatiñāṇāya etassa ñāṇassa adhigamāya pattiyāti vuttaṃ hoti.</p>
              <p>[03] ^b^anekavihita^eb^nti anekavidhaṃ, anekehi vā pakārehi pavattitaṃ, saṃvaṇṇitanti  attho. ^b^pubbenivāsa^eb^nti samanantarātītabhavaṃ ādiṃ katvā tattha tattha nivutthasantānaṃ.  ^b^anussaratī^eb^ti khandhapaṭipāṭivasena ^a^V2.0039^ea^ cutipaṭisandhivasena vā anugantvā anugantvā sarati.  imañhi pubbenivāsaṃ cha janā anussaranti -- titthiyā, pakatisāvakā, mahāsāvakā,  aggasāvakā, paccekabuddhā, buddhāti. </p>
              <p>[01] tattha ^a^M2.0041^ea^ ^b^titthiyā^eb^ cattālīsaṃyeva kappe anussaranti, na tato paraṃ.  kasmā, dubbalapaññattā. tesañhi nāmarūpaparicchedavirahitattā dubbalā paññā hoti.  ^b^pakatisāvakā^eb^ kappasatampi kappasahassampi anussarantiyeva, balavapaññattā. ^b^asītimahāsāvakā^eb^  satasahassakappe anussaranti. ^b^dve aggasāvakā^eb^ ekaṃ asaṅkhyeyyaṃ satasahassañca. ^b^paccekabuddhā^eb^  dve asaṅkhyeyyāni satasahassañca. ettako hi etesaṃ abhinīhāro. ^b^buddhānaṃ^eb^ pana paricchedo  nāma natthi.</p>
              <p>[03] titthiyā ca khandhapaṭipāṭimeva saranti, paṭipāṭiṃ muñcitvā cutipaṭisandhivasena sarituṃ  na sakkonti. tesañhi andhānaṃ viya icchitapadesokkamanaṃ natthi. yathā pana andhā  yaṭṭhiṃ amuñcitvāva gacchanti, evaṃ te khandhānaṃ paṭipāṭiṃ amuñcitvāva saranti. pakatisāvakā  khandhapaṭipāṭiyāpi anussaranti cutipaṭisandhivasenapi saṅkamanti. tathā asītimahāsāvakā.  dvinnaṃ pana aggasāvakānaṃ khandhapaṭipāṭikiccaṃ natthi. ekassa attabhāvassa cutiṃ disvā  paṭisandhiṃ passanti, puna aparassa cutiṃ disvā paṭisandhinti evaṃ cutipaṭisandhivaseneva  saṅkamantā gacchanti. tathā paccekabuddhā.</p>
              <p>[03] buddhānaṃ pana neva khandhapaṭipāṭikiccaṃ, na cutipaṭisandhivasena saṅkamanakiccaṃ atthi. tesañhi  anekāsu kappakoṭīsu heṭṭhā vā upari vā yaṃ yaṃ ṭhānaṃ icchanti, taṃ taṃ pākaṭameva  hoti. tasmā anekāpi kappakoṭiyo peyyālapāḷiṃ viya saṃkhipitvā yaṃ yaṃ icchanti,  tatra tatreva okkamantā sīhokkantavasena gacchanti. evaṃ gacchantānañca nesaṃ ñāṇaṃ  yathā nāma katavālavedhaparicayassa sarabhaṅgasadisassa dhanuggahassa khitto saro antarā rukkhalatādīsu  asajjamāno lakkheyeva patati, na sajjati, na virajjhati, evaṃ antarantarāsu jātīsu na  sajjati, na virajjhati, asajjamānaṃ avirajjhamānaṃ icchiticchitaṭṭhānaṃyeva gaṇhāti.</p>
              <p>[03] imesu ca pana pubbenivāsaṃ anussaraṇasattesu titthiyānaṃ pubbenivāsadassanaṃ khajjupanakapabhāsadisaṃ  hutvā upaṭṭhāti. pakatisāvakānaṃ dīpappabhāsadisaṃ.  mahāsāvakānaṃ ukkāpabhāsadisaṃ ^a^V2.0040^ea^.  aggasāvakānaṃ osadhitārakappabhāsadisaṃ. paccekabuddhānaṃ candappabhāsadisaṃ. buddhānaṃ  rasmisahassapaṭimaṇḍitasaradasūriyamaṇḍalasadisaṃ hutvā upaṭṭhāti.</p>
              <p>[03] titthiyānañca ^a^M2.0042^ea^ pubbenivāsānussaraṇaṃ andhānaṃ yaṭṭhikoṭigamanaṃ viya hoti.  pakatisāvakānaṃ daṇḍakasetugamanaṃ viya. mahāsāvakānaṃ jaṅghasetugamanaṃ viya. aggasāvakānaṃ  sakaṭasetugamanaṃ viya. paccekabuddhānaṃ mahājaṅghamaggagamanaṃ viya. buddhānaṃ mahāsakaṭamaggagamanaṃ  viya.</p>
              <p>[03] imasmiṃ pana adhikāre sāvakānaṃ pubbenivāsānussaraṇaṃ adhippetaṃ. tena vuttaṃ ``anussaratīti  khandhapaṭipāṭivasena cutipaṭisandhivasena vā anugantvā anugantvā saratī''ti. </p>
              <p>[03] 403^b^.^eb^ tasmā evamanussaritukāmena ādikammikena bhikkhunā pacchābhattaṃ piṇḍapātapaṭikkantena  rahogatena paṭisallinena paṭipāṭiyā cattāri jhānāni samāpajjitvā abhiññāpādakacatutthajjhānato  vuṭṭhāya sabbapacchimā nisajjā āvajjitabbā. tato āsanapaññāpanaṃ, senāsanappavesanaṃ, pattacīvarapaṭisāmanaṃ,  bhojanakālo, gāmato āgamanakālo, gāme piṇḍāya caritakālo, gāmaṃ piṇḍāya paviṭṭhakālo,  vihārato nikkhamanakālo, cetiyaṅgaṇabodhiyaṅgaṇavandanakālo, pattadhovanakālo, pattapaṭiggahaṇakālo,  pattapaṭiggahaṇato yāva mukhadhovanā katakiccaṃ, paccūsakāle katakiccaṃ, majjhimayāme  katakiccaṃ, paṭhamayāme katakiccanti evaṃ paṭilomakkamena sakalaṃ rattindivaṃ katakiccaṃ  āvajjitabbaṃ. ettakaṃ pana pakaticittassapi pākaṭaṃ hoti. parikammasamādhicittassa  pana atipākaṭameva.</p>
              <p>[03] sace panettha kiñci na pākaṭaṃ hoti, puna pādakajjhānaṃ samāpajjitvā vuṭṭhāya āvajjitabbaṃ.  ettakena dīpe jalite viya pākaṭaṃ hoti. evaṃ paṭilomakkameneva dutiyadivasepi  tatiyacatutthapañcamadivasepi dasāhepi aḍḍhamāsepi māsepi yāva saṃvaccharāpi katakiccaṃ  āvajjitabbaṃ. eteneva upāyena dasavassāni vīsativassānīti yāva imasmiṃ bhave attano  paṭisandhi, tāva āvajjantena purimabhave cutikkhaṇe pavattitanāmarūpaṃ āvajjitabbaṃ. pahoti  hi paṇḍito bhikkhu paṭhamavāreneva paṭisandhiṃ ugghāṭetvā cutikkhaṇe nāmarūpamārammaṇaṃ kātuṃ.</p>
              <p>[03] yasmā ^a^V2.0041^ea^ pana purimabhave nāmarūpaṃ asesaṃ niruddhaṃ aññaṃ uppannaṃ, tasmā taṃ ṭhānaṃ āhundarikaṃ  andhatamamiva hoti duddasaṃ duppaññena. tenāpi ``na sakkomahaṃ ^a^M2.0043^ea^ paṭisandhiṃ  ugghāṭetvā cutikkhaṇe pavattitanāmarūpamārammaṇaṃ kātu''nti dhuranikkhepo na kātabbo.  tadeva pana pādakajjhānaṃ punappunaṃ samāpajjitabbaṃ. tato ca vuṭṭhāya vuṭṭhāya taṃ ṭhānaṃ  āvajjitabbaṃ.</p>
              <p>[03] evaṃ karonto hi seyyathāpi nāma balavā puriso kūṭāgārakaṇṇikatthāya mahārukkhaṃ  chindanto sākhāpalāsacchedanamatteneva pharasudhārāya vipannāya mahārukkhaṃ chindituṃ asakkontopi  dhuranikkhepaṃ akatvāva kammārasālaṃ gantvā tikhiṇaṃ pharasuṃ kārāpetvā puna āgantvā  chindeyya, puna vipannāya ca punapi tatheva kāretvā chindeyya. so evaṃ chindanto  chinnassa chinnassa puna chetabbābhāvato acchinnassa ca chedanato nacirasseva mahārukkhaṃ pāteyya,  evamevaṃ pādakajjhānā vuṭṭhāya pubbe āvajjitaṃ anāvajjitvā paṭisandhimeva āvajjanto  nacirasseva paṭisandhiṃ ugghāṭetvā cutikkhaṇe pavattitanāmarūpaṃ ārammaṇaṃ kareyyāti.  kaṭṭhaphālakakesohārakādīhipi ayamattho dīpetabbo.</p>
              <p>[03] tattha pacchimanisajjato pabhuti yāva paṭisandhito ārammaṇaṃ katvā pavattaṃ ñāṇaṃ pubbenivāsañāṇaṃ  nāma na hoti. taṃ pana parikammasamādhiñāṇaṃ nāma hoti. atītaṃsañāṇantipi eke  vadanti. taṃ rūpāvacaraṃ sandhāya na yujjati. yadā panassa bhikkhuno paṭisandhiṃ atikkamma  cutikkhaṇe pavattitanāmarūpaṃ ārammaṇaṃ katvā manodvārāvajjanaṃ uppajjati, tasmiñca niruddhe  tadevārammaṇaṃ katvā cattāri pañca vā javanāni javanti. sesaṃ pubbe vuttanayeneva purimāni  parikammādināmakāni kāmāvacarāni honti. pacchimaṃ rūpāvacaraṃ catutthajjhānikaṃ appanācittaṃ.  tadāssa yaṃ tena cittena saha ñāṇaṃ uppajjati, idaṃ ^b^pubbenivāsānussatiñāṇaṃ^eb^ nāma.  tena ñāṇena sampayuttāya satiyā anekavihitaṃ pubbenivāsaṃ anussarati. seyyathidaṃ,  ekampi jātiṃ dvepi jātiyo...pe0... iti sākāraṃ sauddesaṃ anekavihitaṃ pubbenivāsaṃ  anussaratīti (dī0 ni0 1.244). </p>
              <p>[03] 404^b^.^eb^ tattha ^b^ekampi jāti^eb^nti ekampi paṭisandhimūlaṃ cutipariyosānaṃ ekabhavapariyāpannaṃ  khandhasantānaṃ. esa nayo ^b^dvepi jātiyo^eb^tiādīsupi. ^b^anekepi saṃvaṭṭakappe^eb^tiādīsu  pana parihāyamāno kappo ^b^saṃvaṭṭakappo,^eb^ vaḍḍhamāno ^b^vivaṭṭakappo^eb^ti veditabbo.  tattha saṃvaṭṭena ^b^saṃvaṭṭaṭṭhāyī^eb^ ^a^M2.0044^ea^ gahito ^a^V2.0042^ea^ hoti, taṃmūlakattā. vivaṭṭena ca ^b^vivaṭṭaṭṭhāyī,^eb^  evañhi sati yāni tāni ``cattārimāni, bhikkhave, kappassa asaṅkhyeyyāni. katamāni  cattāri? saṃvaṭṭo, saṃvaṭṭaṭṭhāyī, vivaṭṭo, vivaṭṭaṭṭhāyīti (a0 ni0  4.156 thokaṃ  visadisaṃ) vuttāni, tāni pariggahitāni honti.</p>
              <p>[03] tattha tayo saṃvaṭṭā -- āposaṃvaṭṭo, tejosaṃvaṭṭo, vāyosaṃvaṭṭoti. tisso saṃvaṭṭasīmā --  ābhassarā, subhakiṇhā, vehapphalāti.</p>
              <p>[03] yadā kappo tejena saṃvaṭṭati, ābhassarato heṭṭhā agginā ḍayhati. yadā āpena saṃvaṭṭati,  subhakiṇhato heṭṭhā udakena vilīyati. yadā vāyunā saṃvaṭṭati, vehapphalato heṭṭhā  vātena viddhaṃsati. vitthārato pana sadāpi ekaṃ buddhakhettaṃ vinassati.</p>
              <p>[03] ^b^buddhakhettaṃ^eb^ nāma tividhaṃ hoti -- jātikhettaṃ, āṇākhettaṃ, visayakhettañca. tattha  ^b^jātikhettaṃ^eb^ dasasahassacakkavāḷapariyantaṃ hoti. yaṃ tathāgatassa paṭisandhigahaṇādīsu kampati.  ^b^āṇākhettaṃ^eb^ koṭisatasahassacakkavāḷapariyantaṃ, yattha ratanasuttaṃ (khu0 pā0 6.1 ādayo)  khandhaparittaṃ (cūḷava0 251; a0 ni0  4.67) dhajaggaparittaṃ (saṃ0 ni0  1.249) āṭānāṭiyaparittaṃ  (dī0 ni0 3.275 ādayo) moraparittanti (jā0 1.2.17-18) imesaṃ parittānaṃ ānubhāvo  vattati. ^b^visayakhettaṃ^eb^ anantamaparimāṇaṃ. yaṃ ``yāvatā vā pana ākaṅkheyyā''ti (a0  ni0  3.81) vuttaṃ, yattha yaṃ yaṃ tathāgato ākaṅkhati, taṃ taṃ jānāti. evametesu  tīsu buddhakhettesu ekaṃ āṇākhettaṃ vinassati. tasmiṃ pana vinassante jātikhettampi  vinaṭṭhameva hoti. vinassantañca ekatova vinassati, saṇṭhahantampi ekato saṇṭhahati. tassevaṃ  vināso ca saṇṭhahanañca veditabbaṃ. </p>
              <p>[03] 405^b^.^eb^ yasmiṃ hi samaye kappo agginā nassati, āditova kappavināsakamahāmegho vuṭṭhahitvā  koṭisatasahassacakkavāḷe ekaṃ mahāvassaṃ vassati. manussā tuṭṭhahaṭṭhā sabbabījāni nīharitvā  vapanti. sassesu pana gokhāyitakamattesu jātesu gadrabharavaṃ ravanto ekabindumpi na  vassati, tadā pacchinnaṃ pacchinnameva vassaṃ hoti. idaṃ sandhāya hi bhagavatā ``hoti  kho so, bhikkhave, samayo yaṃ bahūni vassāni bahūni vassasatāni ^a^M2.0045^ea^ bahūni vassasahassāni  bahūni ^a^V2.0043^ea^ vassasatasahassāni devo na vassatī''ti (a0 ni0  7.66) vuttaṃ. vassūpajīvino  sattā kālaṅkatvā brahmaloke nibbattanti, pupphaphalūpajīviniyo ca devatā. evaṃ  dīghe addhāne vītivatte tattha tattha udakaṃ parikkhayaṃ gacchati, athānupubbena macchakacchapāpi  kālaṅkatvā brahmaloke nibbattanti, nerayikasattāpi. tattha nerayikā sattamasūriyapātubhāve  vinassantīti eke.</p>
              <p>[03] jhānaṃ vinā natthi brahmaloke nibbatti, etesañca keci dubbhikkhapīḷitā keci abhabbā  jhānādhigamāya, te kathaṃ tattha nibbattantīti. devaloke paṭiladdhajjhānavasena. tadā  hi ``vassasatasahassassaccayena kappuṭṭhānaṃ bhavissatī''ti lokabyūhā nāma kāmāvacaradevā  muttasirā vikiṇṇakesā rudamukhā assūni hatthehi puñchamānā rattavatthanivatthā ativiya  virūpavesadhārino hutvā manussapathe vicarantā evaṃ ārocenti ``mārisā ito vassasatasahassassaccayena  kappavuṭṭhānaṃ bhavissati, ayaṃ loko vinassissati, mahāsamuddopi ussussissati, ayañca  mahāpathavī sineru ca pabbatarājā uddayhissanti vinassissanti. yāva brahmalokā lokavināso  bhavissati. mettaṃ mārisā bhāvetha, karuṇaṃ, muditaṃ, upekkhaṃ mārisā bhāvetha,  mātaraṃ upaṭṭhahatha, pitaraṃ upaṭṭhahatha, kule jeṭṭhāpacāyino hothā''ti.</p>
              <p>[03] tesaṃ vacanaṃ sutvā yebhuyyena manussā ca bhummadevatā ca saṃvegajātā aññamaññaṃ muducittā  hutvā mettādīni puññāni karitvā devaloke nibbattanti. tattha dibbasudhābhojanaṃ  bhuñjitvā vāyokasiṇe parikammaṃ katvā jhānaṃ paṭilabhanti. tadaññe pana aparāpariyavedanīyena  kammena devaloke nibbattanti. aparāpariyavedanīyakammarahito hi saṃsāre saṃsaramāno  satto nāma natthi. tepi tattha tatheva jhānaṃ paṭilabhanti. evaṃ devaloke paṭiladdhajjhānavasena  sabbepi brahmaloke nibbattantīti.</p>
              <p>[03] vassūpacchedato pana uddhaṃ dīghassa addhuno accayena dutiyo sūriyo pātubhavati. vuttampi  cetaṃ bhagavatā ``hoti kho so, bhikkhave, samayo''ti ^b^sattasūriyaṃ^eb^ (a0 ni0  7.66)  vitthāretabbaṃ. pātubhūte ca pana tasmiṃ neva ^a^M2.0046^ea^ rattiparicchedo, na divāparicchedo  paññāyati. eko sūriyo uṭṭheti, eko atthaṃ gacchati. avicchinnasūriyasantāpova  loko hoti. yathā ca pakatisūriye sūriyadevaputto hoti, evaṃ kappavināsakasūriye  natthi. tattha pakatisūriye ^a^V2.0044^ea^ vattamāne ākāse valāhakāpi dhūmasikhāpi caranti.  kappavināsakasūriye vattamāne vigatadhūmavalāhakaṃ ādāsamaṇḍalaṃ viya nimmalaṃ nabhaṃ hoti.  ṭhapetvā pañca mahānadiyo sesakunnadīādīsu udakaṃ sussati.</p>
              <p>[03] tatopi dīghassa addhuno accayena tatiyo sūriyo pātubhavati. yassa pātubhāvā mahānadiyopi  sussanti.</p>
              <p>[03] tatopi dīghassa addhuno accayena catuttho sūriyo pātubhavati. yassa pātubhāvā himavati  mahānadīnaṃ pabhavā ``sīhapapāto haṃsapātano kaṇṇamuṇḍako rathakāradaho anotattadaho  chaddantadaho kuṇāladaho''ti ime satta mahāsarā sussanti.</p>
              <p>[03] tatopi dīghassa addhuno accayena pañcamo sūriyo pātubhavati. yassa pātubhāvā anupubbena  mahāsamudde aṅgulipabbatemanamattampi udakaṃ na saṇṭhāti.</p>
              <p>[03] tatopi dīghassa addhuno accayena chaṭṭho sūriyo pātubhavati. yassa pātubhāvā sakalacakkavāḷaṃ  ekadhūmaṃ hoti. pariyādiṇṇasinehaṃ dhūmena. yathā cidaṃ, evaṃ koṭisatasahassacakkavāḷānipi.</p>
              <p>[03] tatopi dīghassa addhuno accayena sattamo sūriyo pātubhavati. yassa pātubhāvā sakalacakkavāḷaṃ  ekajālaṃ hoti saddhiṃ koṭisatasahassacakkavāḷehi. yojanasatikādibhedāni sinerukūṭānipi  palujjitvā ākāseyeva antaradhāyanti. sā aggijālā uṭṭhahitvā cātumahārājike  gaṇhāti. tattha kanakavimānaratanavimānamaṇivimānāni jhāpetvā tāvatiṃsabhavanaṃ gaṇhāti.  eteneva upāyena yāva paṭhamajjhānabhūmiṃ gaṇhāti. tattha tayopi brahmaloke jhāpetvā ābhassare  āhacca tiṭṭhati. sā yāva aṇumattampi saṅkhāragataṃ atthi, tāva na nibbāyati. sabbasaṅkhāraparikkhayā  pana sappitelajhāpanaggisikhā viya chārikampi ^a^M2.0047^ea^ anavasesetvā nibbāyati.  heṭṭhāākāsena saha upariākāso eko hoti mahandhakāro. </p>
              <p>[03] 406^b^.^eb^ atha dīghassa addhuno accayena mahāmegho uṭṭhahitvā paṭhamaṃ  sukhumaṃ sukhumaṃ vassati ^a^V2.0045^ea^.  anupubbena kumudanāḷayaṭṭhimusalatālakkhandhādippamāṇāhi dhārāhi vassanto koṭisatasahassacakkavāḷesu  sabbaṃ daḍḍhaṭṭhānaṃ pūretvā antaradhāyati. taṃ udakaṃ heṭṭhā ca tiriyañca vāto samuṭṭhahitvā  ghanaṃ karoti parivaṭumaṃ paduminipatte udakabindusadisaṃ. kathaṃ tāva mahantaṃ udakarāsiṃ  ghanaṃ karotīti ce? vivarasampadānato. tañhissa tamhi tamhi vivaraṃ deti. taṃ evaṃ  vātena sampiṇḍiyamānaṃ ghanaṃ kariyamānaṃ parikkhayamānaṃ anupubbena heṭṭhā otarati.  otiṇṇe otiṇṇe udake brahmalokaṭṭhāne brahmalokā, upari catukāmāvacaradevalokaṭṭhāne  ca devalokā pātubhavanti.</p>
              <p>[03] purimapathaviṭṭhānaṃ otiṇṇe pana balavavātā uppajjanti. te taṃ pihitadvāre dhamakaraṇe ṭhitaudakamiva  nirassāsaṃ katvā rundhanti. madhurodakaṃ parikkhayaṃ gacchamānaṃ upari rasapathaviṃ samuṭṭhāpeti.  sā vaṇṇasampannā ceva hoti gandharasasampannā ca nirudakapāyāsassa upari paṭalaṃ viya.</p>
              <p>[03] tadā ca ābhassarabrahmaloke paṭhamatarābhinibbattā sattā āyukkhayā vā puññakkhayā vā tato  cavitvā idhūpapajjanti. te honti sayaṃpabhā antalikkhacarā. te ^b^aggaññasutte^eb^ (dī0  ni0 3.119) vuttanayena taṃ rasapathaviṃ sāyitvā taṇhābhibhūtā āluppakārakaṃ paribhuñjituṃ  upakkamanti. atha nesaṃ sayaṃpabhā antaradhāyati, andhakāro hoti. te andhakāraṃ disvā  bhāyanti. </p>
              <p>[01] tato nesaṃ bhayaṃ nāsetvā sūrabhāvaṃ janayantaṃ paripuṇṇapaṇṇāsayojanaṃ sūriyamaṇḍalaṃ pātubhavati,  te taṃ disvā ``ālokaṃ paṭilabhimhā''ti haṭṭhatuṭṭhā hutvā ``amhākaṃ bhītānaṃ bhayaṃ  nāsetvā sūrabhāvaṃ janayanto uṭṭhito, tasmā ^b^``sūriyo^eb^ hotū''ti sūriyotvevassa  nāmaṃ karonti.</p>
              <p>[03] atha ^a^M2.0048^ea^ sūriye divasaṃ ālokaṃ katvā atthaṅgate yampi ālokaṃ labhimhā,  sopi no naṭṭhoti puna bhītā honti. tesaṃ evaṃ hoti ``sādhu vatassa sace aññaṃ  ālokaṃ labheyyāmā''ti. tesaṃ cittaṃ ñatvā viya ekūnapaṇṇāsayojanaṃ ^b^candamaṇḍalaṃ^eb^  pātubhavati. te taṃ disvā bhiyyoso mattāya haṭṭhatuṭṭhā hutvā ``amhākaṃ chandaṃ ñatvā  viya uṭṭhito, tasmā ^b^cando^eb^ hotū''ti ^a^V2.0046^ea^ candotvevassa nāmaṃ karonti. evaṃ candimasūriyesu  pātubhūtesu nakkhattāni tārakarūpāni pātubhavanti. </p>
              <p>[01] tato pabhuti rattindivā paññāyanti, anukkamena ca māsaddhamāsautusaṃvaccharā. candimasūriyānaṃ  pana pātubhūtadivaseyeva sinerucakkavāḷahimavantapabbatā pātubhavanti. te ca kho apubbaṃ  acarimaṃ phagguṇapuṇṇamadivaseyeva pātubhavanti. kathaṃ? yathā nāma kaṅgubhatte paccamāne  ekappahāreneva pupphuḷakāni uṭṭhahanti. eke padesā thūpathūpā honti, eke ninnaninnā,  eke samasamā. evamevaṃ thūpathūpaṭṭhāne pabbatā honti, ninnaninnaṭṭhāne samuddā, samasamaṭṭhāne  dīpāti.</p>
              <p>[03] atha tesaṃ sattānaṃ rasapathaviṃ paribhuñjantānaṃ kamena ekacce vaṇṇavanto, ekacce dubbaṇṇā  honti. tattha vaṇṇavanto dubbaṇṇe atimaññanti. tesaṃ atimānapaccayā sāpi ^b^rasapathavī^eb^  antaradhāyati. ^b^bhūmipappaṭako^eb^ pātubhavati. atha nesaṃ teneva nayena sopi antaradhāyati.  ^b^padālatā^eb^ pātubhavati. teneva nayena sāpi antaradhāyati. akaṭṭhapāko ^b^sāli^eb^ pātubhavati  akaṇo athuso suddho sugandho taṇḍulapphalo.</p>
              <p>[03] tato nesaṃ bhājanāni uppajjanti. te sāliṃ bhājane ṭhapetvā pāsāṇapiṭṭhiyā ṭhapenti,  sayameva jālasikhā uṭṭhahitvā taṃ pacati. so hoti odano sumanajātipupphasadiso, na  tassa sūpena vā byañjanena vā karaṇīyaṃ atthi. yaṃ yaṃ rasaṃ bhuñjitukāmā honti,  taṃ taṃ rasova hoti. tesaṃ taṃ oḷārikaṃ āhāraṃ āharayataṃ tato pabhuti muttakarīsaṃ  sañjāyati. atha nesaṃ tassa nikkhamanatthāya vaṇamukhāni pabhijjanti, purisassa purisabhāvo,  itthiyāpi itthibhāvo pātubhavati.</p>
              <p>[03] tatra ^a^M2.0049^ea^ sudaṃ itthī purisaṃ, puriso ca itthiṃ ativelaṃ upanijjhāyati. tesaṃ  ativelaṃ upanijjhāyanapaccayā kāmapariḷāho uppajjati. tato ^b^methunadhammaṃ^eb^ paṭisevanti.  te asaddhammapaṭisevanapaccayā viññūhi garahiyamānā viheṭhiyamānā tassa asaddhammassa paṭicchādanahetu  ^b^agārāni^eb^ karonti. te agāraṃ ajjhāvasamānā anukkamena aññatarassa alasajātikassa  sattassa diṭṭhānugatiṃ āpajjantā sannidhiṃ karonti. tato pabhuti kaṇopi thusopi taṇḍulaṃ  pariyonandhati, lāyitaṭṭhānampi na paṭivirūhati.</p>
              <p>[03] te ^a^V2.0047^ea^ sannipatitvā anutthunanti ``pāpakā vata bho dhammā sattesu pātubhūtā, mayaṃ hi pubbe  manomayā ahumhā''ti ^b^aggaññasutte^eb^ (dī0 ni0 3.128) vuttanayena vitthāretabbaṃ.  tato mariyādaṃ ṭhapenti. atha aññataro satto aññassa bhāgaṃ adinnaṃ ādiyati. taṃ dvikkhattuṃ  paribhāsetvā tatiyavāre pāṇileṭṭudaṇḍehi paharanti. te evaṃ adinnādānagarahamusāvādadaṇḍādānesu  uppannesu sannipatitvā cintayanti ``yaṃnūna mayaṃ ekaṃ sattaṃ sammanneyyāma, yo no  sammā khīyitabbaṃ khīyeyya, garahitabbaṃ garaheyya, pabbājetabbaṃ pabbājeyya, mayaṃ panassa  sālīnaṃ bhāgaṃ anuppadassāmā''ti.</p>
              <p>[03] evaṃ katasanniṭṭhānesu pana sattesu imasmiṃ tāva kappe ayameva bhagavā bodhisattabhūto tena  samayena tesu sattesu abhirūpataro ca dassanīyataro ca mahesakkhataro ca buddhisampanno paṭibalo  niggahapaggahaṃ kātuṃ. te taṃ upasaṅkamitvā yācitvā sammanniṃsu. so tena mahājanena  sammatoti ^b^mahāsammato,^eb^ khettānaṃ adhipatīti ^b^khattiyo,^eb^ dhammena samena pare rañjetīti  ^b^rājā^eb^ti tīhi nāmehi paññāyittha. yañhi loke acchariyaṭṭhānaṃ, bodhisattova tattha  ādipurisoti evaṃ bodhisattaṃ ādiṃ katvā khattiyamaṇḍale saṇṭhite anupubbena brāhmaṇādayopi  vaṇṇā saṇṭhahiṃsu. </p>
              <p>[01] tattha kappavināsakamahāmeghato yāva jālupacchedo, idamekaṃ asaṅkhyeyyaṃ ^b^saṃvaṭṭo^eb^ti  vuccati.</p>
              <p>[03] kappavināsakajālupacchedato ^a^M2.0050^ea^ yāva koṭisatasahassacakkavāḷaparipūrako sampattimahāmegho,  idaṃ dutiyaṃ asaṅkhyeyyaṃ ^b^saṃvaṭṭaṭṭhāyī^eb^ti vuccati. </p>
              <p>[01] sampattimahāmeghato yāva candimasūriyapātubhāvo, idaṃ tatiyaṃ asaṅkhyeyyaṃ ^b^vivaṭṭo^eb^ti  vuccati.</p>
              <p>[03] candimasūriyapātubhāvato yāva puna kappavināsakamahāmegho, idaṃ catutthaṃ asaṅkhyeyyaṃ ^b^vivaṭṭaṭṭhāyī^eb^ti  vuccati. imāni cattāri asaṅkhyeyyāni eko mahākappo hoti. evaṃ tāva agginā  vināso ca saṇṭhahanañca veditabbaṃ. </p>
              <p>[03] 407^b^.^eb^ yasmiṃ pana samaye kappo udakena nassati,  āditova kappavināsakamahāmegho uṭṭhahitvāti ^a^V2.0048^ea^  pubbe vuttanayeneva vitthāretabbaṃ. ayaṃ pana viseso, yathā tattha dutiyasūriyo,  evamidha kappavināsako khārudakamahāmegho vuṭṭhāti. so ādito sukhumaṃ sukhumaṃ vassanto  anukkamena mahādhārāhi koṭisatasahassacakkavāḷānaṃ pūrento vassati. khārudakena  phuṭṭhaphuṭṭhā pathavīpabbatādayo vilīyanti, udakaṃ samantato vātehi dhāriyati. pathavito  yāva dutiyajjhānabhūmiṃ udakaṃ gaṇhāti. tattha tayopi brahmaloke vilīyāpetvā subhakiṇhe  āhacca tiṭṭhati. taṃ yāva aṇumattampi saṅkhāragataṃ atthi, tāva na vūpasammati. udakānugataṃ  pana sabbasaṅkhāragataṃ abhibhavitvā sahasā vūpasammati antaradhānaṃ gacchati. heṭṭhāākāsena saha  upariākāso eko hoti mahandhakāroti sabbaṃ vuttasadisaṃ. kevalaṃ panidha ābhassarabrahmalokaṃ  ādiṃ katvā loko pātubhavati. subhakiṇhato ca cavitvā ābhassaraṭṭhānādīsu sattā  nibbattanti.</p>
              <p>[03] tattha kappavināsakamahāmeghato yāva kappavināsakudakūpacchedo, idamekaṃ asaṅkhyeyyaṃ.  udakūpacchedato yāva sampattimahāmegho, idaṃ dutiyaṃ asaṅkhyeyyaṃ. sampattimahāmeghato...pe0...  imāni cattāri asaṅkhyeyyāni eko mahākappo hoti. evaṃ udakena vināso ca saṇṭhahanañca  veditabbaṃ. </p>
              <p>[03] 408^b^.^eb^ yasmiṃ ^a^M2.0051^ea^ samaye kappo vātena vinassati, āditova kappavināsakamahāmegho  uṭṭhahitvāti pubbe vuttanayeneva vitthāretabbaṃ. ayaṃ pana viseso, yathā tattha dutiyasūriyo,  evamidha kappavināsanatthaṃ vāto samuṭṭhāti. so paṭhamaṃ thūlarajaṃ uṭṭhāpeti. tato saṇharajaṃ  sukhumavālikaṃ thūlavālikaṃ sakkharapāsāṇādayoti yāva kūṭāgāramatte pāsāṇe visamaṭṭhāne  ṭhitamahārukkhe ca uṭṭhāpeti. te pathavito nabhamuggatā na ca puna patanti. tattheva cuṇṇavicuṇṇā  hutvā abhāvaṃ gacchanti. </p>
              <p>[01] athānukkamena heṭṭhā mahāpathaviyā vāto samuṭṭhahitvā pathaviṃ parivattetvā uddhaṃmūlaṃ katvā  ākāse khipati. yojanasatappamāṇāpi pathavippadesā dviyojanatiyojanacatuyojanapañcayojanasatappamāṇāpi  bhijjitvā vātavegena khittā ākāseyeva cuṇṇavicuṇṇā hutvā abhāvaṃ gacchanti.  cakkavāḷapabbatampi sinerupabbatampi vāto ukkhipitvā ākāse khipati. te aññamaññaṃ  abhihantvā cuṇṇavicuṇṇā hutvā vinassanti. eteneva upāyena bhummaṭṭhakavimānāni ca  ākāsaṭṭhakavimānāni ca vināsento chakāmāvacaradevaloke vināsetvā koṭisatasahassacakkavāḷāni  ^a^V2.0049^ea^ vināseti. tattha cakkavāḷā cakkavāḷehi himavantā himavantehi sinerū sinerūhi  aññamaññaṃ samāgantvā cuṇṇavicuṇṇā hutvā vinassanti. pathavito yāva tatiyajjhānabhūmiṃ  vāto gaṇhāti. tattha tayopi brahmaloke vināsetvā vehapphalaṃ āhacca tiṭṭhati.  evaṃ sabbasaṅkhāragataṃ vināsetvā sayampi vinassati. heṭṭhāākāsena saha upariākāso  eko hoti mahandhakāroti sabbaṃ vuttasadisaṃ. idha pana subhakiṇhabrahmalokaṃ ādiṃ  katvā loko pātubhavati. vehapphalato ca cavitvā subhakiṇhaṭṭhānādīsu sattā nibbattanti.</p>
              <p>[03] tattha kappavināsakamahāmeghato yāva kappavināsakavātūpacchedo, idamekaṃ asaṅkhyeyyaṃ.  vātūpacchedato yāva sampattimahāmegho, idaṃ dutiyaṃ asaṅkhyeyyaṃ...pe0... imāni cattāri  asaṅkhyeyyāni eko mahākappo hoti. evaṃ vātena vināso ca saṇṭhahanañca veditabbaṃ. </p>
              <p>[03] 409^b^.^eb^ kiṃkāraṇā ^a^M2.0052^ea^ evaṃ loko vinassati? akusalamūlakāraṇā. akusalamūlesu  hi ussannesu evaṃ loko vinassati. so ca kho rāge ussannatare agginā vinassati.  dose ussannatare udakena vinassati. keci pana dose ussannatare agginā. rāge ussannatare  udakenāti vadanti. mohe ussannatare vātena vinassati. evaṃ vinassantopi ca  nirantarameva sattavāre agginā vinassati. aṭṭhame vāre udakena. puna sattavāre agginā.  aṭṭhame vāre udakenāti evaṃ aṭṭhame aṭṭhame vāre vinassanto sattakkhattuṃ udakena vinassitvā  puna sattavāre agginā nassati. ettāvatā tesaṭṭhi kappā atītā honti. etthantare  udakena nassanavāraṃ sampattampi paṭibāhitvā laddhokāso vāto paripuṇṇacatusaṭṭhikappāyuke  subhakiṇhe viddhaṃsento lokaṃ vināseti. </p>
              <p>[03] 410^b^.^eb^ pubbenivāsaṃ anussarantopi ca kappānussaraṇako bhikkhu etesu kappesu anekepi  saṃvaṭṭakappe anekepi vivaṭṭakappe anekepi saṃvaṭṭavivaṭṭakappe anussarati. kathaṃ?  ``amutrāsi''ntiādinā (dī0 ni0 1.244) nayena.</p>
              <p>[03] tattha ^b^amutrāsi^eb^nti amumhi saṃvaṭṭakappe ahaṃ amumhi bhave vā yoniyā vā gatiyā  vā viññāṇaṭṭhitiyā vā sattāvāse vā sattanikāye vā āsiṃ. ^b^evaṃnāmo^eb^ti tisso  vā phusso vā. ^b^evaṃgotto^eb^ti kaccāno vā kassapo vā. idamassa atītabhave  attano nāmagottānussaraṇavasena ^a^V2.0050^ea^ vuttaṃ. sace pana tasmiṃ kāle attano vaṇṇasampattiṃ  vā lūkhapaṇītajīvikabhāvaṃ vā sukhadukkhabahulataṃ vā appāyukadīghāyukabhāvaṃ vā anussaritukāmo  hoti, tampi anussaratiyeva. tenāha ``evaṃvaṇṇo...pe0... evamāyupariyanto''ti.</p>
              <p>[03] tattha ^b^evaṃvaṇṇo^eb^ti odāto vā sāmo vā. ^b^evamāhāro^eb^ti sālimaṃsodanāhāro vā  pavattaphalabhojano vā. ^b^evaṃ sukhadukkhapaṭisaṃvedī^eb^ti anekappakārena kāyikacetasikānaṃ  sāmisanirāmisādippabhedānaṃ vā sukhadukkhānaṃ paṭisaṃvedī. ^b^evamāyupariyanto^eb^ti  evaṃ vassasataparimāṇāyupariyanto vā caturāsītikappasatasahassāyupariyanto vā. ^b^so  tato cuto amutra udapādi^eb^nti sohaṃ tato ^a^M2.0053^ea^ bhavato yonito gatito viññāṇaṭṭhitito  sattāvāsato sattanikāyato vā cuto puna amukasmiṃ nāma bhave yoniyā gatiyā viññāṇaṭṭhitiyā  sattāvāse sattanikāye vā udapādiṃ. ^b^tatrāpāsi^eb^nti atha tatrāpi bhave yoniyā gatiyā  viññāṇaṭṭhitiyā sattāvāse sattanikāye vā puna ahosiṃ. ^b^evaṃnāmo^eb^tiādi vuttanayameva.</p>
              <p>[03] apica yasmā ^b^amutrāsi^eb^nti idaṃ anupubbena ārohantassa yāvadicchakaṃ anussaraṇaṃ.  ^b^so tato cuto^eb^ti paṭinivattantassa paccavekkhaṇaṃ, tasmā ``idhūpapanno''ti imissā  idhūpapattiyā anantaramevassa upapattiṭṭhānaṃ sandhāya ``amutra udapādi''nti idaṃ vuttanti  veditabbaṃ. ^b^tatrāpāsi^eb^nti evamādi panassa tatra imissā upapattiyā anantare upapattiṭṭhāne  nāmagottādīnaṃ anussaraṇadassanatthaṃ vuttaṃ. ^b^so tato cuto idhūpapanno^eb^ti svāhaṃ  tato anantarūpapattiṭṭhānato cuto idha asukasmiṃ nāma khattiyakule vā brāhmaṇakule  vā nibbattoti. ^b^itī^eb^ti evaṃ. ^b^sākāraṃ sauddesa^eb^nti nāmagottavasena sauddesaṃ,  vaṇṇādivasena sākāraṃ. nāmagottena hi satto tisso kassapoti uddisīyati. vaṇṇādīhi  sāmo odātoti nānattato paññāyati. tasmā nāmagottaṃ uddeso, itare ākārā.  ^b^anekavihitaṃ pubbenivāsamanussaratī^eb^ti idaṃ uttānatthamevāti. </p>
              <p>[06] pubbenivāsānussatiñāṇakathā niṭṭhitā. </p>
            </h4>
          </h3>
          <h3>
            <h3n> cutūpapātañāṇakathā </h3n>
            <h4>
              <h4n> </h4n>
              <p>[03] 411^b^.^eb^ sattānaṃ ^a^V2.0051^ea^ cutūpapātañāṇakathāya ^b^cutūpapātañāṇāyā^eb^ti (dī0 ni0 1.247) cutiyā  ca upapāte ca ñāṇāya. yena ñāṇena sattānaṃ cuti ca upapāto ca ñāyati, tadatthaṃ dibbacakkhuñāṇatthanti  vuttaṃ hoti. ^b^cittaṃ abhinīharati abhininnāmetī^eb^ti parikammacittaṃ abhinīharati  ceva abhininnāmeti ca. ^b^so^eb^ti so katacittābhinīhāro bhikkhu. ^b^dibbenā^eb^tiādīsu  pana dibbasadisattā dibbaṃ. devatānañhi sucaritakammanibbattaṃ pittasemharuhirādīhi  apalibuddhaṃ upakkilesavimuttatāya dūrepi ārammaṇaṃ sampaṭicchanasamatthaṃ dibbaṃ pasādacakkhu  hoti. idañcāpi vīriyabhāvanābalanibbattaṃ ñāṇacakkhu ^a^M2.0054^ea^ tādisamevāti dibbasadisattā  dibbaṃ. dibbavihāravasena paṭiladdhattā attanā ca dibbavihārasannissitattāpi dibbaṃ.  ālokapariggahena mahājutikattāpi dibbaṃ. tirokuṭṭādigatarūpadassanena mahāgatikattāpi  dibbaṃ. taṃ sabbaṃ saddasatthānusāreneva veditabbaṃ.</p>
              <p>[03] dassanaṭṭhena ^b^cakkhu^eb^. cakkhukiccakaraṇena cakkhumivātipi ^b^cakkhu^eb^. cutūpapātadassanena  diṭṭhivisuddhihetuttā ^b^visuddhaṃ^eb^. yo hi cutimattameva passati, na upapātaṃ. so  ucchedadiṭṭhiṃ gaṇhāti. yo upapātamattameva passati, na cutiṃ, so navasattapātubhāvadiṭṭhiṃ  gaṇhāti. yo pana tadubhayaṃ passati, so yasmā duvidhampi taṃ diṭṭhigataṃ ativattati.  tasmāssa taṃdassanaṃ diṭṭhivisuddhihetu hoti. ubhayampi cetaṃ buddhaputtā passanti. tena  vuttaṃ ``cutūpapātadassanena diṭṭhivisuddhihetuttā visuddha''nti.</p>
              <p>[03] manussūpacāraṃ atikkamitvā rūpadassanena ^b^atikkantamānusakaṃ,^eb^ mānusakaṃ vā maṃsacakkhuṃ  atikkantattā atikkantamānusakanti veditabbaṃ. tena dibbena cakkhunā visuddhena  atikkantamānusakena. ^b^satte passatī^eb^ti manussānaṃ maṃsacakkhunā viya satte oloketi.</p>
              <p>[03] ^b^cavamāne upapajjamāne^eb^ti ettha cutikkhaṇe upapattikkhaṇe vā dibbacakkhunā daṭṭhuṃ na sakkā.  ye pana āsannacutikā idāni cavissanti, te cavamānā. ye ca gahitapaṭisandhikā  sampatinibbattāva, te upapajjamānāti adhippetā. te evarūpe cavamāne ca upapajjamāne  ca passatīti dasseti.</p>
              <p>[03] ^b^hīne^eb^ti ^a^V2.0052^ea^ mohanissandayuttattā hīnānaṃ jātikulabhogādīnaṃ vasena hīḷite ohīḷite  oññāte avaññāte. ^b^paṇīte^eb^ti amohanissandayuttattā tabbiparīte. ^b^suvaṇṇe^eb^ti  adosanissandayuttattā iṭṭhakantamanāpavaṇṇayutte. ^b^dubbaṇṇe^eb^ti dosanissandayuttattā  aniṭṭhākantāmanāpavaṇṇayutte. anabhirūpe virūpetipi attho. ^b^sugate^eb^ti sugatigate.  alobhanissandayuttattā vā aḍḍhe mahaddhane. ^b^duggate^eb^ti duggatigate. lobhanissandayuttattā  vā dalidde appannapāne.</p>
              <p>[03] ^b^yathākammupage^eb^ti yaṃ yaṃ kammaṃ upacitaṃ, tena tena upagate. tattha purimehi cavamānetiādīhi  dibbacakkhukiccaṃ vuttaṃ. iminā pana padena yathākammupagañāṇakiccaṃ. tassa ca ñāṇassa  ayamuppattikkamo, idha bhikkhu heṭṭhā nirayābhimukhaṃ ^a^M2.0055^ea^ ālokaṃ vaḍḍhetvā nerayike  satte passati mahādukkhamanubhavamāne. taṃ dassanaṃ dibbacakkhukiccameva. so evaṃ manasikaroti  ``kiṃ nu kho kammaṃ katvā ime sattā etaṃ dukkhaṃ anubhavantī''ti. athassa idaṃ  nāma katvāti taṃkammārammaṇaṃ ñāṇaṃ uppajjati. tathā uparidevalokābhimukhaṃ ālokaṃ  vaḍḍhetvā nandanavanamissakavanaphārusakavanādīsu satte passati mahāsampattiṃ anubhavamāne.  tampi dassanaṃ dibbacakkhukiccameva. so evaṃ manasikaroti ``kiṃ nu kho kammaṃ  katvā ime sattā etaṃ sampattiṃ anubhavantī''ti. athassa idaṃ nāma katvāti taṃkammārammaṇaṃ  ñāṇaṃ uppajjati. idaṃ yathākammupagañāṇaṃ nāma. imassa visuṃ parikammaṃ nāma  natthi, yathā cimassa, evaṃ anāgataṃsañāṇassāpi. dibbacakkhupādakāneva hi imāni dibbacakkhunā  saheva ijjhanti. </p>
              <p>[01] ^b^kāyaduccaritenā^eb^tiādīsu duṭṭhu caritaṃ, duṭṭhaṃ vā caritaṃ kilesapūtikattāti  duccaritaṃ. kāyena duccaritaṃ, kāyato vā uppannaṃ duccaritanti kāyaduccaritaṃ,  itaresupi eseva nayo. ^b^samannāgatā^eb^ti samaṅgībhūtā. ^b^ariyānaṃ upavādakā^eb^ti buddhapaccekabuddhasāvakānaṃ  ariyānaṃ antamaso gihisotāpannānampi anatthakāmā hutvā antimavatthunā vā guṇaparidhaṃsanena  vā upavādakā akkosakā garahakāti vuttaṃ hoti. tattha natthi imesaṃ samaṇadhammo,  assamaṇā eteti vadanto antimavatthunā upavadati. natthi imesaṃ jhānaṃ vā vimokkho vā  maggo vā phalaṃ vātiādīni vadanto guṇaparidhaṃsanavasena upavadatīti veditabbo. so ca  jānaṃ vā upavadeyya ajānaṃ vā, ubhayathāpi ariyūpavādova hoti. bhāriyaṃ kammaṃ  ānantariyasadisaṃ saggāvaraṇañca maggāvaraṇañca, satekicchaṃ pana hoti. tassa āvibhāvatthaṃ  idaṃ vatthu veditabbaṃ.</p>
              <p>[03] aññatarasmiṃ ^a^V2.0053^ea^ kira gāme eko thero ca daharabhikkhu ca piṇḍāya caranti. te paṭhamaghareyeva  uḷuṅkamattaṃ uṇhayāguṃ labhiṃsu. therassa ca kucchivāto rujjhati. so cintesi ``ayaṃ  yāgu mayhaṃ sappāyā, yāva na sītalā hoti, tāva naṃ pivāmī''ti. so manussehi  ummāratthāya āhaṭe dārukhaṇḍe nisīditvā pivi. itaro taṃ jigucchanto ``atikhuddābhibhūto  mahallako, amhākaṃ lajjitabbakaṃ akāsī''ti āha. thero ^a^M2.0056^ea^ gāme caritvā  vihāraṃ gantvā daharabhikkhuṃ āha ``atthi te, āvuso, imasmiṃ sāsane patiṭṭhā''ti?  āma, bhante, sotāpanno ahanti. tena hāvuso, uparimaggatthāya vāyāmaṃ mā akāsi.  khīṇāsavo tayā upavaditoti. so taṃ khamāpesi. tenassa taṃ kammaṃ pākatikaṃ ahosi.</p>
              <p>[03] tasmā yo aññopi ariyaṃ upavadati, tena gantvā sace attanā vuḍḍhataro hoti, ukkuṭikaṃ  nisīditvā ``ahaṃ āyasmantaṃ idañcidañca avacaṃ, taṃ me khamāhī''ti khamāpetabbo.  sace navakataro hoti, vanditvā ukkuṭikaṃ nisīditvā añjaliṃ paggahetvā ``ahaṃ,  bhante, tumhe idañcidañca avacaṃ, taṃ me khamathā''ti khamāpetabbo. sace disāpakkanto  hoti, sayaṃ vā gantvā saddhivihārikādike vā pesetvā khamāpetabbo.</p>
              <p>[03] sace ca nāpi gantuṃ, na pesetuṃ sakkā hoti, ye tasmiṃ vihāre bhikkhū vasanti,  tesaṃ santikaṃ gantvā sace navakatarā honti, ukkuṭikaṃ nisīditvā, sace vuḍḍhatarā,  vuḍḍhe vuttanayeneva paṭipajjitvā ``ahaṃ, bhante, asukaṃ nāma āyasmantaṃ idañcidañca  avacaṃ, khamatu me so āyasmā''ti vatvā khamāpetabbaṃ. sammukhā akhamantepi etadeva  kattabbaṃ.</p>
              <p>[03] sace ekacārikabhikkhu hoti, nevassa vasanaṭṭhānaṃ, na gataṭṭhānaṃ paññāyati, ekassa paṇḍitassa  bhikkhuno santikaṃ gantvā ``ahaṃ, bhante, asukaṃ nāma āyasmantaṃ idañcidañca avacaṃ,  taṃ me anussarato vippaṭisāro hoti, kiṃ karomī''ti vattabbaṃ. so vakkhati ``tumhe  mā cintayittha, thero tumhākaṃ khamati, cittaṃ vūpasamethā''ti. tenāpi ariyassa  gatadisābhimukhena añjaliṃ paggahetvā khamatūti vattabbaṃ. sace so parinibbuto hoti,  parinibbutamañcaṭṭhānaṃ gantvā yāvasivathikaṃ gantvāpi khamāpetabbaṃ. evaṃ kate neva  saggāvaraṇaṃ, na maggāvaraṇaṃ hoti, pākatikameva hotīti.</p>
              <p>[03] ^b^micchādiṭṭhikā^eb^ti ^a^V2.0054^ea^ viparītadassanā. ^b^micchādiṭṭhikammasamādānā^eb^ti micchādiṭṭhivasena  samādinnanānāvidhakammā, ye ca micchādiṭṭhimūlakesu kāyakammādīsu aññepi samādapenti.  ettha ca vacīduccaritaggahaṇeneva ariyūpavāde manoduccaritaggahaṇena ca micchādiṭṭhiyā  saṅgahitāyapi imesaṃ dvinnaṃ puna vacanaṃ ^a^M2.0057^ea^ mahāsāvajjabhāvadassanatthanti veditabbaṃ.  mahāsāvajjo hi ariyūpavādo, ānantariyasadisattā. vuttampi cetaṃ ``seyyathāpi,  sāriputta, bhikkhu sīlasampanno samādhisampanno paññāsampanno diṭṭheva dhamme aññaṃ ārādheyya,  evaṃsampadamidaṃ, sāriputta, vadāmi taṃ vācaṃ appahāya taṃ cittaṃ appahāya taṃ diṭṭhiṃ  appaṭinissajjitvā yathābhataṃ nikkhitto, evaṃ niraye''ti (ma0 ni0 1.149). micchādiṭṭhito  ca mahāsāvajjataraṃ nāma aññaṃ natthi. yathāha ``nāhaṃ, bhikkhave, aññaṃ ekadhammampi samanupassāmi,  yaṃ evaṃ mahāsāvajjaṃ, yathayidaṃ, bhikkhave, micchādiṭṭhi. micchādiṭṭhiparamāni, bhikkhave,  vajjānī''ti (a0 ni0  1.310).</p>
              <p>[03] ^b^kāyassa bhedā^eb^ti upādiṇṇakkhandhapariccāgā. ^b^parammaraṇā^eb^ti tadanantaraṃ abhinibbattikkhandhaggahaṇe.  atha vā kāyassa bhedāti jīvitindriyassa upacchedā. parammaraṇāti cuticittato uddhaṃ.  ^b^apāya^eb^nti evamādi sabbaṃ nirayavevacanameva.</p>
              <p>[03] nirayo hi saggamokkhahetubhūtā puññasammatā ayā apetattā, sukhānaṃ vā āyassa abhāvā  ^b^apāyo^eb^. dukkhassa gati paṭisaraṇanti ^b^duggati,^eb^ dosabahulatāya vā duṭṭhena kammunā  nibbattā gatīti ^b^duggati^eb^. vivasā nipatanti ettha dukkaṭakārinoti ^b^vinipāto^eb^.  vinassantā vā ettha patanti saṃbhijjamānaṅgapaccaṅgātipi ^b^vinipāto^eb^. natthi ettha assādasaññito  ayoti ^b^nirayo^eb^.</p>
              <p>[03] atha vā ^b^apāya^eb^ggahaṇena tiracchānayoniṃ dīpeti. tiracchānayoni hi apāyo sugatito  apetattā, na duggati mahesakkhānaṃ nāgarājādīnaṃ sambhavato. ^b^duggati^eb^ggahaṇena pettivisayaṃ.  so hi apāyo ceva duggati ca, sugatito apetattā dukkhassa ca gatibhūtattā. na tu  vinipāto asurasadisaṃ avinipatitattā. ^b^vinipāta^eb^ggahaṇena asurakāyaṃ. so hi  yathāvuttena atthena apāyo ceva duggati ca sabbasamussayehi ca vinipatitattā vinipātoti  vuccati. ^b^niraya^eb^ggahaṇena ^a^V2.0055^ea^ avīciādianekappakāraṃ nirayamevāti. ^b^upapannā^eb^ti upagatā,  tattha abhinibbattāti adhippāyo. vuttavipariyāyena sukkapakkho veditabbo.</p>
              <p>[03] ayaṃ ^a^M2.0058^ea^ pana viseso, tattha sugatiggahaṇena manussagatipi saṅgayhati. saggaggahaṇena  devagatiyeva. tattha sundarā gatīti ^b^sugati^eb^. rūpādīhi visayehi suṭṭhu aggoti  ^b^saggo^eb^. so sabbopi lujjanapalujjanaṭṭhena ^b^loko^eb^ti ayaṃ vacanattho.</p>
              <p>[03] ``iti dibbena cakkhunā''tiādi sabbaṃ nigamanavacanaṃ. evaṃ dibbena cakkhunā...pe0...  passatīti ayamettha saṅkhepattho. </p>
              <p>[03] 412^b^.^eb^ evaṃ passitukāmena pana ādikammikena kulaputtena kasiṇārammaṇaṃ abhiññāpādakajjhānaṃ  sabbākārena abhinīhārakkhamaṃ katvā ``tejokasiṇaṃ, odātakasiṇaṃ, ālokakasiṇa''nti  imesu tīsu kasiṇesu aññataraṃ āsannaṃ kātabbaṃ. upacārajjhānagocaraṃ katvā vaḍḍhetvā  ṭhapetabbaṃ. na tattha appanā uppādetabbāti adhippāyo. sace hi uppādeti, pādakajjhānanissayaṃ  hoti, na parikammanissayaṃ. imesu ca pana tīsu ālokakasiṇaṃyeva seṭṭhataraṃ. tasmā  taṃ vā itaresaṃ vā aññataraṃ kasiṇaniddese vuttanayena uppādetvā upacārabhūmiyaṃyeva  ṭhatvā vaḍḍhetabbaṃ. vaḍḍhanānayopi cassa tattha vuttanayeneva veditabbo.</p>
              <p>[03] vaḍḍhitaṭṭhānassa antoyeva rūpagataṃ passitabbaṃ. rūpagataṃ passato panassa parikammassa vāro atikkamati.  tato āloko antaradhāyati. tasmiṃ antarahite rūpagatampi na dissati. athānena punappunaṃ  pādakajjhānameva pavisitvā tato vuṭṭhāya āloko pharitabbo. evaṃ anukkamena āloko  thāmagato hotīti ettha āloko hotūti yattakaṃ ṭhānaṃ paricchindati, tattha āloko  tiṭṭhatiyeva. divasampi nisīditvā passato rūpadassanaṃ hoti. rattiṃ tiṇukkāya maggapaṭipanno  cettha puriso opammaṃ.</p>
              <p>[03] eko kira rattiṃ tiṇukkāya maggaṃ paṭipajji. tassa sā tiṇukkā vijjhāyi. athassa  samavisamāni na paññāyiṃsu. so taṃ tiṇukkaṃ bhūmiyaṃ ghaṃsitvā tiṇukkā puna ujjālesi.  sā pajjalitvā purimālokato mahantataraṃ ālokaṃ akāsi. evaṃ  punappunaṃ vijjhātaṃ ^a^V2.0056^ea^  ujjālayato kamena sūriyo uṭṭhāsi. sūriye uṭṭhite ukkāya kammaṃ natthīti taṃ chaḍḍetvā  divasampi agamāsi. tattha ukkāloko viya parikammakāle kasiṇāloko. ukkāya  ^a^M2.0059^ea^ vijjhātāya samavisamānaṃ adassanaṃ viya rūpagataṃ passato parikammassa vārātikkamena  āloke antarahite rūpagatānaṃ adassanaṃ. ukkāya ghaṃsanaṃ viya punappunaṃ pavesanaṃ.  ukkāya purimālokato mahantatarālokakaraṇaṃ viya puna parikammaṃ karoto balavatarālokapharaṇaṃ.  sūriyuṭṭhānaṃ viya thāmagatālokassa yathāparicchedena ṭhānaṃ. tiṇukkaṃ chaḍḍetvā divasampi  gamanaṃ viya parittālokaṃ chaḍḍetvā thāmagatenālokena divasampi rūpadassanaṃ.</p>
              <p>[03] tattha yadā tassa bhikkhuno maṃsacakkhussa anāpāthagataṃ antokucchigataṃ hadayavatthunissitaṃ  heṭṭhāpathavītalanissitaṃ tirokuṭṭapabbatapākāragataṃ paracakkavāḷagatanti idaṃ rūpaṃ ñāṇacakkhussa  āpāthaṃ āgacchati, maṃsacakkhunā dissamānaṃ viya hoti, tadā dibbacakkhu uppannaṃ hotīti  veditabbaṃ. tadeva cettha rūpadassanasamatthaṃ, na pubbabhāgacittāni.</p>
              <p>[03] taṃ panetaṃ puthujjanassa paribandho hoti. kasmā? so hi yasmā yattha yattha āloko  hotūti adhiṭṭhāti, taṃ taṃ pathavīsamuddapabbate vinivijjhitvāpi ekālokaṃ hoti, athassa  tattha bhayānakāni yakkharakkhasādirūpāni passato bhayaṃ uppajjati. yena cittavikkhepaṃ  patvā jhānavibbhantako hoti, tasmā rūpadassane appamattena bhavitabbaṃ.</p>
              <p>[03] tatrāyaṃ dibbacakkhuno uppattikkamo. vuttappakārametaṃ rūpamārammaṇaṃ katvā manodvārāvajjane  uppajjitvā niruddhe tadeva rūpaṃ ārammaṇaṃ katvā cattāri pañca vā javanāni uppajjantīti  sabbaṃ purimanayeneva veditabbaṃ. idhāpi pubbabhāgacittāni savitakkasavicārāni kāmāvacarāni.  pariyosāne atthasādhakacittaṃ catutthajjhānikaṃ rūpāvacaraṃ. tena sahajātaṃ ñāṇaṃ sattānaṃ  cutūpapāte ñāṇantipi dibbacakkhuñāṇantipi vuccatīti. </p>
              <p>[06] cutūpapātañāṇakathā niṭṭhitā. </p>
            </h4>
          </h3>
          <h3>
            <h3n> pakiṇṇakakathā </h3n>
            <h4>
              <h4n> </h4n>
              <p>[03] 413^b^.^eb^ </p>
              <p>[21] iti ^a^V2.0057^ea^ pañcakkhandhavidū, pañca abhiññā avoca yā nātho. </p>
              <p>[22] tā ñatvā tāsu ayaṃ, pakiṇṇakakathāpi viññeyyā..</p>
              <p>[03] etāsu ^a^M2.0060^ea^ hi yadetaṃ cutūpapātañāṇasaṅkhātaṃ dibbacakkhu, tassa anāgataṃsañāṇañca  yathākammupagañāṇañcāti dvepi paribhaṇḍañāṇāni honti. iti imāni ca dve iddhividhādīni  ca pañcāti satta abhiññāñāṇāni idhāgatāni. idāni tesaṃ ārammaṇavibhāge asammohatthaṃ -- </p>
              <p>[21] ārammaṇattikā vuttā, ye cattāro mahesinā. </p>
              <p>[22] sattannamapi ñāṇānaṃ, pavattiṃ tesu dīpaye..</p>
              <p>[03] tatrāyaṃ dīpanā. cattāro hi ārammaṇattikā mahesinā vuttā. katame cattāro?  parittārammaṇattiko, maggārammaṇattiko, atītārammaṇattiko, ajjhattārammaṇattikoti  (dha0 sa0 tikamātikā 13, 16, 19, 21). </p>
              <p>[03] 414^b^.^eb^ tattha ^b^iddhividhañāṇaṃ^eb^ parittamahaggatātītānāgatapaccuppannājjhattabahiddhārammaṇavasena  sattasu ārammaṇesu pavattati. kathaṃ? tañhi yadā kāyaṃ cittasannissitaṃ katvā  adissamānena kāyena gantukāmo cittavasena kāyaṃ pariṇāmeti, mahaggatacitte samodahati  samāropeti, tadā upayogaladdhaṃ ārammaṇaṃ hotīti katvā rūpakāyārammaṇato parittārammaṇaṃ  hoti. yadā cittaṃ kāyasannissitaṃ katvā dissamānena kāyena gantukāmo kāyavasena  cittaṃ pariṇāmeti, pādakajjhānacittaṃ rūpakāye samodahati samāropeti, tadā upayogaladdhaṃ  ārammaṇaṃ hotīti katvā mahaggatacittārammaṇato mahaggatārammaṇaṃ hoti.</p>
              <p>[03] yasmā pana tadeva cittaṃ atītaṃ niruddhaṃ ārammaṇaṃ karoti, tasmā atītārammaṇaṃ hoti.  mahādhātunidhāne mahākassapattherādīnaṃ viya anāgataṃ adhiṭṭhahantānaṃ anāgatārammaṇaṃ hoti.  ^b^mahākassapatthero^eb^ kira mahādhātunidhānaṃ karonto ``anāgate aṭṭhārasavassādhikāni  dvevassasatāni ime gandhā mā sussiṃsu, pupphāni mā milāyiṃsu, dīpā mā nibbāyiṃsū''ti  ^a^V2.0058^ea^ (dha0 sa0 aṭṭha0 1434) adhiṭṭhahi. sabbaṃ tatheva ahosi. ^b^assaguttatthero^eb^ vattaniyasenāsane  bhikkhusaṅghaṃ sukkhabhattaṃ bhuñjamānaṃ disvā udakasoṇḍiṃ divase divase purebhatte dadhirasaṃ  hotūti adhiṭṭhāsi. purebhatte gahitaṃ dadhirasaṃ hoti. pacchābhatte pākatikaudakameva  (dha0 sa0 aṭṭha0 1434). kāyaṃ pana cittasannissitaṃ ^a^M2.0061^ea^ katvā adissamānena  kāyena gamanakāle paccuppannārammaṇaṃ hoti.</p>
              <p>[03] kāyavasena cittaṃ, cittavasena vā kāyaṃ pariṇāmanakāle attano kumārakavaṇṇādinimmānakāle  ca sakāyacittānaṃ ārammaṇakaraṇato ajjhattārammaṇaṃ hoti. bahiddhā hatthiassādidassanakāle  pana bahiddhārammaṇanti evaṃ tāva iddhividhañāṇassa sattasu ārammaṇesu pavatti veditabbā. </p>
              <p>[03] 415^b^.^eb^ ^b^dibbasotadhātuñāṇaṃ^eb^ parittapaccuppannājjhattabahiddhārammaṇavasena catūsu ārammaṇesu  pavattati. kathaṃ? tañhi yasmā saddaṃ ārammaṇaṃ karoti, saddo ca paritto, tasmā parittārammaṇaṃ  hoti. vijjamānaṃyeva pana saddaṃ ārammaṇaṃ katvā pavattanato paccuppannārammaṇaṃ hoti.  taṃ attano kucchisaddasavanakāle ajjhattārammaṇaṃ. paresaṃ saddasavanakāle bahiddhārammaṇanti  evaṃ dibbasotadhātuñāṇassa catūsu ārammaṇesu pavatti veditabbā. </p>
              <p>[03] 416^b^.^eb^ ^b^cetopariyañāṇaṃ^eb^ parittamahaggatāppamāṇamaggātītānāgatapaccuppannabahiddhārammaṇavasena  aṭṭhasu ārammaṇesu pavattati. kathaṃ? tañhi paresaṃ kāmāvacaracittajānanakāle parittārammaṇaṃ  hoti. rūpāvacarārūpāvacaracittajānanakāle mahaggatārammaṇaṃ hoti. maggaphalajānanakāle  appamāṇārammaṇaṃ hoti.</p>
              <p>[03] ettha ca puthujjano sotāpannassa cittaṃ na jānāti. sotāpanno vā sakadāgāmissāti  evaṃ yāva arahato netabbaṃ. arahā pana sabbesaṃ cittaṃ jānāti. aññopi ca uparimo  heṭṭhimassāti ayaṃ viseso veditabbo. maggacittārammaṇakāle maggārammaṇaṃ hoti.  yadā pana atīte sattadivasabbhantare ca anāgate sattadivasabbhantare ca paresaṃ cittaṃ jānāti,  tadā atītārammaṇaṃ anāgatārammaṇañca hoti. </p>
              <p>[01] kathaṃ ^a^V2.0059^ea^ paccuppannārammaṇaṃ hoti. paccuppannaṃ nāma tividhaṃ -- khaṇapaccuppannaṃ, santatipaccuppannaṃ,  addhāpaccuppannañca. tattha uppādaṭṭhitibhaṅgappattaṃ ^b^khaṇapaccuppannaṃ^eb^. ekadvesantativārapariyāpannaṃ  ^b^santatipaccuppannaṃ^eb^. tattha andhakāre nisīditvā ālokaṭṭhānaṃ gatassa na tāva ārammaṇaṃ  pākaṭaṃ hoti, yāva pana taṃ pākaṭaṃ hoti ^a^M2.0062^ea^, etthantare ekadvesantativārā  veditabbā. ālokaṭṭhāne vicaritvā ovarakaṃ paviṭṭhassāpi na tāva sahasā rūpaṃ pākaṭaṃ  hoti, yāva pana taṃ pākaṭaṃ hoti, etthantare ekadvesantativārā veditabbā. dūre ṭhatvā  pana rajakānaṃ hatthavikāraṃ, ghaṇḍibherīākoṭanavikārañca disvāpi na tāva saddaṃ suṇāti,  yāva pana taṃ suṇāti, etasmimpi antare ekadvesantativārā veditabbā. evaṃ tāva  ^b^majjhimabhāṇakā^eb^.</p>
              <p>[03] ^b^saṃyuttabhāṇakā^eb^ pana rūpasantati arūpasantatīti dve santatiyo vatvā udakaṃ akkamitvā  gatassa yāva tīre akkantaudakalekhā na vippasīdati, addhānato āgatassa yāva kāye usumabhāvo  na vūpasammati, ātapā āgantvā gabbhaṃ paviṭṭhassa yāva andhakārabhāvo na vigacchati, antogabbhe  kammaṭṭhānaṃ manasi karitvā divā vātapānaṃ vivaritvā olokentassa yāva akkhīnaṃ  phandanabhāvo na vūpasammati, ayaṃ ^b^rūpasantati^eb^ nāma. dve tayo javanavārā ^b^arūpasantati^eb^ nāmāti  vatvā tadubhayampi ^b^santatipaccuppannaṃ^eb^ nāmāti vadanti. </p>
              <p>[01] ekabhavaparicchinnaṃ pana ^b^addhāpaccuppannaṃ^eb^ nāma. yaṃ sandhāya ^b^bhaddekarattasutte^eb^ ``yo  cāvuso, mano ye ca dhammā ubhayametaṃ paccuppannaṃ, tasmiṃ ce paccuppanne chandarāgappaṭibaddhaṃ  hoti viññāṇaṃ, chandarāgappaṭibaddhattā viññāṇassa tadabhinandati, tadabhinandanto paccuppannesu  dhammesu saṃhīratī''ti (ma0 ni0 3.284) vuttaṃ. santatipaccuppannañcettha aṭṭhakathāsu  āgataṃ. addhāpaccuppannaṃ sutte.</p>
              <p>[03] tattha keci khaṇapaccuppannaṃ cittaṃ cetopariyañāṇassa ārammaṇaṃ hotīti vadanti. kiṃ  kāraṇā? yasmā iddhimato ca parassa ca ekakkhaṇe cittaṃ uppajjatīti. idañca nesaṃ opammaṃ,  yathā ākāse khitte pupphamuṭṭhimhi avassaṃ ekaṃ pupphaṃ ekassa vaṇṭena vaṇṭaṃ paṭivijjhati,  evaṃ parassa cittaṃ jānissāmīti rāsivasena mahājanassa citte āvajjite avassaṃ ekassa  cittaṃ ekena cittena uppādakkhaṇe vā ṭhitikkhaṇe vā bhaṅgakkhaṇe vā paṭivijjhatīti.  taṃ pana vassasatampi vassasahassampi āvajjanto yena ca cittena āvajjati ^a^V2.0060^ea^, yena ca jānāti.  tesaṃ dvinnaṃ sahaṭhānābhāvato āvajjanajavanānañca aniṭṭhaṭṭhāne nānārammaṇabhāvappattidosato ayuttanti  aṭṭhakathāsu paṭikkhittaṃ.</p>
              <p>[03] santatipaccuppannaṃ ^a^M2.0063^ea^ pana addhāpaccuppannañca ārammaṇaṃ hotīti veditabbaṃ.  tattha yaṃ vattamānajavanavīthito atītānāgatavasena dvittijavanavīthiparimāṇe kāle parassa  cittaṃ, taṃ sabbampi santatipaccuppannaṃ nāma. ``addhāpaccuppannaṃ pana javanavārena  dīpetabba''nti ^b^saṃyuttaṭṭhakathāyaṃ^eb^ vuttaṃ. taṃ suṭṭhu vuttaṃ.</p>
              <p>[03] tatrāyaṃ dīpanā, iddhimā parassa cittaṃ jānitukāmo āvajjati, āvajjanaṃ khaṇapaccuppannaṃ  ārammaṇaṃ katvā teneva saha nirujjhati. tato cattāri pañca vā javanāni. yesaṃ pacchimaṃ  iddhicittaṃ, sesāni kāmāvacarāni, tesaṃ sabbesampi tadeva niruddhaṃ cittamārammaṇaṃ  hoti, na ca tāni nānārammaṇāni honti, addhāvasena paccuppannārammaṇattā. ekārammaṇattepi  ca iddhicittameva parassa cittaṃ jānāti, na itarāni. yathā cakkhudvāre cakkhuviññāṇameva  rūpaṃ passati, na itarānīti. iti idaṃ santatipaccuppannassa ceva addhāpaccuppannassa  ca vasena paccuppannārammaṇaṃ hoti. yasmā vā santatipaccuppannampi addhāpaccuppanneyeva  patati, tasmā addhāpaccuppannavasenevetaṃ paccuppannārammaṇanti veditabbaṃ. parassa cittārammaṇattāyeva  pana bahiddhārammaṇaṃ hotīti evaṃ cetopariyañāṇassa aṭṭhasu ārammaṇesu pavatti veditabbā. </p>
              <p>[03] 417^b^.^eb^ ^b^pubbenivāsañāṇaṃ^eb^ parittamahaggatāppamāṇamaggātītājjhattabahiddhānavattabbārammaṇavasena  aṭṭhasu ārammaṇesu pavattati. kathaṃ? tañhi kāmāvacarakkhandhānussaraṇakāle parittārammaṇaṃ  hoti. rūpāvacarārūpāvacarakkhandhānussaraṇakāle mahaggatārammaṇaṃ. atīte attanā parehi  vā bhāvitamaggaṃ sacchikataphalañca anussaraṇakāle appamāṇārammaṇaṃ. bhāvitamaggameva anussaraṇakāle  maggārammaṇaṃ. niyamato panetaṃ atītārammaṇameva.</p>
              <p>[03] tattha kiñcāpi cetopariyañāṇayathākammupagañāṇānipi atītārammaṇāni honti, atha kho  tesaṃ cetopariyañāṇassa sattadivasabbhantarātītaṃ cittameva ārammaṇaṃ. tañhi aññaṃ khandhaṃ  vā khandhapaṭibaddhaṃ vā na jānāti. maggasampayuttacittārammaṇattā pana pariyāyato maggārammaṇanti  ^a^V2.0061^ea^ vuttaṃ. yathākammupagañāṇassa ca atītaṃ cetanāmattameva ārammaṇaṃ. pubbenivāsañāṇassa  pana atītā khandhā khandhapaṭibaddhañca kiñci anārammaṇaṃ nāma natthi ^a^M2.0064^ea^. tañhi  atītakkhandhakhandhapaṭibaddhesu dhammesu sabbaññutaññāṇagatikaṃ hotīti ayaṃ viseso veditabbo.  ayamettha aṭṭhakathānayo. yasmā pana ``kusalā khandhā iddhividhañāṇassa cetopariyañāṇassa pubbenivāsānussatiñāṇassa  yathākammupagañāṇassa anāgataṃsañāṇassa ārammaṇapaccayena paccayo''ti (paṭṭhā0 1.1.404)  paṭṭhāne vuttaṃ. tasmā cattāropi khandhā cetopariyañāṇayathākammupagañāṇānaṃ ārammaṇā  honti. tatrāpi yathākammupagañāṇassa kusalākusalā evāti.</p>
              <p>[03] attano khandhānussaraṇakāle panetaṃ ajjhattārammaṇaṃ. parassa khandhānussaraṇakāle bahiddhārammaṇaṃ.  ``atīte vipassī bhagavā ahosi. tassa mātā bandhumatī, pitā bandhumā''tiādinā  (dī0 ni0 2.12) nayena nāmagottapathavīnimittādianussaraṇakāle navattabbārammaṇaṃ hoti.  ^b^nāmagotta^eb^nti cettha khandhūpanibandho sammutisiddho byañjanattho daṭṭhabbo, na byañjanaṃ.  byañjanañhi saddāyatanasaṅgahitattā parittaṃ hoti. yathāha ``niruttipaṭisambhidā parittārammaṇā''ti  (vibha0 749). ayamettha amhākaṃ khanti. evaṃ pubbenivāsañāṇassa aṭṭhasu ārammaṇesu  pavatti veditabbā. </p>
              <p>[03] 418^b^.^eb^ ^b^dibbacakkhuñāṇaṃ^eb^ parittapaccuppannājjhattabahiddhārammaṇavasena catūsu ārammaṇesu  pavattati. kathaṃ? tañhi yasmā rūpaṃ ārammaṇaṃ karoti, rūpañca parittaṃ, tasmā parittārammaṇaṃ  hoti. vijjamāneyeva ca rūpe pavattattā paccuppannārammaṇaṃ. attano kucchigatādirūpadassanakāle  ajjhattārammaṇaṃ. parassa rūpadassanakāle bahiddhārammaṇanti evaṃ dibbacakkhuñāṇassa catūsu  ārammaṇesu pavatti veditabbā. </p>
              <p>[03] 419^b^.^eb^ ^b^anāgataṃsañāṇaṃ^eb^ parittamahaggatāppamāṇamaggānāgatājjhattabahiddhānavattabbārammaṇavasena  aṭṭhasu ārammaṇesu pavattati. kathaṃ? tañhi ``ayaṃ anāgate kāmāvacare nibbattissatī''ti  jānanakāle parittārammaṇaṃ hoti. ``rūpāvacare arūpāvacare vā nibbattissatī''ti  jānanakāle mahaggatārammaṇaṃ. ``maggaṃ bhāvessati, phalaṃ sacchikarissatī''ti jānanakāle  ^a^V2.0062^ea^ appamāṇārammaṇaṃ. ``maggaṃ bhāvessati''cceva jānanakāle maggārammaṇaṃ. niyamato pana  taṃ anāgatārammaṇameva.</p>
              <p>[03] tattha ^a^M2.0065^ea^ kiñcāpi cetopariyañāṇampi anāgatārammaṇaṃ hoti, atha kho tassa sattadivasabbhantarānāgataṃ  cittameva ārammaṇaṃ. tañhi aññaṃ khandhaṃ vā khandhapaṭibaddhaṃ vā na jānāti. anāgataṃsañāṇassa  pubbenivāsañāṇe vuttanayena anāgate anārammaṇaṃ nāma natthi. ``ahaṃ amutra nibbattissāmī''ti  jānanakāle ajjhattārammaṇaṃ. ``asuko amutra nibbattissatī''ti jānanakāle bahiddhārammaṇaṃ.  ``anāgate metteyyo bhagavā uppajjissati (dī0 ni0 3.107). subrahmā nāmassa  brāhmaṇo pitā bhavissati. brahmavatī nāma brāhmaṇī mātā''tiādinā pana nayena nāmagottajānanakāle  pubbenivāsañāṇe vuttanayeneva na vattabbārammaṇaṃ hotīti evaṃ anāgataṃsañāṇassa aṭṭhasu  ārammaṇesu pavatti veditabbā. </p>
              <p>[03] 420^b^.^eb^ ^b^yathākammupagañāṇaṃ^eb^ parittamahaggatātītājjhattabahiddhārammaṇavasena pañcasu ārammaṇesu  pavattati. kathaṃ? tañhi kāmāvacarakammajānanakāle parittārammaṇaṃ hoti. rūpāvacarārūpāvacarakammajānanakāle  mahaggatārammaṇaṃ. atītameva jānātīti atītārammaṇaṃ. attano kammaṃ jānanakāle  ajjhattārammaṇaṃ. parassa kammaṃ jānanakāle bahiddhārammaṇaṃ hoti. evaṃ yathākammupagañāṇassa  pañcasu ārammaṇesu pavatti veditabbā. yañcettha ajjhattārammaṇañceva bahiddhārammaṇañcāti  vuttaṃ, taṃ kālena ajjhattaṃ kālena bahiddhā jānanakāle ajjhattabahiddhārammaṇampi hotiyevāti. </p>
              <p>[06] iti sādhujanapāmojjatthāya kate visuddhimagge </p>
              <p>[06] abhiññāniddeso nāma </p>
              <p>[06] terasamo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 14. khandhaniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> paññākathā </h3n>
            <h4>
              <h4n> </h4n>
              <p>[03] 421^b^.^eb^ idāni ^a^M2.0066^ea^ ^a^V2.0063^ea^ yasmā evaṃ abhiññāvasena adhigatānisaṃsāya thiratarāya samādhibhāvanāya  samannāgatena bhikkhunā ^b^sīle patiṭṭhāya naro sapañño, cittaṃ paññañca bhāvaya^eb^nti ettha  cittasīsena niddiṭṭho ^b^samādhi^eb^ sabbākārena bhāvito hoti.</p>
              <p>[03] tadanantarā pana paññā bhāvetabbā. sā ca atisaṅkhepadesitattā viññātumpi tāva na sukarā,  pageva bhāvetuṃ. tasmā tassā vitthāraṃ bhāvanānayañca dassetuṃ idaṃ pañhākammaṃ hoti.</p>
              <p>[03] kā paññā, kenaṭṭhena paññā, kānassā lakkhaṇarasapaccupaṭṭhānapadaṭṭhānāni, katividhā paññā,  kathaṃ bhāvetabbā, paññābhāvanāya ko ānisaṃsoti? </p>
              <p>[03] 422^b^.^eb^ tatridaṃ vissajjanaṃ, ^b^kā paññā^eb^ti paññā bahuvidhā nānappakārā. taṃ sabbaṃ  vibhāvayituṃ ārabbhamānaṃ vissajjanaṃ adhippetañceva atthaṃ na sādheyya, uttari ca vikkhepāya  saṃvatteyya, tasmā idha adhippetameva sandhāya vadāma. kusalacittasampayuttaṃ vipassanāñāṇaṃ  paññā. </p>
              <p>[03] 423^b^.^eb^ ^b^kenaṭṭhena paññā^eb^ti pajānanaṭṭhena paññā. kimidaṃ ^b^pajānanaṃ^eb^ nāma? sañjānanavijānanākāravisiṭṭhaṃ  nānappakārato jānanaṃ. saññāviññāṇapaññānaṃ hi samānepi jānanabhāve, saññā ``nīlaṃ  pītaka''nti ārammaṇasañjānanamattameva hoti. ``aniccaṃ dukkhamanattā''ti lakkhaṇapaṭivedhaṃ  pāpetuṃ na sakkoti. viññāṇaṃ ``nīlaṃ pītaka''nti ārammaṇañca jānāti, lakkhaṇapaṭivedhañca  pāpeti. ussakkitvā pana maggapātubhāvaṃ pāpetuṃ na ^a^V2.0064^ea^ sakkoti. paññā vuttanayavasena  ārammaṇañca jānāti, lakkhaṇapaṭivedhañca pāpeti, ussakkitvā maggapātubhāvañca pāpeti.</p>
              <p>[03] yathā hi heraññikaphalake ṭhapitaṃ kahāpaṇarāsiṃ eko ajātabuddhidārako, eko gāmikapuriso,  eko heraññikoti tīsu janesu passamānesu ^a^M2.0067^ea^ ajātabuddhidārako kahāpaṇānaṃ  cittavicittadīghacaturassaparimaṇḍalabhāvamattameva jānāti, ``idaṃ manussānaṃ upabhogaparibhogaṃ  ratanasammata''nti na jānāti. gāmikapuriso cittavicittādibhāvaṃ jānāti, ``idaṃ  manussānaṃ upabhogaparibhogaṃ ratanasammata''nti ca. ``ayaṃ cheko, ayaṃ kūṭo, ayaṃ addhasāro''ti  imaṃ pana vibhāgaṃ na jānāti. heraññiko sabbepi te pakāre jānāti, jānanto  ca kahāpaṇaṃ oloketvāpi jānāti, ākoṭitassa saddaṃ sutvāpi, gandhaṃ ghāyitvāpi,  rasaṃ sāyitvāpi, hatthena dhārayitvāpi, asukasmiṃ nāma gāme vā nigame vā nagare  vā pabbate vā nadītīre vā katotipi, asukācariyena katotipi jānāti, evaṃsampadamidaṃ  veditabbaṃ.</p>
              <p>[03] saññā hi ajātabuddhino dārakassa kahāpaṇadassanaṃ viya hoti, nīlādivasena ārammaṇassa  upaṭṭhānākāramattagahaṇato. viññāṇaṃ gāmikassa purisassa kahāpaṇadassanamiva hoti,  nīlādivasena ārammaṇākāragahaṇato, uddhaṃpi ca lakkhaṇapaṭivedhasampāpanato. paññā heraññikassa  kahāpaṇadassanamiva hoti, nīlādivasena ārammaṇākāraṃ gahetvā, lakkhaṇapaṭivedhañca pāpetvā,  tato uddhampi maggapātubhāvapāpanato. tasmā yadetaṃ sañjānanavijānanākāravisiṭṭhaṃ nānappakārato  jānanaṃ. idaṃ pajānananti veditabbaṃ. idaṃ sandhāya hi etaṃ vuttaṃ ``pajānanaṭṭhena paññā''ti.</p>
              <p>[03] sā panesā yattha saññāviññāṇāni, na tattha ekaṃsena hoti. yadā pana hoti, tadā avinibbhuttā  tehi dhammehi ``ayaṃ saññā, idaṃ viññāṇaṃ, ayaṃ paññā''ti vinibbhujjitvā alabbhaneyyanānattā  sukhumā duddasā. tenāha āyasmā nāgaseno ``dukkaraṃ, mahārāja, bhagavatā kata''nti.  kiṃ, bhante, nāgasena bhagavatā dukkaraṃ katanti? `dukkaraṃ, mahārāja, bhagavatā kataṃ  yaṃ arūpīnaṃ cittacetasikānaṃ dhammānaṃ ekārammaṇe pavattamānānaṃ vavatthānaṃ akkhātaṃ ayaṃ  phasso, ayaṃ vedanā, ayaṃ saññā, ayaṃ cetanā, idaṃ citta'''nti (mi0 pa0 2.7.16). </p>
              <p>[03] 424^b^.^eb^ ^b^kānassā^eb^ ^a^M2.0068^ea^ ^a^V2.0065^ea^ ^b^lakkhaṇarasapaccupaṭṭhānapadaṭṭhānānī^eb^ti ettha pana dhammasabhāvapaṭivedhalakkhaṇā  paññā, dhammānaṃ sabhāvapaṭicchādakamohandhakāraviddhaṃsanarasā, asammohapaccupaṭṭhānā. ``samāhito  yathābhūtaṃ jānāti passatī''ti (a0 ni0  10.2) vacanato pana samādhi tassā padaṭṭhānaṃ. </p>
            </h4>
          </h3>
          <h3>
            <h3n> paññāpabhedakathā </h3n>
            <h4>
              <h4n> </h4n>
              <p>[03] 425^b^.^eb^ ^b^katividhā paññā^eb^ti dhammasabhāvapaṭivedhalakkhaṇena tāva ekavidhā. lokiyalokuttaravasena  duvidhā. tathā sāsavānāsavādivasena, nāmarūpavavatthāpanavasena, somanassupekkhāsahagatavasena,  dassanabhāvanābhūmivasena ca. tividhā cintāsutabhāvanāmayavasena. tathā parittamahaggatāppamāṇārammaṇavasena,  āyāpāyaupāyakosallavasena, ajjhattābhinivesādivasena ca. catubbidhā catūsu saccesu  ñāṇavasena catupaṭisambhidāvasena cāti. </p>
              <p>[03] 426^b^.^eb^ tattha ^b^ekavidhakoṭṭhāso^eb^ uttānatthoyeva. ^b^duvidhakoṭṭhāse^eb^ lokiyamaggasampayuttā  ^b^lokiyā^eb^. lokuttaramaggasampayuttā ^b^lokuttarā^eb^ti evaṃ lokiyalokuttaravasena  duvidhā.</p>
              <p>[03] dutiyaduke āsavānaṃ ārammaṇabhūtā ^b^sāsavā^eb^. tesaṃ anārammaṇā ^b^anāsavā^eb^. atthato  panesā lokiyalokuttarāva hoti. āsavasampayuttā sāsavā. āsavavippayuttā anāsavātiādīsupi  eseva nayo. evaṃ sāsavānāsavādivasena duvidhā.</p>
              <p>[03] tatiyaduke yā vipassanaṃ ārabhitukāmassa catunnaṃ arūpakkhandhānaṃ vavatthāpane paññā,  ayaṃ ^b^nāmavavatthāpanapaññā^eb^. yā rūpakkhandhassa vavatthāpane paññā, ayaṃ ^b^rūpavavatthāpanapaññā^eb^ti  evaṃ nāmarūpavavatthāpanavasena duvidhā. </p>
              <p>[01] catutthaduke dvīsu kāmāvacarakusalacittesu soḷasasu ca pañcakanayena catukkajjhānikesu  maggacittesu paññā ^b^somanassasahagatā^eb^. dvīsu kāmāvacarakusalacittesu catūsu ca  pañcamajjhānikesu maggacittesu paññā ^b^upekkhāsahagatā^eb^ti evaṃ somanassupekkhāsahagatavasena  duvidhā.</p>
              <p>[03] pañcamaduke ^a^V2.0066^ea^ paṭhamamaggapaññā ^a^M2.0069^ea^ ^b^dassanabhūmi^eb^. avasesamaggattayapaññā ^b^bhāvanābhūmī^eb^ti  evaṃ dassanabhāvanābhūmivasena duvidhā. </p>
              <p>[03] 427^b^.^eb^ ^b^tikesu^eb^ paṭhamattike parato assutvā paṭiladdhapaññā attano cintāvasena nipphannattā  ^b^cintāmayā^eb^. parato sutvā paṭiladdhapaññā sutavasena nipphannattā ^b^sutamayā^eb^. yathā  tathā vā bhāvanāvasena nipphannā appanāppattā paññā ^b^bhāvanāmayā^eb^. vuttañhetaṃ -- </p>
              <p>[02] ``tattha katamā cintāmayā paññā? yogavihitesu vā kammāyatanesu yogavihitesu  vā sippāyatanesu yogavihitesu vā vijjāṭṭhānesu kammassakataṃ vā saccānulomikaṃ  vā rūpaṃ aniccanti vā vedanā...pe0... saññā... saṅkhārā... viññāṇaṃ aniccanti  vā, yaṃ evarūpiṃ anulomikaṃ khantiṃ diṭṭhiṃ ruciṃ mutiṃ pekkhaṃ dhammanijjhānakhantiṃ parato  assutvā paṭilabhati, ayaṃ vuccati cintāmayā paññā...pe0... sutvā paṭilabhati, ayaṃ  vuccati sutamayā paññā. sabbāpi samāpannassa paññā bhāvanāmayā paññā''ti  (vibha0 768).</p>
              <p>[03] evaṃ cintāsutabhāvanāmayavasena tividhā.</p>
              <p>[03] dutiyattike kāmāvacaradhamme ārabbha pavattā paññā ^b^parittārammaṇā^eb^. rūpāvacarārūpāvacare  ārabbha pavattā ^b^mahaggatārammaṇā^eb^. sā lokiyavipassanā. nibbānaṃ ārabbha pavattā ^b^appamāṇārammaṇā^eb^.  sā lokuttaravipassanāti evaṃ parittamahaggatāppamāṇārammaṇavasena tividhā.</p>
              <p>[03] tatiyattike ^b^āyo^eb^ nāma vuddhi, sā duvidhā anatthahānito atthuppattito ca. tattha  kosallaṃ ^b^āyakosallaṃ^eb^. yathāha -- </p>
              <p>[02] ``tattha katamaṃ āyakosallaṃ? ime me dhamme manasikaroto anuppannā ceva akusalā  dhammā na uppajjanti, uppannā ca akusalā dhammā pahīyanti, ime vā panime dhamme manasikaroto  anuppannā ceva kusalā dhammā uppajjanti. uppannā ca kusalā dhammā bhiyyobhāvāya  vepullāya bhāvanāya pāripūriyā saṃvattantīti, yā tattha paññā ^a^V2.0067^ea^ pajānanā...pe0... amoho  dhammavicayo sammādiṭṭhi, idaṃ vuccati āyakosalla''nti (vibha0 771).</p>
              <p>[03] ^b^apāyo^eb^ti ^a^M2.0070^ea^ pana avuddhi, sāpi duvidhā atthahānito ca anatthuppattito  ca. tattha kosallaṃ ^b^apāyakosallaṃ^eb^. yathāha ``tattha katamaṃ apāyakosallaṃ? ime  dhamme manasikaroto anuppannā ceva kusalā dhammā na uppajjantī''tiādi (vibha0 771).</p>
              <p>[03] sabbattha pana tesaṃ tesaṃ dhammānaṃ upāyesu nibbattikāraṇesu taṃkhaṇappavattaṃ ṭhānuppattikaṃ  kosallaṃ upāyakosallaṃ nāma. yathāha -- ``sabbāpi tatrupāyā paññā upāyakosalla''nti  (vibha0 771). evaṃ āyāpāyaupāyakosallavasena tividhā.</p>
              <p>[03] catutthattike attano khandhe gahetvā āraddhā vipassanā paññā ^b^ajjhattābhinivesā^eb^.  parassa khandhe bāhiraṃ vā anindriyabaddharūpaṃ gahetvā āraddhā ^b^bahiddhābhinivesā^eb^. ubhayaṃ  gahetvā āraddhā ^b^ajjhattabahiddhābhinivesā^eb^ti evaṃ ajjhattābhinivesādivasena tividhā. </p>
              <p>[03] 428^b^.^eb^ ^b^catukkesu^eb^ paṭhamacatukke dukkhasaccaṃ ārabbha pavattaṃ ñāṇaṃ ^b^dukkhe ñāṇaṃ^eb^.  dukkhasamudayaṃ ārabbha pavattaṃ ñāṇaṃ ^b^dukkhasamudaye ñāṇaṃ^eb^. dukkhanirodhaṃ ārabbha  pavattaṃ ñāṇaṃ ^b^dukkhanirodhe ñāṇaṃ^eb^. dukkhanirodhagāminiṃ paṭipadaṃ ārabbha pavattaṃ  ñāṇaṃ ^b^dukkhanirodhagāminiyā paṭipadāya ñāṇa^eb^nti evaṃ catūsu saccesu ñāṇavasena  catubbidhā.</p>
              <p>[03] dutiyacatukke catasso paṭisambhidā nāma atthādīsu pabhedagatāni cattāri ñāṇāni.  vuttañhetaṃ -- ``atthe ñāṇaṃ atthapaṭisambhidā. dhamme ñāṇaṃ dhammapaṭisambhidā.  tatradhammaniruttābhilāpe ñāṇaṃ niruttipaṭisambhidā. ñāṇesu ñāṇaṃ paṭibhānapaṭisambhidā''ti  (vibha0 718).</p>
              <p>[03] tattha ^b^attho^eb^ti saṅkhepato hetuphalassetaṃ adhivacanaṃ. hetuphalaṃ hi yasmā hetuanusārena  ariyati adhigamiyati sampāpuṇiyati, tasmā atthoti vuccati. pabhedato pana yaṃ kiñci  paccayasambhūtaṃ, nibbānaṃ, bhāsitattho, vipāko, kiriyāti ime pañca dhammā atthoti  veditabbā ^a^V2.0068^ea^. taṃ atthaṃ paccavekkhantassa tasmiṃ atthe pabhedagataṃ ñāṇaṃ ^b^atthapaṭisambhidā.  dhammo^eb^tipi saṅkhepato paccayassetaṃ adhivacanaṃ. paccayo hi yasmā taṃ taṃ dahati pavatteti  vā sampāpuṇituṃ vā deti, tasmā dhammoti vuccati. pabhedato ^a^M2.0071^ea^ pana  yo koci phalanibbattako hetu, ariyamaggo, bhāsitaṃ, kusalaṃ, akusalanti ime  pañca dhammā dhammoti veditabbā. taṃ dhammaṃ paccavekkhantassa tasmiṃ dhamme pabhedagataṃ ñāṇaṃ  ^b^dhammapaṭisambhidā^eb^.</p>
              <p>[03] ayameva hi attho abhidhamme -- </p>
              <p>[02] ``dukkhe ñāṇaṃ atthapaṭisambhidā. dukkhasamudaye ñāṇaṃ dhammapaṭisambhidā. hetumhi  ñāṇaṃ dhammapaṭisambhidā. hetuphale ñāṇaṃ atthapaṭisambhidā. ye dhammā jātā bhūtā  sañjātā nibbattā abhinibbattā pātubhūtā. imesu dhammesu ñāṇaṃ atthapaṭisambhidā.  yamhā dhammā te dhammā jātā bhūtā sañjātā nibbattā abhinibbattā pātubhūtā, tesu  dhammesu ñāṇaṃ dhammapaṭisambhidā. jarāmaraṇe ñāṇaṃ atthapaṭisambhidā. jarāmaraṇasamudaye  ñāṇaṃ dhammapaṭisambhidā...pe0... saṅkhāranirodhe ñāṇaṃ atthapaṭisambhidā. saṅkhāranirodhagāminiyā  paṭipadāya ñāṇaṃ dhammapaṭisambhidā. idha bhikkhu dhammaṃ jānāti suttaṃ geyyaṃ...pe0...  vedallaṃ. ayaṃ vuccati dhammapaṭisambhidā. so tassa tasseva bhāsitassa atthaṃ jānāti  `ayaṃ imassa bhāsitassa attho, ayaṃ imassa bhāsitassa attho'ti. ayaṃ vuccati atthapaṭisambhidā.  katame dhammā kusalā? yasmiṃ samaye kāmāvacaraṃ kusalaṃ cittaṃ uppannaṃ hoti...pe0...  ime dhammā kusalā. imesu dhammesu ñāṇaṃ dhammapaṭisambhidā. tesaṃ vipāke ñāṇaṃ  atthapaṭisambhidā''tiādinā (vibha0 719 ādayo) nayena vibhajitvā dassito.</p>
              <p>[03] ^b^tatradhammaniruttābhilāpe ñāṇa^eb^nti tasmiṃ atthe ca dhamme ca yā sabhāvanirutti abyabhicārī  vohāro. tadabhilāpe tassa bhāsane udīraṇe taṃ bhāsitaṃ lapitaṃ udīritaṃ sutvāva ayaṃ  sabhāvanirutti, ayaṃ na sabhāvaniruttīti evaṃ tassā dhammaniruttisaññitāya sabhāvaniruttiyā  māgadhikāya sabbasattānaṃ mūlabhāsāya pabhedagataṃ ñāṇaṃ ^b^niruttipaṭisambhidā^eb^. niruttipaṭisambhidāppatto  hi phasso vedanāti evamādivacanaṃ sutvāva ayaṃ sabhāvaniruttīti jānāti. phassā  vedanoti evamādikaṃ pana ayaṃ na sabhāvaniruttīti.</p>
              <p>[03] ^b^ñāṇesu^eb^ ^a^M2.0072^ea^ ^a^V2.0069^ea^ ^b^ñāṇa^eb^nti sabbattha ñāṇamārammaṇaṃ katvā paccavekkhantassa ñāṇārammaṇaṃ  ñāṇaṃ, yathāvuttesu vā tesu ñāṇesu sagocarakiccādivasena vitthārato ñāṇaṃ ^b^paṭibhānapaṭisambhidā^eb^ti  attho. </p>
              <p>[03] 429^b^.^eb^ catassopi cetā paṭisambhidā dvīsu ṭhānesu pabhedaṃ gacchanti sekkhabhūmiyañca asekkhabhūmiyañca.</p>
              <p>[03] tattha aggasāvakānaṃ mahāsāvakānañca asekkhabhūmiyaṃ pabhedagatā. ānandattheracittagahapatidhammikaupāsakaupāligahapatikhujjuttarāupāsikādīnaṃ  sekkhabhūmiyaṃ. evaṃ dvīsu bhūmīsu pabhedaṃ gacchantiyopi cetā adhigamena pariyattiyā  savanena paripucchāya pubbayogena cāti imehi pañcahākārehi visadā honti.</p>
              <p>[03] tattha ^b^adhigamo^eb^ nāma arahattappatti. ^b^pariyatti^eb^ nāma buddhavacanassa pariyāpuṇanaṃ. ^b^savanaṃ^eb^  nāma sakkaccaṃ atthiṃ katvā dhammassavanaṃ. ^b^paripucchā^eb^ nāma pāḷiaṭṭhakathādīsu  gaṇṭhipadātthapadavinicchayakathā, ^b^pubbayogo^eb^ nāma pubbabuddhānaṃ sāsane gatapaccāgatikabhāvena  yāva anulomaṃ gotrabhusamīpaṃ, tāva vipassanānuyogo.</p>
              <p>[03] apare āhu -- </p>
              <p>[21] ``pubbayogo bāhusaccaṃ, desabhāsā ca āgamo. </p>
              <p>[27] paripucchā adhigamo, garusannissayo tathā. </p>
              <p>[22] mittasampatti cevāti, paṭisambhidapaccayā''ti..</p>
              <p>[03] tattha ^b^pubbayogo^eb^ vuttanayova. ^b^bāhusaccaṃ^eb^ nāma tesu tesu satthesu ca sippāyatanesu  ca kusalatā. ^b^desabhāsā^eb^ nāma ekasatavohārakusalatā. visesena pana māgadhike  kosallaṃ. ^b^āgamo^eb^ nāma antamaso opammavaggamattassapi buddhavacanassa pariyāpuṇanaṃ.  ^b^paripucchā^eb^ nāma ekagāthāyapi atthavinicchayapucchanaṃ. ^b^adhigamo^eb^ nāma sotāpannatā  vā...pe0... arahattaṃ vā. ^b^garusannissayo^eb^ ^a^V2.0070^ea^ nāma sutapaṭibhānabahulānaṃ garūnaṃ santike  vāso. ^b^mittasampatti^eb^ nāma tathārūpānaṃyeva mittānaṃ paṭilābhoti.</p>
              <p>[03] tattha buddhā ca paccekabuddhā ca pubbayogañceva adhigamañca nissāya paṭisambhidā pāpuṇanti.  sāvakā sabbānipi etāni kāraṇāni. paṭisambhidāppattiyā ca pāṭiyekko ^a^M2.0073^ea^  kammaṭṭhānabhāvanānuyogo nāma natthi. sekkhānaṃ pana sekkhaphalavimokkhantikā. asekkhānaṃ  asekkhaphalavimokkhantikāva paṭisambhidāppatti hoti. tathāgatānaṃ hi dasabalāni viya  ariyānaṃ ariyaphaleneva paṭisambhidā ijjhantīti imā paṭisambhidā sandhāya vuttaṃ  catupaṭisambhidāvasena catubbidhāti. </p>
            </h4>
          </h3>
          <h3>
            <h3n> paññābhūmi-mūla-sarīravavatthānaṃ </h3n>
            <h4>
              <h4n> </h4n>
              <p>[03] 430^b^.^eb^ kathaṃ ^b^bhāvetabbā^eb^ti ettha pana yasmā imāya paññāya khandhāyatanadhātuindriyasaccapaṭiccasamuppādādibhedā  dhammā ^b^bhūmi^eb^. sīlavisuddhi ceva cittavisuddhi cāti imā dve visuddhiyo ^b^mūlaṃ^eb^.  diṭṭhivisuddhi, kaṅkhāvitaraṇavisuddhi, maggāmaggañāṇadassanavisuddhi, paṭipadāñāṇadassanavisuddhi,  ñāṇadassanavisuddhīti imā pañca visuddhiyo ^b^sarīraṃ^eb^. tasmā tesu bhūmibhūtesu dhammesu  uggahaparipucchāvasena ñāṇaparicayaṃ katvā mūlabhūtā dve visuddhiyo sampādetvā sarīrabhūtā  pañca visuddhiyo sampādentena bhāvetabbā. ayamettha saṅkhepo. </p>
              <p>[03] 431^b^.^eb^ ayaṃ pana vitthāro, yaṃ tāva vuttaṃ ``khandhāyatanadhātuindriyasaccapaṭiccasamuppādādibhedā  dhammā bhūmī''ti, ettha ^b^khandhā^eb^ti pañca khandhā rūpakkhandho vedanākkhandho saññākkhandho  saṅkhārakkhandho viññāṇakkhandhoti. </p>
            </h4>
          </h3>
          <h3>
            <h3n> rūpakkhandhakathā </h3n>
            <h4>
              <h4n> </h4n>
              <p>[03] 432^b^.^eb^ tattha yaṃ kiñci sītādīhi ruppanalakkhaṇaṃ dhammajātaṃ, sabbaṃ taṃ ekato katvā  ^b^rūpakkhandho^eb^ti veditabbaṃ.</p>
              <p>[03] tadetaṃ ruppanalakkhaṇena ekavidhampi bhūtopādāyabhedato duvidhaṃ.</p>
              <p>[03] tattha ^a^V2.0071^ea^ bhūtarūpaṃ catubbidhaṃ -- pathavīdhātu āpodhātu tejodhātu vāyodhātūti. tāsaṃ  lakkhaṇarasapaccupaṭṭhānāni catudhātuvavatthāne vuttāni. padaṭṭhānato pana tā sabbāpi avasesadhātuttayapadaṭṭhānā.</p>
              <p>[03] upādārūpaṃ catuvīsatividhaṃ -- cakkhu, sotaṃ, ghānaṃ, jivhā, kāyo, rūpaṃ,  saddo, gandho, raso, itthindriyaṃ, purisindriyaṃ, jīvitindriyaṃ, hadayavatthu,  kāyaviññatti, vacīviññatti, ākāsadhātu, rūpassa lahutā, rūpassa mudutā   ^a^M2.0074^ea^, rūpassa kammaññatā, rūpassa upacayo, rūpassa santati, rūpassa jaratā, rūpassa  aniccatā, kabaḷīkāro āhāroti. </p>
              <p>[03] 433^b^.^eb^ tattha rūpābhighātārahatappasādalakkhaṇaṃ daṭṭhukāmatānidānakammasamuṭṭhānabhūtappasādalakkhaṇaṃ  vā ^b^cakkhu,^eb^ rūpesu āviñchanarasaṃ, cakkhuviññāṇassa ādhārabhāvapaccupaṭṭhānaṃ, daṭṭhukāmatānidānakammajabhūtapadaṭṭhānaṃ.</p>
              <p>[03] saddābhighātārahabhūtappasādalakkhaṇaṃ, sotukāmatānidānakammasamuṭṭhānabhūtappasādalakkhaṇaṃ vā ^b^sotaṃ,^eb^  saddesu āviñchanarasaṃ, sotaviññāṇassa ādhārabhāvapaccupaṭṭhānaṃ, sotukāmatānidānakammajabhūtapadaṭṭhānaṃ.</p>
              <p>[03] gandhābhighātārahabhūtappasādalakkhaṇaṃ, ghāyitukāmatānidānakammasamuṭṭhānabhūtappasādalakkhaṇaṃ vā  ^b^ghānaṃ,^eb^ gandhesu āviñchanarasaṃ, ghānaviññāṇassa ādhārabhāvapaccupaṭṭhānaṃ, ghāyitukāmatānidānakammajabhūtapadaṭṭhānaṃ.</p>
              <p>[03] rasābhighātārahabhūtappasādalakkhaṇā, sāyitukāmatānidānakammasamuṭṭhānabhūtappasādalakkhaṇā vā  ^b^jivhā,^eb^ rasesu āviñchanarasā, jivhāviññāṇassa ādhārabhāvapaccupaṭṭhānā, sāyitukāmatānidānakammajabhūtapadaṭṭhānā.</p>
              <p>[03] phoṭṭhabbābhighātārahabhūtappasādalakkhaṇo, phusitukāmatānidānakammasamuṭṭhānabhūtappasādalakkhaṇo  vā ^b^kāyo,^eb^ phoṭṭhabbesu āviñchanaraso, kāyaviññāṇassa ādhārabhāvapaccupaṭṭhāno, phusitukāmatānidānakammajabhūtapadaṭṭhāno. </p>
              <p>[03] 434^b^.^eb^ keci ^a^V2.0072^ea^ pana ``tejādhikānaṃ bhūtānaṃ pasādo cakkhu, vāyupathavīāpādhikānaṃ  bhūtānaṃ pasādā sotaghānajivhā, kāyo sabbesampī''ti vadanti. apare ``tejādhikānaṃ  pasādo cakkhu, vivaravāyuāpapathavādhikānaṃ sotaghānajivhākāyā''ti vadanti. te  vattabbā ``suttaṃ āharathā''ti. addhā suttameva na dakkhissanti. keci panettha ``tejādīnaṃ  guṇehi rūpādīhi anugayhabhāvato''ti kāraṇaṃ ^b^dassenti^eb^. te vattabbā ``ko panevamāharūpādayo  tejādīnaṃ guṇā'ti. avinibbhogavuttīsu hi bhūtesu ayaṃ imassa guṇo ayaṃ imassa  guṇoti na labbhā vattu''nti. athāpi vadeyyuṃ ``yathā tesu tesu sambhāresu tassa  tassa ^a^M2.0075^ea^ bhūtassa adhikatāya pathavīādīnaṃ sandhāraṇādīni kiccāni icchatha,  evaṃ tejādiadhikesu sambhāresu rūpādīnaṃ adhikabhāvadassanato icchitabbametaṃ rūpādayo  tesaṃ guṇā''ti. te vattabbā ``iccheyyāma, yadi āpādhikassa āsavassa gandhato pathavīadhike  kappāse gandho adhikataro siyā, tejādhikassa ca uṇhodakassa vaṇṇato sītudakassa vaṇṇo  parihāyetha''. yasmā panetaṃ ubhayampi natthi, tasmā pahāyetaṃ etesaṃ nissayabhūtānaṃ visesakappanaṃ,  ``yathā avisesepi ekakalāpe bhūtānaṃ rūparasādayo aññamaññaṃ visadisā honti, evaṃ  cakkhupasādādayo avijjamānepi aññasmiṃ visesakāraṇe''ti gahetabbametaṃ.</p>
              <p>[03] kiṃ pana taṃ yaṃ aññamaññassa asādhāraṇaṃ? kammameva nesaṃ visesakāraṇaṃ. tasmā kammavisesato  etesaṃ viseso, na bhūtavisesato. bhūtavisese hi sati pasādova na uppajjati. samānānañhi  pasādo, na visamānānanti porāṇā. </p>
              <p>[03] 435^b^.^eb^ evaṃ kammavisesato visesavantesu ca etesu cakkhusotāni ^b^asampattavisayagāhakāni,^eb^  attano nissayaṃ anallīnanissaye eva visaye viññāṇahetuttā. ghānajivhākāyā ^b^sampattavisayagāhakā,^eb^  nissayavasena ceva, sayañca, attano nissayaṃ allīneyeva visaye viññāṇahetuttā. </p>
              <p>[03] 436^b^.^eb^ ^b^cakkhu^eb^ cettha yadetaṃ loke nīlapakhumasamākiṇṇakaṇhasukkamaṇḍalavicittaṃ nīluppaladalasannibhaṃ  cakkhūti vuccati. tassa sasambhāracakkhuno setamaṇḍalaparikkhittassa kaṇhamaṇḍalassa majjhe  abhimukhe ṭhitānaṃ sarīrasaṇṭhānuppattipadese sattasu picupaṭalesu āsittatelaṃ picupaṭalāni  viya satta akkhipaṭalānibyāpetvā dhāraṇanhāpanamaṇḍanabījanakiccāhi ^a^V2.0073^ea^ catūhi dhātīhi khattiyakumāro  viya sandhāraṇabandhanaparipācanasamudīraṇakiccāhi catūhi dhātūhi katūpakāraṃ utucittāhārehi  upatthambhiyamānaṃ āyunā anupāliyamānaṃ ^a^M2.0076^ea^ vaṇṇagandharasādīhi parivutaṃ pamāṇato  ūkāsiramattaṃ cakkhuviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati. vuttampi  cetaṃ dhammasenāpatinā -- </p>
              <p>[21] ``yena cakkhupasādena, rūpāni manupassati. </p>
              <p>[22] parittaṃ sukhumaṃ etaṃ, ūkāsirasamūpama''nti..</p>
              <p>[03] sasambhārasotabilassa anto tanutambalomācite aṅgulivedhakasaṇṭhāne padese ^b^sotaṃ^eb^ vuttappakārāhi  dhātūhi katūpakāraṃ utucittāhārehi upatthambhiyamānaṃ āyunā anupāliyamānaṃ vaṇṇādīhi  parivutaṃ sotaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.</p>
              <p>[03] sasambhāraghānabilassa anto ajapadasaṇṭhāne padese ^b^ghānaṃ^eb^ yathāvuttappakārupakārupatthambhanānupālanaparivāraṃ  ghānaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.</p>
              <p>[03] sasambhārajivhāmajjhassa upari uppaladalaggasaṇṭhāne padese ^b^jivhā^eb^ yathāvuttappakārupakārupatthambhanānupālanaparivārā  jivhāviññāṇādīnaṃ yathārahaṃ vatthudvārabhāvaṃ sādhayamānā tiṭṭhati.</p>
              <p>[03] yāvatā pana imasmiṃ kāye upādiṇṇarūpaṃ nāma atthi. sabbattha ^b^kāyo^eb^ kappāsapaṭale  sneho viya vuttappakārupakārupatthambhanānupālanaparivārova hutvā kāyaviññāṇādīnaṃ  yathārahaṃ vatthudvārabhāvaṃ sādhayamāno tiṭṭhati.</p>
              <p>[03] vammikaudakākāsagāmasivathikasaṅkhātasagocaraninnā viya ca ahisusumārapakkhīkukkurasiṅgālārūpādisagocaraninnāva  ete cakkhādayoti daṭṭhabbā. </p>
              <p>[03] 437^b^.^eb^ tato paresu pana rūpādīsu cakkhupaṭihananalakkhaṇaṃ  ^b^rūpaṃ,^eb^ cakkhuviññāṇassa visayabhāvarasaṃ ^a^V2.0074^ea^,  tasseva gocarapaccupaṭṭhānaṃ, catumahābhūtapadaṭṭhānaṃ. yathā cetaṃ tathā sabbānipi upādārūpāni.  yattha pana viseso atthi, tattha vakkhāma. tayidaṃ nīlaṃ pītakantiādivasena anekavidhaṃ.</p>
              <p>[03] sotapaṭihananalakkhaṇo ^a^M2.0077^ea^ ^b^saddo,^eb^ sotaviññāṇassa visayabhāvaraso, tasseva gocarapaccupaṭṭhāno.  bherisaddo mudiṅgasaddotiādinā nayena anekavidho.</p>
              <p>[03] ghānapaṭihananalakkhaṇo ^b^gandho,^eb^ ghānaviññāṇassa visayabhāvaraso, tasseva gocarapaccupaṭṭhāno.  mūlagandho sāragandhotiādinā nayena anekavidho.</p>
              <p>[03] jivhāpaṭihananalakkhaṇo ^b^raso,^eb^ jivhāviññāṇassa visayabhāvaraso, tasseva gocarapaccupaṭṭhāno.  mūlaraso khandharasotiādinā nayena anekavidho. </p>
              <p>[03] 438^b^.^eb^ itthibhāvalakkhaṇaṃ ^b^itthindriyaṃ,^eb^ itthīti pakāsanarasaṃ, itthiliṅganimittakuttākappānaṃ  kāraṇabhāvapaccupaṭṭhānaṃ. purisabhāvalakkhaṇaṃ ^b^purisindriyaṃ,^eb^ purisoti pakāsanarasaṃ,  purisaliṅganimittakuttākappānaṃ kāraṇabhāvapaccupaṭṭhānaṃ. tadubhayampi kāyappasādo  viya sakalasarīraṃ byāpakameva, na ca kāyapasādena ṭhitokāse ṭhitanti vā aṭṭhitokāse  ṭhitanti vāti vattabbataṃ āpajjati, rūparasādayo viya aññamaññaṃ saṅkaro natthi. </p>
              <p>[03] 439^b^.^eb^ sahajarūpānupālanalakkhaṇaṃ ^b^jīvitindriyaṃ,^eb^ tesaṃ pavattanarasaṃ, tesaññeva ṭhapanapaccupaṭṭhānaṃ,  yāpayitabbabhūtapadaṭṭhānaṃ. santepi ca anupālanalakkhaṇādimhi vidhāne atthikkhaṇeyeva taṃ  sahajarūpāni anupāleti udakaṃ viya uppalādīni. yathāsakaṃ paccayuppannepi ca dhamme pāleti  dhāti viya kumāraṃ. sayaṃ pavattitadhammasambandheneva ca pavattati niyāmako viya. na bhaṅgato  uddhaṃ pavattati, attano ca pavattayitabbānañca abhāvā. na bhaṅgakkhaṇe ṭhapeti, sayaṃ bhijjamānattā.  khīyamāno viya vaṭṭisneho dīpasikhaṃ. na ca anupālanapavattanaṭṭhapanānubhāvavirahitaṃ, yathāvuttakkhaṇe  tassa tassa sādhanatoti daṭṭhabbaṃ. </p>
              <p>[03] 440^b^.^eb^ manodhātumanoviññāṇadhātūnaṃ nissayalakkhaṇaṃ ^b^hadayavatthu,^eb^  tāsaññeva dhātūnaṃ ādhāraṇarasaṃ ^a^V2.0075^ea^,  ubbahanapaccupaṭṭhānaṃ. hadayassa anto kāyagatāsatikathāyaṃ ^a^M2.0078^ea^ vuttappakāraṃ  lohitaṃ nissāya sandhāraṇādikiccehi bhūtehi katūpakāraṃ utucittāhārehi upatthambhiyamānaṃ  āyunā anupāliyamānaṃ manodhātumanoviññāṇadhātūnañceva taṃsampayuttadhammānañca vatthubhāvaṃ  sādhayamānaṃ tiṭṭhati. </p>
              <p>[03] 441^b^.^eb^ abhikkamādipavattakacittasamuṭṭhānavāyodhātuyā sahajarūpakāyathambhanasandhāraṇacalanassa  paccayo ākāravikāro ^b^kāyaviññatti,^eb^ adhippāyapakāsanarasā, kāyavipphandanahetubhāvapaccupaṭṭhānā,  cittasamuṭṭhānavāyodhātupadaṭṭhānā. sā panesā kāyavipphandanena adhippāyaviññāpanahetuttā,  sayañca tena kāyavipphandanasaṅkhātena kāyena viññeyyattā ``kāyaviññattī''ti vuccati.  tāya ca pana calitehi cittajarūpehi abhisambandhānaṃ utujādīnampi calanato abhikkamādayo  pavattantīti veditabbā.</p>
              <p>[03] vacībhedapavattakacittasamuṭṭhānapathavīdhātuyā upādiṇṇaghaṭṭanassa paccayo ākāravikāro ^b^vacīviññatti,^eb^  adhippāyappakāsanarasā, vacīghosahetubhāvapaccupaṭṭhānā, cittasamuṭṭhānapathavīdhātupadaṭṭhānā.  sā panesā vacīghosena adhippāyaviññāpanahetuttā, sayañca tāya vacīghosasaṅkhātāya vācāya  viññeyyattā ``vacīviññattī''ti vuccati. yathā hi araññe ussāpetvā bandhagosīsādiudakanimittaṃ  disvā udakamettha atthīti viññāyati, evaṃ kāyavipphandanañceva vacīghosañca gahetvā  kāyavacīviññattiyopi viññāyanti. </p>
              <p>[03] 442^b^.^eb^ rūpaparicchedalakkhaṇā ^b^ākāsadhātu,^eb^ rūpapariyantappakāsanarasā, rūpamariyādāpaccupaṭṭhānā,  asamphuṭṭhabhāvacchiddavivarabhāvapaccupaṭṭhānā vā, paricchinnarūpapadaṭṭhānā. yāya paricchinnesu  rūpesu idamito uddhamadho tiriyanti ca hoti. </p>
              <p>[03] 443^b^.^eb^ adandhatālakkhaṇā ^b^rūpassa lahutā,^eb^ rūpānaṃ garubhāvavinodanarasā, lahuparivattitāpaccupaṭṭhānā,  lahurūpapadaṭṭhānā. athaddhatālakkhaṇā ^b^rūpassa mudutā,^eb^ rūpānaṃ thaddhabhāvavinodanarasā, sabbakiriyāsu  avirodhitāpaccupaṭṭhānā, mudurūpapadaṭṭhānā. sarīrakiriyānukūlakammaññabhāvalakkhaṇā ^b^rūpassa^eb^  ^a^M2.0079^ea^ ^b^kammaññatā,^eb^ akammaññatāvinodanarasā, adubbalabhāvapaccupaṭṭhānā, kammaññarūpapadaṭṭhānā.</p>
              <p>[03] etā ^a^V2.0076^ea^ pana tisso na aññamaññaṃ vijahanti, evaṃ santepi yo arogino viya rūpānaṃ lahubhāvo  adandhatā lahuparivattippakāro rūpadandhattakaradhātukkhobhapaṭipakkhapaccayasamuṭṭhāno, so rūpavikāro  ^b^rūpassa lahutā^eb^. yo pana suparimadditacammasseva rūpānaṃ mudubhāvo sabbakiriyāvisesesu  vasavattanabhāvamaddavappakāro rūpatthaddhattakaradhātukkhobhapaṭipakkhapaccayasamuṭṭhāno, so rūpavikāro  ^b^rūpassa mudutā^eb^. yo pana sudantasuvaṇṇasseva rūpānaṃ kammaññabhāvo sarīrakiriyānukūlabhāvappakāro  sarīrakiriyānaṃ ananukūlakaradhātukkhobhapaṭipakkhapaccayasamuṭṭhāno, so rūpavikāro ^b^rūpassa  kammaññatā^eb^ti evametāsaṃ viseso veditabbo. </p>
              <p>[03] 444^b^.^eb^ ācayalakkhaṇo ^b^rūpassa upacayo,^eb^ pubbantato rūpānaṃ ummujjāpanaraso, niyyātanapaccupaṭṭhāno,  paripuṇṇabhāvapaccupaṭṭhāno vā, upacitarūpapadaṭṭhāno. pavattilakkhaṇā ^b^rūpassa santati,^eb^ anuppabandhanarasā,  anupacchedapaccupaṭṭhānā, anuppabandhakarūpapadaṭṭhānā. ubhayampetaṃ jātirūpassevādhivacanaṃ, ākāranānattato  pana veneyyavasena ca ``upacayo santatī''ti uddesadesanā katā. yasmā panettha atthato  nānattaṃ natthi, tasmā imesaṃ padānaṃ niddese ``yo āyatanānaṃ ācayo, so rūpassa  upacayo. yo rūpassa upacayo, sā rūpassa santatī''ti (dha0 sa0 641-642) vuttaṃ.  aṭṭhakathāyampi ``ācayo nāma nibbatti, upacayo nāma vaḍḍhi, santati nāma pavattī''ti  (dha0 sa0 aṭṭha0 641) vatvā ``nadītīre khatakūpakamhi udakuggamanakālo viya ācayo  nibbatti, paripuṇṇakālo viya upacayo vaḍḍhi, ajjhottharitvā gamanakālo viya santati pavattī''ti  (dha0 sa0 aṭṭha0 641) upamā katā.</p>
              <p>[03] upamāvasāne ca ``evaṃ kiṃ kathitaṃ hoti? āyatanena ācayo kathito, ācayena āyatanaṃ  kathita''nti vuttaṃ. tasmā yā rūpānaṃ paṭhamābhinibbatti, sā ācayo. yā tesaṃ upari  aññesampi nibbattamānānaṃ nibbatti, sā vaḍḍhiākārena upaṭṭhānato upacayo. yā tesampi  upari punappunaṃ ^a^M2.0080^ea^ aññesaṃ nibbattamānānaṃ nibbatti, sā anupabandhākārena  upaṭṭhānato santatīti ca pavuccatīti veditabbā.</p>
              <p>[03] rūpaparipākalakkhaṇā ^b^jaratā,^eb^ upanayanarasā, sabhāvānapagamepi navabhāvāpagamapaccupaṭṭhānā vīhipurāṇabhāvo  viya, paripaccamānarūpapadaṭṭhānā. khaṇḍiccādibhāvena dantādīsu vikāradassanato ^a^V2.0077^ea^ idaṃ pākaṭajaraṃ  sandhāya vuttaṃ. arūpadhammānaṃ pana paṭicchannajarā nāma hoti, tassā esa vikāro natthi,  yā ca pathavī udakapabbatacandimasūriyādīsu avīcijarā nāma.</p>
              <p>[03] paribhedalakkhaṇā ^b^rūpassa aniccatā,^eb^ saṃsīdanarasā, khayavayapaccupaṭṭhānā, paribhijjamānarūpapadaṭṭhānā. </p>
              <p>[03] 445^b^.^eb^ ojālakkhaṇo ^b^kabaḷīkāro āhāro,^eb^ rūpāharaṇaraso, upatthambhanapaccupaṭṭhāno, kabaḷaṃ  katvā āharitabbavatthupadaṭṭhāno. yāya ojāya sattā yāpenti, tassā etaṃ adhivacanaṃ. </p>
              <p>[03] 446^b^.^eb^ imāni tāva pāḷiyaṃ āgatarūpāneva. aṭṭhakathāyaṃ pana balarūpaṃ sambhavarūpaṃ jātirūpaṃ  rogarūpaṃ ekaccānaṃ matena middharūpanti evaṃ aññānipi rūpāni āharitvā ``addhā munīsi  sambuddho, natthi nīvaraṇā tavā''tiādīni (su0 ni0 546) vatvā middharūpaṃ tāva natthiyevāti  paṭikkhittaṃ. itaresu rogarūpaṃ jaratāaniccatāggahaṇena gahitameva, jātirūpaṃ upacayasantatiggahaṇena,  sambhavarūpaṃ āpodhātuggahaṇena, balarūpaṃ vāyodhātuggahaṇena gahitameva. tasmā tesu ekampi  visuṃ natthīti sanniṭṭhānaṃ kataṃ.</p>
              <p>[03] iti idaṃ catuvīsatividhaṃ upādārūpaṃ pubbe vuttaṃ catubbidhaṃ bhūtarūpañcāti aṭṭhavīsatividhaṃ  rūpaṃ hoti anūnamanadhikaṃ. </p>
              <p>[03] 447^b^.^eb^ taṃ sabbampi na hetu ahetukaṃ hetuvippayuttaṃ sappaccayaṃ lokiyaṃ sāsavamevātiādinā  nayena ^b^ekavidhaṃ^eb^.</p>
              <p>[03] ajjhattikaṃ bāhiraṃ, oḷārikaṃ sukhumaṃ, dūre santike, nipphannaṃ anipphannaṃ,  pasādarūpaṃ napasādarūpaṃ, indriyaṃ anindriyaṃ, upādiṇṇaṃ anupādiṇṇantiādivasena ^b^duvidhaṃ^eb^.</p>
              <p>[03] tattha ^a^M2.0081^ea^ cakkhādipañcavidhaṃ attabhāvaṃ adhikicca pavattattā ^b^ajjhattikaṃ,^eb^ sesaṃ  tato bāhirattā ^b^bāhiraṃ^eb^. cakkhādīni nava āpodhātuvajjitā tisso dhātuyo cāti  dvādasavidhaṃ ghaṭṭanavasena gahetabbato ^b^oḷārikaṃ,^eb^ sesaṃ tato viparītattā ^b^sukhumaṃ^eb^.  yaṃ sukhumaṃ tadeva duppaṭivijjhasabhāvattā ^a^V2.0078^ea^ ^b^dūre,^eb^ itaraṃ suppaṭivijjhasabhāvattā ^b^santike^eb^.  catasso dhātuyo, cakkhādīni terasa, kabaḷīkārāhāro cāti aṭṭhārasavidhaṃ rūpaṃ paricchedavikāralakkhaṇabhāvaṃ  atikkamitvā sabhāveneva pariggahetabbato ^b^nipphannaṃ,^eb^ sesaṃ tabbiparītatāya ^b^anipphannaṃ^eb^.  cakkhādipañcavidhaṃ rūpādīnaṃ gahaṇapaccayabhāvena ādāsatalaṃ viya vippasannattā ^b^pasādarūpaṃ,^eb^  itaraṃ tato viparītattā ^b^napasādarūpaṃ^eb^. pasādarūpameva itthindriyādittayena saddhiṃ adhipatiyaṭṭhena  ^b^indriyaṃ,^eb^ sesaṃ tato viparītattā ^b^anindriyaṃ^eb^. yaṃ kammajanti parato vakkhāma, taṃ  kammena upādiṇṇattā ^b^upādiṇṇaṃ,^eb^ sesaṃ tato viparītattā anupādiṇṇaṃ. </p>
              <p>[03] 448^b^.^eb^ puna sabbameva rūpaṃ sanidassanakammajādīnaṃ tikānaṃ vasena ^b^tividhaṃ^eb^ hoti.  tattha oḷārike rūpaṃ ^b^sanidassanasappaṭighaṃ,^eb^ sesaṃ ^b^anidassanasappaṭighaṃ^eb^. sabbampi  sukhumaṃ ^b^anidassanāppaṭighaṃ^eb^. evaṃ tāva sanidassanattikavasena tividhaṃ. kammajādittikavasena  pana kammato jātaṃ ^b^kammajaṃ,^eb^ tadaññapaccayajātaṃ ^b^akammajaṃ,^eb^ nakutocijātaṃ ^b^neva kammajaṃ  nākammajaṃ^eb^. cittato jātaṃ ^b^cittajaṃ,^eb^ tadaññapaccayajātaṃ ^b^acittajaṃ,^eb^ nakutocijātaṃ  ^b^neva cittajaṃ nācittajaṃ,^eb^ āhārato jātaṃ ^b^āhārajaṃ,^eb^ tadaññapaccayajātaṃ ^b^anāhārajaṃ,^eb^  nakutocijātaṃ ^b^neva āhārajaṃ nānāhārajaṃ^eb^. ututo jātaṃ ^b^utujaṃ,^eb^ tadaññapaccayajātaṃ  ^b^anutujaṃ,^eb^ nakutocijātaṃ ^b^neva utujaṃ nānutuja^eb^nti evaṃ kammajādittikavasena  tividhaṃ. </p>
              <p>[03] 449^b^.^eb^ puna diṭṭhādirūparūpādivatthādicatukkavasena ^b^catubbidhaṃ^eb^. tattha rūpāyatanaṃ ^b^diṭṭhaṃ^eb^  nāma dassanavisayattā, saddāyatanaṃ ^b^sutaṃ^eb^ nāma savanavisayattā, gandharasaphoṭṭhabbattayaṃ ^b^mutaṃ^eb^  nāma sampattagāhakaindriyavisayattā, sesaṃ ^b^viññātaṃ^eb^ nāma viññāṇasseva visayattāti  evaṃ tāva diṭṭhādicatukkavasena catubbidhaṃ.</p>
              <p>[03] nipphannarūpaṃ panettha ^b^rūparūpaṃ^eb^ nāma, ākāsadhātu ^b^paricchedarūpaṃ^eb^ nāma, kāyaviññattiādi  kammaññatāpariyantaṃ ^b^vikārarūpaṃ^eb^ nāma, jātijarābhaṅgaṃ ^b^lakkhaṇarūpaṃ^eb^ nāmāti evaṃ rūparūpādicatukkavasena  catubbidhaṃ.</p>
              <p>[03] yaṃ ^a^M2.0082^ea^ panettha hadayarūpaṃ nāma, taṃ ^b^vatthu^eb^ na dvāraṃ. viññattidvayaṃ ^b^dvāraṃ^eb^  na vatthu. pasādarūpaṃ ^b^vatthu^eb^ ceva ^b^dvārañca^eb^. sesaṃ ^b^neva vatthu na dvāra^eb^nti evaṃ  vatthādicatukkavasena catubbidhaṃ. </p>
              <p>[03] 450^b^.^eb^ puna ^a^V2.0079^ea^ ekajaṃ, dvijaṃ, tijaṃ, catujaṃ, nakutocijātanti imesaṃ vasena pañcavidhaṃ.  tattha kammajameva cittajameva ca ^b^ekajaṃ^eb^ nāma. tesu saddhiṃ hadayavatthunā indriyarūpaṃ  ^b^kammaja^eb^meva. viññattidvayaṃ ^b^cittaja^eb^meva. yaṃ pana cittato ca ututo ca jātaṃ, taṃ  ^b^dvijaṃ^eb^ nāma, taṃ saddāyatanameva. yaṃ utucittāhārehi jātaṃ, taṃ ^b^tijaṃ^eb^ nāma, taṃ  pana lahutādittayameva. yaṃ catūhipi kammādīhi jātaṃ, taṃ ^b^catujaṃ^eb^ nāma, taṃ lakkhaṇarūpavajjaṃ  avasesaṃ hoti. lakkhaṇarūpaṃ pana ^b^nakutocijātaṃ^eb^. kasmā? na hi uppādassa uppādo  atthi, uppannassa ca paripākabhedamattaṃ itaradvayaṃ. yampi ``rūpāyatanaṃ saddāyatanaṃ gandhāyatanaṃ  rasāyatanaṃ phoṭṭhabbāyatanaṃ ākāsadhātu āpodhātu rūpassa lahutā, rūpassa mudutā,  rūpassa kammaññatā, rūpassa upacayo, rūpassa santati, kabaḷīkāro āhāro, ime dhammā  cittasamuṭṭhānā''tiādīsu (dha0 sa0 1201) jātiyā kutocijātattaṃ anuññātaṃ, taṃ  pana rūpajanakapaccayānaṃ kiccānubhāvakkhaṇe diṭṭhattāti veditabbaṃ. </p>
              <p>[06] idaṃ tāva rūpakkhandhe vitthārakathāmukhaṃ. </p>
            </h4>
          </h3>
          <h3>
            <h3n> viññāṇakkhandhakathā </h3n>
            <h4>
              <h4n> </h4n>
              <p>[03] 451^b^.^eb^ itaresu pana yaṃkiñci vedayitalakkhaṇaṃ, sabbaṃ taṃ ekato katvā vedanākkhandho;  yaṃkiñci sañjānanalakkhaṇaṃ, sabbaṃ taṃ ekato katvā saññākkhandho; yaṃkiñci abhisaṅkharaṇalakkhaṇaṃ,  sabbaṃ taṃ ekato katvā saṅkhārakkhandho; yaṃkiñci vijānanalakkhaṇaṃ, sabbaṃ taṃ ekato  katvā viññāṇakkhandho veditabbo. tattha yasmā viññāṇakkhandhe viññāte itare suviññeyyā  honti, tasmā viññāṇakkhandhaṃ ādiṃ katvā vaṇṇanaṃ karissāma.</p>
              <p>[03] yaṃkiñci vijānanalakkhaṇaṃ, sabbaṃ taṃ ekato katvā viññāṇakkhandho veditabboti hi vuttaṃ.  kiñca vijānanalakkhaṇaṃ viññāṇaṃ? yathāha ``vijānāti vijānātīti kho, āvuso,  tasmā viññāṇanti vuccatī''ti (ma0 ni0 1.449). viññāṇaṃ cittaṃ manoti  atthato ekaṃ. tadetaṃ vijānanalakkhaṇena sabhāvato ^a^M2.0083^ea^ ekavidhampi jātivasena  tividhaṃ kusalaṃ, akusalaṃ, abyākatañca. </p>
              <p>[03] 452^b^.^eb^ tattha ^a^V2.0080^ea^ ^b^kusalaṃ^eb^ bhūmibhedato catubbidhaṃ kāmāvacaraṃ rūpāvacaraṃ arūpāvacaraṃ lokuttarañca.  tattha ^b^kāmāvacaraṃ^eb^ somanassupekkhāñāṇasaṅkhārabhedato aṭṭhavidhaṃ. seyyathidaṃ -- somanassasahagataṃ  ñāṇasampayuttaṃ asaṅkhāraṃ sasaṅkhārañca, tathā ñāṇavippayuttaṃ. upekkhāsahagataṃ ñāṇasampayuttaṃ  asaṅkhāraṃ sasaṅkhārañca, tathā ñāṇavippayuttaṃ.</p>
              <p>[03] yadā hi deyyadhammapaṭiggāhakādisampattiṃ aññaṃ vā somanassahetuṃ āgamma haṭṭhapahaṭṭho ``atthi  dinna''ntiādinayappavattaṃ (ma0 ni0 1.441) sammādiṭṭhiṃ purakkhatvā asaṃsīdanto anussāhito  parehi dānādīni puññāni karoti, tadāssa somanassasahagataṃ ñāṇasampayuttaṃ cittaṃ asaṅkhāraṃ  hoti. yadā pana vuttanayena haṭṭhatuṭṭho sammādiṭṭhiṃ purakkhatvā amuttacāgatādivasena saṃsīdamāno  vā parehi vā ussāhito karoti, tadāssa tadeva cittaṃ sasaṅkhāraṃ hoti. imasmiñhi  atthe saṅkhāroti etaṃ attano vā paresaṃ vā vasena pavattassa pubbapayogassādhivacanaṃ.  yadā pana ñātijanassa paṭipattidassanena jātaparicayā bāladārakā bhikkhū disvā somanassajātā  sahasā kiñcideva hatthagataṃ dadanti vā vandanti vā, tadā tatiyaṃ cittaṃ uppajjati.  yadā pana ``detha vandathāti'' ñātīhi ussāhitā evaṃ paṭipajjanti, tadā catutthaṃ cittaṃ  uppajjati. yadā pana deyyadhammapaṭiggāhakādīnaṃ asampattiṃ aññesaṃ vā somanassahetūnaṃ  abhāvaṃ āgamma catūsupi vikappesu somanassarahitā honti, tadā sesāni cattāri  upekkhāsahagatāni uppajjantīti. evaṃ somanassupekkhāñāṇasaṅkhārabhedato aṭṭhavidhaṃ kāmāvacarakusalaṃ  veditabbaṃ.</p>
              <p>[03] ^b^rūpāvacaraṃ^eb^ pana jhānaṅgayogabhedato pañcavidhaṃ hoti. seyyathidaṃ, vitakkavicārapītisukhasamādhiyuttaṃ  paṭhamaṃ, atikkantavitakkaṃ dutiyaṃ, tato atikkantavicāraṃ tatiyaṃ, tato virattapītikaṃ  catutthaṃ, atthaṅgatasukhaṃ upekkhāsamādhiyuttaṃ pañcamanti. </p>
              <p>[01] ^b^arūpāvacaraṃ^eb^ catunnaṃ āruppānaṃ yogavasena catubbidhaṃ. vuttappakārena hi ākāsānañcāyatanajjhānena  sampayuttaṃ paṭhamaṃ, viññāṇañcāyatanādīhi dutiyatatiyacatutthāni ^a^M2.0084^ea^. lokuttaraṃ  catumaggasampayogato catubbidhanti evaṃ tāva kusalaviññāṇameva ekavīsatividhaṃ hoti. </p>
              <p>[03] 453^b^.^eb^ ^b^akusalaṃ^eb^ ^a^V2.0081^ea^ pana bhūmito ekavidhaṃ kāmāvacarameva, mūlato tividhaṃ lobhamūlaṃ dosamūlaṃ  mohamūlañca.</p>
              <p>[03] tattha ^b^lobhamūlaṃ^eb^ somanassupekkhādiṭṭhigatasaṅkhārabhedato aṭṭhavidhaṃ. seyyathidaṃ, somanassasahagataṃ  diṭṭhigatasampayuttaṃ asaṅkhāraṃ sasaṅkhārañca, tathā diṭṭhigatavippayuttaṃ. upekkhāsahagataṃ diṭṭhigatasampayuttaṃ  asaṅkhāraṃ sasaṅkhārañca, tathā diṭṭhigatavippayuttaṃ.</p>
              <p>[03] yadā hi ``natthi kāmesu ādīnavo''ti (ma0 ni0 1.469) ādinā nayena micchādiṭṭhiṃ  purakkhatvā haṭṭhatuṭṭho kāme vā paribhuñjati, diṭṭhamaṅgalādīni vā sārato pacceti sabhāvatikkheneva  anussāhitena cittena, tadā paṭhamaṃ akusalacittaṃ uppajjati. yadā mandena samussāhitena  cittena, tadā dutiyaṃ. yadā micchādiṭṭhiṃ apurakkhatvā kevalaṃ haṭṭhatuṭṭho methunaṃ vā  sevati, parasampattiṃ vā abhijjhāyati, parabhaṇḍaṃ vā harati sabhāvatikkheneva anussāhitena  cittena, tadā tatiyaṃ. yadā mandena samussāhitena cittena, tadā catutthaṃ. yadā pana  kāmānaṃ vā asampattiṃ āgamma aññesaṃ vā somanassahetūnaṃ abhāvena catūsupi vikappesu  somanassarahitā honti, tadā sesāni cattāri upekkhāsahagatāni uppajjantīti evaṃ somanassupekkhādiṭṭhigatasaṅkhārabhedato  aṭṭhavidhaṃ lobhamūlaṃ veditabbaṃ.</p>
              <p>[03] ^b^dosamūlaṃ^eb^ pana domanassasahagataṃ paṭighasampayuttaṃ asaṅkhāraṃ sasaṅkhāranti duvidhameva hoti,  tassa pāṇātipātādīsu tikkhamandappavattikāle pavatti veditabbā.</p>
              <p>[03] ^b^mohamūlaṃ^eb^ upekkhāsahagataṃ vicikicchāsampayuttaṃ uddhaccasampayuttañcāti duvidhaṃ. tassa  sanniṭṭhānavikkhepakāle pavatti veditabbāti evaṃ akusalaviññāṇaṃ dvādasavidhaṃ hoti. </p>
              <p>[03] 454^b^.^eb^ ^b^abyākataṃ^eb^ jātibhedato duvidhaṃ vipākaṃ kiriyañca. tattha ^b^vipākaṃ^eb^ bhūmito  catubbidhaṃ kāmāvacaraṃ rūpāvacaraṃ arūpāvacaraṃ lokuttarañca. tattha ^a^M2.0085^ea^ kāmāvacaraṃ  duvidhaṃ kusalavipākaṃ akusalavipākañca. kusalavipākampi duvidhaṃ ahetukaṃ  sahetukañca.</p>
              <p>[03] tattha alobhādivipākahetuvirahitaṃ ahetukaṃ, taṃ cakkhuviññāṇaṃ,  sotaghānajivhākāyaviññāṇaṃ ^a^V2.0082^ea^,  sampaṭicchanakiccā manodhātu, santīraṇādikiccā dve manoviññāṇadhātuyo cāti aṭṭhavidhaṃ.</p>
              <p>[03] tattha cakkhusannissitarūpavijānanalakkhaṇaṃ ^b^cakkhuviññāṇaṃ,^eb^ rūpamattārammaṇarasaṃ, rūpābhimukhabhāvapaccupaṭṭhānaṃ,  rūpārammaṇāya kiriyamanodhātuyā apagamapadaṭṭhānaṃ. sotādisannissitasaddādivijānanalakkhaṇāni  ^b^sotaghānajivhākāyaviññāṇāni,^eb^ saddādimattārammaṇarasāni, saddādiabhimukhabhāvapaccupaṭṭhānāni,  saddārammaṇādīnaṃ kiriyamanodhātūnaṃ apagamapadaṭṭhānāni.</p>
              <p>[03] cakkhuviññāṇādīnaṃ anantaraṃ rūpādivijānanalakkhaṇā ^b^manodhātu,^eb^ rūpādisampaṭicchanarasā,  tathābhāvapaccupaṭṭhānā, cakkhuviññāṇādiapagamapadaṭṭhānā.</p>
              <p>[03] ahetukavipākā saḷārammaṇavijānanalakkhaṇā duvidhāpi santīraṇādikiccā ^b^manoviññāṇadhātu,^eb^  santīraṇādirasā, tathābhāvapaccupaṭṭhānā, hadayavatthupadaṭṭhānā. somanassupekkhāyogato pana  dvipañcaṭṭhānabhedato ca tassā bhedo. etāsu hi ekā ekantamiṭṭhārammaṇe pavattisabbhāvato  somanassasampayuttā hutvā santīraṇatadārammaṇavasena pañcadvāre ceva javanāvasāne ca pavattanato  dviṭṭhānā hoti. ekā iṭṭhamajjhattārammaṇe pavattisabbhāvato upekkhāsampayuttā hutvā santīraṇatadārammaṇapaṭisandhibhavaṅgacutivasena  pavattanato pañcaṭṭhānā hoti.</p>
              <p>[03] aṭṭhavidhampi cetaṃ ahetukavipākaviññāṇaṃ niyatāniyatārammaṇattā duvidhaṃ. upekkhāsukhasomanassabhedato  tividhaṃ. viññāṇapañcakaṃ hettha niyatārammaṇaṃ yathākkamaṃ rūpādīsuyeva pavattito,  sesaṃ aniyatārammaṇaṃ. tatra hi manodhātu pañcasupi rūpādīsu pavattati, manoviññāṇadhātudvayaṃ  chasūti. kāyaviññāṇaṃ panettha sukhayuttaṃ, dviṭṭhānā manoviññāṇadhātu somanassayuttā,  sesaṃ upekkhāyuttanti. evaṃ tāva ^b^kusalavipākāhetukaṃ^eb^ aṭṭhavidhaṃ veditabbaṃ.</p>
              <p>[03] alobhādivipākahetusampayuttaṃ pana ^b^sahetukaṃ,^eb^ taṃ kāmāvacarakusalaṃ viya somanassādi  bhedato aṭṭhavidhaṃ. yathā pana kusalaṃ dānādivasena ^a^M2.0086^ea^ chasu ārammaṇesu pavattati,  na idaṃ tathā. idañhi paṭisandhibhavaṅgacutitadārammaṇavasena parittadhammapariyāpannesuyeva chasu  ārammaṇesu pavattati ^a^V2.0083^ea^. saṅkhārāsaṅkhārabhāvo panettha āgamanādivasena veditabbo. sampayuttadhammānañca  visese asatipi ādāsatalādīsu mukhanimittaṃ viya nirussāhaṃ vipākaṃ, mukhaṃ viya  saussāhaṃ kusalanti veditabbaṃ.</p>
              <p>[03] kevalaṃ hi akusalavipākaṃ ahetukameva, taṃ cakkhuviññāṇaṃ, sotaghānajivhākāyaviññāṇaṃ,  sampaṭicchanakiccā manodhātu, santīraṇādikiccā pañcaṭṭhānā manoviññāṇadhātūti sattavidhaṃ.  taṃ lakkhaṇādito kusalāhetukavipāke vuttanayeneva veditabbaṃ.</p>
              <p>[03] kevalañhi kusalavipākāni iṭṭhaiṭṭhamajjhattārammaṇāni, imāni aniṭṭhāniṭṭhamajjhattārammaṇāni.  tāni ca upekkhāsukhasomanassabhedato tividhāni, imāni dukkhaupekkhāvasena duvidhāni.  ettha hi kāyaviññāṇaṃ dukkhasahagatameva, sesāni upekkhāsahagatāni. sā ca tesu upekkhā  hīnā dukkhaṃ viya nātitikhiṇā, itaresu upekkhā paṇītā sukhaṃ viya nātitikhiṇā.  iti imesaṃ sattannaṃ akusalavipākānaṃ purimānañca soḷasannaṃ kusalavipākānaṃ vasena  kāmāvacaraṃ vipākaviññāṇaṃ tevīsatividhaṃ.</p>
              <p>[03] ^b^rūpāvacaraṃ^eb^ pana kusalaṃ viya pañcavidhaṃ. kusalaṃ pana samāpattivasena javanavīthiyaṃ pavattati.  idaṃ upapattiyaṃ paṭisandhibhavaṅgacutivasena. yathā ca rūpāvacaraṃ, evaṃ ^b^arūpāvacarampi^eb^ kusalaṃ  viya catubbidhaṃ. pavattibhedopissa rūpāvacare vuttanayo eva. ^b^lokuttaravipākaṃ^eb^ catumaggayuttacittaphalattā  catubbidhaṃ, taṃ maggavīthivasena ceva samāpattivasena ca dvidhā pavattati. evaṃ sabbampi  catūsu bhūmīsu chattiṃsavidhaṃ vipākaviññāṇaṃ hoti.</p>
              <p>[03] ^b^kiriyaṃ^eb^ pana bhūmibhedato tividhaṃ kāmāvacaraṃ rūpāvacaraṃ arūpāvacarañca. tattha kāmāvacaraṃ  duvidhaṃ ahetukaṃ sahetukañca. tattha alobhādikiriyahetuvirahitaṃ ahetukaṃ,  taṃ manodhātumanoviññāṇadhātubhedato duvidhaṃ.</p>
              <p>[03] tattha cakkhuviññāṇādipurecararūpādivijānanalakkhaṇā ^b^manodhātu,^eb^ āvajjanarasā, rūpādiabhimukhabhāvapaccupaṭṭhānā,  bhavaṅgavicchedapadaṭṭhānā, sā upekkhāyuttāva hoti.</p>
              <p>[03] ^b^manoviññāṇadhātu^eb^ ^a^M2.0087^ea^ ^a^V2.0084^ea^ pana duvidhā sādhāraṇā asādhāraṇā ca. tattha sādhāraṇā  upekkhāsahagatāhetukakiriyā saḷārammaṇavijānanalakkhaṇā, kiccavasena pañcadvāramanodvāresu  voṭṭhabbanāvajjanarasā, tathābhāvapaccupaṭṭhānā, ahetukavipākamanoviññāṇadhātu bhavaṅgānaṃ  aññatarāpagamapadaṭṭhānā.</p>
              <p>[03] asādhāraṇā somanassasahagatāhetukakiriyā saḷārammaṇavijānanalakkhaṇā, kiccavasena arahataṃ  anuḷāresu vatthūsu hasituppādanarasā, tathābhāvapaccupaṭṭhānā, ekantato hadayavatthupadaṭṭhānāti.  iti kāmāvacarakiriyaṃ ahetukaṃ tividhaṃ.</p>
              <p>[03] sahetukaṃ pana somanassādibhedato kusalaṃ viya aṭṭhavidhaṃ. kevalañhi kusalaṃ sekkhaputhujjanānaṃ  uppajjati, idaṃ arahataṃyevāti ayamettha viseso. evaṃ tāva kāmāvacaraṃ ekādasavidhaṃ.</p>
              <p>[03] rūpāvacaraṃ pana arūpāvacarañca kusalaṃ viya pañcavidhaṃ catubbidhañca hoti. arahataṃ uppattivaseneva  cassa kusalato viseso veditabboti. evaṃ sabbampi tīsu bhūmīsu vīsatividhaṃ  kiriyaviññāṇaṃ hoti. </p>
              <p>[03] 455^b^.^eb^ iti ekavīsati kusalāni dvādasākusalāni chattiṃsa vipākāni vīsati kiriyānīti  sabbānipi ^b^ekūnanavuti viññāṇāni^eb^ honti. yāni paṭisandhibhavaṅgāvajjanadassanasavanaghāyanasāyanaphusanasampaṭicchanasantīraṇavoṭṭhabbanajavanatadārammaṇacutivasena  cuddasahi ākārehi pavattanti.</p>
              <p>[03] kathaṃ? yadā hi aṭṭhannaṃ kāmāvacarakusalānaṃ ānubhāvena devamanussesu sattā nibbattanti,  tadā nesaṃ maraṇakāle paccupaṭṭhitaṃ kammakammanimittagatinimittānaṃ aññataraṃ ārammaṇaṃ  katvā aṭṭha sahetukakāmāvacaravipākāni, manussesu paṇḍakādibhāvaṃ āpajjamānānaṃ  dubbaladvihetukakusalavipākaupekkhāsahagatāhetukavipākamanoviññāṇadhātu cāti paṭisandhivasena  nava vipākacittāni pavattanti. yadā rūpāvacarārūpāvacarakusalānubhāvena rūpārūpabhavesu  nibbattanti ^a^V2.0085^ea^, tadā nesaṃ maraṇakāle paccupaṭṭhitaṃ kammanimittameva ārammaṇaṃ katvā  nava rūpārūpāvacaravipākāni paṭisandhivasena pavattanti.</p>
              <p>[03] yadā ^a^M2.0088^ea^ pana akusalānubhāvena apāye nibbattanti, tadā nesaṃ maraṇakāle paccupaṭṭhitaṃ  kammakammanimittagatinimittānaṃ aññataraṃ ārammaṇaṃ katvā ekā akusalavipākāhetukamanoviññāṇadhātu  paṭisandhivasena pavattatīti evaṃ tāvettha ekūnavīsatiyā vipākaviññāṇānaṃ ^b^paṭisandhivasena^eb^  pavatti veditabbā.</p>
              <p>[03] paṭisandhiviññāṇe pana niruddhe taṃ taṃ paṭisandhiviññāṇamanubandhamānaṃ tassa tasseva kammassa  vipākabhūtaṃ tasmiññeva ārammaṇe tādisameva bhavaṅgaviññāṇaṃ nāma pavattati, punapi tādisanti  evaṃ asati santānavinivattake aññasmiṃ cittuppāde nadīsotaṃ viya supinaṃ apassato  niddokkamanakālādīsu aparimāṇasaṅkhyampi pavattatiyevāti evaṃ tesaññeva viññāṇānaṃ  ^b^bhavaṅgavasenā^eb^pi pavatti veditabbā.</p>
              <p>[03] evaṃ pavatte pana bhavaṅgasantāne yadā sattānaṃ indriyāni ārammaṇagahaṇakkhamāni honti, tadā  cakkhussāpāthagate rūpe rūpaṃ paṭicca cakkhupasādassa ghaṭṭanā hoti, tato ghaṭṭanānubhāvena  bhavaṅgacalanaṃ hoti, atha niruddhe bhavaṅge tadeva rūpaṃ ārammaṇaṃ katvā bhavaṅgaṃ vicchindamānā  viya āvajjanakiccaṃ sādhayamānā kiriyamanodhātu uppajjati. sotadvārādīsupi eseva  nayo. manodvāre pana chabbidhepi ārammaṇe āpāthagate bhavaṅgacalanānantaraṃ bhavaṅgaṃ vicchindamānā  viya āvajjanakiccaṃ sādhayamānā ahetukakiriyamanoviññāṇadhātu uppajjati upekkhāsahagatāti  evaṃ dvinnaṃ kiriyaviññāṇānaṃ ^b^āvajjanavasena^eb^ pavatti veditabbā.</p>
              <p>[03] āvajjanānantaraṃ pana cakkhudvāre tāva dassanakiccaṃ sādhayamānaṃ cakkhupasādavatthukaṃ cakkhuviññāṇaṃ,  sotadvārādīsu savanādikiccaṃ sādhayamānāni sotaghānajivhākāyaviññāṇāni pavattanti.  tāni iṭṭhaiṭṭhamajjhattesu visayesu kusalavipākāni, aniṭṭhāniṭṭhamajjhattesu visayesu akusalavipākānīti  evaṃ dasannaṃ vipākaviññāṇānaṃ ^b^dassanasavanaghāyanasāyanaphusanavasena^eb^ pavatti veditabbā. </p>
              <p>[01] ``cakkhuviññāṇadhātuyā ^a^V2.0086^ea^ uppajjitvā niruddhasamanantarā uppajjati cittaṃ mano mānasaṃ tajjā  manodhātū''tiādivacanato (vibha0 184) pana cakkhuviññāṇādīnaṃ anantarā ^a^M2.0089^ea^  tesaññeva visayaṃ sampaṭicchamānā kusalavipākānantaraṃ kusalavipākā, akusalavipākānantaraṃ  akusalavipākā manodhātu uppajjati. evaṃ dvinnaṃ vipākaviññāṇānaṃ ^b^sampaṭicchanavasena^eb^  pavatti veditabbā.</p>
              <p>[03] ``manodhātuyāpi uppajjitvā niruddhasamanantarā uppajjati cittaṃ mano mānasaṃ tajjāmanoviññāṇadhātū''ti  (vibha0 184) vacanato pana manodhātuyā sampaṭicchitameva visayaṃ santīrayamānā akusalavipākamanodhātuyā  anantarā akusalavipākā, kusalavipākāya anantarā iṭṭhārammaṇe somanassasahagatā, iṭṭhamajjhatte  upekkhāsahagatā uppajjati vipākāhetukamanoviññāṇadhātūti evaṃ tiṇṇaṃ vipākaviññāṇānaṃ  ^b^santīraṇavasena^eb^ pavatti veditabbā.</p>
              <p>[03] santīraṇānantaraṃ pana tameva visayaṃ vavatthāpayamānā uppajjati kiriyāhetukamanoviññāṇadhātu  upekkhāsahagatāti evaṃ ekasseva kiriyaviññāṇassa ^b^voṭṭhabbanavasena^eb^ pavatti veditabbā.</p>
              <p>[03] voṭṭhabbanānantaraṃ pana sace mahantaṃ hoti rūpādiārammaṇaṃ, atha yathāvavatthāpite visaye aṭṭhannaṃ  vā kāmāvacarakusalānaṃ dvādasannaṃ vā akusalānaṃ navannaṃ vā avasesakāmāvacarakiriyānaṃ  aññataravasena cha satta vā javanāni javanti, eso tāva pañcadvāre nayo. </p>
              <p>[01] manodvāre pana manodvārāvajjanānantaraṃ tāniyeva. gotrabhuto uddhaṃ rūpāvacarato pañca kusalāni  pañca kiriyāni, arūpāvacarato cattāri kusalāni cattāri kiriyāni, lokuttarato  cattāri maggacittāni cattāri phalacittānīti imesu yaṃ yaṃ laddhapaccayaṃ hoti, taṃ  taṃ javatīti evaṃ pañcapaññāsāya kusalākusalakiriyavipākaviññāṇānaṃ ^b^javanavasena^eb^  pavatti veditabbā.</p>
              <p>[03] javanāvasāne pana sace pañcadvāre atimahantaṃ, manodvāre ca vibhūtamārammaṇaṃ hoti, atha kāmāvacarasattānaṃ  kāmāvacarajavanāvasāne iṭṭhārammaṇādīnaṃ purimakammajavanacittādīnañca vasena yo yo paccayo  laddho hoti, tassa tassa vasena aṭṭhasu sahetukakāmāvacaravipākesu tīsu ^a^V2.0087^ea^ vipākāhetukamanoviññāṇadhātūsu  ca aññataraṃ paṭisotagataṃ nāvaṃ anubandhamānaṃ kiñci antaraṃ udakamiva bhavaṅgassārammaṇato  aññasmiṃ ārammaṇe ^a^M2.0090^ea^ javitaṃ javanamanubandhaṃ dvikkhattuṃ sakiṃ vā vipākaviññāṇaṃ  uppajjati. tadetaṃ javanāvasāne bhavaṅgassa ārammaṇe pavattanārahaṃ samānaṃ tassa javanassa ārammaṇaṃ  ārammaṇaṃ katvā pavattattā tadārammaṇanti vuccati. evaṃ ekādasannaṃ vipākaviññāṇānaṃ  ^b^tadārammaṇavasena^eb^ pavatti veditabbā.</p>
              <p>[03] tadārammaṇāvasāne pana puna bhavaṅgameva pavattati, bhavaṅge vicchinne puna āvajjanādīnīti evaṃ  laddhapaccayacittasantānaṃ bhavaṅgānantaraṃ āvajjanaṃ āvajjanānantaraṃ dassanādīnīti cittaniyamavaseneva  punappunaṃ tāva pavattati, yāva ekasmiṃ bhave bhavaṅgassa parikkhayo. ekasmiṃ hi bhave  yaṃ sabbapacchimaṃ bhavaṅgacittaṃ, taṃ tato cavanattā cutīti vuccati. tasmā tampi ekūnavīsatividhameva  hoti. evaṃ ekūnavīsatiyā vipākaviññāṇānaṃ ^b^cutivasena^eb^ pavatti veditabbā.</p>
              <p>[03] cutito pana puna paṭisandhi, paṭisandhito puna bhavaṅganti evaṃ bhavagatiṭhitinivāsesu saṃsaramānānaṃ  sattānaṃ avicchinnaṃ cittasantānaṃ pavattatiyeva. yo panettha arahattaṃ pāpuṇāti, tassa  cuticitte niruddhe niruddhameva hotīti. </p>
              <p>[06] idaṃ viññāṇakkhandhe vitthārakathāmukhaṃ. </p>
            </h4>
          </h3>
          <h3>
            <h3n> vedanākkhandhakathā </h3n>
            <h4>
              <h4n> </h4n>
              <p>[03] 456^b^.^eb^ idāni yaṃ vuttaṃ ``yaṃkiñci vedayitalakkhaṇaṃ, sabbaṃ taṃ ekato katvā vedanākkhandho  veditabbo''ti, etthāpi vedayitalakkhaṇaṃ nāma vedanāva. yathāha -- ``vedayati vedayatīti  kho āvuso, tasmā vedanāti vuccatī''ti (ma0 ni0 1.450). sā pana vedayitalakkhaṇena  sabhāvato ekavidhāpi jātivasena tividhā hoti kusalā, akusalā, abyākatā cāti.</p>
              <p>[03] tattha kāmāvacaraṃ somanassupekkhāñāṇasaṅkhārabhedato aṭṭhavidhantiādinā nayena vuttena kusalaviññāṇena  ^a^V2.0088^ea^ sampayuttā kusalā, akusalena sampayuttā akusalā, abyākatena sampayuttā abyākatāti  veditabbā. sā sabhāvabhedato pañcavidhā hoti -- sukhaṃ dukkhaṃ somanassaṃ domanassaṃ  upekkhāti.</p>
              <p>[03] tattha ^a^M2.0091^ea^ kusalavipākena kāyaviññāṇena sampayuttaṃ sukhaṃ. akusalavipākena  dukkhaṃ. kāmāvacarato catūhi kusalehi, catūhi sahetukavipākehi, ekena ahetukavipākena,  catūhi sahetukakiriyehi, ekena ahetukakiriyena, catūhi akusalehi, rūpāvacarato  ṭhapetvā pañcamajjhānaviññāṇaṃ catūhi kusalehi, catūhi vipākehi, catūhi kiriyehi,  lokuttaraṃ pana yasmā ajhānikaṃ nāma natthi, tasmā aṭṭha lokuttarāni pañcannaṃ jhānānaṃ  vasena cattālīsaṃ honti. tesu ṭhapetvā aṭṭha pañcamajjhānikāni sesehi dvattiṃsāya  kusalavipākehīti evaṃ somanassaṃ dvāsaṭṭhiyā viññāṇehi sampayuttaṃ. domanassaṃ  dvīhi akusalehi. upekkhā avasesapañcapaññāsāya viññāṇehi sampayuttā.</p>
              <p>[03] tattha iṭṭhaphoṭṭhabbānubhavanalakkhaṇaṃ ^b^sukhaṃ,^eb^ sampayuttānaṃ upabrūhanarasaṃ, kāyikāssādapaccupaṭṭhānaṃ,  kāyindriyapadaṭṭhānaṃ.</p>
              <p>[03] aniṭṭhaphoṭṭhabbānubhavanalakkhaṇaṃ ^b^dukkhaṃ,^eb^ sampayuttānaṃ milāpanarasaṃ, kāyikābādhapaccupaṭṭhānaṃ,  kāyindriyapadaṭṭhānaṃ.</p>
              <p>[03] iṭṭhārammaṇānubhavanalakkhaṇaṃ ^b^somanassaṃ,^eb^ yathā tathā vā iṭṭhākārasambhogarasaṃ, cetasikāssādapaccupaṭṭhānaṃ,  passaddhipadaṭṭhānaṃ.</p>
              <p>[03] aniṭṭhārammaṇānubhavanalakkhaṇaṃ ^b^domanassaṃ,^eb^ yathā tathā vā aniṭṭhākārasambhogarasaṃ, cetasikābādhapaccupaṭṭhānaṃ,  ekanteneva hadayavatthupadaṭṭhānaṃ. </p>
              <p>[01] majjhattavedayitalakkhaṇā upekkhā, sampayuttānaṃ nātiupabrūhanamilāpanarasā, santabhāvapaccupaṭṭhānā,  nippītikacittapadaṭṭhānāti. </p>
              <p>[06] idaṃ vedanākkhandhe vitthārakathāmukhaṃ. </p>
            </h4>
          </h3>
          <h3>
            <h3n> saññākkhandhakathā </h3n>
            <h4>
              <h4n> </h4n>
              <p>[03] 457^b^.^eb^ idāni ^a^V2.0089^ea^ yaṃ vuttaṃ ``yaṃkiñci sañjānanalakkhaṇaṃ, sabbaṃ taṃ ekato katvā saññākkhandho  veditabbo''ti, etthāpi sañjānanalakkhaṇaṃ nāma saññāva. yathāha -- ``sañjānāti sañjānātīti  kho, āvuso, tasmā saññāti vuccatī''ti ^a^M2.0092^ea^ (ma0 ni0 1.450). sā panesā  sañjānanalakkhaṇena sabhāvato ekavidhāpi jātivasena tividhā hoti kusalā, akusalā,  abyākatā ca.</p>
              <p>[03] tattha kusalaviññāṇasampayuttā kusalā, akusalasampayuttā akusalā, abyākatasampayuttā  abyākatā. na hi taṃ viññāṇaṃ atthi, yaṃ saññāya vippayuttaṃ, tasmā yattako viññāṇassa  bhedo, tattako saññāyāti.</p>
              <p>[03] sā panesā evaṃ viññāṇena samappabhedāpi lakkhaṇādito sabbāva sañjānanalakkhaṇā, tadevetanti  puna sañjānanapaccayanimittakaraṇarasā dāruādīsu tacchakādayo viya, yathāgahitanimittavasena  abhinivesakaraṇapaccupaṭṭhānā hatthidassakāndhā (udā0 54) viya, yathāupaṭṭhitavisayapadaṭṭhānā  tiṇapurisakesu migapotakānaṃ purisāti uppannasaññā viyāti. </p>
              <p>[06] idaṃ saññākkhandhe vitthārakathāmukhaṃ. </p>
            </h4>
          </h3>
          <h3>
            <h3n> saṅkhārakkhandhakathā </h3n>
            <h4>
              <h4n> </h4n>
              <p>[03] 458^b^.^eb^ yaṃ pana vuttaṃ ``yaṃkiñci abhisaṅkharaṇalakkhaṇaṃ, sabbaṃ taṃ ekato katvā saṅkhārakkhandho  veditabbo''ti, ettha abhisaṅkharaṇalakkhaṇaṃ nāma rāsikaraṇalakkhaṇaṃ. kiṃ pana tanti, saṅkhārāyeva.  yathāha -- ``saṅkhatamabhisaṅkharontīti kho, bhikkhave, tasmā saṅkhārāti vuccantī''ti (saṃ0  ni0  3.79). te abhisaṅkharaṇalakkhaṇā, āyūhanarasā, vipphārapaccupaṭṭhānā, sesakhandhattayapadaṭṭhānā.</p>
              <p>[03] evaṃ lakkhaṇādito ekavidhāpi ca jātivasena tividhā  kusalā, akusalā, abyākatāti ^a^V2.0090^ea^.  tesu kusalaviññāṇasampayuttā kusalā. akusalasampayuttā akusalā. abyākatasampayuttā  abyākatā.</p>
              <p>[03] tattha kāmāvacarapaṭhamakusalaviññāṇasampayuttā tāva niyatā sarūpena āgatā sattavīsati, yevāpanakā  cattāro, aniyatā pañcāti chattiṃsa. tattha phasso, cetanā, vitakko, vicāro,  pīti, vīriyaṃ, jīvitaṃ, samādhi, saddhā, sati, hirī, ottappaṃ, alobho, adoso,  amoho, kāyapassaddhi, cittapassaddhi, kāyalahutā, cittalahutā, kāyamudutā, cittamudutā,  kāyakammaññatā, cittakammaññatā, kāyapāguññatā, cittapāguññatā, kāyujukatā,  cittujukatāti ime sarūpena ^a^M2.0093^ea^ āgatā sattavīsati (dha0 sa0 1; dha0 sa0 aṭṭha0  1 yevāpanakavaṇṇanā). chando, adhimokkho, manasikāro, tatramajjhattatāti ime yevāpanakā  cattāro (dha0 sa0 aṭṭha0 1 yevāpanakavaṇṇanā). karuṇā, muditā, kāyaduccaritavirati,  vacīduccaritavirati, micchājīvaviratīti ime aniyatā pañca. ete hi kadāci uppajjanti,  uppajjamānāpi ca na ekato uppajjanti. </p>
              <p>[03] 459^b^.^eb^ tattha phusatīti ^b^phasso^eb^. svāyaṃ phusanalakkhaṇo. saṅghaṭṭanaraso, sannipātapaccupaṭṭhāno,  āpāthagatavisayapadaṭṭhāno. ayañhi arūpadhammopi samāno ārammaṇe phusanākāreneva pavattati.  ekadesena ca analliyamānopi rūpaṃ viya cakkhu, saddo viya ca sotaṃ cittaṃ ārammaṇañca  saṅghaṭṭeti, tikasannipātasaṅkhātassa attano kāraṇassa vasena paveditattā sannipātapaccupaṭṭhāno.  tajjāsamannāhārena ceva indriyena ca parikkhate visaye anantarāyeneva uppajjanato āpāthagatavisayapadaṭṭhānoti  vuccati. vedanādhiṭṭhānabhāvato pana niccammagāvī (saṃ0 ni0  2.63) viya daṭṭhabbo. </p>
              <p>[03] 460^b^.^eb^ cetayatīti ^b^cetanā^eb^. abhisandahatīti attho. sā cetanābhāvalakkhaṇā, āyūhanarasā,  saṃvidahanapaccupaṭṭhānā sakiccaparakiccasādhikā jeṭṭhasissamahāvaḍḍhakīādayo viya. accāyikakammānussaraṇādīsu  ca panāyaṃ sampayuttānaṃ ussahanabhāvena pavattamānā pākaṭā hoti.</p>
              <p>[03] ^b^vitakkavicārapītīsu^eb^ yaṃ vattabbaṃ siyā, taṃ sabbaṃ pathavīkasiṇaniddese paṭhamajjhānavaṇṇanāyaṃ  (visuddhi0 1.71) vuttameva. </p>
              <p>[03] 461^b^.^eb^ vīrabhāvo ^a^V2.0091^ea^ ^b^vīriyaṃ^eb^. taṃ ussahanalakkhaṇaṃ, sahajātānaṃ upatthambhanarasaṃ, asaṃsīdanabhāvapaccupaṭṭhānaṃ.  ``saṃviggo yoniso padahatī''ti (a0 ni0  4.113) vacanato saṃvegapadaṭṭhānaṃ, vīriyārambhavatthupadaṭṭhānaṃ  vā, sammā āraddhaṃ sabbasampattīnaṃ mūlaṃ hotīti daṭṭhabbaṃ. </p>
              <p>[03] 462^b^.^eb^ jīvanti tena, sayaṃ vā jīvati, jīvanamattameva vā tanti ^b^jīvitaṃ^eb^. lakkhaṇādīni  panassa rūpajīvite vuttanayeneva veditabbāni. tañhi rūpadhammānaṃ jīvitaṃ, idaṃ arūpadhammānanti  idamevettha nānākaraṇaṃ. </p>
              <p>[03] 463^b^.^eb^ ārammaṇe ^a^M2.0094^ea^ cittaṃ samaṃ ādhiyati, sammā vā ādhiyati, samādhānamattameva  vā etaṃ cittassāti ^b^samādhi^eb^. so avisāralakkhaṇo, avikkhepalakkhaṇo vā, sahajātānaṃ  sampiṇḍanaraso nhāniyacuṇṇānaṃ udakaṃ viya, upasamapaccupaṭṭhāno, visesato sukhapadaṭṭhāno,  nivāte dīpaccīnaṃ ṭhiti viya cetaso ṭhitīti daṭṭhabbo. </p>
              <p>[03] 464^b^.^eb^ saddahanti etāya, sayaṃ vā saddahati, saddahanamattameva vā esāti ^b^saddhā^eb^. sā saddahanalakkhaṇā,  okappanalakkhaṇā vā, pasādanarasā udakappasādakamaṇi viya, pakkhandanarasā vā oghuttaraṇo  viya. akālussiyapaccupaṭṭhānā, adhimuttipaccupaṭṭhānā vā, saddheyyavatthupadaṭṭhānā, saddhammassavanādisotāpattiyaṅga(dī0  ni0 3.311; saṃ0 ni0  5.1001) padaṭṭhānā vā, hatthavittabījāni viya daṭṭhabbā. </p>
              <p>[03] 465^b^.^eb^ saranti tāya, sayaṃ vā sarati saraṇamattameva vā esāti ^b^sati^eb^. sā apilāpanalakkhaṇā,  asammosarasā, ārakkhapaccupaṭṭhānā, visayābhimukhabhāvapaccupaṭṭhānā vā, thirasaññāpadaṭṭhānā,  kāyādisatipaṭṭhānapadaṭṭhānā vā. ārammaṇe daḷhapatiṭṭhitattā pana esikā viya, cakkhudvārādirakkhaṇato  dovāriko viya ca daṭṭhabbā. </p>
              <p>[03] 466^b^.^eb^ kāyaduccaritādīhi hiriyatīti ^b^hirī^eb^. lajjāyetaṃ adhivacanaṃ. tehiyeva  ottappatīti ^b^ottappaṃ^eb^. pāpato ubbegassetaṃ adhivacanaṃ. tattha pāpato jigucchanalakkhaṇā  hirī. uttāsanalakkhaṇaṃ ottappaṃ. lajjākārena pāpānaṃ akaraṇarasā hirī. uttāsākārena  ottappaṃ. vuttappakāreneva ^a^V2.0092^ea^ ca pāpato saṅkocanapaccupaṭṭhānā etā, attagāravaparagāravapadaṭṭhānā.  attānaṃ garuṃ katvā hiriyā pāpaṃ jahāti kulavadhū viya. paraṃ garuṃ katvā ottappena  pāpaṃ jahāti vesiyā viya. ime ca pana dve dhammā lokapālakāti (a0 ni0  2.9)  daṭṭhabbā. </p>
              <p>[03] 467^b^.^eb^ na lubbhanti tena, sayaṃ vā na lubbhati, alubbhanamattameva vā tanti ^b^alobho^eb^.  adosāmohesupi eseva nayo. tesu alobho ārammaṇe cittassa agedhalakkhaṇo, alaggabhāvalakkhaṇo  vā kamaladale jalabindu viya. apariggaharaso muttabhikkhu viya, anallīnabhāvapaccupaṭṭhāno  asucimhi patitapuriso viya. </p>
              <p>[03] 468^b^.^eb^ ^b^adoso^eb^ ^a^M2.0095^ea^ acaṇḍikkalakkhaṇo, avirodhalakkhaṇo vā anukūlamitto viya,  āghātavinayaraso, pariḷāhavinayaraso vā candanaṃ viya, sommabhāvapaccupaṭṭhāno puṇṇacando  viya. </p>
              <p>[03] 469^b^.^eb^ ^b^amoho^eb^ yathāsabhāvapaṭivedhalakkhaṇo, akkhalitapaṭivedhalakkhaṇo vā kusalissāsakhittausupaṭivedho  viya, visayobhāsanaraso padīpo viya. asammohapaccupaṭṭhāno araññagatasudesako viya.  tayopi cete sabbakusalānaṃ mūlabhūtāti daṭṭhabbā. </p>
              <p>[03] 470^b^.^eb^ kāyassa passambhanaṃ ^b^kāyapassaddhi^eb^. cittassa passambhanaṃ ^b^cittapassaddhi. kāyo^eb^ti  cettha vedanādayo tayo khandhā. ubhopi panetā ekato katvā kāyacittadarathavūpasamalakkhaṇā  kāyacittapassaddhiyo, kāyacittadarathanimaddanarasā, kāyacittānaṃ aparipphandanasītibhāvapaccupaṭṭhānā,  kāyacittapadaṭṭhānā. kāyacittānaṃ avūpasamakarauddhaccādikilesapaṭipakkhabhūtāti daṭṭhabbā.</p>
              <p>[03] kāyassa lahubhāvo ^b^kāyalahutā^eb^. cittassa lahubhāvo ^b^cittalahutā^eb^. tā kāyacittagarubhāvavūpasamalakkhaṇā,  kāyacittagarubhāvanimaddanarasā, kāyacittānaṃ adandhatāpaccupaṭṭhānā, kāyacittapadaṭṭhānā.  kāyacittānaṃ garubhāvakarathinamiddhādikilesapaṭipakkhabhūtāti daṭṭhabbā.</p>
              <p>[03] kāyassa mudubhāvo ^b^kāyamudutā^eb^. cittassa mudubhāvo ^b^cittamudutā^eb^.  tā kāyacittatthambhavūpasamalakkhaṇā ^a^V2.0093^ea^,  kāyacittathaddhabhāvanimaddanarasā, appaṭighātapaccupaṭṭhānā, kāyacittapadaṭṭhānā. kāyacittānaṃ  thaddhabhāvakaradiṭṭhimānādikilesapaṭipakkhabhūtāti daṭṭhabbā.</p>
              <p>[03] kāyassa kammaññabhāvo ^b^kāyakammaññatā^eb^. cittassa kammaññabhāvo ^b^cittakammaññatā^eb^.  tā kāyacittākammaññabhāvavūpasamalakkhaṇā, kāyacittākammaññabhāvanimaddanarasā, kāyacittānaṃ  ārammaṇakaraṇasampattipaccupaṭṭhānā, kāyacittapadaṭṭhānā. kāyacittānaṃ akammaññabhāvakarāvasesanīvaraṇādipaṭipakkhabhūtā,  pasādanīyavatthūsu pasādāvahā, hitakiriyāsu viniyogakkhamabhāvāvahā suvaṇṇavisuddhi  viyāti daṭṭhabbā.</p>
              <p>[03] kāyassa ^a^M2.0096^ea^ pāguññabhāvo ^b^kāyapāguññatā^eb^. cittassa pāguññabhāvo ^b^cittapāguññatā^eb^.  tā kāyacittānaṃ agelaññabhāvalakkhaṇā, kāyacittagelaññanimaddanarasā, nirādīnavapaccupaṭṭhānā,  kāyacittapadaṭṭhānā. kāyacittānaṃ gelaññakarāsaddhiyādipaṭipakkhabhūtāti daṭṭhabbā.</p>
              <p>[03] kāyassa ujukabhāvo ^b^kāyujukatā^eb^. cittassa ujukabhāvo ^b^cittujukatā^eb^. tā  kāyacittājjavalakkhaṇā, kāyacittakuṭilabhāvanimaddanarasā, ajimhatāpaccupaṭṭhānā, kāyacittapadaṭṭhānā.  kāyacittānaṃ kuṭilabhāvakaramāyāsāṭheyyādipaṭipakkhabhūtāti daṭṭhabbā. </p>
              <p>[03] 471^b^.^eb^ ^b^chando^eb^ti kattukāmatāyetaṃ adhivacanaṃ. tasmā so kattukāmatālakkhaṇo chando,  ārammaṇapariyesanaraso, ārammaṇena atthikatāpaccupaṭṭhāno, tadevassa padaṭṭhānaṃ. ārammaṇaggahaṇe  ayaṃ cetaso hatthappasāraṇaṃ viya daṭṭhabbo. </p>
              <p>[03] 472^b^.^eb^ adhimuccanaṃ ^b^adhimokkho^eb^. so sanniṭṭhānalakkhaṇo, asaṃsappanaraso, nicchayapaccupaṭṭhāno,  sanniṭṭheyyadhammapadaṭṭhāno, ārammaṇe niccalabhāvena indakhīlo viya daṭṭhabbo. </p>
              <p>[03] 473^b^.^eb^ kiriyā kāro. manamhi kāro ^b^manasikāro^eb^. purimamanato visadisamanaṃ  karotītipi manasikāro. svāyaṃ ārammaṇapaṭipādako, vīthipaṭipādako, javanapaṭipādakoti  tippakāro.</p>
              <p>[03] tattha ^a^V2.0094^ea^ ^b^ārammaṇapaṭipādako^eb^ manamhi kāroti manasikāro. so sāraṇalakkhaṇo, sampayuttānaṃ  ārammaṇe saṃyojanaraso, ārammaṇābhimukhabhāvapaccupaṭṭhāno, ārammaṇapadaṭṭhāno. saṅkhārakkhandhapariyāpanno,  ārammaṇapaṭipādakattena sampayuttānaṃ sārathi viya daṭṭhabbo. ^b^vīthipaṭipādako^eb^ti pana  pañcadvārāvajjanassetaṃ adhivacanaṃ. ^b^javanapaṭipādako^eb^ti manodvārāvajjanassetaṃ adhivacanaṃ.  na te idha adhippetā. </p>
              <p>[03] 474^b^.^eb^ tesu dhammesu majjhattatā ^b^tatramajjhattatā^eb^. sā cittacetasikānaṃ samavāhitalakkhaṇā,  ūnādhikatānivāraṇarasā, pakkhapātupacchedanarasā vā, majjhattabhāvapaccupaṭṭhānā, cittacetasikānaṃ  ajjhupekkhanabhāvena samappavattānaṃ ājānīyānaṃ ajjhupekkhakasārathi viya daṭṭhabbā.</p>
              <p>[03] ^b^karuṇāmuditā^eb^ ^a^M2.0097^ea^ ca brahmavihāraniddese (visuddhi0 1.262) vuttanayeneva  veditabbā. kevalañhi tā appanāppattā rūpāvacarā, imā kāmāvacarāti ayameva viseso.</p>
              <p>[03] keci pana mettupekkhāyopi aniyatesu icchanti, taṃ na gahetabbaṃ. atthato hi adosoyeva  mettā, tatramajjhattupekkhāyeva upekkhāti. </p>
              <p>[03] 475^b^.^eb^ kāyaduccaritato virati ^b^kāyaduccaritavirati^eb^. esa nayo sesāsupi. lakkhaṇādito  panetā tissopi kāyaduccaritādivatthūnaṃ avītikkamalakkhaṇā, amaddanalakkhaṇāti vuttaṃ  hoti. kāyaduccaritādivatthuto saṅkocanarasā, akiriyapaccupaṭṭhānā, saddhāhirottappāppicchatādiguṇapadaṭṭhānā,  pāpakiriyato cittassa vimukhabhāvabhūtāti daṭṭhabbā. </p>
              <p>[03] 476^b^.^eb^ iti imeva chattiṃsa saṅkhārā paṭhamena kāmāvacarakusalaviññāṇena sampayogaṃ gacchantīti  veditabbā. yathā ca paṭhamena, evaṃ dutiyenāpi. sasaṅkhārabhāvamattameva hettha viseso.</p>
              <p>[03] tatiyena pana ṭhapetvā amohaṃ avasesā veditabbā. tathā catutthena. sasaṅkhārabhāvamattameva  hettha viseso.</p>
              <p>[03] paṭhame ^a^V2.0095^ea^ vuttesu pana ṭhapetvā pītiṃ avasesā pañcamena sampayogaṃ gacchanti. yathā ca pañcamena,  evaṃ chaṭṭhenāpi. sasaṅkhārabhāvamattameva hettha viseso. sattamena ca pana ṭhapetvā amohaṃ  avasesā veditabbā. tathā aṭṭhamena. sasaṅkhārabhāvamattameva hettha viseso.</p>
              <p>[03] paṭhame vuttesu ṭhapetvā viratittayaṃ sesā rūpāvacarakusalesu paṭhamena sampayogaṃ gacchanti.  dutiyena tato vitakkavajjā. tatiyena tato vicāravajjā. catutthena tato pītivajjā.  pañcamena tato aniyatesu karuṇāmuditāvajjā. teyeva catūsu āruppakusalesu. arūpāvacarabhāvoyeva  hi ettha viseso.</p>
              <p>[03] lokuttaresu paṭhamajjhānike tāva maggaviññāṇe paṭhamarūpāvacaraviññāṇe vuttanayena, dutiyajjhānikādibhede  dutiyarūpāvacaraviññāṇādīsu vuttanayeneva veditabbā. karuṇāmuditānaṃ pana abhāvo,  niyataviratitā ^a^M2.0098^ea^, lokuttaratā cāti ayamettha viseso. evaṃ tāva kusalāyeva  saṅkhārā veditabbā. </p>
              <p>[03] 477^b^.^eb^ akusalesu lobhamūle paṭhamākusalasampayuttā tāva niyatā sarūpena āgatā terasa,  yevāpanakā cattāroti sattarasa. tattha phasso, cetanā, vitakko, vicāro, pīti,  vīriyaṃ, jīvitaṃ, samādhi, ahirikaṃ, anottappaṃ, lobho, moho, micchādiṭṭhīti ime  sarūpena āgatā terasa (dha0 sa0 365; dha0 sa0 aṭṭha0 365). chando, adhimokkho, uddhaccaṃ,  manasikāroti ime yevāpanakā cattāro (dha0 sa0 aṭṭha0 365). </p>
              <p>[03] 478^b^.^eb^ tattha na hiriyatīti ahiriko. ahirikassa bhāvo ^b^ahirikaṃ^eb^. na otappatīti  ^b^anottappaṃ^eb^. tesu ^b^ahirikaṃ^eb^ kāyaduccaritādīhi ajigucchanalakkhaṇaṃ, alajjālakkhaṇaṃ  vā. ^b^anottappaṃ^eb^ teheva asārajjalakkhaṇaṃ, anuttāsalakkhaṇaṃ vā. ayamettha saṅkhepo.  vitthāro pana hirottappānaṃ vuttapaṭipakkhavasena veditabbo. </p>
              <p>[03] 479^b^.^eb^ lubbhanti tena, sayaṃ vā lubbhati, lubbhanamattameva vā tanti ^b^lobho^eb^. muyhanti  tena, sayaṃ vā muyhati, muyhanamattameva vā tanti ^b^moho^eb^. tesu ^b^lobho^eb^ ārammaṇaggahaṇalakkhaṇo  makkaṭālepo viya, abhisaṅgaraso tattakapāle khittamaṃsapesi viya. apariccāgapaccupaṭṭhāno  telañjanarāgo ^a^V2.0096^ea^ viya. saṃyojaniyadhammesu assādadassanapadaṭṭhāno. taṇhānadībhāvena vaḍḍhamāno  sīghasotā nadī iva mahāsamuddaṃ apāyameva gahetvā gacchatīti daṭṭhabbo. </p>
              <p>[03] 480^b^.^eb^ ^b^moho^eb^ cittassa andhabhāvalakkhaṇo, aññāṇalakkhaṇo vā, asampaṭivedharaso, ārammaṇasabhāvacchādanaraso  vā, asammāpaṭipattipaccupaṭṭhāno, andhakārapaccupaṭṭhāno vā, ayonisomanasikārapadaṭṭhāno,  sabbākusalānaṃ mūlanti daṭṭhabbo. </p>
              <p>[03] 481^b^.^eb^ micchā passanti tāya, sayaṃ vā micchā passati, micchādassanamattaṃ vā esāti  ^b^micchādiṭṭhi^eb^. sā ayoniso abhinivesalakkhaṇā, parāmāsarasā, micchābhinivesapaccupaṭṭhānā,  ariyānaṃ adassanakāmatādipadaṭṭhānā, paramaṃ vajjanti daṭṭhabbā. </p>
              <p>[03] 482^b^.^eb^ uddhatabhāvo ^a^M2.0099^ea^ ^b^uddhaccaṃ^eb^. taṃ avūpasamalakkhaṇaṃ vātābhighātacalajalaṃ viya,  anavaṭṭhānarasaṃ vātābhighātacaladhajapaṭākā viya, bhantattapaccupaṭṭhānaṃ pāsāṇābhighātasamuddhatabhasmaṃ  viya, cetaso avūpasame ayonisomanasikārapadaṭṭhānaṃ, cittavikkhepoti daṭṭhabbaṃ. sesā  kusale vuttanayeneva veditabbā. akusalabhāvoyeva hi akusalabhāvena ca lāmakattaṃ  etesaṃ tehi viseso. </p>
              <p>[03] 483^b^.^eb^ iti ime sattarasa saṅkhārā paṭhamena akusalaviññāṇena sampayogaṃ gacchantīti veditabbā.  yathā ca paṭhamena, evaṃ dutiyenāpi. sasaṅkhāratā panettha thinamiddhassa ca aniyatatā viseso. </p>
              <p>[01] tattha thinanatā ^b^thinaṃ^eb^. middhanatā ^b^middhaṃ^eb^. anussāhasaṃhananatā asattivighāto cāti  attho. thinañca middhañca thinamiddhaṃ. tattha ^b^thinaṃ^eb^ anussāhalakkhaṇaṃ, vīriyavinodanarasaṃ,  saṃsīdanapaccupaṭṭhānaṃ. ^b^middhaṃ^eb^ akammaññatālakkhaṇaṃ, onahanarasaṃ, līnatāpaccupaṭṭhānaṃ,  pacalāyikāniddāpaccupaṭṭhānaṃ vā. ubhayampi arativijambhikādīsu ayonisomanasikārapadaṭṭhānaṃ.</p>
              <p>[03] tatiyena paṭhame vuttesu ṭhapetvā micchādiṭṭhiṃ avasesā veditabbā. ^b^māno^eb^  panettha aniyato ^a^V2.0097^ea^  hoti. ayaṃ viseso, so uṇṇatilakkhaṇo, sampaggaharaso, ketukamyatāpaccupaṭṭhāno,  diṭṭhivippayuttalobhapadaṭṭhāno, ummādo viya daṭṭhabbo.</p>
              <p>[03] catutthena dutiye vuttesu ṭhapetvā micchādiṭṭhiṃ avasesā veditabbā. etthāpi ca māno  aniyatesu hotiyeva. paṭhame vuttesu pana ṭhapetvā pītiṃ avasesā pañcamena sampayogaṃ  gacchanti. yathā ca pañcamena, evaṃ chaṭṭhenāpi. sasaṅkhāratā panettha thinamiddhassa ca aniyatabhāvo  viseso. sattamena pañcame vuttesu ṭhapetvā diṭṭhiṃ avasesā veditabbā. māno panettha  aniyato hoti. aṭṭhamena chaṭṭhe vuttesu ṭhapetvā diṭṭhiṃ avasesā veditabbā. etthāpi  ca māno aniyatesu hotiyevāti. </p>
              <p>[03] 484^b^.^eb^ dosamūlesu pana dvīsu paṭhamasampayuttā tāva niyatā sarūpena āgatā ekādasa, yevāpanakā  cattāro, aniyatā tayoti aṭṭhārasa ^a^M2.0100^ea^. tattha phasso, cetanā, vitakko,  vicāro, vīriyaṃ, jīvitaṃ, samādhi, ahirikaṃ, anoppattaṃ, doso, mohoti ime  sarūpena āgatā ekādasa (dha0 sa0 413; dha0 sa0 aṭṭha0 413). chando, adhimokkho, uddhaccaṃ,  manasikāroti ime yevāpanakā cattāro (dha0 sa0 aṭṭha0 413). issā, macchariyaṃ,  kukkuccanti ime aniyatā tayo (dha0 sa0 aṭṭha0 413). </p>
              <p>[03] 485^b^.^eb^ tattha dussanti tena, sayaṃ vā dussati, dussanamattameva vā tanti ^b^doso^eb^. so  caṇḍikkalakkhaṇo pahaṭāsīviso viya, visappanaraso visanipāto viya, attano nissayadahanaraso  vā dāvaggi viya. dūsanapaccupaṭṭhāno laddhokāso viya sapatto, āghātavatthupadaṭṭhāno,  visasaṃsaṭṭhapūtimuttaṃ viya daṭṭhabbo. </p>
              <p>[03] 486^b^.^eb^ issāyanā ^b^issā^eb^. sā parasampattīnaṃ usūyanalakkhaṇā. tattheva anabhiratirasā, tato  vimukhabhāvapaccupaṭṭhānā, parasampattipadaṭṭhānā, saṃyojananti daṭṭhabbā. </p>
              <p>[03] 487^b^.^eb^ maccharabhāvo ^b^macchariyaṃ^eb^. taṃ laddhānaṃ vā labhitabbānaṃ vā attano sampattīnaṃ nigūhanalakkhaṇaṃ,  tāsaṃyeva parehi sādhāraṇabhāvākkhamanarasaṃ, saṅkocanapaccupaṭṭhānaṃ, kaṭukañcukatāpaccupaṭṭhānaṃ  vā, attasampattipadaṭṭhānaṃ, cetaso virūpabhāvoti daṭṭhabbaṃ. </p>
              <p>[03] 488^b^.^eb^ kucchitaṃ ^a^V2.0098^ea^ kataṃ kukataṃ. tassa bhāvo ^b^kukkuccaṃ^eb^. taṃ pacchānutāpalakkhaṇaṃ,  katākatānusocanarasaṃ, vippaṭisārapaccupaṭṭhānaṃ, katākatapadaṭṭhānaṃ, dāsabyamiva daṭṭhabbaṃ.  sesā vuttappakārāyevāti.</p>
              <p>[03] iti ime aṭṭhārasa saṅkhārā paṭhamena dosamūlena sampayogaṃ gacchantīti veditabbā. yathā ca  paṭhamena, evaṃ dutiyenāpi. sasaṅkhāratā pana aniyatesu ca thinamiddhasambhavova viseso. </p>
              <p>[03] 489^b^.^eb^ mohamūlesu dvīsu vicikicchāsampayuttena tāva phasso, cetanā, vitakko, vicāro,  vīriyaṃ, jīvitaṃ, cittaṭṭhiti, ahirikaṃ, anottappaṃ ^a^M2.0101^ea^, moho, vicikicchāti  sarūpena āgatā ekādasa (dha0 sa0 422; dha0 sa0 aṭṭha0 422), uddhaccaṃ, manasikāroti  yevāpanakā dve cāti terasa. </p>
              <p>[03] 490^b^.^eb^ tattha ^b^cittaṭṭhitī^eb^ti pavattiṭṭhitimatto dubbalo samādhi. vigatā cikicchāti  ^b^vicikicchā^eb^. sā saṃsayalakkhaṇā, kampanarasā, anicchayapaccupaṭṭhānā, anekaṃsagāhapaccupaṭṭhānā  vā, vicikicchāyaṃ ayonisomanasikārapadaṭṭhānā, paṭipattiantarāyakarāti daṭṭhabbā.  sesā vuttappakārāyeva.</p>
              <p>[03] uddhaccasampayuttena vicikicchāsampayutte vuttesu ṭhapetvā vicikicchaṃ sesā dvādasa. vicikicchāya  abhāvena panettha adhimokkho uppajjati. tena saddhiṃ teraseva, adhimokkhasabbhāvato ca balavataro  samādhi hoti. yañcettha uddhaccaṃ, taṃ sarūpeneva āgataṃ. adhimokkhamanasikārā yevāpanakavasenāti  evaṃ akusalasaṅkhārā veditabbā. </p>
              <p>[03] 491^b^.^eb^ abyākatesu vipākābyākatā tāva ahetukasahetukabhedato duvidhā. tesu  ahetukavipākaviññāṇasampayuttā ahetukā. tattha kusalākusalavipākacakkhuviññāṇasampayuttā  tāva phasso, cetanā, jīvitaṃ, cittaṭṭhitīti sarūpena āgatā cattāro (dha0 sa0 431;  dha0 sa0 aṭṭha0 431), yevāpanako manasikāroyevāti pañca. sotaghānajivhākāyaviññāṇasampayuttāpi  eteyeva. ubhayavipākamanodhātuyā ete ceva vitakkavicārādhimokkhā cāti ^a^V2.0099^ea^ aṭṭha, tathā  tividhāyapi ahetukamanoviññāṇadhātuyā. yā panettha somanassasahagatā, tāya saddhiṃ pīti  adhikā hotīti veditabbā.</p>
              <p>[03] sahetukavipākaviññāṇasampayuttā pana sahetukā. tesu aṭṭhakāmāvacaravipākasampayuttā  tāva aṭṭhahi kāmāvacarakusalehi sampayuttasaṅkhārasadisāyeva. yā pana tā aniyatesu  karuṇāmuditā, tā sattārammaṇattā vipākesu na santi. ekantaparittārammaṇā hi kāmāvacaravipākā.  na kevalañca karuṇāmuditā, viratiyopi vipākesu na santi. ``pañca sikkhāpadā  kusalāyevā''ti hi vuttaṃ.</p>
              <p>[03] rūpāvacarārūpāvacaralokuttaravipākaviññāṇasampayuttā ^a^M2.0102^ea^ pana tesaṃ kusalaviññāṇasampayuttasaṅkhārehi  sadisā eva. </p>
              <p>[03] 492^b^.^eb^ kiriyābyākatāpi ahetukasahetukabhedato duvidhā. tesu ahetukakiriyaviññāṇasampayuttā  ahetukā. te ca kusalavipākamanodhātuahetukamanoviññāṇadhātudvayayuttehi samānā.  manoviññāṇadhātudvaye pana vīriyaṃ adhikaṃ. vīriyasabbhāvato balappatto samādhi hoti.  ayamettha viseso.</p>
              <p>[03] sahetukakiriyaviññāṇasampayuttā pana sahetukā. tesu aṭṭhakāmāvacarakiriyaviññāṇasampayuttā  tāva ṭhapetvā viratiyo aṭṭhahi kāmāvacarakusalehi sampayuttasaṅkhārasadisā. rūpāvacarārūpāvacarakiriyasampayuttā  pana sabbākārenapi tesaṃ kusalaviññāṇasampayuttasadisāyevāti evaṃ abyākatāpi  saṅkhārā veditabbāti. </p>
              <p>[06] idaṃ saṅkhārakkhandhe vitthārakathāmukhaṃ.</p>
              <p>[03] idaṃ tāva abhidhamme padabhājanīyanayena khandhesu vitthārakathāmukhaṃ. </p>
            </h4>
          </h3>
          <h3>
            <h3n> atītādivibhāgakathā </h3n>
            <h4>
              <h4n> </h4n>
              <p>[03] 493^b^.^eb^ bhagavatā ^a^V2.0100^ea^ pana -- </p>
              <p>[02] ``yaṃkiñci rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā  sukhumaṃ vā hīnaṃ vā paṇītaṃ vā yaṃ dūre santike vā, tadekajjhaṃ abhisaṃyūhitvā  abhisaṅkhipitvā ayaṃ vuccati rūpakkhandho. yā kāci vedanā... yā kāci saññā...  ye keci saṅkhārā... yaṃkiñci viññāṇaṃ atītānāgatapaccuppannaṃ...pe0... abhisaṅkhipitvā  ayaṃ vuccati viññāṇakkhandho''ti (vibha0 2,26) --</p>
              <p>[03] evaṃ khandhā vitthāritā.</p>
              <p>[03] tattha ^b^yaṃkiñcī^eb^ti anavasesapariyādānaṃ. ^b^rūpa^eb^nti atippasaṅganiyamanaṃ. evaṃ padadvayenāpi  rūpassa anavasesapariggaho kato hoti. athassa atītādinā ^a^M2.0103^ea^ vibhāgaṃ ārabhati.  tañhi kiñci atītaṃ, kiñci anāgatādibhedanti. esa nayo vedanādīsu. </p>
              <p>[03] 494^b^.^eb^ tattha rūpaṃ tāva addhāsantatisamayakhaṇavasena catudhā atītaṃ nāma hoti. tathā anāgatapaccuppannaṃ.</p>
              <p>[03] tattha ^b^addhāvasena^eb^ tāva ekassa ekasmiṃ bhave paṭisandhito pubbe atītaṃ, cutito uddhaṃ  anāgataṃ, ubhinnamantare paccuppannaṃ.</p>
              <p>[03] ^b^santativasena^eb^ sabhāgaekautusamuṭṭhānaṃ ekāhārasamuṭṭhānañca pubbāpariyavasena vattamānampi  paccuppannaṃ, tato pubbe visabhāgautuāhārasamuṭṭhānaṃ atītaṃ, pacchā anāgataṃ. cittajaṃ  ekavīthiekajavanaekasamāpattisamuṭṭhānaṃ paccuppannaṃ, tato pubbe atītaṃ, pacchā anāgataṃ.  kammasamuṭṭhānassa pāṭiyekkaṃ santativasena atītādibhedo natthi, tesaññeva pana utuāhāracittasamuṭṭhānānaṃ  upatthambhakavasena tassa atītādibhāvo veditabbo.</p>
              <p>[03] ^b^samayavasena^eb^ ^a^V2.0101^ea^ ekamuhuttapubbaṇhasāyanharattindivādīsu samayesu santānavasena pavattamānaṃ  taṃ taṃ samayaṃ paccuppannaṃ nāma, tato pubbe atītaṃ, pacchā anāgataṃ.</p>
              <p>[03] ^b^khaṇavasena^eb^ uppādādikhaṇattayapariyāpannaṃ paccuppannaṃ, tato pubbe anāgataṃ, pacchā atītaṃ.  apica atikkantahetupaccayakiccaṃ atītaṃ, niṭṭhitahetukiccaṃ aniṭṭhitapaccayakiccaṃ paccuppannaṃ,  ubhayakiccaṃ asampattaṃ anāgataṃ. sakiccakkhaṇe vā paccuppannaṃ, tato pubbe anāgataṃ,  pacchā atītaṃ. ettha ca khaṇādikathāva nippariyāyā. sesā sapariyāyā. </p>
              <p>[03] 495^b^.^eb^ ajjhattabahiddhābhedo vuttanayo eva. apica idha niyakajjhattampi ajjhattaṃ parapuggalikampi  ca bahiddhāti veditabbaṃ. oḷārikasukhumabhedo vuttanayova. </p>
              <p>[03] 496^b^.^eb^ hīnapaṇītabhedo duvidho pariyāyato nippariyāyato ca. tattha akaniṭṭhānaṃ rūpato  sudassīnaṃ rūpaṃ hīnaṃ. tadeva sudassānaṃ rūpato paṇītaṃ. evaṃ yāva narakasattānaṃ  rūpaṃ, tāva pariyāyato hīnapaṇītatā veditabbā. nippariyāyato pana yattha akusalavipākaṃ  uppajjati, taṃ hīnaṃ. yattha kusalavipākaṃ, taṃ paṇītaṃ.</p>
              <p>[03] dūre ^a^M2.0104^ea^ santiketi idampi vuttanayameva. apica okāsatopettha upādāyupādāya  dūrasantikatā veditabbā. </p>
              <p>[03] 497^b^.^eb^ ^b^tadekajjhaṃ abhisaṃyūhitvā abhisaṅkhipitvā^eb^ti taṃ atītādīhi padehi visuṃ  visuṃ niddiṭṭhaṃ rūpaṃ sabbaṃ ruppanalakkhaṇasaṅkhāte ekavidhabhāve paññāya rāsiṃ katvā rūpakkhandhoti  vuccatīti ayamettha attho. etena sabbampi rūpaṃ ruppanalakkhaṇe rāsibhāvūpagamanena  rūpakkhandhoti dassitaṃ hoti. na hi rūpato añño rūpakkhandho nāma atthi. </p>
              <p>[03] 498^b^.^eb^ yathā ca rūpaṃ, evaṃ vedanādayopi vedayitalakkhaṇādīsu rāsibhāvūpagamanena. na  hi vedanādīhi aññe vedanākkhandhādayo nāma atthi. </p>
              <p>[01] atītādivibhāge ^a^V2.0102^ea^ panettha santativasena khaṇādivasena ca vedanāya atītānāgatapaccuppannabhāvo  veditabbo. tattha ^b^santativasena^eb^ ekavīthiekajavanaekasamāpattipariyāpannā ekavīthivisayasamāyogappavattā  ca paccuppannā, tato pubbe atītā, pacchā anāgatā. ^b^khaṇādivasena^eb^ khaṇattayapariyāpannā  pubbantāparantamajjhattagatā sakiccañca kurumānā vedanā paccuppannā, tato pubbe  atītā, pacchā anāgatā. ajjhattabahiddhābhedo niyakajjhattavasena veditabbo. </p>
              <p>[03] 499^b^.^eb^ oḷārikasukhumabhedo ``akusalā vedanā oḷārikā, kusalābyākatā vedanā  sukhumā''tiādinā (vibha0 11) nayena vibhaṅge vuttena jātisabhāvapuggalalokiyalokuttaravasena  veditabbo. ^b^jātivasena^eb^ tāva akusalā vedanā sāvajjakiriyahetuto, kilesasantāpabhāvato  ca avūpasantavuttīti kusalavedanāya oḷārikā, sabyāpārato, saussāhato, savipākato,  kilesasantāpabhāvato, sāvajjato ca vipākābyākatāya oḷārikā, savipākato, kilesasantāpabhāvato,  sabyābajjhato, sāvajjato ca kiriyābyākatāya oḷārikā. kusalābyākatā pana vuttavipariyāyato  akusalāya sukhumā. dvepi kusalākusalavedanā sabyāpārato, saussāhato, savipākato  ca yathāyogaṃ duvidhāyapi abyākatāya oḷārikā ^a^M2.0105^ea^, vuttavipariyāyena duvidhāpi  abyākatā tāhi sukhumā. evaṃ tāva jātivasena oḷārikasukhumatā veditabbā. </p>
              <p>[03] 500^b^.^eb^ ^b^sabhāvavasena^eb^ pana dukkhā vedanā nirassādato, savipphārato, khobhakaraṇato, ubbejanīyato,  abhibhavanato ca itarāhi dvīhi oḷārikā, itarā pana dve sātato, santato, paṇītato,  manāpato, majjhattato ca yathāyogaṃ dukkhāya sukhumā. ubho pana sukhadukkhā savipphārato,  khobhakaraṇato, pākaṭato ca adukkhamasukhāya oḷārikā, sā vuttavipariyāyena tadubhayato  sukhumā. evaṃ sabhāvavasena oḷārikasukhumatā veditabbā. </p>
              <p>[03] 501^b^.^eb^ ^b^puggalavasena^eb^ pana asamāpannassa vedanā nānārammaṇe vikkhittabhāvato samāpannassa  vedanāya oḷārikā, vipariyāyena itarā sukhumā. evaṃ puggalavasena oḷārikasukhumatā  veditabbā.</p>
              <p>[03] ^b^lokiyalokuttaravasena^eb^ ^a^V2.0103^ea^ pana sāsavā vedanā lokiyā, sā āsavuppattihetuto, oghaniyato,  yoganiyato, ganthaniyato, nīvaraṇiyato, upādāniyato, saṃkilesikato, puthujjanasādhāraṇato  ca anāsavāya oḷārikā. sā vipariyāyena sāsavāya sukhumā. evaṃ lokiyalokuttaravasena  oḷārikasukhumatā veditabbā. </p>
              <p>[03] 502^b^.^eb^ tattha jātiādivasena sambhedo pariharitabbo. akusalavipākakāayaviññāṇasampayuttā  hi vedanā jātivasena abyākatattā sukhumāpi samānā sabhāvādivasena oḷārikā  hoti. vuttañhetaṃ ``abyākatā vedanā sukhumā. dukkhā vedanā oḷārikā.  samāpannassa vedanā sukhumā. asamāpannassa vedanā oḷārikā. sāsavā vedanā  oḷārikā. anāsavā vedanā sukhumā''ti (vibha0 11). yathā ca dukkhā vedanā,  evaṃ sukhādayopi jātivasena oḷārikā sabhāvādivasena sukhumā honti. tasmā yathā  jātiādivasena sambhedo na hoti, tathā vedanānaṃ oḷārikasukhumatā veditabbā.  seyyathidaṃ -- abyākatā jātivasena kusalākusalāhi sukhumā. tattha katamā abyākatā?  kiṃ dukkhā? kiṃ sukhā? kiṃ samāpannassa? kiṃ asamāpannassa? kiṃ sāsavā ^a^M2.0106^ea^?  kiṃ anāsavāti? evaṃ sabhāvādibhedo na parāmasitabbo. esa nayo sabbattha.</p>
              <p>[03] apica taṃ taṃ vā pana vedanaṃ upādāyupādāya vedanā oḷārikasukhumā daṭṭhabbāti  vacanato akusalādīsupi lobhasahagatāya dosasahagatā vedanā aggi viya attano nissayadahanato  oḷārikā, lobhasahagatā sukhumā. dosasahagatāpi niyatā oḷārikā, aniyatā sukhumā.  niyatāpi kappaṭṭhitikā oḷārikā, itarā sukhumā. kappaṭṭhitikāsupi asaṅkhārikā  oḷārikā, itarā sukhumā. lobhasahagatā pana diṭṭhisampayuttā oḷārikā, itarā sukhumā.  sāpi niyatā kappaṭṭhitikā asaṅkhārikā oḷārikā, itarā sukhumā. avisesena  ca akusalā bahuvipākā oḷārikā, appavipākā sukhumā. kusalā pana appavipākā  oḷārikā, bahuvipākā sukhumā.</p>
              <p>[03] apica kāmāvacarakusalā oḷārikā. rūpāvacarā sukhumā. tato arūpāvacarā. tato lokuttarā.  kāmāvacarā dānamayā oḷārikā. sīlamayā sukhumā. tato bhāvanāmayā. bhāvanāmayāpi  duhetukā oḷārikā. tihetukā sukhumā. tihetukāpi sasaṅkhārikā oḷārikā.  asaṅkhārikā sukhumā. rūpāvacarā ca paṭhamajjhānikā oḷārikā...pe0... pañcamajjhānikā  ^a^V2.0104^ea^ sukhumā. arūpāvacarā ca ākāsānañcāyatanasampayuttā oḷārikā...pe0... nevasaññānāsaññāyatanasampayuttā  sukhumāva. lokuttarā ca sotāpattimaggasampayuttā oḷārikā...pe0... arahattamaggasampayuttā  sukhumāva. esa nayo taṃ taṃ bhūmivipākakiriyavedanāsu ca dukkhādiasamāpannādisāsavādivasena  vuttavedanāsu ca. </p>
              <p>[01] okāsavasena cāpi niraye dukkhā oḷārikā. tiracchānayoniyaṃ sukhumā...pe0...  paranimmitavasavattīsu sukhumāva. yathā ca dukkhā, evaṃ sukhāpi sabbattha yathānurūpaṃ  yojetabbā. vatthuvasena cāpi hīnavatthukā yā kāci vedanā oḷārikā, paṇītavatthukā  sukhumā.</p>
              <p>[03] hīnapaṇītabhede yā oḷārikā, sā hīnā. yā ca sukhumā, sā paṇītāti daṭṭhabbā. </p>
              <p>[03] 503^b^.^eb^ dūrapadaṃ pana ``akusalā vedanā kusalābyākatāhi vedanāhi dūre''. santikepadaṃ  ``akusalā vedanā akusalāya vedanāya santike''tiādinā ^a^M2.0107^ea^ nayena  vibhaṅge vibhattaṃ. tasmā akusalā vedanā visabhāgato, asaṃsaṭṭhato, asarikkhato ca kusalābyākatāhi  dūre, tathā kusalābyākatā akusalāya. esa nayo sabbavāresu. akusalā pana vedanā  sabhāgato, sarikkhato ca akusalāya santiketi. idaṃ vedanākkhandhassa atītādivibhāge  vitthārakathāmukhaṃ. taṃtaṃvedanāsampayuttānaṃ pana saññādīnampi evameva veditabbaṃ. </p>
            </h4>
          </h3>
          <h3>
            <h3n> kamādivinicchayakathā </h3n>
            <h4>
              <h4n> </h4n>
              <p>[03] 504^b^.^eb^ evaṃ viditvā ca puna etesveva -- </p>
              <p>[21] khandhesu ñāṇabhedatthaṃ, kamatotha visesato. </p>
              <p>[22] anūnādhikato ceva, upamāto tatheva ca.. </p>
              <p>[21] daṭṭhabbato dvidhā evaṃ, passantassatthasiddhito. </p>
              <p>[22] vinicchayanayo sammā, viññātabbo vibhāvinā..</p>
              <p>[03] tattha ^a^V2.0105^ea^ ^b^kamato^eb^ti idha uppattikkamo, pahānakkamo, paṭipattikkamo, bhūmikkamo, desanākkamoti  bahuvidho kamo.</p>
              <p>[03] tattha ``paṭhamaṃ kalalaṃ hoti, kalalā hoti abbuda''nti (saṃ0 ni0  1.235) evamādi  uppattikkamo. ``dassanena pahātabbā dhammā, bhāvanāya pahātabbā dhammā''ti (dha0  sa0 tikamātikā 8) evamādi pahānakkamo. ``sīlavisuddhi, cittavisuddhī''ti  (ma0 ni0 1.259; paṭi0 ma0 3.41) evamādi paṭipattikkamo. ``kāmāvacarā, rūpāvacarā''ti  (dha0 sa0 987) evamādi bhūmikkamo. ``cattāro satipaṭṭhānā, cattāro sammappadhānā''ti  (dī0 ni0 3.145) vā, ``dānakathaṃ, sīlakatha''nti (dī0 ni0 1.298) vā evamādi  desanākkamo. tesu idha uppattikkamo tāva na yujjati, kalalādīnaṃ viya khandhānaṃ  pubbāpariyavavatthānena anuppattito. na pahānakkamo, kusalābyākatānaṃ appahātabbato.  napaṭipattikkamo, akusalānaṃ appaṭipajjanīyato. na bhūmikkamo, vedanādīnaṃ catubhūmipariyāpannattā.  desanākkamo pana yujjati.</p>
              <p>[03] abhedena hi pañcasu khandhesu attagāhapatitaṃ veneyyajanaṃ samūhaghanavinibbhogadassanena attagāhato  mocetukāmo bhagavā hitakāmo ^a^M2.0108^ea^ tassa tassa janassa sukhagahaṇatthaṃ cakkhuādīnampi  visayabhūtaṃ oḷārikaṃ paṭhamaṃ rūpakkhandhaṃ desesi. tato iṭṭhāniṭṭharūpasaṃvedanikaṃ vedanaṃ.  ``yaṃ vedayati, taṃ sañjānātī''ti evaṃ vedanāvisayassa ākāragāhikaṃ saññaṃ. saññāvasena  abhisaṅkhārake saṅkhāre. tesaṃ vedanādīnaṃ nissayaṃ adhipatibhūtañca nesaṃ viññāṇanti  evaṃ tāva kamato vinicchayanayo viññātabbo. </p>
              <p>[03] 505^b^.^eb^ ^b^visesato^eb^ti khandhānañca upādānakkhandhānañca visesato. ko pana nesaṃ viseso,  khandhā tāva avisesato vuttā. upādānakkhandhā sāsavaupādāniyabhāvena visesetvā.  yathāha -- </p>
              <p>[02] ``pañca ceva vo, bhikkhave, khandhe desessāmi pañcupādānakkhandhe ca, taṃ suṇātha. katame  ca, bhikkhave, pañcakkhandhā, yaṃkiñci, bhikkhave, rūpaṃ atītānāgatapaccuppannaṃ...pe0...  santike vā, ayaṃ vuccati, bhikkhave, rūpakkhandho. yā ^a^V2.0106^ea^ kāci vedanā...pe0...  yaṃkiñci viññāṇaṃ...pe0... santike vā, ayaṃ vuccati, bhikkhave, viññāṇakkhandho.  ime vuccanti, bhikkhave, pañcakkhandhā. katame ca, bhikkhave, pañcupādānakkhandhā. yaṃkiñci,  bhikkhave, rūpaṃ...pe0... santike vā sāsavaṃ upādāniyaṃ, ayaṃ vuccati, bhikkhave,  rūpupādānakkhandho. yā kāci vedanā...pe0... yaṃkiñci viññāṇaṃ...pe0...  santike vā sāsavaṃ upādāniyaṃ, ayaṃ vuccati, bhikkhave, viññāṇupādānakkhandho.  ime vuccanti, bhikkhave, pañcupādānakkhandhā''ti (saṃ0 ni0  3.48).</p>
              <p>[03] ettha ca yathā vedanādayo anāsavāpi atthi, na evaṃ rūpaṃ. yasmā panassa rāsaṭṭhena khandhabhāvo  yujjati, tasmā khandhesu vuttaṃ. yasmā rāsaṭṭhena ca sāsavaṭṭhena ca upādānakkhandhabhāvo  yujjati, tasmā upādānakkhandhesu vuttaṃ. vedanādayo pana anāsavāva khandhesu vuttā.  sāsavā upādānakkhandhesu. ^b^upādānakkhandhā^eb^ti cettha upādānagocarā khandhā upādānakkhandhāti  evamattho daṭṭhabbo. idha pana sabbepete ekajjhaṃ katvā khandhāti adhippetā. </p>
              <p>[03] 506^b^.^eb^ ^b^anūnādhikato^eb^ti kasmā pana bhagavatā pañceva khandhā vuttā anūnā anadhikāti.  sabbasaṅkhatasabhāgekasaṅgahato attattaniyagāhavatthussa etaparamato aññesañca tadavarodhato. anekappabhedesu  hi saṅkhatadhammesu ^a^M2.0109^ea^ sabhāgavasena saṅgayhamānesu rūpampi rūpasabhāgekasaṅgahavasena  eko khandho hoti. vedanā vedanāsabhāgekasaṅgahavasena eko khandho hoti. esa nayo  saññādīsu. tasmā sabbasaṅkhatasabhāgekasaṅgahato pañceva vuttā. etaparamañcetaṃ attattaniyagāhavatthu  yadidaṃ rūpādayo pañca. vuttañhetaṃ ``rūpe kho, bhikkhave, sati rūpaṃ upādāya rūpaṃ  abhinivissa evaṃ diṭṭhi uppajjati `etaṃ mama, esohamasmi, eso me attā'ti. vedanāya,  saññāya, saṅkhāresu, viññāṇe sati viññāṇaṃ upādāya viññāṇaṃ abhinivissa evaṃ  diṭṭhi uppajjati `etaṃ mama, esohamasmi, eso me attā''ti (saṃ0 ni0  3.207).  tasmā attattaniyagāhavatthussa etaparamatopi pañceva vuttā. yepi caññe sīlādayo pañca  dhammakkhandhā vuttā, tepi saṅkhārakkhandhe pariyāpannattā ettheva avarodhaṃ gacchanti. tasmā  aññesaṃ tadavarodhatopi pañceva vuttāti evaṃ anūnādhikato vinicchayanayo viññātabbo. </p>
              <p>[03] 507^b^.^eb^ ^b^upamāto^eb^ti ettha hi gilānasālupamo rūpupādānakkhandho,  gilānupamassa viññāṇupādānakkhandhassa ^a^V2.0107^ea^  vatthudvārārammaṇavasena nivāsaṭṭhānato. gelaññupamo vedanupādānakkhandho, ābādhakattā.  gelaññasamuṭṭhānupamo saññupādānakkhandho, kāmasaññādivasena rāgādisampayuttavedanāsabbhāvā.  asappāyasevanupamo saṅkhārupādānakkhandho, vedanāgelaññassa nidānattā. ``vedanaṃ vedanatthāya  abhisaṅkharontī''ti (saṃ0 ni0  3.79) hi vuttaṃ. tathā ``akusalassa kammassa katattā  upacitattā vipākaṃ kāyaviññāṇaṃ uppannaṃ hoti dukkhasahagata''nti (dha0 sa0 556).  gilānupamo viññāṇupādānakkhandho, vedanāgelaññena aparimuttattā. apica cārakakāraṇāparādhakāraṇakārakāparādhikupamā  ete bhājanabhojanabyañjanaparivesakabhuñjakūpamā cāti evaṃ upamāto vinicchayanayo viññātabbo. </p>
              <p>[03] 508^b^.^eb^ ^b^daṭṭhabbato dvidhā^eb^ti saṅkhepato vitthārato cāti evaṃ dvidhā daṭṭhabbatopettha vinicchayanayo  viññātabbo. ^b^saṅkhepato^eb^ hi pañcupādānakkhandhā āsīvisūpame (saṃ0 ni0  4.238)  vuttanayena ukkhittāsikapaccatthikato, bhārasuttavasena (saṃ0 ni0  3.22) bhārato, khajjanīyapariyāyavasena  (saṃ0 ni0  3.79) khādakato, yamakasuttavasena (saṃ0 ni0  3.85) aniccadukkhānattasaṅkhatavadhakato  daṭṭhabbā. ^b^vitthārato^eb^ panettha pheṇapiṇḍo viya rūpaṃ daṭṭhabbaṃ, parimaddanāsahanato. udakapubbuḷaṃ  viya ^a^M2.0110^ea^ vedanā, muhuttaramaṇīyato. marīcikā viya saññā, vippalambhanato.  kadalikkhandho viya saṅkhārā, asārakato. māyā viya viññāṇaṃ, vañcakato. visesato  ca suḷārampi ajjhattikaṃ rūpaṃ asubhanti daṭṭhabbaṃ. vedanā tīhi dukkhatāhi avinimuttato  dukkhāti. saññāsaṅkhārā avidheyyato anattāti. viññāṇaṃ udayabbayadhammato aniccanti  daṭṭhabbaṃ. </p>
              <p>[03] 509^b^.^eb^ ^b^evaṃ passantassatthasiddhito^eb^ti evañca saṅkhepavitthāravasena dvidhā passato yā atthasiddhi  hoti, tatopi vinicchayanayo viññātabbo. seyyathidaṃ -- saṅkhepato tāva pañcupādānakkhandhe  ukkhittāsikapaccatthikādibhāvena passanto khandhehi na vihaññati. vitthārato pana rūpādīni  pheṇapiṇḍādisadisabhāvena passanto na asāresu sāradassī hoti.</p>
              <p>[03] visesato ca ^b^ajjhattikarūpaṃ asubhato^eb^ passanto kabaḷīkārāhāraṃ parijānāti, asubhe  subhanti vipallāsaṃ pajahati. kāmoghaṃ uttarati, kāmayogena visaṃyujjati, kāmāsavena  anāsavo hoti, abhijjhākāyaganthaṃ bhindati, kāmupādānaṃ na upādiyati.</p>
              <p>[03] ^b^vedanaṃ^eb^ ^a^V2.0108^ea^ ^b^dukkhato^eb^ passanto phassāhāraṃ parijānāti, dukkhe sukhanti vipallāsaṃ pajahati,  bhavoghaṃ uttarati, bhavayogena visaṃyujjati, bhavāsavena anāsavo hoti, byāpādakāyaganthaṃ  bhindati, sīlabbatupādānaṃ na upādiyati.</p>
              <p>[03] ^b^saññaṃ saṅkhāre ca anattato^eb^ passanto manosañcetanāhāraṃ parijānāti, anattani attāti  vipallāsaṃ pajahati, diṭṭhoghaṃ uttarati, diṭṭhiyogena visaṃyujjati, diṭṭhāsavena anāsavo  hoti. idaṃsaccābhinivesakāyaganthaṃ bhindati, attavādupādānaṃ na upādiyati.</p>
              <p>[03] ^b^viññāṇaṃ aniccato^eb^ passanto viññāṇāhāraṃ parijānāti, anicce niccanti vipallāsaṃ  pajahati, avijjoghaṃ uttarati, avijjāyogena visaṃyujjati, avijjāsavena anāsavo  hoti, sīlabbataparāmāsakāyaganthaṃ bhindati, diṭṭhupādānaṃ na upādiyati. </p>
              <p>[21] evaṃ ^a^M2.0111^ea^ mahānisaṃsaṃ, vadhakādivasena dassanaṃ yasmā. </p>
              <p>[22] tasmā khandhe dhīro, vadhakādivasena passeyyāti.. </p>
              <p>[06] iti sādhujanapāmojjatthāya kate visuddhimagge </p>
              <p>[06] paññābhāvanādhikāre </p>
              <p>[06] khandhaniddeso nāma </p>
              <p>[06] cuddasamo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 15. āyatanadhātuniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> āyatanavitthārakathā </h3n>
            <h4>
              <h4n> </h4n>
              <p>[03] 510^b^.^eb^ ^b^āyatanānī^eb^ti ^a^M2.0112^ea^ ^a^V2.0109^ea^ dvādasāyatanāni -- cakkhāyatanaṃ, rūpāyatanaṃ, sotāyatanaṃ,  saddāyatanaṃ, ghānāyatanaṃ, gandhāyatanaṃ, jivhāyatanaṃ, rasāyatanaṃ, kāyāyatanaṃ, phoṭṭhabbāyatanaṃ,  manāyatanaṃ, dhammāyatananti. tattha -- </p>
              <p>[21] attha lakkhaṇa tāvatva, kama saṅkhepa vitthārā. </p>
              <p>[22] tathā daṭṭhabbato ceva, viññātabbo vinicchayo..</p>
              <p>[03] tattha visesato tāva cakkhatīti ^b^cakkhu,^eb^ rūpaṃ assādeti vibhāveti cāti attho.  rūpayatīti ^b^rūpaṃ,^eb^ vaṇṇavikāraṃ āpajjamānaṃ hadayaṅgatabhāvaṃ pakāsetīti attho. suṇātīti  ^b^sotaṃ^eb^. sappatīti ^b^saddo,^eb^ udāhariyatīti attho. ghāyatīti ^b^ghānaṃ^eb^. gandhayatīti  ^b^gandho^eb^. attano vatthuṃ sūcayatīti attho. jīvitaṃ avhayatīti ^b^jivhā^eb^. rasanti  taṃ sattāti ^b^raso,^eb^ assādentīti attho. kucchitānaṃ sāsavadhammānaṃ āyoti ^b^kāyo.  āyo^eb^ti uppattideso. phusiyatīti ^b^phoṭṭhabbaṃ^eb^. munātīti ^b^mano^eb^. attano  lakkhaṇaṃ dhārentīti ^b^dhammā^eb^. </p>
              <p>[03] 511^b^.^eb^ avisesato pana āyatanato, āyānaṃ tananato, āyatassa ca nayanato ^b^āyatana^eb^nti veditabbaṃ.  cakkhurūpādīsu hi taṃtaṃdvārārammaṇā cittacetasikā dhammā sena sena anubhavanādinā  kiccena āyatanti uṭṭhahanti ghaṭanti, vāyamantīti vuttaṃ hoti. te ca āyabhūte dhamme  etāni tanonti, vitthārentīti vuttaṃ hoti, idañca anamatagge saṃsāre pavattaṃ atīva  āyataṃ saṃsāradukkhaṃ yāva na nivattati, tāva nayanteva, pavattayantīti vuttaṃ hoti.  iti ^a^V2.0110^ea^ sabbepime dhammā āyatanato, āyānaṃ tananato, āyatassa ca nayanato āyatanaṃ āyatananti  vuccanti. </p>
              <p>[03] 512^b^.^eb^ apica nivāsaṭṭhānaṭṭhena ākaraṭṭhena samosaraṇaṭṭhānaṭṭhena sañjātidesaṭṭhena kāraṇaṭṭhena ca  ^b^āyatanaṃ^eb^ veditabbaṃ. tathā hi loke ``issarāyatanaṃ vāsudevāyatana''ntiādīsu  nivāsaṭṭhānaṃ āyatananti ^a^M2.0113^ea^ vuccati. ``suvaṇṇāyatanaṃ rajatāyatana''ntiādīsu  ākaro. sāsane pana ``manoramme āyatane sevanti naṃ vihaṅgamā''tiādīsu (a0 ni0   5.38) samosaraṇaṭṭhānaṃ. ``dakkhiṇāpatho gunnaṃ āyatana''ntiādīsu sañjātideso.  ``tatra tatreva sakkhibhabbataṃ pāpuṇāti sati satiāyatane''tiādīsu (a0 ni0  3.102)  kāraṇaṃ.</p>
              <p>[03] cakkhuādīsu cāpi te te cittacetasikā dhammā nivasanti tadāyattavuttitāyāti cakkhādayo  ca nesaṃ nivāsaṭṭhānaṃ. cakkhādīsu ca te ākiṇṇā tannissitattā tadārammaṇattā cāti  cakkhādayo nesaṃ ākaro. cakkhādayo ca nesaṃ samosaraṇaṭṭhānaṃ, tattha tattha vatthudvārārammaṇavasena  samosaraṇato. cakkhādayo ca nesaṃ sañjātideso, tannissayārammaṇabhāvena tattheva uppattito.  cakkhādayo ca nesaṃ kāraṇaṃ, tesaṃ abhāve abhāvatoti. iti nivāsaṭṭhānaṭṭhena, ākaraṭṭhena,  samosaraṇaṭṭhānaṭṭhena, sañjātidesaṭṭhena, kāraṇaṭṭhenacāti imehipi kāraṇehi ete dhammā āyatanaṃ  āyatananti vuccanti.</p>
              <p>[03] tasmā yathāvuttena atthena cakkhu ca taṃ āyatanañcāti ^b^cakkhāyatanaṃ^eb^...pe0... dhammā ca  te āyatanañcāti ^b^dhammāyatana^eb^nti evaṃ tāvettha ^b^atthato^eb^ viññātabbo vinicchayo. </p>
              <p>[03] 513^b^.^eb^ ^b^lakkhaṇā^eb^ti cakkhādīnaṃ lakkhaṇatopettha viññātabbo vinicchayo. tāni ca pana  tesaṃ lakkhaṇāni khandhaniddese vuttanayeneva veditabbāni.</p>
              <p>[03] ^b^tāvatvato^eb^ti tāvabhāvato. idaṃ vuttaṃ hoti -- cakkhādayopi hi dhammā eva, evaṃ sati  dhammāyatanamicceva avatvā kasmā dvādasāyatanānīti vuttānīti ce. chaviññāṇakāyuppattidvārārammaṇavavatthānato  idha channaṃ viññāṇakāyānaṃ dvārabhāvena ārammaṇabhāvena ca vavatthānato ayametesaṃ bhedo  hotīti dvādasa vuttāni, cakkhuviññāṇavīthipariyāpannassa hi viññāṇakāyassa ^a^V2.0111^ea^ cakkhāyatanameva  uppattidvāraṃ, rūpāyatanameva cārammaṇaṃ, tathā itarāni itaresaṃ. chaṭṭhassa pana bhavaṅgamanasaṅkhāto  manāyatanekadesova uppattidvāraṃ, asādhāraṇameva ca dhammāyatanaṃ ārammaṇanti ^a^M2.0114^ea^.  iti channaṃ viññāṇakāyānaṃ uppattidvārārammaṇavavatthānato dvādasa vuttānīti evamettha tāvatvato  viññātabbo vinicchayo. </p>
              <p>[03] 514^b^.^eb^ ^b^kamato^eb^ti idhāpi pubbe vuttesu uppattikkamādīsu desanākkamova yujjati.  ajjhattikesu hi āyatanesu sanidassanasappaṭighavisayattā cakkhāyatanaṃ pākaṭanti paṭhamaṃ desitaṃ,  tato anidassanasappaṭighavisayāni sotāyatanādīni. atha vā dassanānuttariyasavanānuttariyahetubhāvena  bahūpakārattā ajjhattikesu cakkhāyatanasotāyatanāni paṭhamaṃ desitāni, tato ghānāyatanādīni  tīṇi, pañcannampi gocaravisayattā ante manāyatanaṃ, cakkhāyatanādīnaṃ pana gocarattā tassa  tassa antarantarāni bāhiresu rūpāyatanādīni. apica viññāṇuppattikāraṇavavatthānatopi  ayametesaṃ kamo veditabbo. vuttañhetaṃ ``cakkhuñca paṭicca rūpe ca uppajjati cakkhuviññāṇaṃ...pe0...  manañca paṭicca dhamme ca uppajjati manoviññāṇa''nti (ma0 ni0 3.421; saṃ0 ni0  2.43).  evaṃ kamatopettha viññātabbo vinicchayo. </p>
              <p>[03] 515^b^.^eb^ ^b^saṅkhepavitthārā^eb^ti saṅkhepato hi manāyatanassa ceva dhammāyatanekadesassa ca nāmena  tadavasesānañca āyatanānaṃ rūpena saṅgahitattā dvādasāpi āyatanāni nāmarūpamattameva honti.  ^b^vitthārato^eb^ pana ajjhattikesu tāva cakkhāyatanaṃ jātivasena cakkhupasādamattameva, paccayagatinikāyapuggalabhedato  pana anantappabhedaṃ. tathā sotāyatanādīni cattāri. manāyatanaṃ kusalākusalavipākakiriyaviññāṇabhedena  ekūnanavutippabhedaṃ ekavīsuttarasatappabhedañca. vatthupaṭipadādibhedato pana anantappabhedaṃ.  rūpasaddagandharasāyatanāni visabhāgapaccayādibhedato anantappabhedāni. phoṭṭhabbāyatanaṃ pathavīdhātutejodhātuvāyodhātuvasena  tippabhedaṃ. paccayādibhedato anekappabhedaṃ. dhammāyatanaṃ vedanāsaññāsaṅkhārakkhandhasukhumarūpanibbānānaṃ  sabhāvanānattabhedato anekappabhedanti. evaṃ saṅkhepavitthārā viññātabbo vinicchayo. </p>
              <p>[03] 516^b^.^eb^ ^b^daṭṭhabbato^eb^ti ettha pana sabbāneva saṅkhatāni āyatanāni anāgamanato aniggamanato ca  daṭṭhabbāni. na hi tāni pubbe udayā kutoci āgacchanti, napi uddhaṃ vayā ^a^V2.0112^ea^ kuhiñci  gacchanti, atha kho pubbe udayā appaṭiladdhasabhāvāni ^a^M2.0115^ea^, uddhaṃ vayā paribhinnasabhāvāni,  pubbantāparantavemajjhe paccayāyattavuttitāya avasāni pavattanti. tasmā anāgamanato aniggamanato  ca daṭṭhabbāni. tathā nirīhakato abyāpārato ca. na hi cakkhurūpādīnaṃ evaṃ hoti  ``aho vata amhākaṃ sāmaggiyaṃ viññāṇaṃ nāma uppajjeyyā''ti, na ca tāni viññāṇuppādanatthaṃ  dvārabhāvena vatthubhāvena ārammaṇabhāvena vā īhanti, na byāpāramāpajjanti, atha kho dhammatāvesā,  yaṃ cakkhurūpādisāmaggiyaṃ cakkhuviññāṇādīni sambhavantīti. tasmā nirīhakato abyāpārato  ca daṭṭhabbāni. apica ajjhattikāni suññagāmo viya daṭṭhabbāni, dhuvasubhasukhattabhāvavirahitattā.  bāhirāni gāmaghātakacorā viya, ajjhattikānaṃ abhighātakattā. vuttañhetaṃ ``cakkhu,  bhikkhave, haññati manāpāmanāpehi rūpehī''ti vitthāro. apica ajjhattikāni cha pāṇakā  viya daṭṭhabbāni, bāhirāni tesaṃ gocarā viyāti. evamettha daṭṭhabbato viññātabbo vinicchayo. </p>
              <p>[06] idaṃ tāva āyatanānaṃ vitthārakathāmukhaṃ. </p>
            </h4>
          </h3>
          <h3>
            <h3n> dhātuvitthārakathā </h3n>
            <h4>
              <h4n> </h4n>
              <p>[03] 517^b^.^eb^ tadanantarā pana ^b^dhātuyo^eb^ti aṭṭhārasa dhātuyo -- cakkhudhātu, rūpadhātu, cakkhuviññāṇadhātu,  sotadhātu, saddadhātu, sotaviññāṇadhātu, ghānadhātu, gandhadhātu, ghānaviññāṇadhātu, jivhādhātu,  rasadhātu, jivhāviññāṇadhātu, kāyadhātu, phoṭṭhabbadhātu, kāyaviññāṇadhātu, manodhātu,  dhammadhātu, manoviññāṇadhātūti. tattha -- </p>
              <p>[21] atthato lakkhaṇādīhi, kama tāvatvasaṅkhato. </p>
              <p>[22] paccayā atha daṭṭhabbā, veditabbo vinicchayo..</p>
              <p>[03] tattha ^b^atthato^eb^ti cakkhatīti cakkhu. rūpayatīti rūpaṃ. cakkhussa viññāṇaṃ cakkhuviññāṇanti  evamādinā tāva nayena cakkhādīnaṃ visesatthato veditabbo vinicchayo. avisesena  pana vidahati, dhīyate, vidhānaṃ, vidhīyate etāya, ettha vā dhīyatīti dhātu. lokiyā  hi dhātuyo kāraṇabhāvena vavatthitā hutvā  suvaṇṇarajatādidhātuyo viya suvaṇṇarajatādiṃ ^a^V2.0113^ea^,  anekappakāraṃ saṃsāradukkhaṃ vidahanti. bhārahārehi ca bhāro viya, sattehi ^a^M2.0116^ea^  dhīyante, dhāriyantīti attho. dukkhavidhānamattameva cesā, avasavattanato. etāhi  ca karaṇabhūtāhi saṃsāradukkhaṃ sattehi anuvidhīyati. tathāvihitañca taṃ etāsveva dhīyati,  ṭhapiyatīti attho. iti cakkhādīsu ekeko dhammo yathāsambhavaṃ vidahati, dhīyatītiādinā  atthavasena dhātūti vuccati. </p>
              <p>[03] 518^b^.^eb^ apica yathā titthiyānaṃ attā nāma sabhāvato natthi, na evametā, etā pana attano  sabhāvaṃ dhārentīti dhātuyo. yathā loke vicittā haritālamanosilādayo selāvayavā  dhātuyoti vuccanti, evametāpi dhātuyo viya dhātuyo. vicittā hete ñāṇañeyyāvayavāti.  yathā vā sarīrasaṅkhātassa samudāyassa avayavabhūtesu rasasoṇitādīsu aññamaññavisabhāgalakkhaṇaparicchinnesu  dhātusamaññā, evametesupi pañcakkhandhasaṅkhātassa attabhāvassa avayavesu dhātusamaññā veditabbā.  aññamaññavisabhāgalakkhaṇaparicchinnā hete cakkhādayoti. apica dhātūti nijjīvamattassevetaṃ  adhivacanaṃ. tathā hi bhagavā ``cha dhāturo ayaṃ bhikkhu puriso''tiādīsu (ma0 ni0  3.344) jīvasaññāsamūhananatthaṃ dhātudesanaṃ akāsīti.</p>
              <p>[03] tasmā yathāvuttena atthena cakkhu ca taṃ dhātu ca cakkhudhātu...pe0... manoviññāṇañca taṃ  dhātu ca manoviññāṇadhātūti. evaṃ tāvettha atthato veditabbo vinicchayo. </p>
              <p>[03] 519^b^.^eb^ ^b^lakkhaṇādito^eb^ti cakkhādīnaṃ lakkhaṇāditopettha veditabbo vinicchayo. tāni  ca pana nesaṃ lakkhaṇādīni khandhaniddese vuttanayeneva veditabbāni.</p>
              <p>[03] ^b^kamato^eb^ti idhāpi pubbe vuttesu uppattikkamādīsu desanākkamova yujjati. so  ca panāyaṃ hetuphalānupubbavavatthānavasena vutto. cakkhudhātu rūpadhātūti idañhi dvayaṃ  hetu, cakkhuviññāṇadhātūti phalaṃ. evaṃ sabbattha. </p>
              <p>[03] 520^b^.^eb^ ^b^tāvatvato^eb^ti ^a^M2.0117^ea^ tāvabhāvato. idaṃ vuttaṃ hoti -- tesu tesu hi  suttābhidhammappadesesu ``ābhādhātu, subhadhātu, ākāsānañcāyatanadhātu, viññāṇañcāyatanadhātu,  ākiñcaññāyatanadhātu, nevasaññānāsaññāyatanadhātu, saññāvedayitanirodhadhātu'' (saṃ0 ni0   2.95), ``kāmadhātu ^a^V2.0114^ea^, byāpādadhātu, vihiṃsādhātu, nekkhammadhātu, abyāpādadhātu,  avihiṃsādhātu'' (vibha0 182; dī0 ni0 3.305; ma0 ni0 3.125), ``sukhadhātu, dukkhadhātu,  somanassadhātu, domanassadhātu, upekkhādhātu, avijjādhātu'' (vibha0 180; ma0 ni0 3.125),  ``ārambhadhātu, nikkamadhātu, parakkamadhātu'' (saṃ0 ni0  5.183), ``hīnadhātu, majjhimadhātu,  paṇītadhātu'' (dī0 ni0 3.305), ``pathavīdhātu, āpodhātu, tejodhātu, vāyodhātu  (dī0 ni0 3.311), ākāsadhātu, viññāṇadhātu'' (ma0 ni0 3.125; vibha0 172),  ``saṅkhatadhātu, asaṅkhatadhātu'' (ma0 ni0 3.125), ``anekadhātu nānādhātu loko''ti  (dī0 ni0 2.366; ma0 ni0 1.148) evamādayo aññāpi dhātuyo dissanti. evaṃ  sati sabbāsaṃ vasena paricchedaṃ akatvā kasmā aṭṭhārasāti ayameva paricchedo katoti  ce. sabhāvato vijjamānānaṃ sabbadhātūnaṃ tadantogadhattā.</p>
              <p>[03] rūpadhātuyeva hi ābhādhātu, subhadhātu pana rūpādipaṭibaddhā. kasmā, subhanimittattā.  subhanimittañhi subhadhātu. tañca rūpādivinimuttaṃ na vijjati. kusalavipākārammaṇā  vā rūpādayo eva subhadhātūti rūpādimattamevesā. ākāsānañcāyatanadhātuādīsu cittaṃ  manoviññāṇadhātuyeva, sesā dhammadhātu. saññāvedayitanirodhadhātu pana sabhāvato natthi.  dhātudvayanirodhamattameva hi sā.</p>
              <p>[03] kāmadhātu dhammadhātumattaṃ vā hoti. yathāha -- ``tattha katamā kāmadhātu? kāmapaṭisaṃyutto  takko vitakko micchāsaṅkappo''ti (vibha0 182). aṭṭhārasāpi vā dhātuyo. yathāha --  ``heṭṭhato avīcinirayaṃ pariyantaṃ karitvā uparito paranimmitavasavattī deve antokaritvā  yaṃ etasmiṃ antare etthāvacarā ettha pariyāpannā khandhadhātuāyatanā rūpā vedanā saññā  saṅkhārā viññāṇaṃ, ayaṃ vuccati kāmadhātū''ti (vibha0 182).</p>
              <p>[03] nekkhammadhātu ^a^M2.0118^ea^ dhammadhātu eva, ``sabbepi kusalā dhammā nekkhammadhātū''ti  (vibha0 182) vacanato manoviññāṇadhātupi hotiyeva. byāpādavihiṃsā-abyāpāda-avihiṃsāsukha-dukkha-somanassa-domanassupekkhā-avijjāārambha-nikkama-parakkamadhātuyo  dhammadhātuyeva.</p>
              <p>[03] hīnamajjhimapaṇītadhātuyo aṭṭhārasa dhātumattameva. hīnā hi cakkhādayo hīnā dhātu, majjhimapaṇītā  ^a^V2.0115^ea^ majjhimā ceva paṇītā ca. nippariyāyena pana akusalā dhammadhātumanoviññāṇadhātuyo hīnadhātu,  lokiyā kusalābyākatā ubhopi cakkhudhātuādayo ca majjhimadhātu, lokuttarā pana dhammadhātumanoviññāṇadhātuyo  paṇītadhātu.</p>
              <p>[03] pathavītejovāyodhātuyo phoṭṭhabbadhātuyeva, āpodhātu ākāsadhātu ca dhammadhātuyeva.  viññāṇadhātu cakkhuviññāṇādisattaviññāṇadhātusaṅkhepoyeva.</p>
              <p>[03] sattarasa dhātuyo dhammadhātuekadeso ca saṅkhatadhātu, asaṅkhatā pana dhātu dhammadhātuekadesova.  anekadhātunānādhātuloko pana aṭṭhārasa dhātuppabhedamattamevāti. iti sabhāvato vijjamānānaṃ  sabbadhātūnaṃ tadantogadhattā aṭṭhāraseva vuttāti. </p>
              <p>[03] 521^b^.^eb^ apica vijānanasabhāve viññāṇe jīvasaññīnaṃ saññāsamūhananatthampi aṭṭhāraseva vuttā.  santi hi sattā vijānanasabhāve viññāṇe jīvasaññino, tesaṃ cakkhusotaghānajivhākāyamanodhātumanoviññāṇadhātubhedena  tassa anekataṃ cakkhurūpādipaccayāyattavuttitāya aniccatañca pakāsetvā dīgharattānusayitaṃ  jīvasaññaṃ samūhanitukāmena bhagavatā aṭṭhārasa dhātuyo pakāsitā. kiñca bhiyyo tathā  veneyyajjhāsayavasena ca. ye ca imāya anatisaṅkhepavitthārāya desanāya veneyyasattā, tadajjhāsayavasena  ca aṭṭhāraseva pakāsitā. </p>
              <p>[21] saṅkhepavitthāranayena tathā tathā hi, </p>
              <p>[27] dhammaṃ pakāsayati esa yathā yathāssa. </p>
              <p>[26] saddhammatejavihataṃ vilayaṃ khaṇena, </p>
              <p>[22] veneyyasattahadayesu tamo payātīti.. </p>
              <p>[06] evamettha tāvatvato veditabbo vinicchayo. </p>
              <p>[03] 522^b^.^eb^ ^b^saṅkhato^eb^ti ^a^M2.0119^ea^ cakkhudhātu tāva jātito eko dhammotveva saṅkhaṃ gacchati  cakkhupasādavasena, tathā sotaghānajivhākāyarūpasaddagandharasadhātuyo sotappasādādivasena, phoṭṭhabbadhātu  pana pathavītejovāyovasena tayo dhammāti saṅkhaṃ gacchati.  cakkhuviññāṇadhātu kusalākusalavipākavasena ^a^V2.0116^ea^  dve dhammāti saṅkhaṃ gacchati, tathā sotaghānajivhākāyaviññāṇadhātuyo. manodhātu pana  pañcadvārāvajjanakusalākusalavipākasampaṭicchanavasena tayo dhammāti saṅkhaṃ gacchati. dhammadhātu  tiṇṇaṃ arūpakkhandhānaṃ soḷasannaṃ sukhumarūpānaṃ asaṅkhatāya ca dhātuyā vasena vīsati dhammāti  saṅkhaṃ gacchati. manoviññāṇadhātu sesakusalākusalābyākataviññāṇavasena chasattati  dhammāti saṅkhaṃ gacchati. evamettha saṅkhatopi veditabbo vinicchayo. </p>
              <p>[03] 523^b^.^eb^ ^b^paccayā^eb^ti ettha ca cakkhudhātu tāva cakkhuviññāṇadhātuyā vippayuttapurejātātthiavigatanissayindriyapaccayānaṃ  vasena chahi paccayehi paccayo hoti, rūpadhātu purejātātthiavigatārammaṇapaccayānaṃ vasena  catūhi paccayehi paccayo hoti. evaṃ sotaviññāṇadhātuādīnaṃ sotadhātusaddadhātuādayo.  pañcannaṃ pana nesaṃ āvajjanamanodhātu anantarasamanantaranatthivigatānantarūpanissayavasena pañcahi  paccayehi paccayo hoti, tā ca pañcapi sampaṭicchanamanodhātuyā. tathā sampaṭicchanamanodhātu  santīraṇamanoviññāṇadhātuyā, sā ca voṭṭhabbanamanoviññāṇadhātuyā, voṭṭhabbanamanoviññāṇadhātu  ca javanamanoviññāṇadhātuyā. javanamanoviññāṇadhātu pana anantarāya javanamanoviññāṇadhātuyā  tehi ceva pañcahi āsevanapaccayena cāti chahi paccayehi paccayo hoti. esa tāva pañcadvāre  nayo.</p>
              <p>[03] manodvāre pana bhavaṅgamanoviññāṇadhātu āvajjanamanoviññāṇadhātuyā. āvajjanamanoviññāṇadhātu  ca javanamanoviññāṇadhātuyā purimehi pañcahi paccayehi paccayo hoti. dhammadhātu pana  sattannampi viññāṇadhātūnaṃ sahajātāññamaññanissayasampayuttātthiavigatādīhi bahudhā paccayo  hoti. cakkhudhātuādayo pana ekaccā ca dhammadhātu ekaccāya manoviññāṇadhātuyā ārammaṇapaccayādīhipi  paccayā honti. cakkhuviññāṇadhātuādīnañca na kevalaṃ cakkhurūpādayo paccayā honti,  atha kho ālokādayopi. tenāhu pubbācariyā -- </p>
              <p>[02] ``cakkhurūpālokamanasikāre ^a^M2.0120^ea^ paṭicca uppajjati cakkhuviññāṇaṃ. sotasaddavivaramanasikāre  paṭicca uppajjati sotaviññāṇaṃ. ghānagandhavāyumanasikāre paṭicca uppajjati ghānaviññāṇaṃ.  jivhārasāapamanasikāre paṭicca uppajjati jivhāviññāṇaṃ. kāyaphoṭṭhabbapathavīmanasikāre  paṭicca uppajjati kāyaviññāṇaṃ. bhavaṅgamanadhammamanasikāre paṭicca uppajjati manoviññāṇa''nti.</p>
              <p>[03] ayamettha ^a^V2.0117^ea^ saṅkhepo. vitthārato pana paccayappabhedo paṭiccasamuppādaniddese āvibhavissatīti  evamettha paccayatopi veditabbo vinicchayo. </p>
              <p>[03] 524^b^.^eb^ ^b^daṭṭhabbato^eb^ti daṭṭhabbatopettha vinicchayo veditabboti attho. sabbā eva hi saṅkhatadhātuyo  pubbantāparantavivittato dhuvasubhasukhattabhāvasuññato paccayāyattavuttito ca daṭṭhabbā. </p>
              <p>[01] visesato panettha bheritalaṃ viya cakkhudhātu daṭṭhabbā, daṇḍo viya rūpadhātu, saddo viya  cakkhuviññāṇadhātu. tathā ādāsatalaṃ viya cakkhudhātu, mukhaṃ viya rūpadhātu, mukhanimittaṃ  viya cakkhuviññāṇadhātu. atha vā ucchutilā viya cakkhudhātu, yantacakkayaṭṭhi viya rūpadhātu,  ucchurasatelāni viya cakkhuviññāṇadhātu. tathā adharāraṇī viya cakkhudhātu, uttarāraṇī  viya rūpadhātu, aggi viya cakkhuviññāṇadhātu. esa nayo sotadhātuādīsu. </p>
              <p>[01] manodhātu pana yathāsambhavato cakkhuviññāṇadhātuādīnaṃ purecarānucarā viya daṭṭhabbā. </p>
              <p>[01] dhammadhātuyā vedanākkhandho sallamiva sūlamiva ca daṭṭhabbo. saññāsaṅkhārakkhandhā vedanāsallasūlayogāāturā  viya, puthujjanānaṃ vā saññā āsādukkhajananato rittamuṭṭhi viya. ayathābhuccanimittagāhakato  vanamigo viya. saṅkhārā paṭisandhiyaṃ pakkhipanato aṅgārakāsuyaṃ khipanakapurisā viya.  jāti dukkhānubandhato rājapurisānubandhacorā viya. sabbānatthāvahassa khandhasantānassa  hetuto visarukkhabījāni viya. rūpaṃ nānāvidhupaddavanimittato khuracakkaṃ viya daṭṭhabbaṃ.  asaṅkhatā pana dhātu amatato santato khemato ca daṭṭhabbā. kasmā? sabbānatthāvahassa paṭipakkhabhūtattā.</p>
              <p>[03] manoviññāṇadhātu ^a^M2.0121^ea^ ārammaṇesu vavatthānābhāvato araññamakkaṭo viya, duddamanato  assakhaḷuṅko viya, yatthakāmanipātito vehāsakkhittadaṇḍo viya, lobhadosādinānappakārakilesavesayogato  raṅganaṭo viya daṭṭhabbāti. </p>
              <p>[06] iti sādhujanapāmojjatthāya kate visuddhimagge </p>
              <p>[06] paññābhāvanādhikāre </p>
              <p>[06] āyatanadhātuniddeso nāma </p>
              <p>[06] pannarasamo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 16. indriyasaccaniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> indriyavitthārakathā </h3n>
            <h4>
              <h4n> </h4n>
              <p>[03] 525^b^.^eb^ dhātūnaṃ ^a^M2.0122^ea^ ^a^V2.0118^ea^ anantaraṃ uddiṭṭhāni pana ^b^indriyānī^eb^ti bāvīsatindriyāni --  cakkhundriyaṃ sotindriyaṃ ghānindriyaṃ jivhindriyaṃ kāyindriyaṃ manindriyaṃ itthindriyaṃ  purisindriyaṃ jīvitindriyaṃ sukhindriyaṃ dukkhindriyaṃ somanassindriyaṃ domanassindriyaṃ  upekkhindriyaṃ saddhindriyaṃ vīriyindriyaṃ satindriyaṃ samādhindriyaṃ paññindriyaṃ anaññātaññassāmītindriyaṃ  aññindriyaṃ aññātāvindriyanti. tattha -- </p>
              <p>[21] atthato lakkhaṇādīhi, kamato ca vijāniyā. </p>
              <p>[22] bhedābhedā tathā kiccā, bhūmito ca vinicchayaṃ..</p>
              <p>[03] tattha cakkhādīnaṃ tāva cakkhatīti cakkhūtiādinā nayena attho pakāsito. pacchimesu  pana tīsu paṭhamaṃ pubbabhāge anaññātaṃ amataṃ padaṃ catusaccadhammaṃ vā jānissāmīti evaṃ  paṭipannassa uppajjanato indriyaṭṭhasambhavato ca anaññātaññassāmītindriyanti vuttaṃ. dutiyaṃ  ājānanato indriyaṭṭhasambhavato ca aññindriyaṃ. tatiyaṃ aññātāvino catūsu saccesu niṭṭhitaññāṇakiccassa  khīṇāsavassa uppajjanato indriyaṭṭhasambhavato ca aññātāvindriyaṃ.</p>
              <p>[03] ko pana nesaṃ ^b^indriyaṭṭho^eb^ nāmāti? indaliṅgaṭṭho indriyaṭṭho. indadesitaṭṭho indriyaṭṭho.  indadiṭṭhaṭṭho indriyaṭṭho. indasiṭṭhaṭṭho indriyaṭṭho. indajuṭṭhaṭṭho indriyaṭṭho. so sabbopi  idha yathāyogaṃ yujjati. bhagavā hi sammāsambuddho paramissariyabhāvato indo. kusalākusalañca  kammaṃ, kammesu kassaci issariyābhāvato. tenevettha kammasañjanitāni tāva indriyāni  kusalākusalakammaṃ ^a^V2.0119^ea^ ulliṅgenti. tena ca siṭṭhānīti indaliṅgaṭṭhena indasiṭṭhaṭṭhena ca indriyāni.  sabbāneva panetāni bhagavatā yathābhūtato pakāsitāni abhisambuddhāni cāti indadesitaṭṭhena  indadiṭṭhaṭṭhena ca indriyāni. teneva bhagavatā munindena kānici gocarāsevanāya kānici  bhāvanāsevanāya sevitānīti indajuṭṭhaṭṭhenāpi indriyāni.</p>
              <p>[03] apica ^a^M2.0123^ea^ ādhipaccasaṅkhātena issariyaṭṭhenāpi etāni indriyāni. cakkhuviññāṇādippavattiyañhi  cakkhādīnaṃ siddhaṃ ādhipaccaṃ, tasmiṃ tikkhe tikkhattā mande ca mandattāti. ayaṃ  tāvettha atthato vinicchayo.</p>
              <p>[03] ^b^lakkhaṇādīhī^eb^ti lakkhaṇarasapaccupaṭṭhānapadaṭṭhānehipi cakkhādīnaṃ vinicchayaṃ vijāniyāti  attho. tāni ca nesaṃ lakkhaṇādīni khandhaniddese vuttāneva. paññindriyādīni hi  cattāri atthato amohoyeva. sesāni tattha sarūpeneva āgatāni. </p>
              <p>[03] 526^b^.^eb^ ^b^kamato^eb^ti ayampi desanākkamova. tattha ajjhattadhamme pariññāya ariyabhūmipaṭilābho  hotīti attabhāvapariyāpannāni cakkhundriyādīni paṭhamaṃ desitāni. so pana attabhāvo  yaṃ dhammaṃ upādāya itthīti vā purisoti vā saṅkhaṃ gacchati, ayaṃ soti nidassanatthaṃ  tato itthindriyaṃ purisindriyañca. so duvidhopi jīvitindriyapaṭibaddhavuttīti ñāpanatthaṃ  tato jīvitindriyaṃ. yāva tassa pavatti, tāva etesaṃ vedayitānaṃ anivatti. yañca  kiñci vedayitaṃ, sabbaṃ taṃ dukkhanti ñāpanatthaṃ tato sukhindriyādīni. taṃnirodhatthaṃ  pana ete dhammā bhāvetabbāti paṭipattidassanatthaṃ tato saddhādīni. imāya paṭipattiyā esa  dhammo paṭhamaṃ attani pātubhavatīti paṭipattiyā amoghabhāvadassanatthaṃ tato anaññātaññassāmītindriyaṃ.  tasseva phalattā tato anantaraṃ bhāvetabbato ca tato aññindriyaṃ. tato paraṃ bhāvanāya  imassa adhigamo, adhigate ca pana imasmiṃ natthi kiñci uttari karaṇīyanti ñāpanatthaṃ  ante paramassāsabhūtaṃ aññātāvindriyaṃ desitanti ayamettha kamo.</p>
              <p>[03] ^b^bhedābhedā^eb^ti jīvitindriyasseva cettha bhedo. tañhi rūpajīvitindriyaṃ arūpajīvitindriyanti  duvidhaṃ hoti. sesānaṃ abhedoti evamettha bhedābhedato vinicchayaṃ vijāniyā. </p>
              <p>[03] 527^b^.^eb^ ^b^kiccā^eb^ti ^a^V2.0120^ea^ kiṃ indriyānaṃ kiccanti ce. cakkhundriyassa tāva ``cakkhāyatanaṃ  cakkhuviññāṇadhātuyā taṃsampayuttakānañca dhammānaṃ indriyapaccayena paccayo''ti vacanato  yaṃ taṃ indriyapaccayabhāvena sādhetabbaṃ attano tikkhamandādibhāvena cakkhuviññāṇādidhammānaṃ  tikkhamandādisaṅkhātaṃ attākārānuvattāpanaṃ, idaṃ kiccaṃ. evaṃ sotaghānajivhākāyānaṃ.  manindriyassa pana ^a^M2.0124^ea^ sahajātadhammānaṃ attano vasavattāpanaṃ. jīvitindriyassa  sahajātadhammānupālanaṃ. itthindriyapurisindriyānaṃ itthipurisaliṅganimittakuttākappākārānuvidhānaṃ.  sukhadukkhasomanassadomanassindriyānaṃ sahajātadhamme abhibhavitvā yathāsakaṃ oḷārikākārānupāpanaṃ.  upekkhindriyassa santapaṇītamajjhattākārānupāpanaṃ. saddhādīnaṃ paṭipakkhābhibhavanaṃ sampayuttadhammānañca  pasannākārādibhāvasampāpanaṃ. anaññātaññassāmītindriyassa saṃyojanattayappahānañceva  sampayuttānañca tappahānābhimukhabhāvakaraṇaṃ. aññindriyassa kāmarāgabyāpādāditanukaraṇappahānañceva  sahajātānañca attano vasānuvattāpanaṃ. aññātāvindriyassa sabbakiccesu ussukkappahānañceva  amatābhimukhabhāvapaccayatā ca sampayuttānanti evamettha kiccato vinicchayaṃ vijāniyā. </p>
              <p>[03] 528^b^.^eb^ ^b^bhūmito^eb^ti cakkhusotaghānajivhākāyaitthipurisasukhadukkhadomanassindriyāni cettha  kāmāvacarāneva. manindriyajīvitindriyaupekkhindriyāni saddhāvīriyasatisamādhipaññindriyāni  ca catubhūmipariyāpannāni. somanassindriyaṃ kāmāvacararūpāvacaralokuttaravasena bhūmittayapariyāpannaṃ.  avasāne tīṇi lokuttarānevāti evamettha bhūmitopi vinicchayaṃ vijāneyya. evaṃ  hi vijānanto -- </p>
              <p>[21] saṃvegabahulo bhikkhu, ṭhito indriyasaṃvare. </p>
              <p>[22] indriyāni pariññāya, dukkhassantaṃ karissatīti.. </p>
              <p>[06] idaṃ indriyānaṃ vitthārakathāmukhaṃ. </p>
            </h4>
          </h3>
          <h3>
            <h3n> saccavitthārakathā </h3n>
            <h4>
              <h4n> </h4n>
              <p>[03] 529^b^.^eb^ tadanantarāni pana ^b^saccānī^eb^ti cattāri ariyasaccāni -- dukkhaṃ  ariyasaccaṃ, dukkhasamudayo ^a^V2.0121^ea^  ariyasaccaṃ, dukkhanirodho ariyasaccaṃ, dukkhanirodhagāminī paṭipadā ariyasaccanti. tattha -- </p>
              <p>[21] vibhāgato ^a^M2.0125^ea^ nibbacana, lakkhaṇādippabhedato. </p>
              <p>[22] atthatthuddhārato ceva, anūnādhikato tathā.. </p>
              <p>[21] kamato jātiādīnaṃ, nicchayā ñāṇakiccato. </p>
              <p>[22] antogadhānaṃ pabhedā, upamāto catukkato.. </p>
              <p>[21] suññatekavidhādīhi, sabhāgavisabhāgato. </p>
              <p>[22] vinicchayo veditabbo, viññunā sāsanakkame..</p>
              <p>[03] tattha ^b^vibhāgato^eb^ti dukkhādīnaṃ hi cattāro cattāro atthā vibhattā tathā avitathā  anaññathā, ye dukkhādīni abhisamentehi abhisametabbā. yathāha -- ``dukkhassa pīḷanaṭṭho  saṅkhataṭṭho santāpaṭṭho vipariṇāmaṭṭho, ime cattāro dukkhassa dukkhaṭṭhā tathā avitathā anaññathā.  samudayassa āyūhanaṭṭho nidānaṭṭho saṃyogaṭṭho palibodhaṭṭho. nirodhassa nissaraṇaṭṭho vivekaṭṭho  asaṅkhataṭṭho amataṭṭho. maggassa niyyānaṭṭho hetuṭṭho dassanaṭṭho adhipateyyaṭṭho. ime cattāro  maggassa maggaṭṭhā tathā avitathā anaññathā''ti (paṭi0 ma0 2.8). tathā ``dukkhassa pīḷanaṭṭho  saṅkhataṭṭho santāpaṭṭho vipariṇāmaṭṭho abhisamayaṭṭho''ti (paṭi0 ma0 2.11) evamādi. iti evaṃ  vibhattānaṃ catunnaṃ catunnaṃ atthānaṃ vasena dukkhādīni veditabbānīti. ayaṃ tāvettha  vibhāgato vinicchayo. </p>
              <p>[03] 530^b^.^eb^ nibbacanalakkhaṇādippabhedatoti ettha pana ^b^nibbacanato^eb^ tāva idha ^b^du^eb^-iti ayaṃ saddo  kucchite dissati. kucchitaṃ hi puttaṃ dupputtoti vadanti. ^b^khaṃ^eb^-saddo pana  tucche. tucchaṃ hi ākāsaṃ ``kha''nti vuccati. idañca paṭhamasaccaṃ kucchitaṃ anekaupaddavādhiṭṭhānato.  tucchaṃ bālajanaparikappitadhuvasubhasukhattabhāvavirahitato. tasmā kucchitattā tucchattā  ca ^b^dukkha^eb^nti vuccati.</p>
              <p>[03] ^b^saṃ-^eb^iti ^a^V2.0122^ea^ ca ayaṃ saddo ``samāgamo sameta''ntiādīsu (dī0 ni0 2.396; vibha0 199)  saṃyogaṃ dīpeti. ^b^u^eb^-iti ayaṃ ``uppannaṃ udita''ntiādīsu (dha0 sa0 1; mahāva0  84) uppattiṃ. ^b^aya^eb^-saddo kāraṇaṃ dīpeti. idañcāpi dutiyasaccaṃ avasesapaccayasamāyoge  sati dukkhassuppattikāraṇaṃ. iti dukkhassa saṃyoge uppattikāraṇattā ^b^dukkhasamudaya^eb^nti  vuccati.</p>
              <p>[03] tatiyasaccaṃ ^a^M2.0126^ea^ pana yasmā ^b^ni^eb^-saddo abhāvaṃ, ^b^rodha-^eb^saddo ca cārakaṃ dīpeti.  tasmā abhāvo ettha saṃsāracārakasaṅkhātassa dukkharodhassa sabbagatisuññattā, samadhigate vā  tasmiṃ saṃsāracārakasaṅkhātassa dukkharodhassa abhāvo hoti, tappaṭipakkhattātipi ^b^dukkhanirodha^eb^nti  vuccati. dukkhassa vā anuppādanirodhapaccayattā dukkhanirodhanti.</p>
              <p>[03] catutthasaccaṃ pana yasmā etaṃ dukkhanirodhaṃ gacchati ārammaṇavasena tadabhimukhabhūtattā, paṭipadā  ca hoti dukkhanirodhappattiyā. tasmā dukkhanirodhagāminī paṭipadāti vuccati. </p>
              <p>[03] 531^b^.^eb^ yasmā panetāni buddhādayo ariyā paṭivijjhanti, tasmā ^b^ariyasaccānī^eb^ti vuccanti.  yathāha ``cattārimāni, bhikkhave, ariyasaccāni. katamāni...pe0... imāni kho,  bhikkhave, cattāri ariyasaccāni. ariyā imāni paṭivijjhanti, tasmā ariyasaccānīti  vuccantī''ti. apica ariyassa saccānītipi ariyasaccāni. yathāha ``sadevake, bhikkhave,  loke...pe0... manussāya tathāgato ariyo, tasmā ariyasaccānīti vuccantī''ti (saṃ0  ni0  5.1098). atha vā etesaṃ abhisambuddhattā ariyabhāvasiddhitopi ariyasaccāni.  yathāha -- ``imesaṃ kho, bhikkhave, catunnaṃ ariyasaccānaṃ yathābhūtaṃ abhisambuddhattā tathāgato  arahaṃ sammāsambuddho ariyoti vuccatī''ti. apica kho pana ariyāni saccānītipi ariyasaccāni.  ariyānīti tathāni avitathāni avisaṃvādakānīti attho. yathāha -- ``imāni kho,  bhikkhave, cattāri ariyasaccāni tathāni avitathāni anaññathāni, tasmā ariyasaccānīti  vuccantī''ti (saṃ0 ni0  5.1097) evamettha nibbacanato vinicchayo veditabbo. </p>
              <p>[03] 532^b^.^eb^ kathaṃ ^b^lakkhaṇādippabhedato^eb^? ettha hi bādhanalakkhaṇaṃ ^b^dukkhasaccaṃ,^eb^ santāpanarasaṃ,  pavattipaccupaṭṭhānaṃ. pabhavalakkhaṇaṃ ^b^samudayasaccaṃ,^eb^ anupacchedakaraṇarasaṃ, palibodhapaccupaṭṭhānaṃ.  santilakkhaṇaṃ ^a^V2.0123^ea^ ^b^nirodhasaccaṃ,^eb^ accutirasaṃ, animittapaccupaṭṭhānaṃ. niyyānalakkhaṇaṃ ^b^maggasaccaṃ,^eb^  kilesappahānarasaṃ, vuṭṭhānapaccupaṭṭhānaṃ. apica pavattipavattananivattinivattanalakkhaṇāni paṭipāṭiyā.  tathā saṅkhatataṇhā asaṅkhatadassanalakkhaṇāni cāti evamettha lakkhaṇādippabhedato vinicchayo veditabbo. </p>
              <p>[03] 533^b^.^eb^ ^b^atthatthuddhārato^eb^ ^a^M2.0127^ea^ ^b^cevā^eb^ti ettha pana atthato tāva ko saccaṭṭhoti  ce? yo paññācakkhunā upaparikkhamānānaṃ māyāva viparīto, marīciva visaṃvādako,  titthiyānaṃ attāva anupalabbhasabhāvo ca na hoti, atha kho bādhanappabhavasantiniyyānappakārena  tacchāviparītabhūtabhāvena ariyañāṇassa gocaro hotiyeva. esa aggilakkhaṇaṃ viya, lokapakati  viya ca tacchāviparītabhūtabhāvo saccaṭṭhoti veditabbo. yathāha -- ``idaṃ dukkhanti, bhikkhave,  tathametaṃ avitathametaṃ anaññathameta''nti (saṃ0 ni0  5.1090) vitthāro. apica -- </p>
              <p>[21] nābādhakaṃ yato dukkhaṃ, dukkhā aññaṃ na bādhakaṃ. </p>
              <p>[22] bādhakattaniyāmena, tato saccamidaṃ mataṃ.. </p>
              <p>[21] taṃ vinā nāññato dukkhaṃ, na hoti na ca taṃ tato. </p>
              <p>[22] dukkhahetuniyāmena, iti saccaṃ visattikā.. </p>
              <p>[21] nāññā nibbānato santi, santaṃ na ca na taṃ yato. </p>
              <p>[22] santabhāvaniyāmena, tato saccamidaṃ mataṃ.. </p>
              <p>[21] maggā aññaṃ na niyyānaṃ, aniyyāno na cāpi so. </p>
              <p>[22] tacchaniyyānabhāvattā, iti so saccasammato.. </p>
              <p>[21] iti tacchāvipallāsa, bhūtabhāvaṃ catūsvapi. </p>
              <p>[22] dukkhādīsvavisesena, saccaṭṭhaṃ āhu paṇḍitāti.. </p>
              <p>[06] evaṃ atthato vinicchayo veditabbo. </p>
              <p>[03] 534^b^.^eb^ kathaṃ ^a^V2.0124^ea^ ^b^atthuddhārato^eb^? idhāyaṃ ^b^sacca-^eb^saddo anekesu atthesu dissati. seyyathidaṃ --  ``saccaṃ bhaṇe na kujjheyyā''tiādīsu (dha0 pa0 224) vācāsacce. ``sacce ṭhitā  samaṇabrāhmaṇā cā''tiādīsu (jā0 2.21.433) viratisacce. ``kasmā nu saccāni vadanti  nānā pavādiyāse kusalāvadānā''tiādīsu (su0 ni0 891) diṭṭhisacce. ``ekaṃ  hi saccaṃ na dutiya''ntiādīsu (su0 ni0 890) paramatthasacce nibbāne ceva magge  ca. ``catunnaṃ ariyasaccānaṃ kati kusalā''tiādīsu (vibha0 216) ariyasacce. svāyamidhāpi  ariyasacce vattatīti evamettha atthuddhāratopi vinicchayo veditabbo. </p>
              <p>[03] 535^b^.^eb^ ^b^anūnādhikato^eb^ti ^a^M2.0128^ea^ kasmā pana cattāreva ariyasaccāni vuttāni  anūnāni anadhikānīti ce? aññassāsambhavato aññatarassa ca apaneyyābhāvato. na hi etehi  aññaṃ adhikaṃ vā, etesaṃ vā ekampi apanetabbaṃ sambhoti. yathāha -- ``idha, bhikkhave,  āgaccheyya samaṇo vā brāhmaṇo vā `netaṃ dukkhaṃ ariyasaccaṃ, aññaṃ dukkhaṃ ariyasaccaṃ.  ahametaṃ dukkhaṃ ariyasaccaṃ ṭhapetvā aññaṃ dukkhaṃ ariyasaccaṃ paññapessāmī'ti netaṃ  ṭhānaṃ vijjatī''tiādi. yathā cāha -- ``yo hi koci, bhikkhave, samaṇo vā brāhmaṇo  vā evaṃ vadeyya `netaṃ dukkhaṃ paṭhamaṃ ariyasaccaṃ yaṃ samaṇena gotamena desitaṃ, ahametaṃ  dukkhaṃ paṭhamaṃ ariyasaccaṃ paccakkhāya aññaṃ dukkhaṃ paṭhamaṃ ariyasaccaṃ paññapessāmī'ti  netaṃ ṭhānaṃ vijjatī''tiādi (saṃ0 ni0  5.1086).</p>
              <p>[03] apica pavattimācikkhanto bhagavā sahetukaṃ ācikkhi, nivattiñca saupāyaṃ. iti pavattinivattitadubhayahetūnaṃ  etaparamato cattāreva vuttāni. tathā pariññeyyapahātabbasacchikātabbabhāvetabbānaṃ,  taṇhāvatthutaṇhātaṇhānirodhataṇhānirodhupāyānaṃ, ālayāalayārāmatāālayasamugghātāalayasamugghātupāyānañca  vasenāpi cattāreva vuttānīti evamettha anūnādhikato vinicchayo veditabbo. </p>
              <p>[03] 536^b^.^eb^ ^b^kamato^eb^ti ayampi desanākkamova. ettha ca oḷārikattā, sabbasattasādhāraṇattā  ca suviññeyyanti dukkhasaccaṃ paṭhamaṃ vuttaṃ. tasseva hetudassanatthaṃ tadanantaraṃ samudayasaccaṃ.  hetunirodhā phalanirodhoti ñāpanatthaṃ tato nirodhasaccaṃ. tadadhigamupāyadassanatthaṃ ante  maggasaccaṃ. bhavasukhassādagadhitānaṃ vā sattānaṃ saṃvegajananatthaṃ paṭhamaṃ dukkhamāha. taṃ  neva akataṃ āgacchati ^a^V2.0125^ea^, na issaranimmānādito hoti, ito pana hotīti ñāpanatthaṃ tadanantaraṃ  samudayaṃ. tato sahetukena dukkhena abhibhūtattā saṃviggamānasānaṃ dukkhanissaraṇagavesīnaṃ  nissaraṇadassanena assāsajananatthaṃ nirodhaṃ. tato nirodhādhigamatthaṃ nirodhasampāpakaṃ magganti  evamettha kamato vinicchayo veditabbo. </p>
              <p>[03] 537^b^.^eb^ ^b^jātiādīnaṃ nicchayā^eb^ti ye te ariyasaccāni niddisantena bhagavatā ``jātipi  dukkhā, jarāpi dukkhā, maraṇampi dukkhaṃ, sokaparidevadukkhadomanassupāyāsāpi dukkhā,  appiyehi sampayogo dukkho, piyehi ^a^M2.0129^ea^ vippayogo dukkho, yampicchaṃ  na labhati tampi dukkhaṃ, saṃkhittena pañcupādānakkhandhā dukkhā''ti (vibha0 190) dukkhaniddese  dvādasa dhammā, ``yāyaṃ taṇhā ponobbhavikā nandīrāgasahagatā tatratatrābhinandinī.  seyyathidaṃ, kāmataṇhā, bhavataṇhā, vibhavataṇhā''ti (vibha0 203) samudayaniddese tividhā  taṇhā, ``yo tassāyeva taṇhāya asesavirāganirodho cāgo paṭinissaggo mutti anālayo''ti  (vibha0 204) evaṃ nirodhaniddese atthato ekameva nibbānaṃ, ``katamaṃ dukkhanirodhagāminīpaṭipadā  ariyasaccaṃ, ayameva ariyo aṭṭhaṅgiko maggo. seyyathidaṃ -- sammādiṭṭhi...pe0...  sammāsamādhī''ti (vibha0 205) evaṃ magganiddese aṭṭha dhammāti iti catunnaṃ saccānaṃ  niddese jātiādayo dhammā vuttā, tesaṃ jātiādīnaṃ nicchayāpi ettha vinicchayo  veditabbo. </p>
            </h4>
          </h3>
          <h3>
            <h3n> dukkhaniddesakathā </h3n>
            <h4>
              <h4n> jātiniddeso</h4n>
              <p>[03] seyyathidaṃ, ayañhi ^b^jāti^eb^-saddo anekattho. tathā hesa ``ekampi jātiṃ dvepi jātiyo''ti  (dī0 ni0 1.244; pārā0 12) ettha bhave āgato. ``atthi, visākhe, nigaṇṭhā nāma  samaṇajātī''ti (a0 ni0  3.71) ettha nikāye. ``jāti dvīhi khandhehi saṅgahitā''ti  (dhātu0 71) ettha saṅkhatalakkhaṇe. ``yaṃ mātukucchismiṃ paṭhamaṃ cittaṃ uppannaṃ, paṭhamaṃ  viññāṇaṃ pātubhūtaṃ, tadupādāya sāvassa jātī''ti (mahāva0 124) ettha paṭisandhiyaṃ.  ``sampatijāto, ānanda, bodhisatto''ti (ma0 ni0 3.207) ettha pasūtiyaṃ. ``akkhitto  anupakuṭṭho jātivādenā''ti (dī0 ni0 1.331) ettha kule. ``yatohaṃ, bhagini,  ariyāya jātiyā jāto''ti (ma0 ni0 2.351) ettha ariyasīle. </p>
              <p>[03] 538^b^.^eb^ svāyamidha ^a^V2.0126^ea^ gabbhaseyyakānaṃ paṭisandhito paṭṭhāya yāva mātukucchimhā nikkhamanaṃ,  tāva pavattesu khandhesu. itaresaṃ paṭisandhikhandhesvevāti daṭṭhabbo. ayampi ca pariyāyakathāva.  nippariyāyato pana tattha tattha nibbattamānānaṃ sattānaṃ ye ye khandhā pātubhavanti, tesaṃ  tesaṃ paṭhamapātubhāvo jāti nāma.</p>
              <p>[03] sā ^a^M2.0130^ea^ panesā tattha tattha bhave paṭhamābhinibbattilakkhaṇā, niyyātanarasā, atītabhavato  idha ummujjanapaccupaṭṭhānā, dukkhavicittatāpaccupaṭṭhānā vā. </p>
              <p>[03] 539^b^.^eb^ kasmā panesā dukkhāti ce? anekesaṃ dukkhānaṃ vatthubhāvato. anekāni  hi dukkhāni. seyyathidaṃ -- dukkhadukkhaṃ, vipariṇāmadukkhaṃ, saṅkhāradukkhaṃ, paṭicchannadukkhaṃ,  appaṭicchannadukkhaṃ, pariyāyadukkhaṃ, nippariyāyadukkhanti.</p>
              <p>[03] tattha kāyikacetasikā dukkhā vedanāsabhāvato ca nāmato ca dukkhattā ^b^dukkhadukkha^eb^nti  vuccati.</p>
              <p>[03] sukhā vedanā vipariṇāmena dukkhuppattihetuto ^b^vipariṇāmadukkhaṃ^eb^.</p>
              <p>[03] upekkhā vedanā ceva avasesā ca tebhūmakā saṅkhārā udayabbayappaṭipīḷitattā ^b^saṅkhāradukkhaṃ^eb^.  kaṇṇasūladantasūlarāgajapariḷāhadosajapariḷāhādi kāyikacetasiko ābādho pucchitvā  jānitabbato upakkamassa ca apākaṭabhāvato ^b^paṭicchannadukkhaṃ^eb^ nāma. apākaṭadukkhantipi  vuccati.</p>
              <p>[03] dvattiṃsakammakāraṇādisamuṭṭhāno ābādho apucchitvāva jānitabbato upakkamassa ca pākaṭabhāvato  ^b^appaṭicchannadukkhaṃ^eb^ nāma. pākaṭadukkhantipi vuccati.</p>
              <p>[03] ṭhapetvā dukkhadukkhaṃ sesaṃ dukkhasaccavibhaṅge āgataṃ jātiādi sabbampi tassa tassa dukkhassa  vatthubhāvato ^b^pariyāyadukkhaṃ^eb^. dukkhadukkhaṃ pana ^b^nippariyāyadukkha^eb^nti vuccati.</p>
              <p>[03] tatrāyaṃ ^a^V2.0127^ea^ jāti yaṃ taṃ bālapaṇḍitasuttādīsu (ma0 ni0 3.246 ādayo) bhagavatāpi upamāvasena  pakāsitaṃ āpāyikaṃ dukkhaṃ, yañca sugatiyampi manussaloke gabbhokkantimūlakādibhedaṃ  dukkhaṃ uppajjati, tassa vatthubhāvato dukkhā. </p>
              <p>[03] 540^b^.^eb^ tatridaṃ gabbhokkantimūlakādibhedaṃ dukkhaṃ -- ayaṃ hi satto mātukucchimhi  nibbattamāno na uppalapadumapuṇḍarīkādīsu nibbattati, atha kho heṭṭhā āmāsayassa upari  pakkāsayassa udarapaṭalapiṭṭhikaṇṭakānaṃ vemajjhe paramasambādhe tibbandhakārenānākuṇapagandhaparibhāvitaparamaduggandhapavanavicarite  adhimattajegucche kucchipadese pūtimacchapūtikummāsacandanikādīsu kimi viya  nibbattati. so tattha nibbatto dasa māse mātukucchisambhavena usmanā puṭapākaṃ viya  paccamāno piṭṭhapiṇḍi viya sediyamāno samiñjanapasāraṇādirahito adhimattaṃ dukkhamanubhotīti,  idaṃ tāva ^b^gabbhokkantimūlakaṃ^eb^ dukkhaṃ.</p>
              <p>[03] yaṃ ^a^M2.0131^ea^ pana so mātu sahasā upakkhalanagamananisīdanavuṭṭhānaparivattanādīsu surādhuttahatthagato  eḷako viya ahituṇḍikahatthagato sappapotako viya ca ākaḍḍhanaparikaḍḍhanaodhūnananiddhūnanādinā  upakkamena adhimattaṃ dukkhamanubhavati, yañca mātu sītūdakapānakāle sītanarakupapanno  viya, uṇhayāgubhattādiajjhoharaṇakāle aṅgāravuṭṭhisamparikiṇṇo viya, loṇambilādiajjhoharaṇakāle  khārāpaṭicchakādikammakāraṇapatto viya tibbaṃ dukkhamanubhoti, idaṃ ^b^gabbhapariharaṇamūlakaṃ^eb^  dukkhaṃ.</p>
              <p>[03] yaṃ panassa mūḷhagabbhāya mātuyā mittāmaccasuhajjādīhipi adassanārahe dukkhuppattiṭṭhāne  chedanaphālanādīhi dukkhaṃ uppajjati, idaṃ ^b^gabbhavipattimūlakaṃ^eb^ dukkhaṃ.</p>
              <p>[03] yaṃ vijāyamānāya mātuyā kammajehi vātehi parivattetvā narakapapātaṃ viya atibhayānakaṃ  yonimaggaṃ paṭipātiyamānassa paramasambādhena yonimukhena tāḷacchiggaḷena viya nikkaḍḍhiyamānassa  mahānāgassa narakasattassa viya ca saṅghātapabbatehi vicuṇṇiyamānassa dukkhaṃ uppajjati,  idaṃ ^b^vijāyanamūlakaṃ^eb^ dukkhaṃ.</p>
              <p>[03] yaṃ pana jātassa taruṇavaṇasadisasukhumālasarīrassa  hatthagahaṇanahāpanadhovanacoḷaparimajjanādikāle ^a^V2.0128^ea^  sūcimukhakhuradhārāhi vijjhanaphālanasadisaṃ dukkhaṃ uppajjati, idaṃ mātukucchito ^b^bahinikkhamanamūlakaṃ^eb^  dukkhaṃ.</p>
              <p>[03] yaṃ tato paraṃ pavattiyaṃ attanāva attānaṃ vadhentassa acelakavatādivasena ātāpanaparitāpanānuyogamanuyuttassa,  kodhavasena abhuñjantassa, ubbandhantassa ca dukkhaṃ uppajjati, idaṃ ^b^attūpakkamamūlakaṃ^eb^  dukkhaṃ. yaṃ pana parato vadhabandhanādīni anubhavantassa uppajjati, idaṃ ^b^parūpakkamamūlakaṃ^eb^  dukkhanti.</p>
              <p>[03] iti imassa sabbassāpi dukkhassa ayaṃ jāti vatthumeva hoti. </p>
              <p>[03] 541^b^.^eb^ tenetaṃ vuccati -- </p>
              <p>[21] jāyetha no ce narakesu satto, </p>
              <p>[27] tattaggidāhādikamappasayhaṃ. </p>
              <p>[26] labhetha dukkhaṃ nu kuhiṃ patiṭṭhaṃ, </p>
              <p>[22] iccāha dukkhāti munīdha jātiṃ.. </p>
              <p>[21] dukkhaṃ ^a^M2.0132^ea^ tiracchesu kasāpatoda- </p>
              <p>[27] daṇḍābhighātādibhavaṃ anekaṃ. </p>
              <p>[26] yaṃ taṃ kathaṃ tattha bhaveyya jātiṃ, </p>
              <p>[22] vinā tahiṃ jāti tatopi dukkhā.. </p>
              <p>[21] petesu dukkhaṃ pana khuppipāsā- </p>
              <p>[27] vātātapādippabhavaṃ vicittaṃ. </p>
              <p>[26] yasmā ajātassa na tattha atthi, </p>
              <p>[22] tasmāpi dukkhaṃ muni jātimāha.. </p>
              <p>[21] tibbandhakāre ^a^V2.0129^ea^ ca asayhasīte, </p>
              <p>[27] lokantare yaṃ asuresu dukkhaṃ. </p>
              <p>[26] na taṃ bhave tattha na cassa jāti, </p>
              <p>[22] yato ayaṃ jāti tatopi dukkhā.. </p>
              <p>[21] yañcāpi gūthanarake viya mātugabbhe, </p>
              <p>[27] satto vasaṃ ciramato bahi nikkhamañca. </p>
              <p>[26] pappoti dukkhamatighoramidampi natthi, </p>
              <p>[22] jātiṃ vinā itipi jāti ayañhi dukkhā.. </p>
              <p>[21] kiṃ bhāsitena bahunā nanu yaṃ kuhiñci, </p>
              <p>[27] atthīdha kiñcidapi dukkhamidaṃ kadāci. </p>
              <p>[26] nevatthi jātivirahena yato mahesi, </p>
              <p>[22] dukkhāti sabbapaṭhamaṃ imamāha jātinti.. </p>
              <p>[06] ayaṃ tāva jātiyaṃ vinicchayo. </p>
            </h4>
            <h4>
              <h4n> jarāniddeso </h4n>
              <p>[03] 542^b^.^eb^ ^b^jarāpi dukkhā^eb^ti ettha duvidhā jarā saṅkhatalakkhaṇañca, khaṇḍiccādisammato santatiyaṃ  ekabhavapariyāpannakhandhapurāṇabhāvo ca, sā idha adhippetā. sā panesā jarā khandhaparipākalakkhaṇā,  maraṇūpanayanarasā, yobbanavināsapaccupaṭṭhānā. dukkhā saṅkhāradukkhabhāvato ceva dukkhavatthuto  ca ^a^M2.0133^ea^. yaṃ hi   aṅgapaccaṅgasithilībhāvaindriyavikāravirūpatāyobbanavināsabalūpaghātasatimativippavāsaparaparibhavādianekapaccayaṃ  kāyikacetasikadukkhaṃ uppajjati, jarā tassa vatthu. tenetaṃ vuccati -- </p>
              <p>[21] ``aṅgānaṃ sithilībhāvā, indriyānaṃ vikārato. </p>
              <p>[22] yobbanassa vināsena, balassa upaghātato.. </p>
              <p>[21] ``vippavāsā ^a^V2.0130^ea^ satādīnaṃ, puttadārehi attano. </p>
              <p>[22] apasādanīyato ceva, bhiyyo bālattapattiyā.. </p>
              <p>[21] ``pappoti dukkhaṃ yaṃ macco, kāyikaṃ mānasaṃ tathā. </p>
              <p>[22] sabbametaṃ jarāhetu, yasmā tasmā jarā dukhā''ti.. </p>
              <p>[06] ayaṃ jarāyaṃ vinicchayo. </p>
            </h4>
            <h4>
              <h4n> maraṇaniddeso </h4n>
              <p>[03] 543^b^.^eb^ ^b^maraṇampi dukkha^eb^nti etthāpi duvidhaṃ maraṇaṃ saṅkhatalakkhaṇañca, yaṃ sandhāya vuttaṃ  ``jarāmaraṇaṃ dvīhi khandhehi saṅgahita''nti (dhātu0 71). ekabhavapariyāpannajīvitindriyappabandhavicchedo  ca, yaṃ sandhāya vuttaṃ ``niccaṃ maraṇato bhaya''nti (su0 ni0 581). taṃ idha adhippetaṃ.  jātipaccayā maraṇaṃ upakkamamaraṇaṃ sarasamaraṇaṃ āyukkhayamaraṇaṃ puññakkhayamaraṇantipi tasseva  nāmaṃ. tayidaṃ cutilakkhaṇaṃ, viyogarasaṃ, gativippavāsapaccupaṭṭhānaṃ. dukkhassa pana vatthubhāvato  dukkhanti veditabbaṃ. tenetaṃ vuccati -- </p>
              <p>[21] ``pāpassa pāpakammādi-nimittamanupassato. </p>
              <p>[27] bhaddassāpasahantassa, viyogaṃ piyavatthukaṃ. </p>
              <p>[22] mīyamānassa yaṃ dukkhaṃ, mānasaṃ avisesato.. </p>
              <p>[21] sabbesañcāpi yaṃ sandhi-bandhanacchedanādikaṃ. </p>
              <p>[22] vitujjamānamammānaṃ, hoti dukkhaṃ sarīrajaṃ.. </p>
              <p>[21] asayhamappatikāraṃ, dukkhassetassidaṃ yato. </p>
              <p>[22] maraṇaṃ vatthu tenetaṃ, dukkhamicceva bhāsita''nti.. </p>
              <p>[06] ayaṃ maraṇe vinicchayo. </p>
            </h4>
            <h4>
              <h4n> sokādiniddesā </h4n>
              <p>[03] 544^b^.^eb^ sokādīsu ^a^M2.0134^ea^ ^a^V2.0131^ea^ ^b^soko^eb^ nāma ñātibyasanādīhi phuṭṭhassa cittasantāpo.  so kiñcāpi atthato domanassameva hoti. evaṃ santepi antonijjhānalakkhaṇo, cetaso  parijjhāpanaraso, anusocanapaccupaṭṭhāno. dukkho pana dukkhadukkhato dukkhavatthuto ca.  tenetaṃ vuccati -- </p>
              <p>[21] ``sattānaṃ hadayaṃ soko, visasallaṃva tujjati. </p>
              <p>[22] aggitattova nārāco, bhusaṃva dahate puna.. </p>
              <p>[21] ``samāvahati ca byādhi-jarāmaraṇabhedanaṃ. </p>
              <p>[22] dukkhampi vividhaṃ yasmā, tasmā dukkhoti vuccatī''ti.. </p>
              <p>[06] ayaṃ soke vinicchayo. </p>
            </h4>
            <h4>
              <h4n> paridevo </h4n>
              <p>[03] 545^b^.^eb^ ^b^paridevo^eb^ nāma ñātibyasanādīhi phuṭṭhassa vacīpalāpo. so lālappanalakkhaṇo,  guṇadosakittanaraso, sambhamapaccupaṭṭhāno. dukkho pana saṅkhāradukkhabhāvato dukkhavatthuto  ca. tenetaṃ vuccati -- </p>
              <p>[21] ``yaṃ sokasallavihato paridevamāno, </p>
              <p>[27] kaṇṭhoṭṭhatālutalasosajamappasayhaṃ. </p>
              <p>[26] bhiyyodhimattamadhigacchatiyeva dukkhaṃ, </p>
              <p>[22] dukkhoti tena bhagavā paridevamāhā''ti.. </p>
              <p>[06] ayaṃ parideve vinicchayo. </p>
            </h4>
            <h4>
              <h4n> dukkhaṃ </h4n>
              <p>[03] 546^b^.^eb^ ^b^dukkhaṃ^eb^ ^a^V2.0132^ea^ nāma kāyikaṃ dukkhaṃ, taṃ kāyapīḷanalakkhaṇaṃ, duppaññānaṃ domanassakaraṇarasaṃ,  kāyikābādhapaccupaṭṭhānaṃ. dukkhaṃ pana dukkhadukkhato mānasadukkhāvahanato ca. tenetaṃ  vuccati -- </p>
              <p>[21] ``pīḷeti kāyikamidaṃ, dukkhañca mānasaṃ bhiyyo. </p>
              <p>[22] janayati yasmā tasmā, dukkhanti visesato vutta''nti.. </p>
              <p>[06] ayaṃ dukkhe vinicchayo. </p>
            </h4>
            <h4>
              <h4n> domanassaṃ </h4n>
              <p>[03] 547^b^.^eb^ ^b^domanassaṃ^eb^ ^a^M2.0135^ea^ nāma mānasaṃ dukkhaṃ. taṃ cittapīḷanalakkhaṇaṃ, manovighātarasaṃ,  mānasabyādhipaccupaṭṭhānaṃ. dukkhaṃ pana dukkhadukkhato kāyikadukkhāvahanato ca. cetodukkhasamappitā  hi kese pakiriya kandanti, urāni paṭipisanti, āvaṭṭanti, vivaṭṭanti, uddhaṃpādaṃ  papatanti, satthaṃ āharanti, visaṃ khādanti, rajjuyā ubbandhanti, aggiṃ pavisantīti taṃ  nānappakārakaṃ dukkhamanubhavanti. tenetaṃ vuccati -- </p>
              <p>[21] ``pīḷeti yato cittaṃ, kāyassa ca pīḷanaṃ samāvahati. </p>
              <p>[22] dukkhanti domanassaṃ, vidomanassā tato āhū''ti.. </p>
              <p>[06] ayaṃ domanasse vinicchayo. </p>
            </h4>
            <h4>
              <h4n> upāyāso </h4n>
              <p>[03] 548^b^.^eb^ ^b^upāyāso^eb^ nāma ñātibyasanādīhi phuṭṭhassa adhimattacetodukkhappabhāvito dosoyeva.  ^b^saṅkhārakkhandhapariyāpanno eko dhammoti eke^eb^. so  cittaparidahanalakkhaṇo, nitthunanaraso ^a^V2.0133^ea^,  visādapaccupaṭṭhāno. dukkho pana saṅkhāradukkhabhāvato cittaparidahanato kāyavisādanato  ca. tenetaṃ vuccati -- </p>
              <p>[21] ``cittassa ca paridahanā, kāyassa visādanā ca adhimattaṃ. </p>
              <p>[22] yaṃ dukkhamupāyāso, janeti dukkho tato vutto''ti.. </p>
              <p>[06] ayaṃ upāyāse vinicchayo.</p>
              <p>[03] ettha ca mandagginā antobhājane pāko viya ^b^soko^eb^. tikkhagginā paccamānassa bhājanato  bahinikkhamanaṃ viya ^b^paridevo^eb^. bahinikkhantāvasesassa nikkhamituṃ appahontassa antobhājaneyeva  yāva parikkhayā pāko viya ^b^upāyāso^eb^ daṭṭhabbo. </p>
            </h4>
            <h4>
              <h4n> appiyasampayogo </h4n>
              <p>[03] 549^b^.^eb^ ^b^appiyasampayogo^eb^ nāma amanāpehi sattasaṅkhārehi samodhānaṃ. so aniṭṭhasamodhānalakkhaṇo,  cittavighātakaraṇaraso, anatthabhāvapaccupaṭṭhāno. dukkho pana dukkhavatthuto. tenetaṃ vuccati -- </p>
              <p>[21] ``disvāva ^a^M2.0136^ea^ appiye dukkhaṃ, paṭhamaṃ hoti cetasi. </p>
              <p>[22] tadupakkamasambhūta-mathakāye yato idha.. </p>
              <p>[21] ``tato dukkhadvayassāpi, vatthuto so mahesinā. </p>
              <p>[22] dukkho vuttoti viññeyyo, appiyehi samāgamo''ti.. </p>
              <p>[06] ayaṃ appiyasampayoge vinicchayo. </p>
            </h4>
            <h4>
              <h4n> piyavippayogo </h4n>
              <p>[03] 550^b^.^eb^ ^b^piyavippayogo^eb^ nāma manāpehi sattasaṅkhārehi vinābhāvo.  so iṭṭhavatthuviyogalakkhaṇo ^a^V2.0134^ea^,  sokuppādanaraso, byasanapaccupaṭṭhāno. dukkho pana sokadukkhassa vatthuto. tenetaṃ  vuccati -- </p>
              <p>[21] ``ñātidhanādiviyogā, </p>
              <p>[27] sokasarasamappitā vitujjanti. </p>
              <p>[26] bālā yato tato yaṃ, </p>
              <p>[22] dukkhoti mato piyavippayogo''ti.. </p>
              <p>[06] ayaṃ piyavippayoge vinicchayo. </p>
            </h4>
            <h4>
              <h4n> icchitālābho </h4n>
              <p>[03] 551^b^.^eb^ ^b^yampicchaṃ na labhatī^eb^ti ettha ``aho vata mayaṃ na jātidhammā assāmā''tiādīsu  (dī0 ni0 2.398; vibha0 201) alabbhaneyyavatthūsu icchāva yampicchaṃ na labhati, tampi  dukkhanti vuttā. sā alabbhaneyyavatthuicchanalakkhaṇā, tappariyesanarasā, tesaṃ appattipaccupaṭṭhānā.  dukkhā pana dukkhavatthuto. tenetaṃ vuccati -- </p>
              <p>[21] ``taṃ taṃ patthayamānānaṃ, tassa tassa alābhato. </p>
              <p>[22] yaṃ vighātamayaṃ dukkhaṃ, sattānaṃ idha jāyati.. </p>
              <p>[21] ``alabbhaneyyavatthūnaṃ, patthanā tassa kāraṇaṃ. </p>
              <p>[22] yasmā tasmā jino dukkhaṃ, icchitālābhamabravī''ti.. </p>
              <p>[06] ayaṃ icchitālābhe vinicchayo. </p>
            </h4>
            <h4>
              <h4n> pañcupādānakkhandhā </h4n>
              <p>[03] 552^b^.^eb^ ^b^saṃkhittena^eb^ ^a^M2.0137^ea^ ^b^pañcupādānakkhandhā dukkhā^eb^ti ettha pana -- </p>
              <p>[21] jātippabhutikaṃ ^a^V2.0135^ea^ dukkhaṃ, yaṃ vuttamidha tādinā. </p>
              <p>[22] avuttaṃ yañca taṃ sabbaṃ, vinā ete na vijjati.. </p>
              <p>[21] yasmā tasmā upādāna-kkhandhā saṅkhepato ime. </p>
              <p>[22] dukkhāti vuttā dukkhanta-desakena mahesinā..</p>
              <p>[03] tathā hi indhanamiva pāvako, lakkhamiva paharaṇāni, gorūpaṃ viya ḍaṃsamakasādayo, khettamiva  lāyakā, gāmaṃ viya gāmaghātakā upādānakkhandhapañcakameva jātiādayo nānappakārehi  vibādhentā tiṇalatādīni viya bhūmiyaṃ, pupphaphalapallavāni viya rukkhesu upādānakkhandhesuyeva  nibbattanti. upādānakkhandhānañca ādidukkhaṃ jāti, majjhedukkhaṃ jarā, pariyosānadukkhaṃ  maraṇaṃ, māraṇantikadukkhābhighātena pariḍayhanadukkhaṃ soko, tadasahanato lālappanadukkhaṃ paridevo,  tato dhātukkhobhasaṅkhātāniṭṭhaphoṭṭhabbasamāyogato kāyassa ābādhanadukkhaṃ dukkhaṃ, tena  bādhiyamānānaṃ puthujjanānaṃ tattha paṭighuppattito cetobādhanadukkhaṃ domanassaṃ, sokādivuddhiyā  janitavisādānaṃ anutthunanadukkhaṃ upāyāso, manorathavighātappattānaṃ icchāvighātadukkhaṃ  icchitālābhoti evaṃ nānappakārato upaparikkhiyamānā upādānakkhandhāva dukkhāti. yadetaṃ  ekamekaṃ dassetvā vuccamānaṃ anekehipi kappehi na sakkā asesato vattuṃ, tasmā  taṃ sabbampi dukkhaṃ ekajalabindumhi sakalasamuddajalarasaṃ viya yesu kesuci pañcasu  upādānakkhandhesu saṃkhipitvā dassetuṃ ``saṃkhittena pañcupādānakkhandhā dukkhā''ti bhagavā  avocāti. ayaṃ upādānakkhandhesu vinicchayo. </p>
              <p>[06] ayaṃ tāva dukkhaniddese nayo. </p>
            </h4>
          </h3>
          <h3>
            <h3n> samudayaniddesakathā </h3n>
            <h4>
              <h4n> </h4n>
              <p>[03] 553^b^.^eb^ samudayaniddese pana ^b^yāyaṃ taṇhā^eb^ti yā ayaṃ taṇhā. ^b^ponobbhavikā^eb^ti punabbhavakaraṇaṃ  punobbhavo, punobbhavo sīlametissāti ^a^M2.0138^ea^ ponobbhavikā. ^b^nandīrāgena sahagatā^eb^ti  nandīrāgasahagatā, nandīrāgena saddhiṃ atthato ekattameva gatāti vuttaṃ hoti. ^b^tatra tatrābhinandinī^eb^ti  yatra yatra attabhāvo nibbattati, tatra tatrābhinandinī. ^b^seyyathida^eb^nti nipāto ^a^V2.0136^ea^, tassa  sā katamāti ceti attho. kāmataṇhā bhavataṇhā vibhavataṇhāti imā paṭiccasamuppādaniddese  āvibhavissanti. idha panāyaṃ tividhāpi dukkhasaccassa nibbattakaṭṭhena ekattaṃ upanetvā  dukkhasamudayaṃ ariyasaccanti vuttāti veditabbā. </p>
              <p>[06] ayaṃ samudayaniddese nayo. </p>
            </h4>
          </h3>
          <h3>
            <h3n> nirodhaniddesakathā </h3n>
            <h4>
              <h4n> </h4n>
              <p>[03] 554^b^.^eb^ dukkhanirodhaniddese yo tassāyeva taṇhāyātiādinā nayena samudayanirodho vutto,  so kasmāti ce? samudayanirodhena dukkhanirodho. samudayanirodhena hi dukkhaṃ nirujjhati,  na aññathā. tenāha -- </p>
              <p>[21] ``yathāpi mūle anupaddave daḷhe, </p>
              <p>[27] chinnopi rukkho punadeva rūhati. </p>
              <p>[26] evampi taṇhānusaye anūhate, </p>
              <p>[22] nibbattatī dukkhamidaṃ punappuna''nti.. (dha0 pa0 338).</p>
              <p>[03] iti yasmā samudayanirodheneva dukkhaṃ nirujjhati, tasmā bhagavā dukkhanirodhaṃ desento  samudayanirodheneva desesi. sīhasamānavuttino hi tathāgatā. te dukkhaṃ nirodhentā  dukkhanirodhañca desentā hetumhi paṭipajjanti, na phale. suvānavuttino pana titthiyā.  te dukkhaṃ nirodhentā dukkhanirodhañca desentā attakilamathānuyogadesanādīhi phale  paṭipajjanti, na hetumhīti. evaṃ tāva dukkhanirodhassa samudayanirodhavasena desanāya  payojanaṃ veditabbaṃ. </p>
              <p>[03] 555^b^.^eb^ ayaṃ panattho -- ^b^tassāyeva taṇhāyā^eb^ti tassā ``ponobbhavikā''ti vatvā  kāmataṇhādivasena vibhattataṇhāya. ^b^virāgo^eb^ vuccati maggo. ``virāgā vimuccatī''ti  (ma0 ni0 1.245; saṃ0 ni0  3.14) hi vuttaṃ. virāgena nirodho virāganirodho.  anusayasamugghātato aseso virāganirodho ^b^asesavirāganirodho^eb^. atha vā ^b^virāgo^eb^ti  pahānaṃ vuccati, tasmā aseso ^a^M2.0139^ea^ virāgo aseso nirodhoti evampettha  yojanā daṭṭhabbā. atthato pana sabbāneva ^a^V2.0137^ea^ etāni nibbānassa vevacanāni. paramatthato hi  dukkhanirodho ariyasaccanti nibbānaṃ vuccati. yasmā pana taṃ āgamma taṇhā virajjati  ceva nirujjhati ca, tasmā virāgoti ca nirodhoti ca vuccati. yasmā ca tadeva āgamma  tassā cāgādayo honti, kāmaguṇālayesu cettha ekopi ālayo natthi, tasmā ``cāgo  paṭinissaggo mutti anālayo''ti vuccati. </p>
              <p>[03] 556^b^.^eb^ tayidaṃ santilakkhaṇaṃ, accutirasaṃ, assāsakaraṇarasaṃ vā, animittapaccupaṭṭhānaṃ,  nippapañcapaccupaṭṭhānaṃ vā. </p>
            </h4>
          </h3>
          <h3>
            <h3n> nibbānakathā </h3n>
            <h4>
              <h4n> </h4n>
              <p>[03] 557^b^.^eb^ nattheva nibbānaṃ, sasavisāṇaṃ viya anupalabbhanīyatoti ce? na, upāyena upalabbhanīyato.  upalabbhati hi taṃ tadanurūpapaṭipattisaṅkhātena upāyena, cetopariyañāṇena paresaṃ lokuttaracittaṃ  viya, tasmā ``anupalabbhanīyato natthī''ti na vattabbaṃ. na hi ``yaṃ bālaputhujjanā na  upalabhanti, taṃ natthī''ti vattabbaṃ. </p>
              <p>[03] 558^b^.^eb^ apica nibbānaṃ natthīti na vattabbaṃ, kasmā? paṭipattiyā vañjhabhāvāpajjanato.  asati hi nibbāne sammādiṭṭhipurejavāya sīlādikhandhattayasaṅgahāya sammāpaṭipattiyā vañjhabhāvo  āpajjati. na cāyaṃ vañjhā, nibbānapāpanatoti. na paṭipattiyā vañjhabhāvāpatti, abhāvapāpakattāti  ce. na, atītānāgatābhāvepi nibbānapattiyā abhāvato. vattamānānampi abhāvo nibbānanti  ce. na, tesaṃ abhāvāsambhavato, abhāve ca avattamānabhāvāpajjanato, vattamānakkhandhanissitamaggakkhaṇe  ca sopādisesanibbānadhātuppattiyā abhāvadosato. tadā kilesānaṃ avattamānattā na  dosoti ce. na, ariyamaggassa niratthakabhāvāpajjanato. evañhi sati ariyamaggakkhaṇato  pubbepi kilesā na santīti ariyamaggassa niratthakabhāvo āpajjati. tasmā akāraṇametaṃ. </p>
              <p>[03] 559^b^.^eb^ ``yo kho, āvuso, rāgakkhayo''tiādivacanato (saṃ0 ni0  4.315) ``khayo nibbāna''nti  ce. na, arahattassāpi khayamattāpajjanato. tampi hi ^a^M2.0140^ea^ ``yo  kho, āvuso ^a^V2.0138^ea^,  rāgakkhayo''tiādinā (sa0 ni0  4.315) nayena niddiṭṭhaṃ. kiñca bhiyyo nibbānassa  ittarakālādippattidosato. evañhi sati nibbānaṃ ittarakālaṃ, saṅkhatalakkhaṇaṃ, sammāvāyāmanirapekkhādhigamanīyabhāvañca  āpajjati. saṅkhatalakkhaṇattāyeva ca saṅkhatapariyāpannaṃ, saṅkhatapariyāpannattā rāgādīhi aggīhi  ādittaṃ, ādittattā dukkhañcātipi āpajjati. yasmā khayā paṭṭhāya na bhiyyo pavatti  nāma hoti, tassa nibbānabhāvato na dosoti ce. na, tādisassa khayassa abhāvato. bhāvepi  cassa vuttappakāradosānativattanato, ariyamaggassa ca nibbānabhāvāpajjanato. ariyamaggo  hi dose khīṇeti, tasmā khayoti vuccati. tato ca paṭṭhāya na bhiyyo dosānaṃ pavattīti. </p>
              <p>[01] anuppattinirodhasaṅkhātassa pana khayassa pariyāyena upanissayattā, yassa upanissayo hoti  tadupacārena ``khayo''ti vuttaṃ. sarūpeneva kasmā na vuttanti ce. atisukhumattā.  atisukhumatā cassa bhagavato apposukkabhāvāvahanato, ariyena cakkhunā passitabbato ca  siddhāti. </p>
              <p>[03] 560^b^.^eb^ tayidaṃ maggasamaṅginā pattabbato ^b^asādhāraṇaṃ,^eb^ purimakoṭiyā abhāvato ^b^appabhavaṃ^eb^.  maggabhāve bhāvato na appabhavanti ce. na, maggena anuppādanīyato. pattabbameva hetaṃ  maggena, na uppādetabbaṃ. tasmā appabhavameva. appabhavattā ^b^ajarāmaraṇaṃ^eb^. pabhavajarāmaraṇānaṃ  abhāvato ^b^niccaṃ^eb^.</p>
              <p>[03] nibbānasseva aṇuādīnampi niccabhāvāpattīti ce. na, hetuno abhāvā. nibbānassa  niccattā te niccāti ce. na, hetulakkhaṇassa anupapattito. niccā uppādādīnaṃ  abhāvato nibbānaṃ viyāti ce. na, aṇuādīnaṃ asiddhattā. </p>
              <p>[03] 561^b^.^eb^ yathāvuttayuttisabbhāvato pana idameva niccaṃ, rūpasabhāvātikkamato ^b^arūpaṃ^eb^. buddhādīnaṃ  niṭṭhāya visesābhāvato ^b^ekāva niṭṭhā^eb^. yena bhāvanāya pattaṃ, tassa kilesavūpasamaṃ, upādisesañca  upādāya paññāpanīyattā saha upādisesena paññāpiyatīti ^b^saupādisesaṃ^eb^. yo cassa samudayappahānena  upahatāyatikammaphalassa carimacittato ca uddhaṃ pavattikhandhānaṃ anuppādanato, uppannānañca  antaradhānato upādisesābhāvo ^a^M2.0141^ea^, taṃ upādāya paññāpanīyato natthi ettha upādisesoti  ^b^anupādisesaṃ^eb^.</p>
              <p>[03] asithilaparakkamasiddhena ^a^V2.0139^ea^ ñāṇavisesena adhigamanīyato, sabbaññuvacanato ca paramatthena sabhāvato  nibbānaṃ nāvijjamānaṃ. vuttañhetaṃ ``atthi, bhikkhave, ajātaṃ abhūtaṃ akataṃ asaṅkhata''nti. </p>
              <p>[06] idaṃ dukkhanirodhaniddese vinicchayakathāmukhaṃ. </p>
            </h4>
          </h3>
          <h3>
            <h3n> magganiddesakathā </h3n>
            <h4>
              <h4n> </h4n>
              <p>[03] 562^b^.^eb^ dukkhanirodhagāminipaṭipadāniddese vuttā pana aṭṭha dhammā kāmaṃ khandhaniddesepi  atthato pakāsitāyeva, idha pana nesaṃ ekakkhaṇe pavattamānānaṃ visesāvabodhanatthaṃ vadāma.  saṅkhepato hi catusaccapaṭivedhāya paṭipannassa yogino nibbānārammaṇaṃ avijjānusayasamugghātakaṃ  paññācakkhu ^b^sammādiṭṭhi^eb^. sā sammā dassanalakkhaṇā, dhātuppakāsanarasā, avijjandhakāraviddhaṃsanapaccupaṭṭhānā.  tathā sampannadiṭṭhino taṃsampayuttaṃ micchāsaṅkappanighātakaṃ cetaso nibbānapadābhiniropanaṃ  ^b^sammāsaṅkappo^eb^. so sammā cittābhiniropanalakkhaṇo, appanāraso, micchāsaṅkappappahānapaccupaṭṭhāno.</p>
              <p>[03] tathā passato vitakkayato ca taṃsampayuttāva vacīduccaritasamugghātikā micchāvācāya virati  ^b^sammāvācā^eb^ nāma. sā pariggahalakkhaṇā, viramaṇarasā, micchāvācāppahānapaccupaṭṭhānā.  tathā viramato taṃsampayuttāva micchākammantasamucchedikā pāṇātipātādivirati ^b^sammākammanto^eb^  nāma. so samuṭṭhāpanalakkhaṇo, viramaṇaraso, micchākammantappahānapaccupaṭṭhāno. yā panassa  tesaṃ sammāvācākammantānaṃ visuddhibhūtā taṃsampayuttāva kuhanādiupacchedikā micchājīvavirati,  so ^b^sammāājīvo^eb^ nāma. so vodānalakkhaṇo, ñāyājīvapavattiraso, micchājīvappahānapaccupaṭṭhāno.</p>
              <p>[03] athassa yo tassā sammāvācākammantājīvasaṅkhātāya sīlabhūmiyaṃ patiṭṭhitassa tadanurūpo taṃsampayuttova  kosajjasamucchedako vīriyārambho, esa ^b^sammāvāyāmo^eb^ nāma. so paggahalakkhaṇo, anuppannākusalānuppādanādiraso,  micchāvāyāmappahānapaccupaṭṭhāno. tassevaṃ vāyamato taṃsampayuttova micchāsativiniddhunano  cetaso asammoso ^a^M2.0142^ea^ ^b^sammāsati^eb^ nāma. sā upaṭṭhānalakkhaṇā, asammussanarasā,  micchāsatippahānapaccupaṭṭhānā. evaṃ anuttarāya satiyā saṃrakkhiyamānacittassa ^a^V2.0140^ea^ taṃsampayuttāva  micchāsamādhividdhaṃsikā cittekaggatā ^b^sammāsamādhi^eb^ nāma. so avikkhepalakkhaṇo,  samādhānaraso, micchāsamādhippahānapaccupaṭṭhānoti. ayaṃ dukkhanirodhagāminipaṭipadāniddese  nayo. evamettha jātiādīnaṃ vinicchayo veditabbo. </p>
              <p>[03] 563^b^.^eb^ ^b^ñāṇakiccato^eb^ti saccañāṇassa kiccatopi vinicchayo veditabbo. duvidhaṃ  hi saccañāṇaṃ -- anubodhañāṇaṃ paṭivedhañāṇañca. tattha anubodhañāṇaṃ lokiyaṃ anussavādivasena  nirodhe magge ca pavattati. paṭivedhañāṇaṃ lokuttaraṃ nirodhamārammaṇaṃ katvā kiccato  cattāri saccāni paṭivijjhati. yathāha -- ``yo, bhikkhave, dukkhaṃ passati, dukkhasamudayampi  so passati, dukkhanirodhampi passati, dukkhanirodhagāminiṃ paṭipadampi passatī''ti  (saṃ0 ni0  5.1100) sabbaṃ vattabbaṃ. taṃ panassa kiccaṃ ñāṇadassanavisuddhiyaṃ āvibhavissati.</p>
              <p>[03] yaṃ panetaṃ lokiyaṃ, tattha dukkhañāṇaṃ pariyuṭṭhānābhibhavavasena pavattamānaṃ sakkāyadiṭṭhiṃ  nivatteti. samudayañāṇaṃ ucchedadiṭṭhiṃ. nirodhañāṇaṃ sassatadiṭṭhiṃ. maggañāṇaṃ  akiriyadiṭṭhiṃ. dukkhañāṇaṃ vā dhuvasubhasukhattabhāvavirahitesu khandhesu dhuvasubhasukhattabhāvasaññāsaṅkhātaṃ  phale vippaṭipattiṃ. samudayañāṇaṃ issarapadhānakālasabhāvādīhi loko pavattatīti  akāraṇe kāraṇābhimānappavattaṃ hetumhi vippaṭipattiṃ. nirodhañāṇaṃ arūpalokalokathūpikādīsu  apavaggagāhabhūtaṃ nirodhe vippaṭipattiṃ. maggañāṇaṃ kāmasukhallikāttakilamathānuyogappabhede  avisuddhimagge visuddhimaggagāhavasena pavattaṃ upāye vippaṭipattiṃ nivatteti. tenetaṃ  vuccati -- </p>
              <p>[21] ``loke lokappabhave, lokatthagame sive ca tadupāye. </p>
              <p>[22] sammuyhati tāva naro, na vijānāti yāva saccānī''ti..</p>
              <p>[03] evamettha ñāṇakiccatopi vinicchayo veditabbo. </p>
              <p>[03] 564^b^.^eb^ ^b^antogadhānaṃ pabhedā^eb^ti dukkhasaccasmiṃ hi ṭhapetvā taṇhañceva anāsavadhamme ca  sesā sabbadhammā antogadhā. samudayasacce chattiṃsa taṇhāvicaritāni. nirodhasaccaṃ asammissaṃ.  maggasacce sammādiṭṭhimukhena vīmaṃsiddhipādapaññindriyapaññābaladhammavicayasambojjhaṅgāni.  sammāsaṅkappāpadesena tayo ^a^M2.0143^ea^ nekkhammavitakkādayo. sammāvācāpadesena cattāri  vacīsucaritāni ^a^V2.0141^ea^. sammākammantāpadesena tīṇi kāyasucaritāni. sammājīvamukhena appicchatā  santuṭṭhitā ca. sabbesaṃyeva vā etesaṃ sammāvācākammantājīvānaṃ ariyakantasīlattā  ariyakantasīlassa ca saddhāhatthena paṭiggahetabbattā tesaṃ atthitāya atthibhāvato saddhindriyasaddhābalachandiddhipādā.  sammāvāyāmāpadesena catubbidhasammappadhānavīriyindriyavīriyabalavīriyasambojjhaṅgāni.  sammāsatiapadesena catubbidhasatipaṭṭhānasatindriyasatibalasatisambojjhaṅgāni. sammāsamādhiapadesena  savitakkasavicārādayo tayo samādhī cittasamādhi samādhindriyasamādhibalapītipassaddhisamādhiupekkhāsambojjhaṅgāni  antogadhānīti evamettha antogadhānaṃ pabhedatopi vinicchayo veditabbo. </p>
              <p>[03] 565^b^.^eb^ ^b^upamāto^eb^ti bhāro viya hi dukkhasaccaṃ daṭṭhabbaṃ, bhārādānamiva samudayasaccaṃ, bhāranikkhepanamiva  nirodhasaccaṃ, bhāranikkhepanupāyo viya maggasaccaṃ. rogo viya ca dukkhasaccaṃ, roganidānamiva  samudayasaccaṃ, rogavūpasamo viya nirodhasaccaṃ, bhesajjamiva maggasaccaṃ. dubbhikkhamiva  vā dukkhasaccaṃ, dubbuṭṭhi viya samudayasaccaṃ, subhikkhamiva nirodhasaccaṃ, suvuṭṭhi viya  maggasaccaṃ. apica verī-veramūla-verasamugghāta-verasamugghātupāyehi, visarukkha-rukkhamūla-mūlupaccheda-tadupacchedupāyehi,  bhaya-bhayamūla-nibbhaya-tadadhigamupāyehi, orimatīra-mahoghapārimatīra-taṃsampāpakavāyāmehi  ca yojetvāpetāni upamāto veditabbānīti evamettha upamāto vinicchayo veditabbo. </p>
              <p>[03] 566^b^.^eb^ ^b^catukkato^eb^ti atthi cettha dukkhaṃ na ariyasaccaṃ, atthi ariyasaccaṃ na dukkhaṃ,  atthi dukkhañceva ariyasaccañca, atthi neva dukkhaṃ na ariyasaccaṃ. esa nayo samudayādīsu.  tattha maggasampayuttā dhammā sāmaññaphalāni ca ``yadaniccaṃ taṃ dukkha''nti (saṃ0 ni0   3.15) vacanato saṅkhāradukkhatāya dukkhaṃ, na ariyasaccaṃ. nirodho ariyasaccaṃ, na dukkhaṃ.  itaraṃ pana ariyasaccadvayaṃ siyā dukkhaṃ aniccato, na pana yassa pariññāya bhagavati brahmacariyaṃ  vussati tathattena. sabbākārena pana upādānakkhandhapañcakaṃ dukkhañceva ariyasaccañca aññatra  taṇhāya. maggasampayuttā dhammā sāmaññaphalāni ca yassa pariññatthaṃ bhagavati brahmacariyaṃ vussati  tathattena neva dukkhaṃ na ariyasaccaṃ. evaṃ samudayādīsupi yathāyogaṃ yojetvā catukkatopettha  vinicchayo veditabbo. </p>
              <p>[03] 567^b^.^eb^ suññatekavidhādīhītiettha ^a^M2.0144^ea^ ^a^V2.0142^ea^ ^b^suññato^eb^ tāva paramatthena hi sabbāneva  saccāni vedakakārakanibbutagamakābhāvato suññānīti veditabbāni. tenetaṃ vuccati -- </p>
              <p>[21] ``dukkhameva hi, na koci dukkhito. </p>
              <p>[27] kārako na, kiriyāva vijjati.. </p>
              <p>[26] atthi nibbuti, na nibbuto pumā. </p>
              <p>[22] maggamatthi, gamako na vijjatī''ti..</p>
              <p>[03] atha vā, </p>
              <p>[21] dhuvasubhasukhattasuññaṃ, purimadvayamattasuññamamatapadaṃ. </p>
              <p>[22] dhuvasukhāttavirahito, maggoiti suññatā tesu..</p>
              <p>[03] nirodhasuññāni vā tīṇi, nirodho ca sesattayasuñño. phalasuñño vā ettha hetu samudaye  dukkhassābhāvato, magge ca nirodhassa, na phalena sagabbho pakativādīnaṃ pakati viya.  hetusuññañca phalaṃ dukkhasamudayānaṃ nirodhamaggānañca asamavāyā, na hetusamavetaṃ hetuphalaṃ  samavāyavādīnaṃ dviaṇukādi viya. tenetaṃ vuccati -- </p>
              <p>[21] ``tayamidha nirodhasuññaṃ, tayena tenāpi nibbuti suññā. </p>
              <p>[22] suñño phalena hetu, phalampi taṃhetunā suñña''nti.. </p>
              <p>[06] evaṃ tāva suññato vinicchayo veditabbo. </p>
            </h4>
          </h3>
          <h3>
            <h3n> ekavidhādivinicchayakathā </h3n>
            <h4>
              <h4n> </h4n>
              <p>[03] 568^b^.^eb^ ^b^ekavidhādīhī^eb^ti sabbameva cettha dukkhaṃ ekavidhaṃ pavattibhāvato. duvidhaṃ  nāmarūpato. tividhaṃ kāmarūpārūpūpapattibhavabhedato. catubbidhaṃ catuāhārabhedato. pañcavidhaṃ  pañcupādānakkhandhabhedato.</p>
              <p>[03] samudayopi ^a^V2.0143^ea^ ekavidho pavattakabhāvato. duvidho diṭṭhisampayuttāsampayuttato. tividho  kāmabhavavibhavataṇhābhedato. catubbidho catumaggappaheyyato. pañcavidho rūpābhinandanādibhedato.  chabbidho chataṇhākāyabhedato.</p>
              <p>[03] nirodhopi ^a^M2.0145^ea^ ekavidho asaṅkhatadhātubhāvato. pariyāyena pana duvidho saupādisesānupādisesabhedato.  tividho bhavattayavūpasamato. catubbidho catumaggādhigamanīyato. pañcavidho pañcābhinandanavūpasamato.  chabbidho chataṇhākāyakkhayabhedato.</p>
              <p>[03] maggopi ekavidho bhāvetabbato. duvidho samathavipassanābhedato, dassanabhāvanābhedato vā.  tividho khandhattayabhedato. ayañhi sappadesattā nagaraṃ viya rajjena nippadesehi tīhi  khandhehi saṅgahito. yathāha -- </p>
              <p>[02] ``na kho, āvuso visākha, ariyena aṭṭhaṅgikena maggena tayo khandhā saṅgahitā, tīhi ca  kho, āvuso visākha, khandhehi ariyo aṭṭhaṅgiko maggo saṅgahito. yā cāvuso visākha,  sammāvācā, yo ca sammākammanto, yo ca sammāājīvo, ime dhammā sīlakkhandhe  saṅgahitā. yo ca sammāvāyāmo, yā ca sammāsati, yo ca sammāsamādhi, ime dhammā  samādhikkhandhe saṅgahitā. yā ca sammādiṭṭhi, yo ca sammāsaṅkappo, ime dhammā paññākkhandhe  saṅgahitā''ti (ma0 ni0 1.462).</p>
              <p>[03] ettha hi sammāvācādayo tayo sīlameva, tasmā te sajātito sīlakkhandhena saṅgahitā. kiñcāpi  hi pāḷiyaṃ sīlakkhandheti bhummena niddeso kato, attho pana karaṇavaseneva veditabbo.  sammāvāyāmādīsu pana tīsu samādhi attano dhammatāya ārammaṇe ekaggabhāvena appetuṃ  na sakkoti, vīriye pana paggahakiccaṃ sādhente satiyā ca apilāpanakiccaṃ sādhentiyā  laddhupakāro hutvā sakkoti. </p>
              <p>[01] tatrāyaṃ upamā -- yathā hi nakkhattaṃ kīḷissāmāti uyyānaṃ paviṭṭhesu tīsu sahāyesu  eko supupphitaṃ campakarukkhaṃ disvā hatthaṃ ukkhipitvā gahetumpi na sakkuṇeyya.  athassa dutiyo onamitvā ^a^V2.0144^ea^ piṭṭhiṃ dadeyya, so tassa piṭṭhiyaṃ ṭhatvāpi kampamāno gahetuṃ  na sakkuṇeyya. athassa itaro aṃsakūṭaṃ upanāmeyya. so ekassa piṭṭhiyaṃ ṭhatvā ekassa  aṃsakūṭaṃ olubbha yathāruci pupphāni ocinitvā piḷandhitvā nakkhattaṃ kīḷeyya.  evaṃsampadamidaṃ daṭṭhabbaṃ.</p>
              <p>[03] ekato ^a^M2.0146^ea^ uyyānaṃ paviṭṭhā tayo sahāyā viya hi ekato jātā sammāvāyāmādayo  tayo dhammā. supupphitacampako viya ārammaṇaṃ. hatthaṃ ukkhipitvāpi gahetuṃ asakkonto  viya attano dhammatāya ārammaṇe ekaggabhāvena appetuṃ asakkonto samādhi. piṭṭhiṃ  datvā onatasahāyo viya vāyāmo. aṃsakūṭaṃ datvā ṭhitasahāyo viya sati. yathā tesu  ekassa piṭṭhiyaṃ ṭhatvā ekassa aṃsakūṭaṃ olubbha itaro yathāruci pupphaṃ gahetuṃ sakkoti,  evameva vīriye paggahakiccaṃ sādhente satiyā ca apilāpanakiccaṃ sādhentiyā laddhupakāro  samādhi sakkoti ārammaṇe ekaggabhāvena appetuṃ. tasmā samādhiyevettha sajātito samādhikkhandhena  saṅgahito, vāyāmasatiyo pana kiriyato saṅgahitā honti.</p>
              <p>[03] sammādiṭṭhisammāsaṅkappesupi paññā attano dhammatāya aniccaṃ dukkhamanattāti ārammaṇaṃ  nicchetuṃ na sakkoti. vitakke pana ākoṭetvā ākoṭetvā dente sakkoti.  kathaṃ? yathā hi heraññiko kahāpaṇaṃ hatthe ṭhapetvā sabbabhāgesu oloketukāmo samānopi  na cakkhutaleneva parivattetuṃ sakkoti. aṅgulipabbehi pana parivattetvā parivattetvā ito  cito ca oloketuṃ sakkoti, evameva na paññā attano dhammatāya aniccādivasena ārammaṇaṃ  nicchetuṃ sakkoti. abhiniropanalakkhaṇena pana āhananapariyāhananarasena vitakkena ākoṭentena  viya parivattentena viya ca ādāyādāya dinnameva nicchetuṃ sakkoti. tasmā idhāpi  sammādiṭṭhiyeva sajātito paññākkhandhena saṅgahitā, sammāsaṅkappo pana kiriyavasena saṅgahito  hoti.</p>
              <p>[03] iti imehi tīhi khandhehi maggo saṅgahaṃ gacchati. tena vuttaṃ ``tividho khandhattayabhedato''ti.  catubbidho sotāpattimaggādivaseneva. </p>
              <p>[01] apica sabbāneva saccāni ekavidhāni avitathattā, abhiññeyyattā vā. duvidhāni lokiyalokuttarato,  saṅkhatāsaṅkhatato vā. tividhāni dassana-bhāvanāhi pahātabbato, appahātabbato ca. catubbidhāni  pariññeyyādibhedatoti evamettha ekavidhādīhi vinicchayo veditabbo. </p>
              <p>[03] 569^b^.^eb^ ^b^sabhāgavisabhāgato^eb^ti ^a^M2.0147^ea^ ^a^V2.0145^ea^ sabbāneva saccāni aññamaññaṃ sabhāgāni avitathato  attasuññato dukkarapaṭivedhato ca. yathāha -- </p>
              <p>[02] ``taṃ kiṃ maññasi, ānanda, katamaṃ nu kho dukkarataraṃ vā durabhisambhavataraṃ vā, yo  vā dūratova sukhumena tāḷacchiggaḷena asanaṃ atipāteyya poṅkhānupoṅkhaṃ avirādhitaṃ,  yo vā satadhā bhinnassa vālassa koṭiyā koṭiṃ paṭivijjheyyāti? etadeva, bhante,  dukkaratarañceva durabhisambhavatarañca, yo vā satadhā bhinnassa vālassa koṭiyā koṭiṃ paṭivijjheyyāti.  tato kho te, ānanda, duppaṭivijjhataraṃ paṭivijjhanti. ye idaṃ dukkhanti yathābhūtaṃ  paṭivijjhanti...pe0... ayaṃ dukkhanirodhagāminī paṭipadāti yathābhūtaṃ paṭivijjhantī''ti  (saṃ0 ni0  5.1115).</p>
              <p>[03] visabhāgāni salakkhaṇavavatthānato. purimāni ca dve sabhāgāni duravagāhatthena gambhīrattā  lokiyattā sāsavattā ca. visabhāgāni phalahetubhedato pariññeyyappahātabbato ca.  pacchimānipi dve sabhāgāni gambhīrattena duravagāhattā lokuttarattā anāsavattā ca.  visabhāgāni visayavisayībhedato sacchikātabbabhāvetabbato ca. paṭhamatatiyāni cāpi sabhāgāni  phalāpadesato. visabhāgāni saṅkhatāsaṅkhatato. dutiyacatutthāni cāpi sabhāgāni hetuapadesato.  visabhāgāni ekantakusalākusalato. paṭhamacatutthāni cāpi sabhāgāni saṅkhatato. visabhāgāni  lokiyalokuttarato. dutiyatatiyāni cāpi sabhāgāni nevasekkhānāsekkhabhāvato. visabhāgāni  sārammaṇānārammaṇato. </p>
              <p>[21] iti evaṃ pakārehi, nayehi ca vicakkhaṇo. </p>
              <p>[22] vijaññā ariyasaccānaṃ, sabhāgavisabhāgatanti.. </p>
              <p>[06] iti sādhujanapāmojjatthāya kate visuddhimagge </p>
              <p>[06] paññābhāvanādhikāre </p>
              <p>[06] indriyasaccaniddeso nāma </p>
              <p>[06] soḷasamo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 17. paññābhūminiddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> paṭiccasamuppādakathā </h3n>
            <h4>
              <h4n> </h4n>
              <p>[03] 570^b^.^eb^ idāni ^a^M2.0148^ea^ ^a^V2.0146^ea^ ``khandhāyatanadhātuindriyasaccapaṭiccasamuppādādibhedā dhammā  bhūmī''ti evaṃ vuttesu imissā paññāya bhūmibhūtesu dhammesu yasmā paṭiccasamuppādoceva,  ādisaddena saṅgahitā paṭiccasamuppannā dhammā ca avasesā honti, tasmā tesaṃ vaṇṇanākkamo  anuppatto.</p>
              <p>[03] tattha avijjādayo tāva dhammā ^b^paṭiccasamuppādo^eb^ti veditabbā. vuttañhetaṃ bhagavatā -- </p>
              <p>[02] ``katamo ca, bhikkhave, paṭiccasamuppādo? avijjāpaccayā, bhikkhave, saṅkhārā, saṅkhārapaccayā  viññāṇaṃ, viññāṇapaccayā nāmarūpaṃ, nāmarūpapaccayā saḷāyatanaṃ, saḷāyatanapaccayā phasso,  phassapaccayā vedanā, vedanāpaccayā taṇhā, taṇhāpaccayā upādānaṃ, upādānapaccayā  bhavo, bhavapaccayā jāti, jātipaccayā jarāmaraṇaṃ sokaparidevadukkhadomanassupāyāsā sambhavanti.  evametassa kevalassa dukkhakkhandhassa samudayo hoti. ayaṃ vuccati, bhikkhave, paṭiccasamuppādo''ti  (saṃ0 ni0  2.1).</p>
              <p>[03] jarāmaraṇādayo pana ^b^paṭiccasamuppannā dhammā^eb^ti veditabbā. vuttañhetaṃ bhagavatā -- </p>
              <p>[02] ``katame ca, bhikkhave, paṭiccasamuppannā dhammā? jarāmaraṇaṃ, bhikkhave, aniccaṃ saṅkhataṃ  paṭiccasamuppannaṃ khayadhammaṃ vayadhammaṃ virāgadhammaṃ nirodhadhammaṃ. jāti, bhikkhave...pe0...  bhavo... upādānaṃ... taṇhā... vedanā... phasso... saḷāyatanaṃ... nāmarūpaṃ...  viññāṇaṃ... saṅkhārā... avijjā, bhikkhave, aniccā  saṅkhatā paṭiccasamuppannā ^a^V2.0147^ea^ khayadhammā  vayadhammā virāgadhammā nirodhadhammā. ime vuccanti, bhikkhave, paṭiccasamuppannā dhammā''ti  (saṃ0 ni0  2.20). </p>
              <p>[03] 571^b^.^eb^ ayaṃ panettha saṅkhepo. ^b^paṭiccasamuppādo^eb^ti paccayadhammā veditabbā. ^b^paṭiccasamuppannā  dhammā^eb^ti tehi tehi paccayehi nibbattadhammā. kathamidaṃ jānitabbanti ^a^M2.0149^ea^  ce? bhagavato vacanena. bhagavatā hi paṭiccasamuppādapaṭiccasamuppannadhammadesanāsutte -- </p>
              <p>[02] ``katamo ca, bhikkhave, paṭiccasamuppādo? jātipaccayā, bhikkhave, jarāmaraṇaṃ, uppādā  vā tathāgatānaṃ anuppādā vā tathāgatānaṃ ṭhitāva sā dhātu dhammaṭṭhitatā dhammaniyāmatā  idappaccayatā. taṃ tathāgato abhisambujjhati abhisameti, abhisambujjhitvā abhisametvā ācikkhati  deseti paññapeti paṭṭhapeti vivarati vibhajati uttānīkaroti, passathāti cāha. jātipaccayā,  bhikkhave, jarāmaraṇaṃ. bhavapaccayā, bhikkhave, jāti...pe0... avijjāpaccayā, bhikkhave,  saṅkhārā uppādā vā tathāgatānaṃ...pe0... uttānīkaroti passathāti cāha. avijjāpaccayā,  bhikkhave, saṅkhārā. iti kho, bhikkhave, yā tatra tathatā avitathatā anaññathatā idappaccayatā.  ayaṃ vuccati, bhikkhave, paṭiccasamuppādo''ti (saṃ0 ni0  2.20). </p>
              <p>[03] 572^b^.^eb^ evaṃ paṭiccasamuppādaṃ desentena tathatādīhi vevacanehi paccayadhammāva paṭiccasamuppādoti  vuttā. tasmā jarāmaraṇādīnaṃ dhammānaṃ paccayalakkhaṇo paṭiccasamuppādo, dukkhānubandhanaraso,  kummaggapaccupaṭṭhānoti veditabbo.</p>
              <p>[03] so panāyaṃ tehi tehi paccayehi anūnādhikeheva tassa tassa dhammassa sambhavato ^b^tathatā^eb^ti,  sāmaggiṃ upagatesu paccayesu muhuttampi tato nibbattadhammānaṃ asambhavābhāvato ^b^avitathatā^eb^ti,  aññadhammapaccayehi aññadhammānuppattito ^b^anaññathatā^eb^ti, yathāvuttānaṃ etesaṃ jarāmaraṇādīnaṃ  paccayato vā paccayasamūhato vā ^b^idappaccayatā^eb^ti vutto. </p>
              <p>[03] 573^b^.^eb^ tatrāyaṃ vacanattho, imesaṃ paccayā idappaccayā. idappaccayā eva ^b^idappaccayatā^eb^.  idappaccayānaṃ vā samūho ^b^idappaccayatā^eb^. lakkhaṇaṃ panettha saddasatthato pariyesitabbaṃ. </p>
              <p>[03] 574^b^.^eb^ keci ^a^V2.0148^ea^ pana paṭicca sammā ca titthiyaparikappitapakatipurisādikāraṇanirapekkho uppādo  paṭiccasamuppādoti evaṃ uppādamattaṃ paṭiccasamuppādoti vadanti ^a^M2.0150^ea^,  taṃ na yujjati. kasmā? suttābhāvato, suttavirodhato, gambhīranayāsambhavato, saddabhedato  ca. ``uppādamattaṃ paṭiccasamuppādo''ti hi suttaṃ natthi. taṃ ``paṭiccasamuppādo''ti  ca vadantassa padesavihārasuttavirodho āpajjati. kathaṃ? bhagavato hi ``atha kho bhagavā  rattiyā paṭhamaṃ yāmaṃ paṭiccasamuppādaṃ anulomapaṭilomaṃ manasākāsī''ti (mahāva0 1)  ādivacanato paṭiccasamuppādamanasikāro paṭhamābhisambuddhavihāro, padesavihāro ca tassekadesavihāro.  yathāha ``yena svāhaṃ, bhikkhave, vihārena paṭhamābhisambuddho viharāmi, tassa padesena  vihāsi''nti (saṃ0 ni0  5.11). tatra ca paccayākāradassanena vihāsi, na uppādamattadassanenāti.  yathāha ``so evaṃ pajānāmi micchādiṭṭhipaccayāpi vedayitaṃ sammādiṭṭhipaccayāpi vedayitaṃ  micchāsaṅkappapaccayāpi vedayita''nti (saṃ0 ni0  5.11) sabbaṃ vitthāretabbaṃ. evaṃ  uppādamattaṃ ``paṭiccasamuppādo''ti vadantassa padesavihārasuttavirodho āpajjati.  tathā kaccānasuttavirodho.</p>
              <p>[03] kaccānasuttepi hi ``lokasamudayaṃ kho, kaccāna, yathābhūtaṃ sammappaññāya passato yā  loke natthitā, sā na hotī''ti (saṃ0 ni0  2.15) anulomapaṭiccasamuppādo lokapaccayato  ``lokasamudayo''ti ucchedadiṭṭhisamugghātatthaṃ pakāsito, na uppādamattaṃ. na hi uppādamattadassanena  ucchedadiṭṭhiyā samugghāto hoti. paccayānuparamadassanena pana hoti. paccayānuparame  phalānuparamatoti. evaṃ uppādamattaṃ ``paṭiccasamuppādo''ti vadantassa kaccānasuttavirodhopi  āpajjati.</p>
              <p>[03] ^b^gambhīranayāsambhavato^eb^ti vuttaṃ kho panetaṃ bhagavatā ``gambhīro cāyaṃ, ānanda, paṭiccasamuppādo  gambhīrāvabhāso cā''ti (dī0 ni0 2.95; saṃ0 ni0  2.60). gambhīrattañca nāma catubbidhaṃ,  taṃ parato vaṇṇayissāma. taṃ uppādamatte natthi. catubbidhanayapaṭimaṇḍitañcetaṃ paṭiccasamuppādaṃ  vaṇṇayanti, tampi nayacatukkaṃ uppādamatte natthīti gambhīranayāsambhavatopi na uppādamattaṃ  paṭiccasamuppādo. </p>
              <p>[03] 575^b^.^eb^ ^b^saddabhedato^eb^ti paṭiccasaddo ca panāyaṃ samāne kattari pubbakāle payujjamāno  atthasiddhikaro ^a^V2.0149^ea^ hoti. seyyathidaṃ, ``cakkhuñca paṭicca rūpe ca uppajjati cakkhuviññāṇa''nti  (saṃ0 ni0  2.43). idha pana bhāvasādhanena uppādasaddena ^a^M2.0151^ea^ saddhiṃ payujjamāno  samānassa kattu abhāvato saddabhedaṃ gacchati, na ca kiñci atthaṃ sādhetīti saddabhedatopi  na uppādamattaṃ paṭiccasamuppādoti.</p>
              <p>[03] tattha siyā -- ``hoti-saddena saddhiṃ yojayissāma `paṭiccasamuppādo hotī'ti'', taṃ  na yuttaṃ. kasmā? yogābhāvato ceva, uppādassa ca uppādapattidosato. ``paṭiccasamuppādaṃ  vo, bhikkhave, desessāmi. katamo ca, bhikkhave, paṭiccasamuppādo...pe0... ayaṃ  vuccati, bhikkhave, paṭiccasamuppādo''ti (saṃ0 ni0  2.1). imesu hi padesu ekenapi  saddhiṃ hoti-saddo yogaṃ na gacchati, na ca uppādo hoti. sace bhaveyya, uppādassāpi  uppādo pāpuṇeyyāti. </p>
              <p>[03] 576^b^.^eb^ yepi maññanti ``idappaccayānaṃ bhāvo idappaccayatā, ^b^bhāvo^eb^ ca nāma yo ākāro  avijjādīnaṃ saṅkhārādipātubhāve hetu, so. tasmiñca saṅkhāravikāre paṭiccasamuppādasaññā''ti,  tesaṃ taṃ na yujjati. kasmā? avijjādīnaṃ hetuvacanato. bhagavatā hi ``tasmātiha,  ānanda, eseva hetu, etaṃ nidānaṃ, esa samudayo, esa paccayo jarāmaraṇassa yadidaṃ  jāti...pe0... saṅkhārānaṃ, yadidaṃ avijjā''ti (dī0 ni0 2.98 ādayo) evaṃ avijjādayova  hetūti vuttā, na tesaṃ vikāro. tasmā ``paṭiccasamuppādoti paccayadhammā veditabbā''ti  iti yaṃ taṃ vuttaṃ, taṃ sammā vuttanti veditabbaṃ. </p>
              <p>[03] 577^b^.^eb^ yā panettha ``paṭiccasamuppādo''ti imāya byañjanacchāyāya uppādoyevāyaṃ vuttoti  saññā uppajjati, sā imassa padassa evamatthaṃ gahetvā vūpasametabbā. bhagavatā hi, </p>
              <p>[21] dvedhā tato pavatte, dhammasamūhe yato idaṃ vacanaṃ. </p>
              <p>[22] tappaccayo tatoyaṃ, phalopacārena iti vutto..</p>
              <p>[03] yo hi ayaṃ paccayatāya pavatto dhammasamūho, tattha paṭiccasamuppādoti idaṃ vacanaṃ dvidhā  icchanti. so hi yasmā patīyamāno hitāya sukhāya ca saṃvattati, tasmā paccetumarahanti  ^a^V2.0150^ea^ naṃ paṇḍitāti paṭicco. uppajjamāno ca saha sammā ca uppajjati, na ekekato, nāpi  ahetutoti samuppādo. evaṃ paṭicco ca so samuppādo cāti paṭiccasamuppādo ^a^M2.0152^ea^.  apica saha uppajjatīti samuppādo, paccayasāmaggiṃ pana paṭicca apaccakkhāyāti evampi paṭiccasamuppādo.  tassa cāyaṃ hetusamūho paccayoti tappaccayattā ayampi, yathā loke semhassa paccayo  guḷo ^b^semho guḷo^eb^ti vuccati, yathā ca sāsane sukhappaccayo buddhānaṃ uppādo ``sukho  buddhānaṃ uppādo''ti vuccati, tathā paṭiccasamuppādo icceva phalavohārena vuttoti  veditabbo. </p>
              <p>[03] 578^b^.^eb^ atha vā, </p>
              <p>[21] paṭimukhamitoti vutto, hetusamūho ayaṃ paṭiccoti. </p>
              <p>[22] sahite uppādeti ca, iti vutto so samuppādo.. </p>
              <p>[01] yo hi esa saṅkhārādīnaṃ pātubhāvāya avijjādiekekahetusīsena niddiṭṭho hetusamūho,  so sādhāraṇaphalanipphādakaṭṭhena avekallaṭṭhena ca sāmaggiaṅgānaṃ aññamaññena paṭimukhaṃ  ito gatoti katvā paṭiccoti vuccati. svāyaṃ sahiteyeva aññamaññaṃ avinibbhogavuttidhamme  uppādetīti samuppādotipi vutto. evampi paṭicco ca so samuppādo cāti paṭiccasamuppādo. </p>
              <p>[03] 579^b^.^eb^ aparo nayo -- </p>
              <p>[21] paccayatā aññoññaṃ, paṭicca yasmā samaṃ saha ca dhamme. </p>
              <p>[22] ayamuppādeti tatopi, evamidha bhāsitā muninā..</p>
              <p>[03] avijjādisīsena niddiṭṭhapaccayesu hi ye paccayā yaṃ saṅkhārādikaṃ dhammaṃ uppādenti,  na te aññamaññaṃ apaṭicca aññamaññavekalle sati uppādetuṃ samatthāti. tasmā paṭicca  samaṃ saha ca na ekekadesaṃ, nāpi pubbāparabhāvena ayaṃ paccayatā dhamme uppādetīti atthānusāravohārakusalena  muninā evamidha bhāsitā, paṭiccasamuppādotveva bhāsitāti attho. </p>
              <p>[03] 580^b^.^eb^ evaṃ ^a^V2.0151^ea^ bhāsamānena ca, </p>
              <p>[21] purimena sassatādīna, mabhāvo pacchimena ca padena. </p>
              <p>[22] ucchedādivighāto, dvayena paridīpito ñāyo..</p>
              <p>[03] ^b^purimenā^eb^ti ^a^M2.0153^ea^ paccayasāmaggiparidīpakena paṭiccapadena pavattidhammānaṃ paccayasāmaggiyaṃ  āyattavuttittā sassatāhetuvisamahetuvasavattivādappabhedānaṃ sassatādīnaṃ abhāvo paridīpito  hoti? kiṃ hi sassatānaṃ, ahetuādivasena vā pavattānaṃ paccayasāmaggiyāti? ^b^pacchimena  ca padenā^eb^ti dhammānaṃ uppādaparidīpakena samuppādapadena paccayasāmaggiyaṃ dhammānaṃ uppattito  vihatā ucchedanatthikākiriyavādāti ucchedādivighāto paridīpito hoti. purimapurimapaccayavasena  hi punappunaṃ uppajjamānesu dhammesu kuto ucchedo, natthikākiriyavādā cāti.  ^b^dvayenā^eb^ti sakalena paṭiccasamuppādavacanena tassā tassā paccayasāmaggiyā santatiṃ avicchinditvā  tesaṃ tesaṃ dhammānaṃ sambhavato majjhimā paṭipadā, ``so karoti so paṭisaṃvedeti,  añño karoti añño paṭisaṃvedetī''ti vādappahānaṃ, janapadaniruttiyā anabhiniveso,  samaññāya anatidhāvananti ayaṃ ñāyo paridīpito hotīti ayaṃ tāva paṭiccasamuppādoti  vacanamattassa attho. </p>
              <p>[03] 581^b^.^eb^ yā panāyaṃ bhagavatā paṭiccasamuppādaṃ desentena ``avijjāpaccayā saṅkhārā''tiādinā  nayena nikkhittā tanti, tassā atthasaṃvaṇṇanaṃ karontena vibhajjavādimaṇḍalaṃ otaritvā  ācariye anabbhācikkhantena sakasamayaṃ avokkamantena parasamayaṃ anāyūhantena suttaṃ appaṭibāhantena  vinayaṃ anulomentena mahāpadese olokentena dhammaṃ dīpentena atthaṃ saṅgāhentena  tamevatthaṃ punarāvattetvā aparehipi pariyāyantarehi niddisantena ca yasmā atthasaṃvaṇṇanā  kātabbā hoti, pakatiyāpi ca dukkarāva paṭiccasamuppādassa atthasaṃvaṇṇanā. yathāhu  porāṇā -- </p>
              <p>[21] ``saccaṃ satto paṭisandhi, paccayākārameva ca. </p>
              <p>[22] duddasā caturo dhammā, desetuṃ ca sudukkarā''ti..</p>
              <p>[03] tasmā ^a^V2.0152^ea^ aññatra āgamādhigamappattehi na sukarā paṭiccasamuppādassatthavaṇṇanāti paritulayitvā, </p>
              <p>[21] vattukāmo ^a^M2.0154^ea^ ahaṃ ajja, paccayākāravaṇṇanaṃ. </p>
              <p>[22] patiṭṭhaṃ nādhigacchāmi, ajjhogāḷhova sāgaraṃ.. </p>
              <p>[21] sāsanaṃ panidaṃ nānā, desanānayamaṇḍitaṃ. </p>
              <p>[22] pubbācariyamaggo ca, abbocchinno pavattati.. </p>
              <p>[21] yasmā tasmā tadubhayaṃ, sannissāyatthavaṇṇanaṃ. </p>
              <p>[22] ārabhissāmi etassa, taṃ suṇātha samāhitā..</p>
              <p>[03] vuttañhetaṃ pubbācariyehi -- </p>
              <p>[21] ``yo koci maṃ aṭṭhikatvā suṇeyya, </p>
              <p>[27] labhetha pubbāpariyaṃ visesaṃ. </p>
              <p>[26] laddhāna pubbāpariyaṃ visesaṃ, </p>
              <p>[22] adassanaṃ maccurājassa gacche''ti.. </p>
              <p>[03] 582^b^.^eb^ iti ^b^avijjāpaccayā saṅkhārā^eb^tiādīsu hi āditoyeva tāva, </p>
              <p>[01] desanābhedato attha, lakkhaṇekavidhādito. aṅgānañca vavatthānā, viññātabbo vinicchayo.</p>
              <p>[03] tattha ^b^desanābhedato^eb^ti bhagavato hi vallihārakānaṃ catunnaṃ purisānaṃ valligahaṇaṃ viya  ādito vā majjhato vā paṭṭhāya yāva pariyosānaṃ, tathā pariyosānato vā majjhato vā paṭṭhāya  yāva ādīti catubbidhā paṭiccasamuppādadesanā. </p>
              <p>[01] yathā hi vallihārakesu catūsu purisesu eko valliyā mūlameva paṭhamaṃ passati, so  taṃ mūle ^a^V2.0153^ea^ chetvā sabbaṃ ākaḍḍhitvā ādāya kamme upaneti, evaṃ bhagavā ``iti kho,  bhikkhave, avijjāpaccayā saṅkhārā...pe0... jātipaccayā jarāmaraṇa''nti (ma0 ni0 1.402;  saṃ0 ni0  2.2) ādito paṭṭhāya yāva pariyosānāpi paṭiccasamuppādaṃ deseti.</p>
              <p>[03] yathā pana tesu purisesu eko valliyā majjhaṃ paṭhamaṃ passati, so majjhe chinditvā uparibhāgaññeva  ākaḍḍhitvā ādāya kamme upaneti, evaṃ bhagavā ``tassa taṃ vedanaṃ abhinandato abhivadato  ajjhosāya tiṭṭhato ^a^M2.0155^ea^ uppajjati nandī. yā vedanāsu nandī, tadupādānaṃ.  tassupādānapaccayā bhavo, bhavapaccayā jātī''ti (ma0 ni0 1.409; saṃ0 ni0  3.5)  majjhato paṭṭhāya yāva pariyosānāpi deseti.</p>
              <p>[03] yathā ca tesu purisesu eko valliyā aggaṃ paṭhamaṃ passati, so agge gahetvā aggānusārena  yāva mūlā sabbaṃ ādāya kamme upaneti, evaṃ bhagavā ``jātipaccayā jarāmaraṇanti iti  kho panetaṃ vuttaṃ, jātipaccayā nu kho, bhikkhave, jarāmaraṇaṃ no vā kathaṃ vo ettha  hotīti? jātipaccayā, bhante, jarāmaraṇaṃ. evaṃ no ettha hoti jātipaccayā jarāmaraṇanti.  bhavapaccayā jāti...pe0... avijjāpaccayā saṅkhārāti iti kho panetaṃ vuttaṃ, avijjāpaccayā  nu kho, bhikkhave, saṅkhārā no vā kathaṃ vo ettha hotī''ti (ma0 ni0 1.403) pariyosānato  paṭṭhāya yāva āditopi paṭiccasamuppādaṃ deseti.</p>
              <p>[03] yathā panetesu purisesu eko valliyā majjhameva paṭhamaṃ passati, so majjhe chinditvā  heṭṭhā otaranto yāva mūlā ādāya kamme upaneti, evaṃ bhagavā ``ime ca, bhikkhave,  cattāro āhārā kinnidānā, kiṃsamudayā, kiṃjātikā, kiṃpabhavā? ime cattāro  āhārā taṇhānidānā, taṇhāsamudayā, taṇhājātikā, taṇhāpabhavā. taṇhā kinnidānā...  vedanā... phasso... saḷāyatanaṃ... nāmarūpaṃ... viññāṇaṃ... saṅkhārā kinnidānā...pe0...  saṅkhārā avijjānidānā...pe0... avijjāpabhavā''ti (saṃ0 ni0  2.11) majjhato  paṭṭhāya yāva ādito deseti. </p>
              <p>[03] 583^b^.^eb^ kasmā panevaṃ desetīti? paṭiccasamuppādassa samantabhaddakattā sayañca desanāvilāsappattattā.  samantabhaddako hi paṭiccasamuppādo, tato tato  ñāyapaṭivedhāya saṃvattatiyeva ^a^V2.0154^ea^. desanāvilāsappatto  ca bhagavā catuvesārajjapaṭisambhidāyogena catubbidhagambhīrabhāvappattiyā ca. so desanāvilāsappattattā  nānānayeheva dhammaṃ deseti. </p>
              <p>[01] visesato panassa yā ādito paṭṭhāya anulomadesanā, sā pavattikāraṇavibhāgasaṃmūḷhaṃ  veneyyajanaṃ samanupassato yathāsakehi kāraṇehi pavattisandassanatthaṃ uppattikkamasandassanatthañca  pavattāti viññātabbā. yā pariyosānato paṭṭhāya paṭilomadesanā, sā ``kicchaṃ vatāyaṃ  loko ^a^M2.0156^ea^ āpanno jāyati ca jīyati ca mīyati ca cavati ca upapajjati cā''tiādinā  (dī0 ni0 2.57; saṃ0 ni0  2.4) nayena kicchāpannaṃ lokaṃ anuvilokayato pubbabhāgapaṭivedhānusārena  tassa tassa jarāmaraṇādikassa dukkhassa attanā adhigatakāraṇasandassanatthaṃ. yā majjhato paṭṭhāya  yāva ādi pavattā, sā āhāranidānavavatthāpanānusārena yāva atītaṃ addhānaṃ atiharitvā  puna atītaddhato pabhuti hetuphalapaṭipāṭisandassanatthaṃ. yā pana majjhato paṭṭhāya yāva pariyosānaṃ  pavattā, sā paccuppanne addhāne anāgataddhahetusamuṭṭhānato pabhuti anāgataddhasandassanatthaṃ. tāsu  yā pavattikāraṇasammūḷhassa veneyyajanassa yathāsakehi kāraṇehi pavattisandassanatthaṃ uppattikkamasandassanatthañca  ādito paṭṭhāya anulomadesanā vuttā, sā idha nikkhittāti veditabbā. </p>
              <p>[03] 584^b^.^eb^ kasmā panettha avijjā ādito vuttā, kiṃ pakativādīnaṃ pakati viya avijjāpi  akāraṇaṃ mūlakāraṇaṃ lokassāti? na akāraṇaṃ. ``āsavasamudayā avijjāsamudayo''ti  (ma0 ni0 1.103) hi avijjāya kāraṇaṃ vuttaṃ. atthi pana pariyāyo yena mūlakāraṇaṃ  siyā, ko pana soti? vaṭṭakathāya sīsabhāvo.</p>
              <p>[03] bhagavā hi vaṭṭakathaṃ kathento dve dhamme sīsaṃ katvā katheti, avijjaṃ vā. yathāha --  ``purimā, bhikkhave, koṭi na paññāyati avijjāya `ito pubbe avijjā nāhosi,  atha pacchā samabhavī'ti, evañcetaṃ, bhikkhave, vuccati, atha ca pana paññāyati idappaccayā avijjā''ti  (a0 ni0  10.61). bhavataṇhaṃ vā. yathāha -- ``purimā, bhikkhave, koṭi na paññāyati  bhavataṇhāya `ito pubbe bhavataṇhā nāhosi, atha pacchā samabhavī'ti, evañcetaṃ, bhikkhave,  vuccati, atha ca pana paññāyati idappaccayā bhavataṇhā''ti (a0 ni0  10.62). </p>
              <p>[03] 585^b^.^eb^ kasmā ^a^V2.0155^ea^ pana bhagavā vaṭṭakathaṃ kathento ime dve dhamme sīsaṃ katvā kathetīti?  sugatiduggatigāmino kammassa visesahetubhūtattā. duggatigāmino hi kammassa visesahetu  avijjā. kasmā? yasmā avijjābhibhūto puthujjano aggisantāpalaguḷābhighātaparissamābhibhūtā  vajjhagāvī tāya parissamāturatāya nirassādampi attano anatthāvahampi ca uṇhodakapānaṃ  ^a^M2.0157^ea^ viya kilesasantāpato nirassādampi duggatinipātanato ca attano anatthāvahampi  pāṇātipātādiṃ anekappakāraṃ duggatigāmikammaṃ ārabhati. sugatigāmino pana  kammassa visesahetu bhavataṇhā. kasmā? yasmā bhavataṇhābhibhūto puthujjano sā vuttappakārā  gāvī sītūdakataṇhāya sāssādaṃ attano parissamavinodanañca sītūdakapānaṃ viya kilesasantāpavirahato  sāssādaṃ sugatisampāpanena attano duggatidukkhaparissamavinodanañca pāṇātipātā veramaṇiādiṃ  anekappakāraṃ sugatigāmikammaṃ ārabhati. </p>
              <p>[03] 586^b^.^eb^ etesu pana vaṭṭakathāya sīsabhūtesu dhammesu katthaci bhagavā ekadhammamūlikaṃ desanaṃ  deseti. seyyathidaṃ, ``iti kho, bhikkhave, avijjūpanisā saṅkhārā, saṅkhārūpanisaṃ viññāṇa''ntiādi  (saṃ0 ni0  2.23). tathā ``upādāniyesu, bhikkhave, dhammesu assādānupassino  viharato taṇhā pavaḍḍhati, taṇhāpaccayā upādāna''ntiādi (saṃ0 ni0  2.52). katthaci  ubhayamūlikampi. seyyathidaṃ, ``avijjānīvaraṇassa, bhikkhave, bālassa taṇhāya sampayuttassa  evamayaṃ kāyo samudāgato. iti ayañceva kāyo bahiddhā ca nāmarūpaṃ itthetaṃ dvayaṃ.  dvayaṃ paṭicca phasso saḷevāyatanāni, yehi phuṭṭho bālo sukhadukkhaṃ paṭisaṃvedetī''tiādi  (saṃ0 ni0  2.19). tāsu desanāsu ``avijjāpaccayā saṅkhārā''ti ayamidha avijjāvasena  ekadhammamūlikā desanāti veditabbā. evaṃ tāvettha desanābhedato viññātabbo vinicchayo. </p>
              <p>[03] 587^b^.^eb^ ^b^atthato^eb^ti avijjādīnaṃ padānaṃ atthato. seyyathidaṃ, pūretuṃ ayuttaṭṭhena  kāyaduccaritādi avindiyaṃ nāma, aladdhabbanti attho. taṃ avindiyaṃ vindatīti ^b^avijjā^eb^.  tabbiparītato kāyasucaritādi vindiyaṃ nāma, taṃ vindiyaṃ na vindatīti ^b^avijjā^eb^.  khandhānaṃ rāsaṭṭhaṃ, āyatanānaṃ āyatanaṭṭhaṃ, dhātūnaṃ suññaṭṭhaṃ, indriyānaṃ adhipatiyaṭṭhaṃ,  saccānaṃ tathaṭṭhaṃ aviditaṃ karotītipi ^b^avijjā^eb^. dukkhādīnaṃ pīḷanādivasena vuttaṃ  catubbidhaṃ atthaṃ aviditaṃ karotītipi ^b^avijjā^eb^. antavirahite  saṃsāre sabbayonigatibhavaviññāṇaṭṭhitisattāvāsesu  satte javāpetīti ^a^V2.0156^ea^ ^b^avijjā^eb^. paramatthato avijjamānesu itthipurisādīsu javati,  vijjamānesupi khandhādīsu na javatīti ^b^avijjā^eb^. apica cakkhuviññāṇādīnaṃ ^a^M2.0158^ea^  vatthārammaṇānaṃ paṭiccasamuppādapaṭiccasamuppannānañca dhammānaṃ chādanatopi ^b^avijjā^eb^.</p>
              <p>[03] yaṃ paṭicca phalameti, so ^b^paccayo. paṭiccā^eb^ti na vinā apaccakkhatvāti attho. ^b^etī^eb^ti  uppajjati ceva pavattati cāti attho. apica upakārakaṭṭho paccayaṭṭho. avijjā ca  sā paccayo cāti avijjāpaccayo. tasmā ^b^avijjāpaccayā^eb^. </p>
              <p>[01] saṅkhatamabhisaṅkharontīti ^b^saṅkhārā^eb^. apica avijjāpaccayā saṅkhārā, saṅkhārasaddena āgatasaṅkhārāti  duvidhā saṅkhārā. tattha puññāpuññāneñjābhisaṅkhārā tayo, kāyavacīcittasaṅkhārā tayoti  ime cha ^b^avijjāpaccayā saṅkhārā^eb^. te sabbepi lokiyakusalākusalacetanāmattameva honti. </p>
              <p>[01] saṅkhatasaṅkhāro, abhisaṅkhatasaṅkhāro, abhisaṅkharaṇakasaṅkhāro, payogābhisaṅkhāroti ime pana cattāro  saṅkhāra-saddena āgatasaṅkhārā. tattha ``aniccā vata saṅkhārā''tiādīsu (dī0 ni0 2.221,  272; saṃ0 ni0  1.186) vuttā sabbepi sappaccayā dhammā ^b^saṅkhatasaṅkhārā^eb^ nāma. kammanibbattā  tebhūmakā rūpārūpadhammā ^b^abhisaṅkhatasaṅkhārā^eb^ti aṭṭhakathāsu vuttā, tepi ``aniccā vata  saṅkhārā''ti (dī0 ni0 2.221; 272; saṃ0 ni0  1.186) ettheva saṅgahaṃ gacchanti.  visuṃ pana nesaṃ āgataṭṭhānaṃ na paññāyati. tebhūmikakusalākusalacetanā pana ^b^abhisaṅkharaṇakasaṅkhāro^eb^ti  vuccati, tassa ``avijjāgatoyaṃ, bhikkhave, purisapuggalo puññañceva saṅkhāraṃ abhisaṅkharotī''tiādīsu  (saṃ0 ni0  2.51) āgataṭṭhānaṃ paññāyati. kāyikacetasikaṃ pana vīriyaṃ ^b^payogābhisaṅkhāro^eb^ti  vuccati, so ``yāvatikā abhisaṅkhārassa gati, tāvatikā gantvā akkhāhataṃ maññe aṭṭhāsī''tiādīsu  (a0 ni0  3.15) āgato.</p>
              <p>[03] na kevalañca eteyeva, aññepi ``saññāvedayitanirodhaṃ samāpajjantassa kho, āvuso visākha,  bhikkhuno paṭhamaṃ nirujjhati vacīsaṅkhāro, tato kāyasaṅkhāro, tato cittasaṅkhāro''tiādinā  (ma0 ni0 1.464) nayena saṅkhāra-saddena āgatā aneke saṅkhārā. tesu natthi so saṅkhāro,  yo saṅkhatasaṅkhārehi saṅgahaṃ na gaccheyya, ito paraṃ saṅkhārapaccayā viññāṇantiādīsu vuttaṃ  vuttanayeneva veditabbaṃ.</p>
              <p>[03] avutte ^a^M2.0159^ea^ ^a^V2.0157^ea^ pana vijānātīti ^b^viññāṇaṃ^eb^. namatīti ^b^nāmaṃ^eb^. ruppatīti  ^b^rūpaṃ^eb^. āye tanoti āyatañca nayatīti ^b^āyatanaṃ^eb^. phusatīti ^b^phasso^eb^. vedayatīti  ^b^vedanā^eb^. paritassatīti ^b^taṇhā^eb^. upādiyatīti ^b^upādānaṃ^eb^. bhavati bhāvayati cāti  ^b^bhavo^eb^. jananaṃ ^b^jāti^eb^. jiraṇaṃ ^b^jarā^eb^. maranti etenāti ^b^maraṇaṃ^eb^. socanaṃ  ^b^soko^eb^. paridevanaṃ ^b^paridevo^eb^. dukkhayatīti ^b^dukkhaṃ^eb^. uppādaṭṭhitivasena  vā dvidhā khaṇatītipi ^b^dukkhaṃ^eb^. dummanabhāvo ^b^domanassaṃ^eb^. bhuso āyāso ^b^upāyāso^eb^.</p>
              <p>[03] ^b^sambhavantī^eb^ti abhinibbattanti. na kevalañca sokādīheva, atha kho sabbapadehi sambhavanti-saddassa  yojanā kātabbā. itarathā hi ``avijjāpaccayā saṅkhārā''ti vutte kiṃ karontīti  na paññāyeyya, sambhavantīti pana yojanāya sati avijjā ca sā paccayo cāti avijjāpaccayo.  tasmā avijjāpaccayā saṅkhārā sambhavantīti paccayapaccayuppannavavatthānaṃ kataṃ hoti.  esa nayo sabbattha.</p>
              <p>[03] ^b^eva^eb^nti niddiṭṭhanayanidassanaṃ. tena avijjādīheva kāraṇehi, na issaranimmānādīhīti  dasseti. ^b^etassā^eb^ti yathāvuttassa. ^b^kevalassā^eb^ti asammissassa, sakalassa vā.  ^b^dukkhakkhandhassā^eb^ti dukkhasamūhassa, na sattassa, na sukhasubhādīnaṃ. ^b^samudayo^eb^ti nibbatti.  ^b^hotī^eb^ti sambhavati. evamettha atthato viññātabbo vinicchayo. </p>
              <p>[03] 588^b^.^eb^ ^b^lakkhaṇādito^eb^ti avijjādīnaṃ lakkhaṇādito. seyyathidaṃ -- aññāṇalakkhaṇā ^b^avijjā,^eb^  sammohanarasā, chādanapaccupaṭṭhānā, āsavapadaṭṭhānā. abhisaṅkharaṇalakkhaṇā ^b^saṅkhārā,^eb^ āyūhanarasā,  cetanāpaccupaṭṭhānā, avijjāpadaṭṭhānā. vijānanalakkhaṇaṃ ^b^viññāṇaṃ,^eb^ pubbaṅgamarasaṃ, paṭisandhipaccupaṭṭhānaṃ,  saṅkhārapadaṭṭhānaṃ, vatthārammaṇapadaṭṭhānaṃ vā. namanalakkhaṇaṃ ^b^nāmaṃ,^eb^ sampayogarasaṃ, avinibbhogapaccupaṭṭhānaṃ,  viññāṇapadaṭṭhānaṃ. ruppanalakkhaṇaṃ ^b^rūpaṃ,^eb^ vikiraṇarasaṃ, abyākatapaccupaṭṭhānaṃ, viññāṇapadaṭṭhānaṃ.  āyatanalakkhaṇaṃ ^b^saḷāyatanaṃ,^eb^ dassanādirasaṃ, vatthudvārabhāvapaccupaṭṭhānaṃ, nāmarūpapadaṭṭhānaṃ.  phusanalakkhaṇo ^b^phasso,^eb^ saṅghaṭṭanaraso, saṅgatipaccupaṭṭhāno, saḷāyatanapadaṭṭhāno. anubhavanalakkhaṇā  ^b^vedanā,^eb^ visayarasasambhogarasā, sukhadukkhapaccupaṭṭhānā, phassapadaṭṭhānā. hetulakkhaṇā ^b^taṇhā,^eb^  abhinandanarasā, atittabhāvapaccupaṭṭhānā, vedanāpadaṭṭhānā. gahaṇalakkhaṇaṃ ^a^M2.0160^ea^ ^b^upādānaṃ,^eb^  amuñcanarasaṃ, taṇhādaḷhattadiṭṭhipaccupaṭṭhānaṃ, taṇhāpadaṭṭhānaṃ. kammakammaphalalakkhaṇo ^b^bhavo,^eb^  bhāvanabhavanaraso, kusalākusalābyākatapaccupaṭṭhāno ^a^V2.0158^ea^, upādānapadaṭṭhāno. jātiādīnaṃ  lakkhaṇādīni saccaniddese vuttanayeneva veditabbāni. evamettha lakkhaṇāditopi viññātabbo  vinicchayo. </p>
              <p>[03] 589^b^.^eb^ ^b^ekavidhādito^eb^ti ettha avijjā aññāṇādassanamohādibhāvato ekavidhā. appaṭipattimicchāpaṭipattito  duvidhā. tathā sasaṅkhārāsaṅkhārato. vedanattayasampayogato tividhā. catusaccapaṭivedhato  catubbidhā. gatipañcakādīnavacchādanato pañcavidhā. dvārārammaṇato pana sabbesupi arūpadhammesu  chabbidhatā veditabbā.</p>
              <p>[03] saṅkhārā sāsavavipākadhammadhammādibhāvato ekavidhā. kusalākusalato duvidhā. tathā parittamahaggatahīnamajjhimamicchattaniyatāniyatato.  tividhā puññābhisaṅkhārādibhāvato. catubbidhā catuyonisaṃvattanato. pañcavidhā pañcagatigāmito.</p>
              <p>[03] viññāṇaṃ lokiyavipākādibhāvato ekavidhaṃ. sahetukāhetukādito duvidhaṃ.  bhavattayapariyāpannato, vedanattayasampayogato, ahetukadvihetukatihetukato ca tividhaṃ.  yonigativasena catubbidhaṃ, pañcavidhañca.</p>
              <p>[03] nāmarūpaṃ viññāṇasannissayato kammapaccayato ca ekavidhaṃ. sārammaṇanārammaṇato duvidhaṃ.  atītādito tividhaṃ. yonigativasena catubbidhaṃ, pañcavidhañca.</p>
              <p>[03] saḷāyatanaṃ sañjātisamosaraṇaṭṭhānato ekavidhaṃ. bhūtappasādaviññāṇādito duvidhaṃ. sampattāsampattanobhayagocarato  tividhaṃ. yonigatipariyāpannato catubbidhaṃ pañcavidhañcāti iminā nayena phassādīnampi  ekavidhādibhāvo veditabboti evamettha ekavidhāditopi viññātabbo vinicchayo. </p>
              <p>[03] 590^b^.^eb^ ^b^aṅgānañca vavatthānā^eb^ti sokādayo cettha bhavacakkassa avicchedadassanatthaṃ vuttā.  jarāmaraṇabbhāhatassa hi bālassa te sambhavanti. yathāha ^a^M2.0161^ea^ -- ``assutavā, bhikkhave,  puthujjano sārīrikāya dukkhāya vedanāya phuṭṭho samāno socati kilamati paridevati  urattāḷiṃ kandati sammohamāpajjatī''ti (saṃ0 ni0  4.252). yāva ca tesaṃ pavatti,  tāva avijjāyāti punapi ^a^V2.0159^ea^ avijjāpaccayā saṅkhārāti sambandhameva hoti bhavacakkaṃ.  tasmā tesaṃ jarāmaraṇeneva ekasaṅkhepaṃ katvā dvādaseva paṭiccasamuppādaṅgānīti veditabbāni.  evamettha aṅgānaṃ vavatthānatopi viññātabbo vinicchayo. </p>
              <p>[06] ayaṃ tāvettha saṅkhepakathā. </p>
            </h4>
          </h3>
          <h3>
            <h3n> avijjāpaccayāsaṅkhārapadakathā </h3n>
            <h4>
              <h4n> </h4n>
              <p>[03] 561^b^.^eb^ ayaṃ pana vitthāranayo -- ^b^avijjā^eb^ti suttantapariyāyena dukkhādīsu catūsu ṭhānesu  aññāṇaṃ, abhidhammapariyāyena pubbantādīhi saddhiṃ aṭṭhasu. vuttañhetaṃ ``tattha katamā  avijjā, dukkhe aññāṇaṃ...pe0... dukkhanirodhagāminiyā paṭipadāya aññāṇaṃ, pubbante  aññāṇaṃ, aparante, pubbantāparante, idappaccayatāpaṭiccasamuppannesu dhammesu aññāṇa''nti  (dha0 sa0 1106). tattha kiñcāpi ṭhapetvā lokuttaraṃ saccadvayaṃ sesaṭṭhānesu ārammaṇavasena  avijjā uppajjati, evaṃ santepi paṭicchādanavaseneva idha adhippetā. sā hi uppannā  dukkhasaccaṃ paṭicchādetvā tiṭṭhati, yāthāvasarasalakkhaṇaṃ paṭivijjhituṃ na deti, tathā samudayaṃ,  nirodhaṃ, maggaṃ, pubbantasaṅkhātaṃ atītaṃ khandhapañcakaṃ, aparantasaṅkhātaṃ anāgataṃ khandhapañcakaṃ,  pubbantāparantasaṅkhātaṃ tadubhayaṃ, idappaccayatāpaṭiccasamuppannadhammasaṅkhātaṃ idappaccayatañceva  paṭiccasamuppannadhamme ca paṭicchādetvā tiṭṭhati. ``ayaṃ avijjā, ime saṅkhārā''ti  evaṃ yāthāvasarasalakkhaṇamettha paṭivijjhituṃ na deti. tasmā dukkhe aññāṇaṃ...pe0...  idappaccayatāpaṭiccasamuppannesu dhammesu aññāṇanti vuccati. </p>
              <p>[03] 592^b^.^eb^ ^b^saṅkhārā^eb^ti puññādayo tayo kāyasaṅkhārādayo tayoti evaṃ pubbe saṅkhepato vuttā  cha, vitthārato panettha ^b^puññābhisaṅkhāro^eb^ dānasīlādivasena pavattā aṭṭha kāmāvacarakusalacetanā  ceva bhāvanāvasena pavattā pañca rūpāvacarakusalacetanā cāti terasa cetanā honti. ^b^apuññābhisaṅkhāro^eb^  pāṇātipātādivasena pavattā dvādasa akusalacetanā ^a^M2.0162^ea^. ^b^āneñjābhisaṅkhāro^eb^  bhāvanāvaseneva pavattā catasso arūpāvacarakusalacetanā cāti tayopi saṅkhārā ekūnatiṃsa  cetanā honti.</p>
              <p>[03] itaresu ^a^V2.0160^ea^ pana tīsu kāyasañcetanā ^b^kāyasaṅkhāro,^eb^ vacīsañcetanā ^b^vacīsaṅkhāro,^eb^ manosañcetanā  ^b^cittasaṅkhāro^eb^. ayaṃ tiko kammāyūhanakkhaṇe puññābhisaṅkhārādīnaṃ dvārato pavattidassanatthaṃ  vutto. kāyaviññattiṃ samuṭṭhāpetvā hi kāyadvārato pavattā aṭṭha kāmāvacarakusalacetanā,  dvādasa akusalacetanāti samavīsati cetanā kāyasaṅkhāro nāma. tā eva vacīviññattiṃ  samuṭṭhāpetvā vacīdvārato pavattā vacīsaṅkhāro nāma. abhiññācetanā panettha parato viññāṇassa  paccayo na hotīti na gahitā. yathā ca abhiññācetanā, evaṃ uddhaccacetanāpi na hoti.  tasmā sāpi viññāṇassa paccayabhāve apanetabbā, avijjāpaccayā pana sabbāpetā honti.  ubhopi viññattiyo asamuṭṭhāpetvā manodvāre uppannā pana sabbāpi ekūnatiṃsati cetanā  cittasaṅkhāroti. iti ayaṃ tiko purimattikameva pavisatīti atthato puññābhisaṅkhārādīnaṃyeva  vasena avijjāya paccayabhāvo veditabbo. </p>
              <p>[03] 593^b^.^eb^ tattha siyā -- kathaṃ panetaṃ jānitabbaṃ ``ime saṅkhārā avijjā paccayā hontī''ti?  avijjābhāve bhāvato. yassa hi dukkhādīsu avijjāsaṅkhātaṃ aññāṇaṃ appahīnaṃ hoti,  so dukkhe tāva pubbantādīsu ca aññāṇena saṃsāradukkhaṃ sukhasaññāya gahetvā tasseva  hetubhūte tividhepi saṅkhāre ārabhati. samudaye aññāṇena dukkhahetubhūtepi taṇhāparikkhāre  saṅkhāre sukhahetuto maññamāno ārabhati. nirodhe pana magge ca aññāṇena dukkhassa anirodhabhūtepi  gativisese dukkhanirodhasaññī hutvā nirodhassa ca amaggabhūtesupi yaññāmaratapādīsu nirodhamaggasaññī  hutvā dukkhanirodhaṃ patthayamāno yaññāmaratapādimukhena tividhepi saṅkhāre ārabhati.</p>
              <p>[03] apica so tāya catūsu saccesu appahīnāvijjatāya visesato jātijarārogamaraṇādianekādīnavavokiṇṇampi  puññaphalasaṅkhātaṃ dukkhaṃ dukkhato ajānanto tassa adhigamāya kāyavacīcittasaṅkhārabhedaṃ  puññābhisaṅkhāraṃ ^a^M2.0163^ea^ ārabhati devaccharakāmako viya maruppapātaṃ. sukhasammatassāpi  ca tassa puññaphalassa ante mahāpariḷāhajanikaṃ vipariṇāmadukkhataṃ appassādatañca apassantopi  tappaccayaṃ vuttappakārameva puññābhisaṅkhāraṃ ārabhati salabho viya dīpasikhābhinipātaṃ, madhubindugiddho  viya ca madhulittasatthadhārālehanaṃ. kāmupasevanādīsu ca savipākesu ādīnavaṃ apassanto  sukhasaññāya ceva kilesābhibhūtatāya ca dvārattayappavattampi apuññābhisaṅkhāraṃ ārabhati, bālo  viya gūthakīḷanaṃ, maritukāmo viya ca visakhādanaṃ.  āruppavipākesu ^a^V2.0161^ea^ cāpi saṅkhāravipariṇāmadukkhataṃ  anavabujjhamāno sassatādivipallāsena cittasaṅkhārabhūtaṃ āneñjābhisaṅkhāraṃ ārabhati, disāmūḷho  viya pisācanagarābhimukhamaggagamanaṃ.</p>
              <p>[03] evaṃ yasmā avijjābhāvatova saṅkhārabhāvo, na abhāvato. tasmā jānitabbametaṃ ``ime saṅkhārā  avijjāpaccayā hontī''ti. vuttampi cetaṃ ``avidvā, bhikkhave, avijjāgato puññābhisaṅkhārampi  abhisaṅkharoti, apuññābhisaṅkhārampi abhisaṅkharoti, āneñjābhisaṅkhārampi abhisaṅkharoti.  yato ca kho, bhikkhave, bhikkhuno avijjā pahīnā, vijjā uppannā; so avijjāvirāgā  vijjuppādā neva puññābhisaṅkhāraṃ abhisaṅkharotī''ti. </p>
            </h4>
          </h3>
          <h3>
            <h3n> paṭṭhānapaccayakathā </h3n>
            <h4>
              <h4n> </h4n>
              <p>[03] 594^b^.^eb^ etthāha -- gaṇhāma tāva etaṃ avijjā saṅkhārānaṃ paccayoti, idaṃ pana vattabbaṃ katamesaṃ  saṅkhārānaṃ kathaṃ paccayo hotīti? tatridaṃ vuccati, bhagavatā hi ``hetupaccayo, ārammaṇapaccayo,  adhipatipaccayo, anantarapaccayo, samanantarapaccayo, sahajātapaccayo, aññamaññapaccayo, nissayapaccayo,  upanissayapaccayo, purejātapaccayo, pacchājātapaccayo, āsevanapaccayo, kammapaccayo,  vipākapaccayo, āhārapaccayo, indriyapaccayo, jhānapaccayo, maggapaccayo, sampayuttapaccayo,  vippayuttapaccayo, atthipaccayo, natthipaccayo, vigatapaccayo, avigatapaccayo''ti  (paṭṭhā0 1.1.paccayuddesa) catuvīsati paccayā vuttā.</p>
              <p>[03] tattha ^a^M2.0164^ea^ hetu ca so paccayo cāti ^b^hetupaccayo,^eb^ hetu hutvā paccayo,  hetubhāvena paccayoti vuttaṃ hoti. ārammaṇapaccayādīsupi eseva nayo. </p>
              <p>[03] 595^b^.^eb^ tattha ^b^hetū^eb^ti vacanāvayavakāraṇamūlānametaṃ adhivacanaṃ. ``paṭiññā, hetū''tiādīsu  hi loke vacanāvayavo hetūti vuccati. sāsane pana ``ye dhammā hetuppabhavā''tiādīsu  (mahāva0 60) kāraṇaṃ. ``tayo kusalahetū, tayo akusalahetū''tiādīsu (dha0 sa0  1059) mūlaṃ hetūti vuccati, taṃ idha adhippetaṃ. ^b^paccayo^eb^ti ettha pana ayaṃ vacanattho,  paṭicca etasmā etīti paccayo. apaccakkhāya naṃ vattatīti attho. yo hi dhammo yaṃ  dhammaṃ apaccakkhāya tiṭṭhati vā uppajjati vā, so tassa ^a^V2.0162^ea^ paccayoti vuttaṃ hoti. lakkhaṇato  pana upakārakalakkhaṇo paccayo. yo hi dhammo yassa dhammassa ṭhitiyā vā uppattiyā vā  upakārako hoti, so tassa paccayoti vuccati. paccayo, hetu, kāraṇaṃ, nidānaṃ,  sambhavo, pabhavotiādi atthato ekaṃ, byañjanato nānaṃ. iti mūlaṭṭhena hetu, upakārakaṭṭhena  paccayoti saṅkhepato mūlaṭṭhena upakārako dhammo hetupaccayo.</p>
              <p>[03] so sāliādīnaṃ sālibījādīni viya, maṇipabhādīnaṃ viya ca maṇivaṇṇādayo kusalādīnaṃ  kusalādibhāvasādhakoti ācariyānaṃ adhippāyo. evaṃ sante pana taṃsamuṭṭhānarūpesu hetupaccayatā  na sampajjati. na hi so tesaṃ kusalādibhāvaṃ sādheti, na ca paccayo na hoti. vuttañhetaṃ  ``hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena paccayo''ti  (paṭṭhā0 1.1.1). ahetukacittānañca vinā etena abyākatabhāvo siddho, sahetukānampi  ca yonisomanasikārādipaṭibaddho kusalādibhāvo, na sampayuttahetupaṭibaddho. yadi ca  sampayuttahetūsu sabhāvatova kusalādibhāvo siyā, sampayuttesu hetupaṭibaddho alobho  kusalo vā siyā abyākato vā. yasmā pana ubhayathāpi hoti, tasmā yathā sampayuttesu,  evaṃ hetūsupi kusalāditā pariyesitabbā.</p>
              <p>[03] kusalādibhāvasādhanavasena ^a^M2.0165^ea^ pana hetūnaṃ mūlaṭṭhaṃ agahetvā suppatiṭṭhitabhāvasādhanavasena  gayhamāne na kiñci virujjhati. laddhahetupaccayā hi dhammā virūḷhamūlā viya pādapā  thirā honti suppatiṭṭhitā, ahetukā tilabījakādisevālā viya na suppatiṭṭhitā.  iti mūlaṭṭhena upakārakoti suppatiṭṭhitabhāvasādhanena upakārako dhammo hetupaccayoti  veditabbo. </p>
              <p>[03] 596^b^.^eb^ tato paresu ārammaṇabhāvena upakārako dhammo ^b^ārammaṇapaccayo^eb^. so ``rūpāyatanaṃ  cakkhuviññāṇadhātuyā''ti (paṭṭhā0 1.1.2) ārabhitvāpi ``yaṃ yaṃ dhammaṃ ārabbha ye  ye dhammā uppajjanti cittacetasikā dhammā, te te dhammā tesaṃ tesaṃ dhammānaṃ ārammaṇapaccayena  paccayo''ti (paṭṭhā0 1.1.2) osāpitattā na koci dhammo na hoti. yathā hi dubbalo  puriso daṇḍaṃ vā rajjuṃ vā ālambitvāva uṭṭhahati ceva tiṭṭhati ca, evaṃ cittacetasikā  dhammā rūpādiārammaṇaṃ ārabbheva uppajjanti ceva tiṭṭhanti ca. tasmā sabbepi cittacetasikānaṃ  ārammaṇabhūtā dhammā ārammaṇapaccayoti veditabbā. </p>
              <p>[03] 597^b^.^eb^ jeṭṭhakaṭṭhena ^a^V2.0163^ea^ upakārako dhammo ^b^adhipatipaccayo,^eb^ so sahajātārammaṇavasena duvidho.  tattha ``chandādhipati chandasampayuttakānaṃ dhammānaṃ taṃsamuṭṭhānānañca rūpānaṃ adhipatipaccayena  paccayo''tiādivacanato (paṭṭhā0 1.3.3) chandavīriyacittavīmaṃsāsaṅkhātā cattāro dhammā  adhipatipaccayoti veditabbā, no ca kho ekato. yadā hi chandaṃ dhuraṃ chandaṃ jeṭṭhakaṃ  katvā cittaṃ pavattati, tadā chandova adhipati, na itare. esa nayo sesesupi.</p>
              <p>[03] yaṃ pana dhammaṃ garuṃ katvā arūpadhammā pavattanti, so nesaṃ ārammaṇādhipati. tena vuttaṃ  ``yaṃ yaṃ dhammaṃ garuṃ katvā ye ye dhammā uppajjanti cittacetasikā dhammā, te te  dhammā tesaṃ tesaṃ dhammānaṃ adhipatipaccayena paccayo''ti (paṭṭhā0 1.1.3). </p>
              <p>[03] 598^b^.^eb^ anantarabhāvena upakārako dhammo ^b^anantarapaccayo^eb^. samanantarabhāvena upakārako  dhammo ^b^samanantarapaccayo^eb^. idañca paccayadvayaṃ ^a^M2.0166^ea^ bahudhā papañcayanti. ayaṃ  panettha sāro, yo hi esa cakkhuviññāṇānantarā manodhātu, manodhātuanantarā manoviññāṇadhātūtiādi  cittaniyamo, so yasmā purimapurimacittavaseneva ijjhati, na aññathā, tasmā attano  attano anantaraṃ anurūpassa cittuppādassa uppādanasamattho dhammo anantarapaccayo. tenevāha --  ``anantarapaccayoti cakkhuviññāṇadhātu taṃsampayuttakā ca dhammā manodhātuyā taṃsampayuttakānañca  dhammānaṃ anantarapaccayena paccayo''tiādi (paṭṭhā0 1.1.4). yo anantarapaccayo, sveva  samanantarapaccayo. byañjanamattameva hettha nānaṃ, upacayasantatīsu viya adhivacananiruttidukādīsu  viya ca. atthato pana nānaṃ natthi.</p>
              <p>[03] yampi ``atthānantaratāya anantarapaccayo, kālānantaratāya samanantarapaccayo''ti ācariyānaṃ  mataṃ, taṃ ``nirodhā vuṭṭhahantassa nevasaññānāsaññāyatanakusalaṃ phalasamāpattiyā samanantarapaccayena  paccayo''tiādīhi (paṭṭhā0 1.1.418) virujjhati. yampi tattha vadanti ``dhammānaṃ samuṭṭhāpanasamatthatā  na parihāyati, bhāvanābalena pana vāritattā dhammā samanantarā nuppajjantī''ti, tampi  kālānantaratāya abhāvameva sādheti. bhāvanābalena hi tattha kālānantaratā natthīti, mayampi  etadeva vadāma. yasmā ca kālānantaratā natthi, tasmā samanantarapaccayatā na yujjati.  kālānantaratāya hi tesaṃ samanantarapaccayo hotīti laddhi. tasmā ^a^V2.0164^ea^ abhinivesaṃ akatvā byañjanamattatovettha  nānākaraṇaṃ paccetabbaṃ, na atthato. kathaṃ? natthi etesaṃ antaranti hi anantarā.  saṇṭhānābhāvato suṭṭhu anantarāti samanantarā. </p>
              <p>[03] 599^b^.^eb^ uppajjamānova saha uppādanabhāvena upakārako dhammo ^b^sahajātapaccayo^eb^ pakāsassa  padīpo viya. so arūpakkhandhādivasena chabbidho hoti. yathāha -- ``cattāro khandhā arūpino  aññamaññaṃ sahajātapaccayena paccayo. cattāro mahābhūtā aññamaññaṃ, okkantikkhaṇe nāmarūpaṃ  aññamaññaṃ, cittacetasikā dhammā cittasamuṭṭhānānaṃ rūpānaṃ, mahābhūtā upādārūpānaṃ,  rūpino dhammā arūpīnaṃ dhammānaṃ kiñcikāle sahajātapaccayena paccayo, kiñcikāle  na sahajātapaccayena paccayo''ti (paṭṭhā0 1.1.6). idaṃ hadayavatthumeva sandhāya vuttaṃ. </p>
              <p>[03] 600^b^.^eb^ aññamaññaṃ ^a^M2.0167^ea^ uppādanupatthambhanabhāvena upakārako dhammo ^b^aññamaññapaccayo^eb^  aññamaññūpatthambhakaṃ tidaṇḍakaṃ viya. so arūpakkhandhādivasena tividho hoti. yathāha --  ``cattāro khandhā arūpino aññamaññapaccayena paccayo. cattāro mahābhūtā okkantikkhaṇe  nāmarūpaṃ aññamaññapaccayena paccayo''ti (paṭṭhā0 1.1.7). </p>
              <p>[03] 601^b^.^eb^ adhiṭṭhānākārena nissayākārena ca upakārako dhammo ^b^nissayapaccayo^eb^ tarucittakammādīnaṃ  pathavīpaṭādayo viya. so ``cattāro khandhā arūpino aññamaññaṃ nissayapaccayena paccayo''ti  evaṃ sahajāte vuttanayeneva veditabbo. chaṭṭho panettha koṭṭhāso ``cakkhāyatanaṃ cakkhuviññāṇadhātuyā...pe0...  sota... ghāna... jivhā... kāyāyatanaṃ kāyaviññāṇadhātuyā taṃsampayuttakānañca  dhammānaṃ nissayapaccayena paccayo. yaṃ rūpaṃ nissāya manodhātu ca manoviññāṇadhātu  ca vattanti, taṃ rūpaṃ manodhātuyā ca manoviññāṇadhātuyā ca taṃsampayuttakānañca dhammānaṃ  nissayapaccayena paccayo''ti (paṭṭhā0 1.1.8) evaṃ vibhatto. </p>
              <p>[03] 602^b^.^eb^ ^b^upanissayapaccayo^eb^ti ettha pana ayaṃ tāva vacanattho, tadadhīnavuttitāya attano phalena  nissito na paṭikkhittoti nissayo. yathā pana bhuso āyāso upāyāso, evaṃ bhuso  nissayo upanissayo, balavakāraṇassetaṃ adhivacanaṃ. tasmā balavakāraṇabhāvena upakārako  dhammo upanissayapaccayoti veditabbo.</p>
              <p>[03] so ^a^V2.0165^ea^ ārammaṇūpanissayo anantarūpanissayo pakatūpanissayoti tividho hoti. tattha ``dānaṃ  datvā sīlaṃ samādiyitvā uposathakammaṃ katvā taṃ garuṃkatvā paccavekkhati, pubbe  suciṇṇāni garuṃkatvā paccavekkhati, jhānā vuṭṭhahitvā jhānaṃ garuṃkatvā paccavekkhati,  sekkhā gotrabhuṃ garuṃkatvā paccavekkhanti, vodānaṃ garuṃkatvā paccavekkhanti. sekkhā  maggā vuṭṭhahitvā maggaṃ garuṃkatvā paccavekkhantī''ti (paṭṭhā0 1.1.423) evamādinā  nayena ^b^ārammaṇūpanissayo^eb^ tāva ārammaṇādhipatinā saddhiṃ nānattaṃ akatvāva vibhatto.  tattha yaṃ ārammaṇaṃ garuṃkatvā cittacetasikā uppajjanti, taṃ niyamato tesu ārammaṇesu  balavārammaṇaṃ hoti. iti garukattabbamattaṭṭhena ^a^M2.0168^ea^ ārammaṇādhipati, balavakāraṇaṭṭhena  ārammaṇūpanissayoti evametesaṃ nānattaṃ veditabbaṃ.</p>
              <p>[03] ^b^anantarūpanissayo^eb^pi ``purimā purimā kusalā khandhā pacchimānaṃ pacchimānaṃ kusalānaṃ  khandhānaṃ upanissayapaccayena paccayo''tiādinā (paṭṭhā0 1.1.9) nayena anantarapaccayena  saddhiṃ nānattaṃ akatvāva vibhatto. mātikānikkhepe pana nesaṃ ``cakkhuviññāṇadhātu  taṃsampayuttakā ca dhammā manodhātuyā taṃsampayuttakānañca dhammānaṃ anantarapaccayena paccayo''tiādinā  (paṭṭhā0 1.1.4) nayena anantarassa, ``purimā purimā kusalā dhammā pacchimānaṃ pacchimānaṃ  kusalānaṃ dhammānaṃ upanissayapaccayena paccayo''tiādinā (paṭṭhā0 1.1.9) nayena upanissayassa  āgatattā nikkhepe viseso atthi. sopi atthato ekībhāvameva gacchati. evaṃ santepi  attano attano anantarā anurūpassa cittuppādassa pavattanasamatthatāya anantaratā, purimacittassa  pacchimacittuppādane balavatāya anantarūpanissayatā veditabbā. yathā hi hetupaccayādīsu  kiñci dhammaṃ vināpi cittaṃ uppajjati, na evaṃ anantaracittaṃ vinā cittassa uppatti  nāma atthi. tasmā balavapaccayo hoti. iti attano attano anantarā anurūpacittuppādanavasena  anantarapaccayo, balavakāraṇavasena anantarūpanissayoti evametesaṃ nānattaṃ veditabbaṃ.</p>
              <p>[03] ^b^pakatūpanissayo^eb^ pana pakato upanissayo pakatūpanissayo. pakato nāma attano santāne  nipphādito vā saddhāsīlādi upasevito vā utubhojanādi. pakatiyā eva vā upanissayo  pakatūpanissayo, ārammaṇānantarehi asammissoti attho. tassa pakatūpanissayo ``saddhaṃ  upanissāya dānaṃ deti, sīlaṃ samādiyati, uposathakammaṃ karoti, jhānaṃ uppādeti,  vipassanaṃ ^a^V2.0166^ea^ uppādeti, maggaṃ uppādeti, abhiññaṃ uppādeti, samāpattiṃ uppādeti.  sīlaṃ, sutaṃ, cāgaṃ, paññaṃ upanissāya dānaṃ deti...pe0... samāpattiṃ uppādeti.  saddhā, sīlaṃ, sutaṃ, cāgo, paññā saddhāya, sīlassa, sutassa, cāgassa, paññāya, upanissayapaccayena  paccayo''tiādinā (paṭṭhā0 1.1.423) nayena anekappakārato pabhedo veditabbo. iti  ime saddhādayo pakatā ceva balavakāraṇaṭṭhena upanissayā cāti pakatūpanissayoti. </p>
              <p>[03] 603^b^.^eb^ paṭhamataraṃ ^a^M2.0169^ea^ uppajjitvā vattamānabhāvena upakārako dhammo ^b^purejātapaccayo^eb^.  so pañcadvāre vatthārammaṇahadayavatthuvasena ekādasavidho hoti. yathāha -- ``cakkhāyatanaṃ  cakkhuviññāṇadhātuyā taṃsampayuttakānañca dhammānaṃ purejātapaccayena paccayo. sota...pe0...  ghāna, jivhā, kāyāyatanaṃ, rūpa, sadda, gandha, rasa, phoṭṭhabbāyatanaṃ kāyaviññāṇadhātuyā  taṃsampayuttakānañca dhammānaṃ purejātapaccayena paccayo. rūpa, sadda, gandha, rasa, phoṭṭhabbāyatanaṃ  manodhātuyā. yaṃ rūpaṃ nissāya manodhātu ca manoviññāṇadhātu ca vattanti, taṃ rūpaṃ  manodhātuyā taṃsampayuttakānañca dhammānaṃ purejātapaccayena paccayo. manoviññāṇadhātuyā  taṃsampayuttakānañca dhammānaṃ kiñcikāle purejātapaccayena paccayo. kiñcikāle  na purejātapaccayena paccayo''ti (paṭṭhā0 1.1.10). </p>
              <p>[03] 604^b^.^eb^ purejātānaṃ rūpadhammānaṃ upatthambhakattena upakārako arūpadhammo ^b^pacchājātapaccayo^eb^  gijjhapotakasarīrānaṃ āhārāsācetanā viya. tena vuttaṃ ``pacchājātā cittacetasikā  dhammā purejātassa imassa kāyassa pacchājātapaccayena paccayo''ti (paṭṭhā0 1.1.11). </p>
              <p>[03] 605^b^.^eb^ āsevanaṭṭhena anantarānaṃ paguṇabalavabhāvāya upakārako dhammo ^b^āsevanapaccayo^eb^ ganthādīsu  purimapurimābhiyogo viya. so kusalākusalakiriyajavanavasena tividho hoti. yathāha --  ``purimā purimā kusalā dhammā pacchimānaṃ pacchimānaṃ kusalānaṃ dhammānaṃ āsevanapaccayena  paccayo. purimā purimā akusalā...pe0... kiriyābyākatā dhammā pacchimānaṃ pacchimānaṃ  kiriyābyākatānaṃ dhammānaṃ āsevanapaccayena paccayo''ti (paṭṭhā0 1.1.12). </p>
              <p>[03] 606^b^.^eb^ cittapayogasaṅkhātena kiriyabhāvena upakārako dhammo ^b^kammapaccayo^eb^. so nānakkhaṇikāya  ceva kusalākusalacetanāya sahajātāya ca sabbāyapi cetanāya vasena duvidho hoti ^a^V2.0167^ea^. yathāha --  ``kusalākusalaṃ kammaṃ vipākānaṃ khandhānaṃ kaṭattā ca rūpānaṃ kammapaccayena paccayo.  cetanā sampayuttakānaṃ dhammānaṃ taṃsamuṭṭhānānañca rūpānaṃ kammapaccayena paccayo''ti (paṭṭhā0  1.1.13). </p>
              <p>[03] 607^b^.^eb^ nirussāhasantabhāvena ^a^M2.0170^ea^ nirussāhasantabhāvāya upakārako vipākadhammo  ^b^vipākapaccayo^eb^. so pavatte taṃsamuṭṭhānānaṃ, paṭisandhiyaṃ kaṭattā ca rūpānaṃ, sabbattha  ca sampayuttadhammānaṃ paccayo hoti. yathāha --``vipākābyākato eko khandho tiṇṇannaṃ  khandhānaṃ cittasamuṭṭhānānañca rūpānaṃ vipākapaccayena paccayo...pe0... paṭisandhikkhaṇe  vipākābyākato eko khandho tiṇṇannaṃ khandhānaṃ kaṭattā ca rūpānaṃ. tayo khandhā  ekassa khandhassa. dve khandhā dvinnaṃ khandhānaṃ kaṭattā ca rūpānaṃ vipākapaccayena paccayo.  khandhā vatthussa vipākapaccayena paccayo''ti. </p>
              <p>[03] 608^b^.^eb^ rūpārūpānaṃ upatthambhakaṭṭhena upakārakā cattāro āhārā ^b^āhārapaccayo^eb^. yathāha --``kabaḷīkāro  āhāro imassa kāyassa āhārapaccayena paccayo. arūpino āhārā sampayuttakānaṃ  dhammānaṃ taṃsamuṭṭhānānañca rūpānaṃ āhārapaccayena paccayo''ti (paṭṭhā0 1.1.15). pañhāvāre  pana ``paṭisandhikkhaṇe vipākābyākatā āhārā sampayuttakānaṃ khandhānaṃ kaṭattā ca  rūpānaṃ āhārapaccayena paccayo''tipi (paṭṭhā0 1.1.429) vuttaṃ. </p>
              <p>[03] 609^b^.^eb^ adhipatiyaṭṭhena upakārakā itthindriyapurisindriyavajjā vīsatindriyā ^b^indriyapaccayo^eb^.  tattha cakkhundriyādayo arūpadhammānaṃyeva, sesā rūpārūpānaṃ paccayā honti. yathāha --  ``cakkhundriyaṃ cakkhuviññāṇadhātuyā...pe0... sota... ghāna... jivhā... kāyindriyaṃ  kāyaviññāṇadhātuyā taṃsampayuttakānañca dhammānaṃ indriyapaccayena paccayo. rūpajīvitindriyaṃ  kaṭattārūpānaṃ indriyapaccayena paccayo. arūpino indriyā sampayuttakānaṃ dhammānaṃ taṃsamuṭṭhānānañca  rūpānaṃ indriyapaccayena paccayo''ti (paṭṭhā0 1.1.16). pañhāvāre pana ``paṭisandhikkhaṇe  vipākābyākatā indriyā sampayuttakānaṃ khandhānaṃ kaṭattā ca rūpānaṃ indriyapaccayena  paccayo''tipi (paṭṭhā0 1.1.430) vuttaṃ. </p>
              <p>[03] 610^b^.^eb^ upanijjhāyanaṭṭhena upakārakāni ṭhapetvā  dvipañcaviññāṇe sukhadukkhavedanādvayaṃ sabbānipi ^a^V2.0168^ea^  kusalādibhedāni satta jhānaṅgāni ^b^jhānapaccayo^eb^. yathāha --``jhānaṅgāni jhānasampayuttakānaṃ  dhammānaṃ taṃsamuṭṭhānānañca rūpānaṃ jhānapaccayena ^a^M2.0171^ea^ paccayo''ti (paṭṭhā0 1.1.17).  pañhāvāre pana ``paṭisandhikkhaṇe vipākābyākatāni jhānaṅgāni sampayuttakānaṃ khandhānaṃ  kaṭattā ca rūpānaṃ jhānapaccayena paccayo''tipi (paṭṭhā0 1.1.431) vuttaṃ. </p>
              <p>[03] 611^b^.^eb^ yato tato vā niyyānaṭṭhena upakārakāni kusalādibhedāni dvādasa maggaṅgāni ^b^maggapaccayo^eb^.  yathāha -- ``maggaṅgāni maggasampayuttakānaṃ dhammānaṃ taṃsamuṭṭhānānañca rūpānaṃ maggapaccayena  paccayo''ti (paṭṭhā0 1.1.18). pañhāvāre pana ``paṭisandhikkhaṇe vipākābyākatāni  maggaṅgāni sampayuttakānaṃ khandhānaṃ kaṭattā ca rūpānaṃ maggapaccayena paccayo''tipi (paṭṭhā0  1.1.432) vuttaṃ. ete pana dvepi jhānamaggapaccayā dvipañcaviññāṇāhetukacittesu na labbhantīti  veditabbā. </p>
              <p>[03] 612^b^.^eb^ ekavatthukaekārammaṇaekuppādekanirodhasaṅkhātena sampayuttabhāvena upakārakā  arūpadhammā ^b^sampayuttapaccayo^eb^. yathāha -- ``cattāro khandhā arūpino aññamaññaṃ sampayuttapaccayena  paccayo''ti (paṭṭhā0 1.1.19). </p>
              <p>[03] 613^b^.^eb^ ekavatthukādibhāvānupagamena upakārakā rūpino dhammā arūpīnaṃ dhammānaṃ, arūpinopi  rūpīnaṃ ^b^vippayuttapaccayo^eb^. so sahajātapacchājātapurejātavasena tividho hoti. vuttañhetaṃ  ``sahajātā kusalā khandhā cittasamuṭṭhānānaṃ rūpānaṃ vippayuttapaccayena paccayo. pacchājātā  kusalā khandhā purejātassa imassa kāyassa vippayuttapaccayena paccayo''ti (paṭṭhā0 1.1.434).  abyākatapadassa pana sahajātavibhaṅge ``paṭisandhikkhaṇe vipākābyākatā khandhā kaṭattārūpānaṃ  vippayuttapaccayena paccayo. khandhā vatthussa. vatthu khandhānaṃ vippayuttapaccayena paccayo''tipi  (paṭṭhā0 1.1.434) vuttaṃ. purejātaṃ pana cakkhundriyādivatthuvaseneva veditabbaṃ.  yathāha -- ``purejātaṃ cakkhāyatanaṃ cakkhuviññāṇassa...pe0... kāyāyatanaṃ kāyaviññāṇassa  vippayuttapaccayena paccayo. vatthu vipākābyākatānaṃ kiriyābyākatānaṃ khandhānaṃ...pe0...  vatthu kusalānaṃ khandhānaṃ...pe0... vatthu akusalānaṃ khandhānaṃ vippayuttapaccayena  paccayo''ti (paṭṭhā0 1.1.434). </p>
              <p>[03] 614^b^.^eb^ paccuppannalakkhaṇena ^a^V2.0169^ea^ atthibhāvena tādisasseva dhammassa upatthambhakattena upakārako  dhammo ^b^atthipaccayo^eb^. tassa arūpakkhandhamahābhūtanāmarūpacittacetasikamahābhūtāayatanavatthuvasena  sattadhā mātikā ^a^M2.0172^ea^ nikkhittā. yathāha --``cattāro khandhā arūpino aññamaññaṃ  atthipaccayena paccayo, cattāro mahābhūtā, okkantikkhaṇe nāmarūpaṃ aññamaññaṃ. cittacetasikā  dhammā cittasamuṭṭhānānaṃ rūpānaṃ. mahābhūtā upādārūpānaṃ. cakkhāyatanaṃ cakkhuviññāṇadhātuyā...pe0...  kāyāyatanaṃ...pe0... rūpāyatanaṃ...pe0... phoṭṭhabbāyatanaṃ kāyaviññāṇadhātuyā taṃsampayuttakānañca  dhammānaṃ atthipaccayena paccayo. rūpāyatanaṃ...pe0... phoṭṭhabbāyatanaṃ manodhātuyā taṃsampayuttakānañca  dhammānaṃ. yaṃ rūpaṃ nissāya manodhātu ca manoviññāṇadhātu ca vattanti, taṃ rūpaṃ  manodhātuyā ca manoviññāṇadhātuyā ca taṃsampayuttakānañca dhammānaṃ atthipaccayena paccayo''ti  (paṭṭhā0 1.1.21).</p>
              <p>[03] pañhāvāre pana sahajātaṃ purejātaṃ pacchājātaṃ āhāraṃ indriyantipi nikkhipitvā ^b^sahajāte^eb^  tāva ``eko khandho tiṇṇannaṃ khandhānaṃ taṃsamuṭṭhānānañca rūpānaṃ atthipaccayena paccayo''tiādinā  (paṭṭhā0 1.1.435) nayena niddeso kato, ^b^purejāte^eb^ purejātānaṃ cakkhādīnaṃ vasena  niddeso kato. ^b^pacchājāte^eb^ purejātassa imassa kāyassa pacchājātānaṃ cittacetasikānaṃ  paccayavasena niddeso kato. ^b^āhārindriyesu^eb^ ``kabaḷīkāro āhāro imassa kāyassa  atthipaccayena paccayo. rūpajīvitindriyaṃ kaṭattārūpānaṃ atthipaccayena paccayo''ti  (paṭṭhā0 1.1.435) evaṃ niddeso katoti. </p>
              <p>[03] 615^b^.^eb^ attano anantarā uppajjamānānaṃ arūpadhammānaṃ pavattiokāsadānena upakārakā samanantaraniruddhā  arūpadhammā ^b^natthipaccayo^eb^. yathāha --``samanantaraniruddhā cittacetasikā dhammā paṭuppannānaṃ  cittacetasikānaṃ dhammānaṃ natthipaccayena paccayo''ti.</p>
              <p>[03] te eva vigatabhāvena upakārakattā ^b^vigatapaccayo^eb^. yathāha -- ``samanantaravigatā cittacetasikā  dhammā paṭuppannānaṃ cittacetasikānaṃ dhammānaṃ vigatapaccayena paccayo''ti.</p>
              <p>[03] atthi paccayadhammā eva ca avigatabhāvena upakārakattā ^b^avigatapaccayo^eb^ti veditabbā.  desanāvilāsena ^a^V2.0170^ea^ pana tathā vinetabbaveneyyavasena vā ayaṃ duko vutto, ahetukadukaṃ  vatvāpi hetuvippayuttaduko viyāti. </p>
            </h4>
          </h3>
          <h3>
            <h3n> avijjāpaccayāsaṅkhārapadavitthārakathā </h3n>
            <h4>
              <h4n> </h4n>
              <p>[03] 616^b^.^eb^ evamimesu ^a^M2.0173^ea^ catuvīsatiyā paccayesu ayaṃ avijjā, </p>
              <p>[21] paccayo hoti puññānaṃ, duvidhānekadhā pana. </p>
              <p>[22] paresaṃ pacchimānaṃ sā, ekadhā paccayo matāti..</p>
              <p>[03] tattha ^b^puññānaṃ duvidhā^eb^ti ārammaṇapaccayena ca upanissayapaccayena cāti dvedhā paccayo hoti.  sā hi avijjaṃ khayato vayato sammasanakāle kāmāvacarānaṃ puññābhisaṅkhārānaṃ ārammaṇapaccayena  paccayo hoti. abhiññācittena samohacittaṃ jānanakāle rūpāvacarānaṃ. avijjāsamatikkamatthāya  pana dānādīni ceva kāmāvacarapuññakiriyavatthūni pūrentassa, rūpāvacarajjhānāni ca  uppādentassa dvinnampi tesaṃ upanissayapaccayena paccayo hoti. tathā avijjāsammūḷhattā  kāmabhavarūpabhavasampattiyo patthetvā tāneva puññāni karontassa.</p>
              <p>[03] ^b^anekadhā pana paresa^eb^nti apuññābhisaṅkhārānaṃ anekadhā paccayo hoti. kathaṃ? esā  hi avijjaṃ ārabbha rāgādīnaṃ uppajjanakāle ārammaṇapaccayena, garuṃkatvā assādanakāle  ārammaṇādhipatiārammaṇūpanissayehi, avijjāsammūḷhassa anādīnavadassāvino pāṇātipātādīni  karontassa upanissayapaccayena, dutiyajavanādīnaṃ anantarasamanantarānantarūpanissayāsevananatthivigatapaccayehi,  yaṃkiñci akusalaṃ karontassa hetu sahajāta aññamañña nissaya sampayutta atthi avigatapaccayehīti  anekadhā paccayo hoti.</p>
              <p>[03] ^b^pacchimānaṃ sā ekadhā paccayo matā^eb^ti āneñjābhisaṅkhārānaṃ upanissayapaccayeneva ekadhā  paccayo matā. so panassā upanissayabhāvo puññābhisaṅkhāre vuttanayeneva veditabboti. </p>
              <p>[03] 617^b^.^eb^ etthāha -- kiṃ panāyamekāva avijjā saṅkhārānaṃ paccayo,  udāhu aññepi paccayā ^a^V2.0171^ea^  santīti? kiṃ panettha, yadi tāva ekāva, ekakāraṇavādo āpajjati. athaññepi  santi, ``avijjāpaccayā saṅkhārā''ti ekakāraṇaniddeso nupapajjatīti? na nupapajjati.  kasmā? yasmā -- </p>
              <p>[21] ekaṃ na ekato idha, nānekamanekatopi no ekaṃ. </p>
              <p>[22] phalamatthi atthi pana eka-hetuphaladīpane attho..</p>
              <p>[03] ekato ^a^M2.0174^ea^ hi kāraṇato na idha kiñci ekaṃ phalamatthi, na anekaṃ. nāpi  anekehi kāraṇehi ekaṃ. anekehi pana kāraṇehi anekameva hoti. tathā hi  anekehi utupathavībījasalilasaṅkhātehi kāraṇehi anekameva rūpagandharasādikaṃ aṅkurasaṅkhātaṃ  phalaṃ uppajjamānaṃ dissati. yaṃ panetaṃ ``avijjāpaccayā saṅkhārā, saṅkhārapaccayā viññāṇa''nti  ekekahetuphaladīpanaṃ kataṃ, tattha attho atthi, payojanaṃ vijjati.</p>
              <p>[03] bhagavā hi katthaci padhānattā, katthaci pākaṭattā, katthaci asādhāraṇattā desanāvilāsassa  ca veneyyānañca anurūpato ekameva hetuṃ vā phalaṃ vā dīpeti. ``phassapaccayā vedanā''ti  hi padhānattā ekameva hetuphalamāha. phasso hi vedanāya padhānahetu yathāphassaṃ vedanā  vavatthānato. vedanā ca phassassa padhānaphalaṃ yathāvedanaṃ phassavavatthānato. ``semhasamuṭṭhānā  ābādhā''ti (a0 ni0  10.60) pākaṭattā ekaṃ hetumāha. pākaṭo hi ettha semho,  na kammādayo. ``ye keci, bhikkhave, akusalā dhammā, sabbe te ayonisomanasikāramūlakā''ti  asādhāraṇattā ekaṃ hetumāha. asādhāraṇo hi ayonisomanasikāro akusalānaṃ, sādhāraṇāni  vatthārammaṇādīnīti. tasmā ayamidha avijjā vijjamānesupi aññesu vatthārammaṇasahajātadhammādīsu  saṅkhārakāraṇesu ``assādānupassino taṇhā pavaḍḍhatī''ti (saṃ0 ni0  2.52) ca ``avijjāsamudayā  āsavasamudayo''ti (ma0 ni0 1.104) ca vacanato aññesampi taṇhādīnaṃ saṅkhārahetūnaṃ  hetūti padhānattā, ``avidvā, bhikkhave, avijjāgato puññābhisaṅkhārampi abhisaṅkharotī''ti  pākaṭattā, asādhāraṇattā ca saṅkhārānaṃ hetubhāvena dīpitāti veditabbā. eteneva  ca ekekahetuphaladīpanaparihāravacanena sabbattha ekekahetuphaladīpane payojanaṃ veditabbanti. </p>
              <p>[03] 618^b^.^eb^ etthāha ^a^V2.0172^ea^ -- evaṃ santepi ekantāniṭṭhaphalāya sāvajjāya avijjāya kathaṃ puññāneñjābhisaṅkhārapaccayattaṃ  yujjati? na hi nimbabījato ucchu uppajjatīti. kathaṃ na yujjissati? lokasmiñhi -- </p>
              <p>[21] viruddho ^a^M2.0175^ea^ cāviruddho ca, sadisāsadiso tathā. </p>
              <p>[22] dhammānaṃ paccayo siddho, vipākā eva te ca na..</p>
              <p>[03] dhammānaṃ hi ṭhānasabhāvakiccādiviruddho cāviruddho ca paccayo loke siddho. purimacittaṃ  hi aparacittassa ṭhānaviruddho paccayo, purimasippādisikkhā ca pacchā pavattamānānaṃ sippādikiriyānaṃ.  kammaṃ rūpassa sabhāvaviruddho paccayo, khīrādīni ca dadhiādīnaṃ. āloko cakkhuviññāṇassa  kiccaviruddho, guḷādayo ca āsavādīnaṃ. cakkhurūpādayo pana cakkhuviññāṇādīnaṃ ṭhānāviruddhā  paccayā. purimajavanādayo pacchimajavanādīnaṃ sabhāvāviruddhā kiccāviruddhā ca.</p>
              <p>[03] yathā ca viruddhāviruddhā paccayā siddhā, evaṃ sadisāsadisāpi. sadisameva hi utuāhārasaṅkhātaṃ  rūpaṃ rūpassa paccayo, sālibījādīni ca sāliphalādīnaṃ. asadisampi rūpaṃ arūpassa,  arūpañca rūpassa paccayo hoti, golomāviloma-visāṇa-dadhitilapiṭṭhādīni ca dubbā-sarabhūtiṇakādīnaṃ.  yesañca dhammānaṃ te viruddhāviruddhasadisāsadisapaccayā, na te dhammā tesaṃ dhammānaṃ vipākā  eva.</p>
              <p>[03] iti ayaṃ avijjā vipākavasena ekantāniṭṭhaphalā, sabhāvavasena ca sāvajjāpi samānā sabbesampi  etesaṃ puññābhisaṅkhārādīnaṃ yathānurūpaṃ ṭhānakiccasabhāvaviruddhāviruddhapaccayavasena, sadisāsadisapaccayavasena  ca paccayo hotīti veditabbā. so cassā paccayabhāvo ``yassa hi dukkhādīsu avijjāsaṅkhātaṃ  aññāṇaṃ appahīnaṃ hoti, so dukkhe tāva pubbantādīsu ca aññāṇena saṃsāradukkhaṃ  sukhasaññāya gahetvā tassa hetubhūte tividhepi saṅkhāre ārabhatī''tiādinā nayena vutto  eva. </p>
              <p>[03] 619^b^.^eb^ apica ayaṃ aññopi pariyāyo -- </p>
              <p>[21] cutūpapāte ^a^V2.0173^ea^ saṃsāre, saṅkhārānañca lakkhaṇe. </p>
              <p>[22] yo paṭiccasamuppanna-dhammesu ca vimuyhati.. </p>
              <p>[21] abhisaṅkharoti so ete, saṅkhāre tividhe yato. </p>
              <p>[22] avijjā paccayo tesaṃ, tividhānampayaṃ tatoti..</p>
              <p>[03] kathaṃ ^a^M2.0176^ea^ pana yo etesu vimuyhati, so tividhepete saṅkhāre karotīti  ce. ^b^cutiyā^eb^ tāva vimūḷho ``sabbattha khandhānaṃ bhedo maraṇa''nti cutiṃ agaṇhanto  ``satto marati, sattassa dehantarasaṅkamana''ntiādīni vikappeti.</p>
              <p>[03] ^b^upapāte^eb^ vimūḷho ``sabbattha khandhānaṃ pātubhāvo jātī''ti upapātaṃ agaṇhanto ``satto  upapajjati, sattassa navasarīrapātubhāvo''tiādīni vikappeti.</p>
              <p>[03] ^b^saṃsāre^eb^ vimūḷho yo esa, </p>
              <p>[21] ``khandhānañca paṭipāṭi, dhātuāyatanāna ca. </p>
              <p>[22] abbocchinnaṃ vattamānā, saṃsāroti pavuccatī''ti.. --</p>
              <p>[03] evaṃ vaṇṇito ^b^saṃsāro,^eb^ taṃ evaṃ agaṇhanto ``ayaṃ satto asmā lokā paraṃ lokaṃ  gacchati, parasmā lokā imaṃ lokaṃ āgacchatī''tiādīni vikappeti.</p>
              <p>[03] ^b^saṅkhārānaṃ lakkhaṇe^eb^ vimūḷho saṅkhārānaṃ sabhāvalakkhaṇaṃ sāmaññalakkhaṇañca agaṇhanto saṅkhāre attato  attaniyato dhuvato sukhato subhato vikappeti.</p>
              <p>[03] ^b^paṭiccasamuppannadhammesu^eb^ vimūḷho avijjādīhi saṅkhārādīnaṃ pavattiṃ agaṇhanto ``attā  jānāti vā na jānāti vā, so eva karoti ca kāreti ca. so paṭisandhiyaṃ upapajjati,  tassa aṇuissarādayo kalalādibhāvena sarīraṃ saṇṭhapento indriyāni sampādenti. so  indriyasampanno phusati, vediyati, taṇhīyati, upādiyati, ghaṭiyati. so puna bhavantare  bhavatī''ti ^a^V2.0174^ea^ vā, ``sabbe sattā niyatisaṅgatibhāvapariṇatā''ti (dī0 ni0 1.168) vā  vikappeti.</p>
              <p>[03] so avijjāya andhīkato evaṃ vikappento yathā nāma andho pathaviyaṃ vicaranto maggampi  amaggampi thalampi ninnampi samampi visamampi paṭipajjati, evaṃ puññampi apuññampi  āneñjābhisaṅkhārampi abhisaṅkharotīti.</p>
              <p>[03] tenetaṃ vuccati -- </p>
              <p>[21] ``yathāpi ^a^M2.0177^ea^ nāma jaccandho, naro apariṇāyako. </p>
              <p>[22] ekadā yāti maggena, ummaggenāpi ekadā.. </p>
              <p>[21] ``saṃsāre saṃsaraṃ bālo, tathā apariṇāyako. </p>
              <p>[22] karoti ekadā puññaṃ, apuññamapi ekadā.. </p>
              <p>[21] ``yadā ca ñatvā so dhammaṃ, saccāni abhisamessati. </p>
              <p>[22] tadā avijjūpasamā, upasanto carissatī''ti.. </p>
              <p>[06] ayaṃ ``avijjāpaccayā saṅkhārā''ti padasmiṃ vitthārakathā. </p>
            </h4>
          </h3>
          <h3>
            <h3n> saṅkhārapaccayāviññāṇapadavitthārakathā </h3n>
            <h4>
              <h4n> </h4n>
              <p>[03] 620^b^.^eb^ saṅkhārapaccayā viññāṇapade -- ^b^viññāṇa^eb^nti cakkhuviññāṇādi chabbidhaṃ. tattha cakkhuviññāṇaṃ  kusalavipākaṃ akusalavipākanti duvidhaṃ hoti. tathā sotaghānajivhākāayaviññāṇāni.  manoviññāṇaṃ kusalākusalavipākā dve manodhātuyo, tisso ahetukamanoviññāṇadhātuyo,  aṭṭha sahetukāni kāmāvacaravipākacittāni, pañca rūpāvacarāni, cattāri arūpāvacarānīti  bāvīsatividhaṃ hoti. iti imehi chahi viññāṇehi  sabbānipi bāttiṃsa lokiyavipākaviññāṇāni ^a^V2.0175^ea^  saṅgahitāni honti. lokuttarāni pana vaṭṭakathāya na yujjantīti na gahitāni.</p>
              <p>[03] tattha siyā ``kathaṃ panetaṃ jānitabbaṃ idaṃ vuttappakāraṃ viññāṇaṃ saṅkhārapaccayā hotī''ti?  upacitakammābhāve vipākābhāvato. vipākaṃ hetaṃ, vipākañca na upacitakammābhāve  uppajjati. yadi uppajjeyya sabbesaṃ sabbavipākāni uppajjeyyuṃ, na ca uppajjantīti  jānitabbametaṃ saṅkhārapaccayā idaṃ viññāṇaṃ hotīti.</p>
              <p>[03] katarasaṅkhārapaccayā kataraṃ viññāṇanti ce. ^b^kāmāvacarapuññābhisaṅkhārapaccayā^eb^ tāva kusalavipākāni  pañca cakkhuviññāṇādīni, manoviññāṇe ekā manodhātu, dve manoviññāṇadhātuyo,  aṭṭha kāmāvacaramahāvipākānīti soḷasa. yathāha -- </p>
              <p>[02] ``kāmāvacarassa kusalassa kammassa kaṭattā upacitattā vipākaṃ cakkhuviññāṇaṃ uppannaṃ  hoti... sota... ghāna... jivhā... kāyaviññāṇaṃ ^a^M2.0178^ea^... vipākā manodhātu  uppannā hoti. somanassasahagatā manoviññāṇadhātu uppannā hoti. upekkhāsahagatā  manoviññāṇadhātu uppannā hoti. somanassasahagatā ñāṇasampayuttā. somanassasahagatā  ñāṇasampayuttā sasaṅkhārena. somanassasahagatā ñāṇavippayuttā. somanassasahagatā ñāṇavippayuttā  sasaṅkhārena. upekkhāsahagatā ñāṇasampayuttā. upekkhāsahagatā ñāṇasampayuttā sasaṅkhārena.  upekkhāsahagatā ñāṇavippayuttā. upekkhāsahagatā ñāṇavippayuttā sasaṅkhārenā''ti  (dha0 sa0 431, 498).</p>
              <p>[03] ^b^rūpāvacarapuññābhisaṅkhārapaccayā^eb^ pana pañca rūpāvacaravipākāni. yathāha -- </p>
              <p>[02] ``tasseva rūpāvacarassa kusalassa kammassa kaṭattā upacitattā vipākaṃ vivicceva kāmehi  paṭhamaṃ jhānaṃ...pe0... pañcamaṃ jhānaṃ upasampajja viharatī''ti (dha0 sa0 499). evaṃ puññābhisaṅkhārapaccayā  ekavīsatividhaṃ viññāṇaṃ hoti.</p>
              <p>[03] ^b^apuññābhisaṅkhārapaccayā^eb^ ^a^V2.0176^ea^ pana akusalavipākāni pañca cakkhuviññāṇādīni, ekā manodhātu,  ekā manoviññāṇadhātūti evaṃ sattavidhaṃ viññāṇaṃ hoti. yathāha -- </p>
              <p>[02] ``akusalassa kammassa kaṭattā upacitattā vipākaṃ cakkhuviññāṇaṃ uppannaṃ hoti...  sota... ghāna... jivhā... kāyaviññāṇaṃ... vipākā manodhātu vipākā manoviññāṇadhātu  uppannā hotī''ti (dha0 sa0 556).</p>
              <p>[03] ^b^āneñjābhisaṅkhārapaccayā^eb^ pana cattāri arūpavipākānīti evaṃ catubbidhaṃ viññāṇaṃ  hoti. yathāha -- </p>
              <p>[02] ``tasseva arūpāvacarassa kusalassa kammassa kaṭattā upacitattā vipākaṃ sabbaso rūpasaññānaṃ  samatikkamā ākāsānañcāyatanasaññāsahagataṃ...pe0... viññāṇañcā...pe0... ākiñcaññā...pe0...  nevasaññānāsaññāyatanasahagataṃ sukhassa ca dukkhassa ca pahānā catutthaṃ jhānaṃ upasampajja viharatī''ti  (dha0 sa0 501). </p>
              <p>[03] 621^b^.^eb^ evaṃ ^a^M2.0179^ea^ yaṃ saṅkhārapaccayā yaṃ viññāṇaṃ hoti, taṃ ñatvā idānissa  evaṃ pavatti veditabbā -- sabbameva hi idaṃ pavattipaṭisandhivasena dvedhā pavattati. tattha  dve pañcaviññāṇāni, dve manodhātuyo, somanassasahagatā ahetukamanoviññāṇadhātūti imāni  terasa pañcavokārabhave pavattiyaññeva pavattanti. sesāni ekūnavīsati tīsu bhavesu  yathānurūpaṃ pavattiyampi paṭisandhiyampi pavattanti.</p>
              <p>[03] kathaṃ? kusalavipākāni tāva cakkhuviññāṇādīni pañca kusalavipākena akusalavipākena  vā nibbattassa yathākkamaṃ paripākaṃ upagatindriyassa cakkhādīnaṃ āpāthagataṃ iṭṭhaṃ iṭṭhamajjhattaṃ  vā rūpādiārammaṇaṃ ārabbha cakkhādipasādaṃ nissāya dassanasavanaghāyanasāyanaphusanakiccaṃ  sādhayamānāni pavattanti. tathā akusalavipākāni pañca. kevalañhi tesaṃ aniṭṭhaṃ  aniṭṭhamajjhattaṃ vā ārammaṇaṃ hoti. ayameva viseso. dasapi cetāni niyatadvārārammaṇavatthuṭṭhānāni  niyatakiccāneva ca bhavanti.</p>
              <p>[03] tato ^a^V2.0177^ea^ kusalavipākānaṃ cakkhuviññāṇādīnaṃ anantarā kusalavipākā manodhātu tesaṃyeva  ārammaṇaṃ ārabbha hadayavatthuṃ nissāya sampaṭicchanakiccaṃ sādhayamānā pavattati.  tathā akusalavipākānaṃ anantarā akusalavipākā. idañca pana dvayaṃ aniyatadvārārammaṇaṃ  niyatavatthuṭṭhānaṃ niyatakiccañca hoti.</p>
              <p>[03] somanassasahagatā pana ahetukamanoviññāṇadhātu kusalavipākamanodhātuyā anantarā tassā  eva ārammaṇaṃ ārabbha hadayavatthuṃ nissāya santīraṇakiccaṃ sādhayamānā chasu dvāresu  balavārammaṇe kāmāvacarasattānaṃ yebhuyyena lobhasampayuttajavanāvasāne bhavaṅgavīthiṃ pacchinditvā  javanena gahitārammaṇe tadārammaṇavasena ca sakiṃ vā dvikkhattuṃ vā pavattatīti majjhimaṭṭhakathāyaṃ  vuttaṃ. abhidhammaṭṭhakathāyaṃ pana tadārammaṇe dve cittavārā āgatā. idaṃ pana cittaṃ  tadārammaṇanti ca piṭṭhibhavaṅganti cāti dve nāmāni labhati. aniyatadvārārammaṇaṃ niyatavatthukaṃ  aniyataṭṭhānakiccañca hotīti. evaṃ tāva terasa pañcavokārabhave pavattiyaññeva pavattantīti  veditabbāni.</p>
              <p>[03] sesesu ^a^M2.0180^ea^ ekūnavīsatiyā na kiñci attano anurūpāya paṭisandhiyā na pavattati.  pavattiyaṃ pana kusalākusalavipākā tāva dve ahetukamanoviññāṇadhātuyo pañcadvāre  kusalākusalavipākamanodhātūnaṃ anantarā santīraṇakiccaṃ, chasu dvāresu pubbe  vuttanayeneva tadārammaṇakiccaṃ, attanā dinnapaṭisandhito uddhaṃ asati bhavaṅgupacchedake  cittuppāde bhavaṅgakiccaṃ, ante cutikiccañcāti cattāri kiccāni sādhayamānā  niyatavatthukā aniyatadvārārammaṇaṭṭhānakiccā hutvā pavattanti.</p>
              <p>[03] aṭṭha kāmāvacarasahetukacittāni vuttanayeneva chasu dvāresu tadārammaṇakiccaṃ, attanā  dinnapaṭisandhito uddhaṃ asati bhavaṅgupacchedake cittuppāde bhavaṅgakiccaṃ, ante cutikiccañcāti  tīṇi kiccāni sādhayamānāni niyatavatthukāni aniyatadvārārammaṇaṭṭhānakiccāni hutvā  pavattanti.</p>
              <p>[03] pañca rūpāvacarāni cattāri ca āruppāni attanā dinnapaṭisandhito uddhaṃ asati bhavaṅgupacchedake  cittuppāde bhavaṅgakiccaṃ, ante cutikiccañcāti kiccadvayaṃ  sādhayamānāni pavattanti ^a^V2.0178^ea^.  tesu rūpāvacarāni niyatavatthārammaṇāni aniyataṭṭhānakiccāni, itarāni niyatavatthukāni  niyatārammaṇāni aniyataṭṭhānakiccāni hutvā pavattantīti evaṃ tāva bāttiṃsavidhampi  viññāṇaṃ pavattiyaṃ saṅkhārapaccayā pavattati. tatrāssa te te saṅkhārā kammapaccayena ca  upanissayapaccayena ca paccayā honti. </p>
              <p>[03] 622^b^.^eb^ yaṃ pana vuttaṃ ``sesesu ekūnavīsatiyā na kiñci attano anurūpāya paṭisandhiyā  na pavattatī''ti, taṃ atisaṃkhittattā dubbijānaṃ. tenassa vitthāranayadassanatthaṃ vuccati --  kati paṭisandhiyo, kati paṭisandhicittāni, kena kattha paṭisandhi hoti, kiṃ paṭisandhiyā  ārammaṇanti?</p>
              <p>[03] asaññapaṭisandhiyā saddhiṃ vīsati paṭisandhiyo. vuttappakārāneva ekūnavīsati paṭisandhicittāni.  tattha akusalavipākāya ahetukamanoviññāṇadhātuyā apāyesu paṭisandhi hoti. kusalavipākāya  manussaloke jaccandhajātibadhirajātiummattakajātieḷamūganapuṃsakādīnaṃ. aṭṭhahi sahetukakāmāvacaravipākehi  kāmāvacaradevesu ceva manussesu ca puññavantānaṃ paṭisandhi hoti. pañcahi rūpāvacaravipākehi  rūpībrahmaloke. catūhi arūpāvacaravipākehi arūpaloketi. yena ca yattha paṭisandhi  hoti ^a^M2.0181^ea^, sā eva tassa anurūpā paṭisandhi nāma. saṅkhepato pana paṭisandhiyā  tīṇi ārammaṇāni honti atītaṃ paccuppannaṃ navattabbañca. asaññā paṭisandhi anārammaṇāti.</p>
              <p>[03] tattha viññāṇañcāyatananevasaññānāsaññāyatanapaṭisandhīnaṃ atītameva ārammaṇaṃ. dasannaṃ kāmāvacarānaṃ  atītaṃ vā paccuppannaṃ vā. sesānaṃ navattabbameva. evaṃ tīsu ārammaṇesu pavattamānā  pana paṭisandhi yasmā atītārammaṇassa vā navattabbārammaṇassa vā cuticittassa anantarameva  pavattati. paccuppannārammaṇaṃ pana cuticittaṃ nāma natthi. tasmā dvīsu ārammaṇesu  aññatarārammaṇāya cutiyā anantarā tīsu ārammaṇesu aññatarārammaṇāya paṭisandhiyā sugatiduggativasena  pavattanākāro veditabbo. </p>
              <p>[03] 623^b^.^eb^ seyyathidaṃ -- kāmāvacarasugatiyaṃ tāva ṭhitassa pāpakammino puggalassa ``tānissa  tasmiṃ samaye olambantī''tiādivacanato (ma0 ni0 3.248) maraṇamañce  nipannassa ^a^V2.0179^ea^ yathūpacitaṃ  pāpakammaṃ vā kammanimittaṃ vā manodvāre āpāthamāgacchati. taṃ ārabbha uppannāya  tadārammaṇapariyosānāya javanavīthiyā anantaraṃ bhavaṅgavisayaṃ ārammaṇaṃ katvā cuticittaṃ uppajjati.  tasmiṃ niruddhe tadeva āpāthagataṃ kammaṃ vā kammanimittaṃ vā ārabbha anupacchinnakilesabalavināmitaṃ  duggatipariyāpannaṃ paṭisandhicittaṃ uppajjati. ayaṃ atītārammaṇāya cutiyā anantarā  atītārammaṇā paṭisandhi.</p>
              <p>[03] aparassa maraṇasamaye vuttappakārakammavasena narakādīsu aggijālavaṇṇādikaṃ duggatinimittaṃ  manodvāre āpāthamāgacchati, tassa dvikkhattuṃ bhavaṅge uppajjitvā niruddhe taṃ ārammaṇaṃ  ārabbha ekaṃ āvajjanaṃ, maraṇassa āsannabhāvena mandībhūtavegattā pañca javanāni, dve tadārammaṇānīti  tīṇi vīthicittāni uppajjanti. tato bhavaṅgavisayaṃ ārammaṇaṃ katvā ekaṃ cuticittaṃ.  ettāvatā ekādasa cittakkhaṇā atītā honti. athassa avasesapañcacittakkhaṇāyuke tasmiññeva  ārammaṇe paṭisandhicittaṃ uppajjati. ayaṃ atītārammaṇāya cutiyā anantarā paccuppannārammaṇā  paṭisandhi.</p>
              <p>[03] aparassa ^a^M2.0182^ea^ maraṇasamaye pañcannaṃ dvārānaṃ aññatarasmiṃ rāgādihetubhūtaṃ hīnamārammaṇaṃ  āpāthamāgacchati. tassa yathākkamena uppanne voṭṭhabbanāvasāne maraṇassa āsannabhāvena mandībhūtavegattā  pañca javanāni, dve tadārammaṇāni ca uppajjanti. tato bhavaṅgavisayaṃ ārammaṇaṃ katvā ekaṃ  cuticittaṃ. ettāvatā ca dve bhavaṅgāni, āvajjanaṃ, dassanaṃ, sampaṭicchanaṃ, santīraṇaṃ,  voṭṭhabbanaṃ, pañca javanāni, dve tadārammaṇāni, ekaṃ cuticittanti pañcadasa cittakkhaṇā atītā  honti. athāvasesaekacittakkhaṇāyuke tasmiññeva ārammaṇe paṭisandhicittaṃ uppajjati.  ayampi atītārammaṇāya cutiyā anantarā paccuppannārammaṇā paṭisandhi. esa tāva atītārammaṇāya  sugaticutiyā anantarā atītapaccuppannārammaṇāya duggatipaṭisandhiyā pavattanākāro. </p>
              <p>[03] 624^b^.^eb^ duggatiyaṃ ṭhitassa pana upacitānavajjakammassa vuttanayeneva taṃ anavajjakammaṃ vā  kammanimittaṃ vā manodvāre āpāthamāgacchatīti kaṇhapakkhe sukkapakkhaṃ ṭhapetvā sabbaṃ  purimanayeneva veditabbaṃ. ayaṃ atītārammaṇāya duggaticutiyā anantarā atītapaccuppannārammaṇāya  sugatipaṭisandhiyā pavattanākāro. </p>
              <p>[03] 625^b^.^eb^ sugatiyaṃ ^a^V2.0180^ea^ ṭhitassa pana upacitānavajjakammassa ``tānissa tasmiṃ samaye olambantī''tiādivacanato  maraṇamañce nipannassa yathūpacitaṃ anavajjakammaṃ vā kammanimittaṃ vā manodvāre āpāthamāgacchati.  tañca kho upacitakāmāvacarānavajjakammasseva. upacitamahaggatakammassa pana kammanimittameva  āpāthamāgacchati. taṃ ārabbha uppannāya tadārammaṇapariyosānāya suddhāya vā javanavīthiyā  anantaraṃ bhavaṅgavisayaṃ ārammaṇaṃ katvā cuticittaṃ uppajjati. tasmiṃ niruddhe tameva  āpāthagataṃ kammaṃ vā kammanimittaṃ vā ārabbha anupacchinnakilesabalavināmitaṃ sugatipariyāpannaṃ  paṭisandhicittaṃ uppajjati. ayaṃ atītārammaṇāya cutiyā anantarā atītārammaṇā vā navattabbārammaṇā  vā paṭisandhi.</p>
              <p>[03] aparassa maraṇasamaye kāmāvacarānavajjakammavasena manussaloke mātukucchivaṇṇasaṅkhātaṃ vā  devaloke uyyānavimānakapparukkhādivaṇṇasaṅkhātaṃ vā sugatinimittaṃ manodvāre āpāthamāgacchati,  tassa duggatinimitte ^a^M2.0183^ea^ dassitānukkameneva cuticittānantaraṃ paṭisandhicittaṃ  uppajjati. ayaṃ atītārammaṇāya cutiyā anantarā paccuppannārammaṇā paṭisandhi.</p>
              <p>[03] aparassa maraṇasamaye ñātakā ``ayaṃ tāta tavatthāya buddhapūjā karīyati cittaṃ pasādehī''ti  vatvā pupphadāmapaṭākādivasena rūpārammaṇaṃ vā, dhammassavanatūriyapūjādivasena saddārammaṇaṃ  vā, dhūmavāsagandhādivasena gandhārammaṇaṃ vā, ``idaṃ tāta sāyassu tavatthāya dātabbadeyyadhamma''nti  vatvā madhuphāṇitādivasena rasārammaṇaṃ vā, ``idaṃ tāta phusassu tavatthāya dātabbadeyyadhamma''nti  vatvā cīnapaṭṭasomārapaṭṭādivasena phoṭṭhabbārammaṇaṃ vā pañcadvāre upasaṃharanti, tassa tasmiṃ  āpāthagate rūpādiārammaṇe yathākkamena uppannavoṭṭhabbanāvasāne maraṇassa āsannabhāvena  mandībhūtavegattā pañca javanāni, dve tadārammaṇāni ca uppajjanti. tato bhavaṅgavisayaṃ ārammaṇaṃ  katvā ekaṃ cuticittaṃ, tadavasāne tasmiññeva ekacittakkhaṇaṭṭhitike ārammaṇe paṭisandhicittaṃ  uppajjati. ayampi atītārammaṇāya cutiyā anantarā paccuppannārammaṇā paṭisandhi. </p>
              <p>[03] 626^b^.^eb^ aparassa pana pathavīkasiṇajjhānādivasena paṭiladdhamahaggatassa sugatiyaṃ ṭhitassa maraṇasamaye  kāmāvacarakusalakamma-kammanimitta-gatinimittānaṃ vā aññataraṃ, pathavīkasiṇādikaṃ  vā nimittaṃ, mahaggatacittaṃ vā manodvāre āpāthamāgacchati, cakkhusotānaṃ vā aññatarasmiṃ  kusaluppattihetubhūtaṃ ^a^V2.0181^ea^ paṇītamārammaṇaṃ āpāthamāgacchati, tassa yathākkamena uppannavoṭṭhabbanāvasāne  maraṇassa āsannabhāvena mandībhūtavegattā pañca javanāni uppajjanti. mahaggatagatikānaṃ  pana tadārammaṇaṃ natthi, tasmā javanānantaraṃyeva bhavaṅgavisayaṃ ārammaṇaṃ katvā ekaṃ cuticittaṃ  uppajjati. tassāvasāne kāmāvacaramahaggatasugatīnaṃ aññatarasugatipariyāpannaṃ yathūpaṭṭhitesu  ārammaṇesu aññatarārammaṇaṃ paṭisandhicittaṃ uppajjati. ayaṃ navattabbārammaṇāya sugaticutiyā  anantarā atītapaccuppannanavattabbārammaṇānaṃ aññatarārammaṇā paṭisandhi.</p>
              <p>[03] etenānusārena āruppacutiyāpi anantarā paṭisandhi veditabbā. ayaṃ atītanavattabbārammaṇāya  sugaticutiyā anantarā atītanavattabbapaccuppannārammaṇāya paṭisandhiyā pavattanākāro. </p>
              <p>[03] 627^b^.^eb^ duggatiyaṃ ^a^M2.0184^ea^ ṭhitassa pana pāpakammino vuttanayeneva taṃ kammaṃ  kammanimittaṃ gatinimittaṃ vā manodvāre. pañcadvāre vā pana akusaluppatti hetubhūtaṃ  ārammaṇaṃ āpāthamāgacchati, athassa yathākkamena cuticittāvasāne duggatipariyāpannaṃ tesu  ārammaṇesu aññatarārammaṇaṃ paṭisandhicittaṃ uppajjati. ayaṃ atītārammaṇāya duggaticutiyā  anantarā atītapaccuppannārammaṇāya paṭisandhiyā pavattanākāroti. ettāvatā ekūnavīsatividhassāpi  viññāṇassa paṭisandhivasena pavatti dīpitā hoti. </p>
              <p>[03] 628^b^.^eb^ tayidaṃ sabbampi evaṃ, </p>
              <p>[21] pavattamānaṃ sandhimhi, dvedhā kammena vattati. </p>
              <p>[22] missādīhi ca bhedehi, bhedassa duvidhādiko..</p>
              <p>[03] idañhi ekūnavīsatividhampi vipākaviññāṇaṃ paṭisandhimhi pavattamānā dvedhā kammena  vattati. yathāsakañhi ekassa janakakammaṃ nānākkhaṇikakammapaccayena ceva upanissayapaccayena  ca paccayo hoti. vuttañhetaṃ ``kusalākusalaṃ kammaṃ vipākassa upanissayapaccayena  paccayo''ti (paṭṭhā0 1.1.423). evaṃ vattamānassa panassa missādīhi bhedehi duvidhādikopi  bhedo veditabbo. </p>
              <p>[01] seyyathidaṃ ^a^V2.0182^ea^ -- idañhi paṭisandhivasena ekadhā pavattamānampi rūpena saha missāmissabhedato  duvidhaṃ. kāmarūpārūpabhavabhedato tividhaṃ. aṇḍajajalābuja-saṃsedaja-opapātikayonivasena  catubbidhaṃ. gativasena pañcavidhaṃ. viññāṇaṭṭhitivasena sattavidhaṃ. sattāvāsavasena aṭṭhavidhaṃ  hoti. </p>
              <p>[03] 629^b^.^eb^ tattha, </p>
              <p>[21] missaṃ dvidhā bhāvabhedā, sabhāvaṃ tattha ca dvidhā. </p>
              <p>[22] dve vā tayo vā dasakā, omato ādinā saha..</p>
              <p>[03] ^b^missaṃ dvidhā bhāvabhedā^eb^ti yaṃ hetaṃ ettha aññatra arūpabhavā rūpamissaṃ paṭisandhiviññāṇaṃ  uppajjati, taṃ rūpabhave itthindriyapurisindriyasaṅkhātena bhāvena vinā uppattito. kāmabhave  aññatra jātipaṇḍakapaṭisandhiyā bhāvena saha uppattito sa-bhāvaṃ, a-bhāvanti duvidhaṃ hoti.</p>
              <p>[03] ^b^sabhāvaṃ^eb^ ^a^M2.0185^ea^ ^b^tattha ca dvidhā^eb^ti tatthāpi ca yaṃ sa-bhāvaṃ, taṃ itthipurisabhāvānaṃ  aññatarena saha uppattito duvidhameva hoti.</p>
              <p>[03] ^b^dve vā tayo vā dasakā omato ādinā sahā^eb^ti yaṃ hetamettha ``missaṃ amissa''nti  duke ādibhūtaṃ rūpamissaṃ paṭisandhiviññāṇaṃ, tena saha vatthukāyadasakavasena dve vā,  vatthukāyabhāvadasakavasena tayo vā dasakā omato uppajjanti, natthi ito paraṃ rūpaparihānīti.  taṃ panetaṃ evaṃ omakaparimāṇaṃ uppajjamānaṃ aṇḍajajalābujanāmikāsu dvīsu yonīsu  jātiuṇṇāya ekena aṃsunā uddhaṭasappimaṇḍappamāṇaṃ kalalanti laddhasaṅkhaṃ hutvā uppajjati.  tattha yonīnaṃ gativasena sambhavabhedo veditabbo. </p>
              <p>[03] 630^b^.^eb^ etāsu hi, </p>
              <p>[21] niraye bhummavajjesu, devesu ca na yoniyo. </p>
              <p>[22] tisso purimikā honti, catassopi gatittaye..</p>
              <p>[03] tattha ^a^V2.0183^ea^ ^b^devesu cā^eb^ti casaddena yathā niraye ca bhummavajjesu ca devesu, evaṃ nijjhāmataṇhikapetesu  ca purimikā tisso yoniyo na santīti veditabbā. opapātikā eva hi te honti.  sese pana tiracchānapettivisayamanussasaṅkhāte gatittaye pubbe vajjitabhummadevesu ca catassopi  yoniyo honti. tattha, </p>
              <p>[21] tiṃsa nava ceva rūpīsu, sattati ukkaṃsatotha rūpāni. </p>
              <p>[22] saṃsedupapātayonisu, atha vā avakaṃsato tiṃsa..</p>
              <p>[03] rūpībrahmesu tāva opapātikayonikesu cakkhusotavatthudasakānaṃ jīvitanavakassa cāti  catunnaṃ kalāpānaṃ vasena tiṃsa ca nava ca paṭisandhiviññāṇena saha rūpāni uppajjanti.  rūpī brahme pana ṭhapetvā aññesu saṃsedajaopapātikayonikesu ukkaṃsato cakkhusotaghānajivhākāyavatthubhāvadasakānaṃ  vasena sattati, tāni ca niccaṃ devesu. tattha vaṇṇo gandho raso ojā catasso cāpi  dhātuyo cakkhupasādo jīvitanti ayaṃ dasarūpaparimāṇo rūpapuñjo cakkhudasako nāma. evaṃ  sesā veditabbā ^a^M2.0186^ea^. avakaṃsato pana jaccandhabadhirāghānakanapuṃsakassa jivhākāyavatthudasakānaṃ  vasena tiṃsa rūpāni uppajjanti. ukkaṃsāvakaṃsānaṃ pana antare anurūpato vikappo veditabbo. </p>
              <p>[03] 631^b^.^eb^ evaṃ viditvā puna, </p>
              <p>[21] khandhārammaṇagatihetu-vedanāpītivitakkavicārehi. </p>
              <p>[22] bhedābhedaviseso, cutisandhīnaṃ pariññeyyo..</p>
              <p>[03] yā hesā missāmissato duvidhā paṭisandhi, yā cassā atītānantarā cuti, tāsaṃ imehi  khandhādīhi bhedābhedaviseso ñātabboti attho.</p>
              <p>[03] kathaṃ? kadāci hi catukkhandhāya āruppacutiyā anantarā catukkhandhāva ārammaṇatopi abhinnā  paṭisandhi hoti. kadāci amahaggatabahiddhārammaṇāya mahaggatājjhattārammaṇā. ayaṃ tāva  arūpabhūmīsuyeva nayo. kadāci pana catukkhandhāya arūpacutiyā  anantarā pañcakkhandhā kāmāvacarapaṭisandhi ^a^V2.0184^ea^.  kadāci pañcakkhandhāya kāmāvacaracutiyā rūpāvacaracutiyā vā anantarā catukkhandhā arūpapaṭisandhi.  evaṃ atītārammaṇāya cutiyā paccuppannārammaṇā paṭisandhi. ekaccasugaticutiyā  ekaccaduggatipaṭisandhi. ahetukacutiyā sahetukapaṭisandhi. duhetukacutiyā tihetukapaṭisandhi.  upekkhāsahagatacutiyā somanassasahagatapaṭisandhi. appītikacutiyā sappītikapaṭisandhi.  avitakkacutiyā savitakkapaṭisandhi. avicāracutiyā savicārapaṭisandhi. avitakkāvicāracutiyā  savitakkasavicārapaṭisandhīti tassa tassa viparītato ca yathāyogaṃ yojetabbaṃ. </p>
              <p>[03] 632^b^.^eb^ </p>
              <p>[21] laddhapaccayamiti dhammamattametaṃ bhavantaramupeti. </p>
              <p>[22] nāssa tato saṅkanti, na tato hetuṃ vinā hoti..</p>
              <p>[03] iti hetaṃ laddhapaccayaṃ rūpārūpadhammamattaṃ uppajjamānaṃ bhavantaramupetīti vuccati, na satto,  na jīvo. tassa ca nāpi atītabhavato idha saṅkanti atthi. nāpi tato hetuṃ vinā idha  pātubhāvo. tayidaṃ pākaṭena manussacutipaṭisandhikkamena pakāsayissāma.</p>
              <p>[03] atītabhavasmiṃ ^a^M2.0187^ea^ hi sarasena upakkamena vā samāsannamaraṇassa asayhānaṃ sabbaṅgapaccaṅgasandhibandhanacchedakānaṃ  māraṇantikavedanāsatthānaṃ sannipātaṃ asahantassa ātape pakkhittaharitatālapaṇṇamiva kamena  upasussamāne sarīre niruddhesu cakkhādīsu indriyesu hadayavatthumatte patiṭṭhitesu kāyindriyamanindriyajīvitindriyesu  taṅkhaṇāvasesahadayavatthusannissitaṃ viññāṇaṃ garukasamāsevitāsannapubbakatānaṃ aññataraṃ  laddhāvasesapaccayasaṅkhārasaṅkhātaṃ kammaṃ, tadupaṭṭhāpitaṃ vā kammanimittagatinimittasaṅkhātaṃ visayaṃ  ārabbha pavattati. tadevaṃ pavattamānaṃ taṇhāvijjānaṃ appahīnattā avijjāpaṭicchāditādīnave  tasmiṃ visaye taṇhā nāmeti, sahajātasaṅkhārā khipanti. taṃ santativasena taṇhāya nāmiyamānaṃ  saṅkhārehi khippamānaṃ orimatīrarukkhavinibaddharajjumālambitvā mātikātikkamako viya  purimañca nissayaṃ jahati, aparañca kammasamuṭṭhāpitaṃ nissayaṃ assādayamānaṃ vā anassādayamānaṃ  vā ārammaṇādīhiyeva paccayehi pavattatīti.</p>
              <p>[03] ettha ca purimaṃ cavanato cuti. pacchimaṃ bhavantarādipaṭisandhānato  paṭisandhīti vuccati ^a^V2.0185^ea^.  tadetaṃ nāpi purimabhavā idhāgataṃ, nāpi tato kammasaṅkhāranativisayādihetuṃ vinā pātubhūtanti  veditabbaṃ. </p>
              <p>[03] 633^b^.^eb^ </p>
              <p>[21] siyuṃ nidassanānettha, paṭighosādikā atha. </p>
              <p>[22] santānabandhato natthi, ekatā nāpi nānatā..</p>
              <p>[03] ettha cetassa viññāṇassa purimabhavato idha anāgamane, atītabhavapariyāpannahetūti ca uppāde  paṭighosa-padīpa-muddā-paṭibimbappakārā dhammā nidassanāni siyuṃ. yathā hi paṭighosa-padīpa-muddā-chāyā  saddādihetukā honti aññatra agantvā evamevaṃ idaṃ cittaṃ.</p>
              <p>[03] ettha ca ^b^santānabandhato natthi ekatā nāpi nānatā^eb^. yadi hi santānabandhe sati ekantamekatā  bhaveyya, na khīrato dadhi sambhūtaṃ siyā. athāpi ekantanānatā bhaveyya, na khīrassādhīno  dadhi siyā. esa nayo sabbahetuhetusamuppannesu. evañca sati sabbalokavohāralopo  ^a^M2.0188^ea^ siyā, so ca aniṭṭho. tasmā ettha na ekantamekatā vā nānatā vā upagantabbāti. </p>
              <p>[03] 634^b^.^eb^ etthāha -- nanu evaṃ asaṅkantipātubhāve sati ye imasmiṃ manussattabhāve khandhā,  tesaṃ niruddhattā, phalapaccayassa ca kammassa tattha agamanato aññassa aññato ca taṃ phalaṃ siyā,  upabhuñjake ca asati kassa taṃ phalaṃ siyā, tasmā na sundaramidaṃ vidhānanti. tatridaṃ  vuccati -- </p>
              <p>[21] santāne yaṃ phalaṃ etaṃ, nāññassa na ca aññato. </p>
              <p>[22] bījānaṃ abhisaṅkhāro, etassatthassa sādhako..</p>
              <p>[03] ekasantānasmiṃ hi phalaṃ uppajjamānaṃ tattha ekantaekattanānattānaṃ paṭisiddhattā aññassāti  vā aññatoti vā na hoti. etassa ca panatthassa bījānaṃ abhisaṅkhāro sādhako. ambabījādīnaṃ  hi abhisaṅkhāresu katesu tassa bījassa santāne laddhapaccayo kālantare phalaviseso uppajjamāno  na aññabījānaṃ, nāpi aññābhisaṅkhārapaccayā uppajjati ^a^V2.0186^ea^, na ca tāni bījāni, te abhisaṅkhārā  vā phalaṭṭhānaṃ pāpuṇanti, evaṃ sampadamidaṃ veditabbaṃ. vijjāsipposadhādīhi cāpi  bālasarīre upayuttehi kālantare vuḍḍhasarīrādīsu phaladehi ayamattho veditabbo.</p>
              <p>[03] yampi vuttaṃ ``upabhuñjake ca asati kassa taṃ phalaṃ siyā''ti, tattha, </p>
              <p>[21] phalassuppattiyā eva, siddhā bhuñjakasammuti. </p>
              <p>[22] phaluppādena rukkhassa, yathā phalati sammuti.. </p>
              <p>[01] yathā hi rukkhasaṅkhātānaṃ dhammānaṃ ekadesabhūtassa rukkhaphalassa uppattiyā eva rukkho  phalatīti vā phalitoti vā vuccati, tathā devamanussasaṅkhātānaṃ khandhānaṃ ekadesabhūtassa  upabhogasaṅkhātassa sukhadukkhaphalassa uppādeneva devo, manusso vā upabhuñjatīti vā, sukhito,  dukkhitoti vā vuccati. tasmā na ettha aññena upabhuñjakena nāma koci attho atthīti. </p>
              <p>[03] 635^b^.^eb^ yopi ^a^M2.0189^ea^ vadeyya ``evaṃ santepi ete saṅkhārā vijjamānā vā phalassa  paccayā siyuṃ, avijjamānā vā, yadi ca vijjamānā pavattikkhaṇeyeva nesaṃ vipākena  bhavitabbaṃ, atha avijjamānā pavattito pubbe pacchā ca niccaṃ phalāvahā siyu''nti, so  evaṃ vattabbo -- </p>
              <p>[21] katattā paccayā ete, na ca niccaṃ phalāvahā. </p>
              <p>[22] pāṭibhogādikaṃ tattha, veditabbaṃ nidassanaṃ..</p>
              <p>[03] katattāyeva hi saṅkhārā attano phalassa paccayā honti, na vijjamānattā, avijjamānattā  vā. yathāha -- ``kāmāvacarassa kusalassa kammassa katattā upacitattā vipākaṃ cakkhuviññāṇaṃ  uppannaṃ hotī''tiādi (dha0 sa0 431). yathārahassa ca attano phalassa paccayā hutvā  na puna phalāvahā honti vipākattā. etassa catthassa vibhāvane idaṃ pāṭibhogādikaṃ  nidassanaṃ veditabbaṃ. yathā hi loke yo kassaci atthassa niyyātanatthaṃ pāṭibhogo hoti,  bhaṇḍaṃ vā kiṇāti, iṇaṃ vā gaṇhāti, tassa taṃ  kiriyākaraṇamattameva tadatthaniyyātanādimhi ^a^V2.0187^ea^  paccayo hoti, na kiriyāya vijjamānattaṃ, avijjamānattaṃ vā, na ca tadatthaniyyātanādito  parampi dhārakova hoti. kasmā? niyyātanādīnaṃ katattā. evaṃ katattāva saṅkhārāpi  attano phalassa paccayā honti, na ca yathārahaṃ phaladānato parampi phalāvahā hontīti.  ettāvatā missāmissavasena dvedhāpi vattamānassa paṭisandhiviññāṇassa saṅkhārapaccayā pavatti  dīpitā hoti. </p>
              <p>[03] 636^b^.^eb^ idāni sabbesveva tesu bāttiṃsavipākaviññāṇesu sammohavighātatthaṃ, </p>
              <p>[21] paṭisandhipavattīnaṃ, vasenete bhavādisu. </p>
              <p>[22] vijānitabbā saṅkhārā, yathā yesañca paccayā..</p>
              <p>[03] tattha tayo bhavā, catasso yoniyo, pañca gatiyo, satta viññāṇaṭṭhitiyo, nava sattāvāsāti  ete ^b^bhavādayo^eb^ nāma. etesu bhavādīsu paṭisandhiyaṃ pavatte ca ete yesaṃ vipākaviññāṇānaṃ  paccayā, yathā ca paccayā honti, tathā vijānitabbāti attho.</p>
              <p>[03] tattha ^a^M2.0190^ea^ puññābhisaṅkhāre tāva kāmāvacarāṭṭhacetanābhedo puññābhisaṅkhāro avisesena  kāmabhave sugatiyaṃ navannaṃ vipākaviññāṇānaṃ paṭisandhiyaṃ nānakkhaṇikakammapaccayena  ceva upanissayapaccayena cāti dvedhā paccayo. rūpāvacarapañcakusalacetanābhedo puññābhisaṅkhāro  rūpabhave paṭisandhiyaṃ eva pañcannaṃ. </p>
              <p>[01] vuttappabhedakāmāvacaro pana kāmabhave sugatiyaṃ upekkhāsahagatāhetumanoviññāṇadhātuvajjānaṃ  sattannaṃ parittavipākaviññāṇānaṃ vuttanayeneva dvedhā paccayo pavatte, no paṭisandhiyaṃ.  sveva rūpabhave pañcannaṃ vipākaviññāṇānaṃ tatheva paccayo pavatte, no paṭisandhiyaṃ.  kāmabhave pana duggatiyaṃ aṭṭhannampi parittavipākaviññāṇānaṃ tatheva paccayo pavatte, no  paṭisandhiyaṃ. tattha niraye mahāmoggallānattherassa narakacārikādīsu iṭṭhārammaṇasamāyoge  so paccayo hoti, tiracchānesu pana petamahiddhikesu ca iṭṭhārammaṇaṃ labbhatiyeva.</p>
              <p>[03] sveva kāmabhave sugatiyaṃ soḷasannampi kusalavipākaviññāṇānaṃ tatheva  paccayo pavatte ca ^a^V2.0188^ea^  paṭisandhiyañca. avisesena pana puññābhisaṅkhāro rūpabhave dasannaṃ vipākaviññāṇānaṃ tatheva  paccayo pavatte ca paṭisandhiyañca.</p>
              <p>[03] dvādasākusalacetanābhedo apuññābhisaṅkhāro kāmabhave duggatiyaṃ ekassa viññāṇassa tatheva  paccayo paṭisandhiyaṃ, no pavatte. channaṃ pavatte, no paṭisandhiyaṃ. sattannampi akusalavipākaviññāṇānaṃ  pavatte ca paṭisandhiyañca.</p>
              <p>[03] kāmabhave pana sugatiyaṃ tesaṃyeva sattannaṃ tatheva paccayo pavatte, no paṭisandhiyaṃ. rūpabhave  catunnaṃ vipākaviññāṇānaṃ tatheva paccayo pavatte, no paṭisandhiyaṃ. so ca kho kāmāvacare  aniṭṭharūpadassanasaddasavanavasena, brahmaloke pana aniṭṭharūpādayo nāma natthi. tathā kāmāvacaradevalokepi.</p>
              <p>[03] āneñjābhisaṅkhāro arūpabhave catunnaṃ vipākaviññāṇānaṃ tatheva paccayo pavatte ca paṭisandhiyañca.</p>
              <p>[03] evaṃ ^a^M2.0191^ea^ tāva bhavesu paṭisandhipavattīnaṃ vasena ete saṅkhārā yesaṃ paccayā,  yathā ca paccayā honti, tathā vijānitabbā. eteneva nayena yoniādīsupi veditabbā. </p>
              <p>[03] 637^b^.^eb^ tatridaṃ ādito paṭṭhāya mukhamattapakāsanaṃ -- imesu hi saṅkhāresu yasmā puññābhisaṅkhāro  tāva dvīsu bhavesu paṭisandhiṃ datvā sabbamattano vipākaṃ janeti. tathā aṇḍajādīsu  catūsu yonīsu, devamanussasaṅkhātāsu dvīsu gatīsu, nānattakāyanānattasaññīnānattakāyaekattasaññī-ekattakāyanānattasaññī-ekattakāyaekattasaññīsaṅkhātāsu  catūsu viññāṇaṭṭhitīsu. asaññasattāvāse panesa rūpamattamevābhisaṅkharotīti catūsuyeva  sattāvāsesu ca paṭisandhiṃ datvā sabbamattano vipākaṃ janeti. tasmā esa etesu dvīsu  bhavesu, catūsu yonīsu, dvīsu gatīsu, catūsu viññāṇaṭṭhitīsu, catūsu sattāvāsesu  ca ekavīsatiyā vipākaviññāṇānaṃ vuttanayeneva paccayo hoti yathāsambhavaṃ paṭisandhiyaṃ  pavatte ca.</p>
              <p>[03] apuññābhisaṅkhāro pana yasmā ekasmiṃyeva kāmabhave catūsu yonīsu, avasesāsu tīsu  gatīsu ^a^V2.0189^ea^, nānattakāyaekattasaññīsaṅkhātāya ekissā viññāṇaṭṭhitiyā, tādiseyeva ca  ekasmiṃ sattāvāse paṭisandhivasena vipaccati, tasmā esa ekasmiṃ bhave, catūsu yonīsu,  tīsu gatīsu, ekissā viññāṇaṭṭhitiyā, ekamhi ca sattāvāse sattannaṃ vipākaviññāṇānaṃ  vuttanayeneva paccayo paṭisandhiyaṃ pavatte ca.</p>
              <p>[03] āneñjābhisaṅkhāro pana yasmā ekasmiṃyeva arūpabhave, ekissā opapātikayoniyā, ekissā  devagatiyā, ākāsānañcāyatanādikāsu tīsu viññāṇaṭṭhitīsu, ākāsānañcāyatanādikesu  ca catūsu sattāvāsesu paṭisandhivasena vipaccati, tasmā esa ekasmiṃ bhave, ekissā  yoniyā, ekissā gatiyā, tīsu viññāṇaṭṭhitīsu, catūsu sattāvāsesu catunnaṃ viññāṇānaṃ  vuttanayeneva paccayo hoti paṭisandhiyaṃ pavatte cāti. evaṃ, </p>
              <p>[21] paṭisandhipavattīnaṃ ^a^M2.0192^ea^, vasenete bhavādisu. </p>
              <p>[22] vijānitabbā saṅkhārā, yathā yesañca paccayāti.. </p>
              <p>[06] ayaṃ ``saṅkhārapaccayā viññāṇa''nti padasmiṃ vitthārakathā. </p>
            </h4>
          </h3>
          <h3>
            <h3n> viññāṇapaccayānāmarūpapadavitthārakathā </h3n>
            <h4>
              <h4n> </h4n>
              <p>[03] 638^b^.^eb^ viññāṇapaccayā nāmarūpapade -- </p>
              <p>[21] vibhāgā nāmarūpānaṃ, bhavādīsu pavattito. </p>
              <p>[22] saṅgahā paccayanayā, viññātabbo vinicchayo..</p>
              <p>[03] ^b^vibhāgā nāmarūpāna^eb^nti ettha hi ^b^nāma^eb^nti ārammaṇābhimukhaṃ namanato vedanādayo tayo  khandhā, ^b^rūpa^eb^nti cattāri mahābhūtāni catunnañca mahābhūtānaṃ upādāyarūpaṃ. tesaṃ vibhāgo  khandhaniddese vuttoyevāti. evaṃ tāvettha vibhāgā nāmarūpānaṃ viññātabbo vinicchayo.</p>
              <p>[03] ^b^bhavādīsu pavattito^eb^ti ettha ca nāmaṃ ekaṃ sattāvāsaṃ  ṭhapetvā sabbabhavayonigativiññāṇaṭṭhitisesasattāvāsesu ^a^V2.0190^ea^  pavattati, rūpaṃ dvīsu bhavesu, catūsu yonīsu, pañcasu gatīsu, purimāsu catūsu  viññāṇaṭṭhitīsu, pañcasu sattāvāsesu pavattati.</p>
              <p>[03] evaṃ pavattamāne ca etasmiṃ nāmarūpe yasmā abhāvakagabbhaseyyakānaṃ aṇḍajānañca paṭisandhikkhaṇe  vatthukāyadasakavasena rūpato dvesantatisīsāni, tayo ca arūpino khandhā pātubhavanti, tasmā  tesaṃ vitthārena rūparūpato vīsati dhammā, tayo ca arūpino khandhāti ete tevīsati dhammā  viññāṇapaccayā nāmarūpanti veditabbā. aggahitaggahaṇena pana ekasantatisīsato nava rūpadhamme  apanetvā cuddasa. sabhāvakānaṃ bhāvadasakaṃ pakkhipitvā tettiṃsa, tesampi aggahitaggahaṇena  santatisīsadvayato aṭṭhārasa rūpadhamme apanetvā pannarasa.</p>
              <p>[03] yasmā ca opapātikasattesu brahmakāyikādīnaṃ paṭisandhikkhaṇe cakkhusotavatthudasakānaṃ,  jīvitindriyanavakassa ca vasena rūpato cattāri santatisīsāni, tayo ca arūpino khandhā  pātubhavanti, tasmā tesaṃ vitthārena rūparūpato ekūnacattālīsa dhammā, tayo ca arūpino  khandhāti ^a^M2.0193^ea^ ete bācattālīsa dhammā viññāṇapaccayā nāmarūpanti veditabbā.  aggahitaggahaṇena pana santatisīsattayato sattavīsati dhamme apanetvā pannarasa.</p>
              <p>[03] kāmabhave pana yasmā sesaopapātikānaṃ, saṃsedajānaṃ vā sabhāvakaparipuṇṇāyatanānaṃ paṭisandhikkhaṇe  rūpato satta santatisīsāni, tayo ca arūpino khandhā pātubhavanti, tasmā tesaṃ vitthārena  rūparūpato sattati dhammā, tayo ca arūpino khandhāti ete tesattati dhammā viññāṇapaccayā  nāmarūpanti veditabbā. aggahitaggahaṇena pana rūpasantatisīsachakkato catupaññāsa dhamme  apanetvā ekūnavīsati. esa ukkaṃso. avakaṃsena pana taṃtaṃrūpasantatisīsavikalānaṃ  tassa tassa vasena hāpetvā hāpetvā saṅkhepato vitthārato ca paṭisandhiyaṃ viññāṇapaccayā  nāmarūpasaṅkhā veditabbā.</p>
              <p>[03] arūpīnaṃ pana tayova arūpino khandhā. asaññīnaṃ rūpato jīvitindriyanavakamevāti. esa tāva  paṭisandhiyaṃ nayo.</p>
              <p>[03] pavatte pana sabbattha rūpappavattidese paṭisandhicittassa ṭhitikkhaṇe paṭisandhicittena saha  pavattaututo ^a^V2.0191^ea^ utusamuṭṭhānaṃ suddhaṭṭhakaṃ pātubhavati. paṭisandhicittaṃ pana rūpaṃ na samuṭṭhāpeti.  tañhi yathā papāte patitapuriso parassa paccayo hotuṃ na sakkoti, evaṃ vatthudubbalatāya  dubbalattā rūpaṃ samuṭṭhāpetuṃ na sakkoti. paṭisandhicittato pana uddhaṃ paṭhamabhavaṅgato  pabhuti cittasamuṭṭhānaṃ suddhaṭṭhakaṃ, saddapātubhāvakāle paṭisandhikkhaṇato uddhaṃ pavattaututo  ceva cittato ca saddanavakaṃ, ye pana kabaḷīkārāhārūpajīvino gabbhaseyyakasattā, tesaṃ, </p>
              <p>[21] ``yañcassa bhuñjati mātā, annaṃ pānañca bhojanaṃ. </p>
              <p>[22] tena so tattha yāpeti, mātukucchigato naro''ti.. -- </p>
              <p>[25] vacanato mātarā ajjhoharitāhārena anugate sarīre, opapātikānaṃ sabbapaṭhamaṃ attano  mukhagataṃ kheḷaṃ ajjhoharaṇakāle āhārasamuṭṭhānaṃ suddhaṭṭhakanti idaṃ āhārasamuṭṭhānassa  suddhaṭṭhakassa, utucittasamuṭṭhānānañca ukkaṃsato dvinnaṃ navakānaṃ vasena chabbīsatividhaṃ,  pubbe ekekacittakkhaṇe ^a^M2.0194^ea^ tikkhattuṃ uppajjamānaṃ vuttaṃ kammasamuṭṭhānañca  sattatividhanti channavutividhaṃ rūpaṃ, tayo ca arūpino khandhāti samāsato navanavuti  dhammā. yasmā vā saddo aniyato kadācideva pātubhāvato, tasmā duvidhampi taṃ apanetvā  ime sattanavuti dhammā yathāsambhavaṃ sabbasattānaṃ viññāṇapaccayā nāmarūpanti veditabbaṃ.  tesaṃ hi suttānampi pamattānampi khādantānampi pivantānampi divā ca rattiñca ete  viññāṇapaccayā pavattanti. tañca nesaṃ viññāṇapaccayabhāvaṃ parato vaṇṇayissāma.</p>
              <p>[03] yampanetamettha kammajarūpaṃ, taṃ bhavayonigatiṭhitisattāvāsesu sabbapaṭhamaṃ patiṭṭhahantampi tisamuṭṭhānikarūpena  anupatthaddhaṃ na sakkoti saṇṭhātuṃ, nāpi tisamuṭṭhānikaṃ tena anupatthaddhaṃ. atha kho  vātabbhāhatāpi catuddisā vavatthāpitā naḷakalāpiyo viya, ūmivegabbhāhatāpi mahāsamudde  katthaci laddhapatiṭṭhā bhinnavāhanikā viya ca aññamaññupatthaddhānevetāni apatamānāni saṇṭhahitvā  ekampi vassaṃ dvepi vassāni...pe0... vassasatampi yāva tesaṃ sattānaṃ āyukkhayo vā  puññakkhayo vā, tāva pavattantīti. evaṃ bhavādīsu pavattitopettha viññātabbo vinicchayo. </p>
              <p>[03] 639^b^.^eb^ ^b^saṅgahā^eb^ti ettha ca yaṃ āruppe pavattipaṭisandhīsu, pañcavokārabhave ca pavattiyaṃ  viññāṇapaccayā ^a^V2.0192^ea^ nāmameva, yañca asaññesu sabbattha, pañcavokārabhave ca pavattiyaṃ viññāṇapaccayā  rūpameva, yañca pañcavokārabhave sabbattha viññāṇapaccayā nāmarūpaṃ, taṃ sabbaṃ nāmañca rūpañca  nāmarūpañca nāmarūpanti evaṃ ekadesasarūpekasesanayena saṅgahetvā viññāṇapaccayā nāmarūpanti  veditabbaṃ.</p>
              <p>[03] asaññesu viññāṇābhāvā ayuttanti ce, nāyuttaṃ. idampi, </p>
              <p>[21] nāmarūpassa yaṃ hetu, viññāṇaṃ taṃ dvidhā mataṃ. </p>
              <p>[22] vipākamavipākañca, yuttameva yato idaṃ..</p>
              <p>[03] yañhi nāmarūpassa hetu viññāṇaṃ, taṃ vipākāvipākabhedato dvedhā mataṃ. idañca asaññasattesu  kammasamuṭṭhānattā pañcavokārabhave pavattābhisaṅkhāraviññāṇapaccayā rūpaṃ. tathā pañcavokāre  pavattiyaṃ kusalādicittakkhaṇe kammasamuṭṭhānanti yuttameva idaṃ. evaṃ saṅgahatopettha  viññātabbo vinicchayo. </p>
              <p>[03] 640^b^.^eb^ ^b^paccayanayā^eb^ti ^a^M2.0195^ea^ ettha hi, </p>
              <p>[21] nāmassa pākaviññāṇaṃ, navadhā hoti paccayo. </p>
              <p>[22] vatthurūpassa navadhā, sesarūpassa aṭṭhadhā.. </p>
              <p>[21] abhisaṅkhāraviññāṇaṃ, hoti rūpassa ekadhā. </p>
              <p>[22] tadaññaṃ pana viññāṇaṃ, tassa tassa yathārahaṃ..</p>
              <p>[03] yañhetaṃ paṭisandhiyaṃ pavattiyaṃ vā vipākasaṅkhātaṃ nāmaṃ, tassa rūpamissassa vā amissassa  vā paṭisandhikaṃ vā aññaṃ vā vipākaviññāṇaṃ sahajātāññamaññanissayasampayuttavipākāhārindriyātthiavigatapaccayehi  navadhā paccayo hoti.</p>
              <p>[03] vatthurūpassa  paṭisandhiyaṃ sahajātāññamaññanissayavipākāhārindriyavippayuttātthiavigatapaccayehi  ^a^V2.0193^ea^  navadhā paccayo hoti. ṭhapetvā pana vatthurūpaṃ sesarūpassa imesu navasu aññamaññapaccayaṃ  apanetvā sesehi aṭṭhahi paccayehi paccayo hoti. </p>
              <p>[01] abhisaṅkhāraviññāṇaṃ pana asaññasattarūpassa vā pañcavokārabhave vā kammajassa rūpassa suttantikapariyāyato  upanissayavasena ekadhāva paccayo hoti. avasesaṃ paṭhamabhavaṅgato pabhuti sabbampi viññāṇaṃ  tassa tassa nāmarūpassa yathārahaṃ paccayo hotīti veditabbaṃ. vitthārato pana tassa paccayanaye  dassiyamāne sabbāpi paṭṭhānakathā vitthāretabbā hotīti na naṃ ārabhāma.</p>
              <p>[03] tattha siyā -- kathaṃ panetaṃ jānitabbaṃ ``paṭisandhināmarūpaṃ viññāṇapaccayā hotī''ti?  suttato yuttito ca. sutte hi ``cittānuparivattino dhammā''tiādinā (dha0 sa0  dukamātikā 62) nayena bahudhā vedanādīnaṃ viññāṇapaccayatā siddhā. yuttito pana, </p>
              <p>[21] cittajena hi rūpena, idha diṭṭhena sijjhati. </p>
              <p>[22] adiṭṭhassāpi rūpassa, viññāṇaṃ paccayo iti.. </p>
              <p>[01] citte hi pasanne appasanne vā tadanurūpāni rūpāni uppajjamānāni diṭṭhāni. diṭṭhena ca  adiṭṭhassa anumānaṃ hotīti iminā idha diṭṭhena cittajarūpena adiṭṭhassāpi paṭisandhirūpassa  viññāṇaṃ paccayo hotīti jānitabbametaṃ. kammasamuṭṭhānassāpi ^a^M2.0196^ea^ hi  tassa cittasamuṭṭhānasseva viññāṇapaccayatā paṭṭhāne āgatāti. evaṃ paccayanayatopettha viññātabbo  vinicchayoti. </p>
              <p>[06] ayaṃ ``viññāṇapaccayā nāmarūpa''nti padasmiṃ vitthārakathā. </p>
            </h4>
          </h3>
          <h3>
            <h3n> nāmarūpapaccayāsaḷāyatanapadavitthārakathā </h3n>
            <h4>
              <h4n> </h4n>
              <p>[03] 641^b^.^eb^ nāmarūpapaccayā saḷāyatanapade -- </p>
              <p>[21] nāmaṃ khandhattayaṃ rūpaṃ, bhūtavatthādikaṃ mataṃ. </p>
              <p>[22] katekasesaṃ taṃ tassa, tādisasseva paccayo..</p>
              <p>[03] yañhetaṃ ^a^V2.0194^ea^ saḷāyatanasseva paccayabhūtaṃ nāmarūpaṃ, tattha nāmanti vedanādikkhandhattayaṃ, rūpaṃ  pana sasantatipariyāpannaṃ niyamato cattāri bhūtāni cha vatthūni jīvitindriyanti evaṃ  bhūtavatthādikaṃ matanti veditabbaṃ. taṃ pana nāmañca rūpañca nāmarūpañca nāmarūpanti evaṃ  katekasesaṃ chaṭṭhāyatanañca saḷāyatanañca saḷāyatananti evaṃ katekasesasseva saḷāyatanassa  paccayoti veditabbaṃ. kasmā? yasmā āruppe nāmameva paccayo, tañca chaṭṭhāyatanasseva  na aññassa. ``nāmapaccayā chaṭṭhāyatana''nti (vibha0 322) hi vibhaṅge vuttaṃ.</p>
              <p>[03] tattha siyā -- kathaṃ panetaṃ jānitabbaṃ ``nāmarūpaṃ saḷāyatanassa paccayo''ti? nāmarūpabhāve  bhāvato. tassa tassa hi nāmassa rūpassa ca bhāve taṃ taṃ āyatanaṃ hoti, na aññathā.  sā panassa tabbhāvabhāvitā paccayanayasmiṃ yeva āvibhavissati. tasmā, </p>
              <p>[21] paṭisandhiyā pavatte vā, hoti yaṃ yassa paccayo. </p>
              <p>[22] yathā ca paccayo hoti, tathā neyyaṃ vibhāvinā..</p>
              <p>[03] tatrāyamatthadīpanā -- </p>
              <p>[21] nāmameva hi āruppe, paṭisandhipavattisu. </p>
              <p>[22] paccayo sattadhā chadhā, hoti taṃ avakaṃsato..</p>
              <p>[03] kathaṃ? ^b^paṭisandhiyaṃ^eb^ tāva avakaṃsato sahajātāññamaññanissayasampayuttavipākātthiavigatapaccayehi  sattadhā nāmaṃ chaṭṭhāyatanassa paccayo hoti. kiñci panettha hetupaccayena, kiñci āhārapaccayenāti  evaṃ ^a^M2.0197^ea^ aññathāpi paccayo hoti, tassa vasena ukkaṃsāvakaṃso veditabbo.</p>
              <p>[03] ^b^pavattepi^eb^ vipākaṃ vuttanayeneva paccayo hoti, itaraṃ pana avakaṃsato vuttappakāresu  paccayesu vipākapaccayavajjehi chahi paccayehi paccayo hoti. kiñci panettha hetupaccayena,  kiñci āhārapaccayenāti evaṃ aññathāpi paccayo hoti, tassa vasena ukkaṃsāvakaṃso  veditabbo. </p>
              <p>[21] aññasmimpi ^a^V2.0195^ea^ bhave nāmaṃ, tatheva paṭisandhiyaṃ. </p>
              <p>[22] chaṭṭhassa itaresaṃ taṃ, chahākārehi paccayo..</p>
              <p>[03] āruppato hi aññasmimpi pañcavokārabhave taṃ vipākanāmaṃ hadayavatthuno sahāyaṃ hutvā  chaṭṭhassa manāyatanassa yathā āruppe vuttaṃ, tatheva avakaṃsato sattadhā paccayo hoti. itaresaṃ  pana taṃ pañcannaṃ cakkhāyatanādīnaṃ catumahābhūtasahāyaṃ hutvā sahajātanissayavipākavippayuttātthiavigatavasena  chahākārehi paccayo hoti. kiñci panettha hetupaccayena, kiñci āhārapaccayenāti  evaṃ aññathāpi paccayo hoti, tassa vasena ukkaṃsāvakaṃso veditabbo. </p>
              <p>[21] pavattepi tathā hoti, pākaṃ pākassa paccayo. </p>
              <p>[22] apākaṃ avipākassa, chadhā chaṭṭhassa paccayo..</p>
              <p>[03] pavattepi hi pañcavokārabhave yathā paṭisandhiyaṃ, tatheva vipākanāmaṃ vipākassa chaṭṭhāyatanassa  avakaṃsato sattadhā paccayo hoti. avipākaṃ pana avipākassa chaṭṭhassa avakaṃsatova tato  vipākapaccayaṃ apanetvā chadhā paccayo hoti. vuttanayeneva panettha ukkaṃsāvakaṃso veditabbo. </p>
              <p>[21] tattheva sesapañcannaṃ, vipākaṃ paccayo bhave. </p>
              <p>[22] catudhā avipākampi, evameva pakāsitaṃ..</p>
              <p>[03] tattheva hi pavatte sesānaṃ cakkhāyatanādīnaṃ pañcannaṃ cakkhupasādādivatthukaṃ itarampi vipākanāmaṃ  pacchājātavippayuttātthiavigatapaccayehi catudhā paccayo hoti. yathā ca vipākaṃ, avipākampi  evameva pakāsitaṃ. tasmā kusalādibhedampi tesaṃ catudhā paccayo hotīti veditabbaṃ.  evaṃ ^a^M2.0198^ea^ tāva nāmameva paṭisandhiyaṃ pavatte vā yassa yassa āyatanassa paccayo hoti,  yathā ca paccayo hoti, tathā veditabbaṃ. </p>
              <p>[21] rūpaṃ panettha āruppe, bhave bhavati paccayo. </p>
              <p>[22] na ekāyatanassāpi, pañcakkhandhabhave pana.. </p>
              <p>[21] rūpato ^a^V2.0196^ea^ sandhiyaṃ vatthu, chadhā chaṭṭhassa paccayo. </p>
              <p>[22] bhūtāni catudhā honti, pañcannaṃ avisesato.. </p>
              <p>[01] rūpato hi paṭisandhiyaṃ vatthurūpaṃ chaṭṭhassa manāyatanassa sahajātāññamaññanissayavippayuttātthiavigatapaccayehi  chadhā paccayo hoti. cattāri pana bhūtāni avisesato paṭisandhiyaṃ pavatte ca yaṃ yaṃ āyatanaṃ  uppajjati, tassa tassa vasena pañcannampi cakkhāyatanādīnaṃ sahajātanissayātthiavigatapaccayehi  catudhā paccayā honti.   </p>
              <p>[21] tidhā jīvitametesaṃ, āhāro ca pavattiyaṃ. </p>
              <p>[22] tāneva chadhā chaṭṭhassa, vatthu tasseva pañcadhā..</p>
              <p>[03] etesaṃ pana cakkhādīnaṃ pañcannaṃ paṭisandhiyaṃ pavatte ca atthi avigataindriyavasena rūpajīvitaṃ  tidhā paccayo hoti. āhāro ca atthiavigatāhāravasena tividhā paccayo hoti, so ca  kho ye sattā āhārūpajīvino, tesaṃ āhārānugate kāye pavattiyaṃyeva, no paṭisandhiyaṃ.  tāni pana pañca cakkhāyatanādīni chaṭṭhassa cakkhu sotaghānajivhākāyaviññāṇasaṅkhātassa manāyatanassa  nissayapurejātaindriyavippayuttātthiavigatavasena chahākārehi paccayā honti pavatte,  no paṭisandhiyaṃ. ṭhapetvā pana pañcaviññāṇāni tasseva avasesamanāyatanassa vatthurūpaṃ nissayapurejātavippayuttātthiavigatavasena  pañcadhā paccayo hoti pavatteyeva, no paṭisandhiyaṃ. evaṃ rūpameva paṭisandhiyaṃ pavatte  vā yassa yassa āyatanassa paccayo hoti, yathā ca paccayo hoti, tathā veditabbaṃ. </p>
              <p>[21] nāmarūpaṃ panubhayaṃ, hoti yaṃ yassa paccayo. </p>
              <p>[22] yathā ca tampi sabbattha, viññātabbaṃ vibhāvinā.. </p>
              <p>[01] seyyathidaṃ ^a^M2.0199^ea^. paṭisandhiyaṃ tāva pañcavokārabhave khandhattayavatthurūpasaṅkhātaṃ  nāmarūpaṃ chaṭṭhāyatanassa sahajātāññamaññanissayavipākasampayuttavippayuttātthiavigatapaccayādīhi  paccayo hotīti. idamettha mukhamattaṃ. vuttanayānusārena pana sakkā sabbaṃ yojetunti  na ettha vitthāro dassitoti.</p>
              <p>[03] ayaṃ ``nāmarūpapaccayā saḷāyatana''nti padasmiṃ vitthārakathā. </p>
            </h4>
          </h3>
          <h3>
            <h3n> saḷāyatanapaccayāphassapadavitthārakathā </h3n>
            <h4>
              <h4n> </h4n>
              <p>[03] 642^b^.^eb^ saḷāyatanapaccayā ^a^V2.0197^ea^ phassapade -- </p>
              <p>[21] saḷeva phassā saṅkhepā, cakkhusamphassāadayo. </p>
              <p>[22] viññāṇamiva bāttiṃsa, vitthārena bhavanti te..</p>
              <p>[03] saṅkhepena hi saḷāyatanapaccayā phassoti cakkhusamphasso, sotasamphasso, ghānasamphasso,  jivhāsamphasso, kāyasamphasso, manosamphassoti ime cakkhusamphassādayo cha eva phassā  bhavanti. vitthārena pana cakkhusamphassādayo pañca kusalavipākā, pañca akusalavipākāti  dasa, sesā bāvīsati-lokiyavipākaviññāṇasampayuttā ca bāvīsatīti evaṃ sabbepi saṅkhārapaccayā  vuttaviññāṇamiva bāttiṃsa honti.</p>
              <p>[03] yaṃ panetassa bāttiṃsavidhassāpi phassassa paccayo saḷāyatanaṃ, tattha, </p>
              <p>[21] chaṭṭhena saha ajjhattaṃ, cakkhādiṃ bāhirehipi. </p>
              <p>[22] saḷāyatanamicchanti, chahi saddhiṃ vicakkhaṇā..</p>
              <p>[03] tattha ye tāva ``upādiṇṇakapavattikathā aya''nti sakasantatipariyāpannameva paccayaṃ paccayuppannañca  dīpenti, te ``chaṭṭhāyatanapaccayā phasso''ti (vibha0 322) pāḷianusārato āruppe  chaṭṭhāyatanañca, aññattha sabbasaṅgahato saḷāyatanañca phassassa paccayoti ekadesasarūpekasesaṃ  katvā chaṭṭhena saha ajjhattaṃ cakkhādiṃ saḷāyatananti icchanti. tañhi chaṭṭhāyatanañca saḷāyatanañca  saḷāyatanantveva saṅkhaṃ gacchati. </p>
              <p>[01] ye pana paccayuppannameva ekasantatipariyāpannaṃ dīpenti, paccayaṃ pana bhinnasantānampi,  te yaṃ yaṃ āyatanaṃ phassassa paccayo hoti, taṃ sabbampi ^a^M2.0200^ea^ dīpentā bāhirampi  pariggahetvā tadeva chaṭṭhena saha ajjhattaṃ bāhirehipi rūpāyatanādīhi saddhiṃ saḷāyatananti  icchanti. tampi hi chaṭṭhāyatanañca saḷāyatanañca saḷāyatananti etesaṃ ekasese kate saḷāyatanantveva  saṅkhaṃ gacchati. </p>
              <p>[01] etthāha ^a^V2.0198^ea^ -- na sabbāyatanehi eko phasso sambhoti, nāpi ekamhā āyatanā sabbe phassā,  ayañca saḷāyatanapaccayā phassoti ekova vutto, so kasmāti. tatridaṃ vissajjanaṃ --  saccametaṃ, sabbehi eko, ekamhā vā sabbe na sambhonti, sambhoti pana anekehi  eko. yathā cakkhusamphasso cakkhāyatanā rūpāyatanā cakkhuviññāṇasaṅkhātā manāyatanā avasesasampayuttadhammāyatanā  cāti evaṃ sabbattha yathānurūpaṃ yojetabbaṃ. tasmā eva hi, </p>
              <p>[21] ekopanekāyatanappabhavo iti dīpito. </p>
              <p>[22] phassoyaṃ ekavacananiddesenīdha tādinā..</p>
              <p>[03] ^b^ekavacananiddesenā^eb^ti saḷāyatanapaccayā phassoti iminā ekavacananiddesena anekehi  āyatanehi eko phasso hotīti tādinā dīpitoti attho. āyatanesu pana, </p>
              <p>[21] chadhā pañca tato ekaṃ, navadhā bāhirāni cha. </p>
              <p>[22] yathāsambhavametassa, paccayatte vibhāvaye..</p>
              <p>[03] tatrāyaṃ vibhāvanā -- cakkhāyatanādīni tāva pañca cakkhusamphassādibhedato pañcavidhassa phassassa  nissayapurejātindriyavippayuttātthiavigatavasena chadhā paccayā honti. tato paraṃ ekaṃ  vipākamanāyatanaṃ anekabhedassa vipākamanosamphassassa sahajātāññamaññanissayavipākāhāraindriyasampayuttātthiavigatavasena  navadhā paccayo hoti. bāhiresu pana rūpāyatanaṃ cakkhusamphassassa ārammaṇapurejātātthiavigatavasena  catudhā paccayo hoti. tathā saddāyatanādīni sotasamphassādīnaṃ. manosamphassassa pana  tāni ca dhammāyatanañca tathā ca ^a^M2.0201^ea^ ārammaṇapaccayamatteneva cāti evaṃ bāhirāni  cha yathāsambhavametassa paccayatte vibhāvayeti. </p>
              <p>[06] ayaṃ ``saḷāyatanapaccayā phasso''ti padasmiṃ vitthārakathā. </p>
            </h4>
          </h3>
          <h3>
            <h3n> phassapaccayāvedanāpadavitthārakathā </h3n>
            <h4>
              <h4n> </h4n>
              <p>[03] 643^b^.^eb^ phassapaccayā vedanāpade -- </p>
              <p>[21] dvārato ^a^V2.0199^ea^ vedanā vuttā, cakkhusamphassajādikā. </p>
              <p>[22] saḷeva tā pabhedena, ekūnanavutī matā..</p>
              <p>[03] etassapi padassa vibhaṅge ``cakkhusamphassajā vedanā. sota... ghāna... jivhā... kāya...  manosamphassajā vedanā''ti (vibha0 231) evaṃ dvārato saḷeva vedanā vuttā, tā  pana pabhedena ekūnanavutiyā cittehi sampayuttattā ekūnanavuti matā. </p>
              <p>[21] vedanāsu panetāsu, idha bāttiṃsa vedanā. </p>
              <p>[22] vipākacittayuttāva, adhippetāti bhāsitā.. </p>
              <p>[21] aṭṭhadhā tattha pañcannaṃ, pañcadvāramhi paccayo. </p>
              <p>[22] sesānaṃ ekadhā phasso, manodvārepi so tathā.. </p>
              <p>[01] tattha hi pañcadvāre cakkhupasādādivatthukānaṃ pañcannaṃ vedanānaṃ cakkhusamphassādiko  phasso sahajātāññamaññanissayavipākāahārasampayuttātthiavigatavasena aṭṭhadhā paccayo hoti.  sesānaṃ pana ekekasmiṃ dvāre sampaṭicchanasantīraṇatadārammaṇavasena pavattānaṃ kāmāvacaravipākavedanānaṃ  so cakkhusamphassādiko phasso upanissayavasena ekadhāva paccayo hoti.</p>
              <p>[03] ^b^manodvārepi so tathā^eb^ti manodvārepi hi tadārammaṇavasena pavattānaṃ kāmāvacaravipākavedanānaṃ  so sahajātamanosamphassasaṅkhāto phasso tatheva aṭṭhadhā paccayo hoti, paṭisandhibhavaṅgacutivasena  pavattānaṃ tebhūmakavipākavedanānampi. yā pana tā manodvāre tadārammaṇavasena ^a^M2.0202^ea^  pavattā kāmāvacaravedanā, tāsaṃ manodvārāvajjanasampayutto manosamphasso upanissayavasena  ekadhāva paccayo hotīti. </p>
              <p>[06] ayaṃ ``phassapaccayā vedanā''ti padasmiṃ vitthārakathā. </p>
            </h4>
          </h3>
          <h3>
            <h3n> vedanāpaccayātaṇhāpadavitthārakathā </h3n>
            <h4>
              <h4n> </h4n>
              <p>[03] 644^b^.^eb^ vedanāpaccayā ^a^V2.0200^ea^ taṇhāpade -- </p>
              <p>[21] rūpataṇhādibhedena, cha taṇhā idha dīpitā. </p>
              <p>[22] ekekā tividhā tattha, pavattākārato matā..</p>
              <p>[03] imasmiṃ hi pade seṭṭhiputto brāhmaṇaputtoti pitito nāmavasena putto viya ``rūpataṇhā.  sadda... gandha... rasa... phoṭṭhabba... dhammataṇhā''ti (vibha0 232) ārammaṇato nāmavasena  vibhaṅge cha taṇhā dīpitā.</p>
              <p>[03] tāsu pana taṇhāsu ekekā taṇhā pavattiākārato kāmataṇhā, bhavataṇhā, vibhavataṇhāti  evaṃ tividhā matā. rūpataṇhāyeva hi yadā cakkhussa āpāthamāgataṃ rūpārammaṇaṃ kāmassādavasena  assādayamānā pavattati, tadā ^b^kāmataṇhā^eb^ nāma hoti. yadā tadevārammaṇaṃ ``dhuvaṃ  sassata''nti pavattāya sassatadiṭṭhiyā saddhiṃ pavattati, tadā ^b^bhavataṇhā^eb^ nāma hoti.  sassatadiṭṭhisahagato hi rāgo bhavataṇhāti vuccati. yadā pana tadevārammaṇaṃ ``ucchijjati  vinassatī''ti pavattāya ucchedadiṭṭhiyā saddhiṃ pavattati, tadā ^b^vibhavataṇhā^eb^ nāma hoti.  ucchedadiṭṭhisahagato hi rāgo vibhavataṇhāti vuccati. esa nayo saddataṇhādīsupīti.  etā aṭṭhārasa taṇhā honti.</p>
              <p>[03] tā ajjhattarūpādīsu aṭṭhārasa, bahiddhā aṭṭhārasāti chattiṃsa. iti atītā chattiṃsa, anāgatā  chattiṃsa, paccuppannā chattiṃsāti aṭṭhasataṃ taṇhā honti. tā puna saṅkheppamāṇā rūpādiārammaṇavasena  cha, kāmataṇhādivasena vā tissova taṇhā hontīti veditabbā.</p>
              <p>[03] yasmā panime sattā puttaṃ assādetvā putte mamattena dhātiyā viya rūpādiārammaṇavasena  uppajjamānaṃ vedanaṃ assādetvā vedanāya mamattena ^a^M2.0203^ea^ rūpādiārammaṇadāyakānaṃ  cittakāra-gandhabba-gandhika-sūda-tantavāyarasāyanavidhāyakavejjādīnaṃ mahāsakkāraṃ karonti.  tasmā sabbāpesā vedanāpaccayā taṇhā hotīti veditabbā. </p>
              <p>[21] yasmā ^a^V2.0201^ea^ cettha adhippetā, vipākasukhavedanā. </p>
              <p>[22] ekāva ekadhāvesā, tasmā taṇhāya paccayo..</p>
              <p>[03] ^b^ekadhā^eb^ti upanissayapaccayeneva paccayo hoti. yasmā vā, </p>
              <p>[21] dukkhī sukhaṃ patthayati, sukhī bhiyyopi icchati. </p>
              <p>[22] upekkhā pana santattā, sukhamicceva bhāsitā.. </p>
              <p>[21] taṇhāya paccayā tasmā, honti tissopi vedanā. </p>
              <p>[22] vedanāpaccayā taṇhā, iti vuttā mahesinā.. </p>
              <p>[21] vedanāpaccayā cāpi, yasmā nānusayaṃ vinā. </p>
              <p>[22] hoti tasmā na sā hoti, brāhmaṇassa vusīmatoti.. </p>
              <p>[06] ayaṃ ``vedanāpaccayā taṇhā''ti padasmiṃ vitthārakathā. </p>
            </h4>
          </h3>
          <h3>
            <h3n> taṇhāpaccayāupādānapadavitthārakathā </h3n>
            <h4>
              <h4n> </h4n>
              <p>[03] 645^b^.^eb^ taṇhāpaccayā upādānapade -- </p>
              <p>[21] upādānāni cattāri, tāni atthavibhāgato. </p>
              <p>[22] dhammasaṅkhepavitthārā, kamato ca vibhāvaye..</p>
              <p>[03] tatrāyaṃ vibhāvanā -- kāmupādānaṃ, diṭṭhupādānaṃ, sīlabbatupādānaṃ, attavādupādānanti  imāni tāvettha cattāri upādānāni. tesaṃ ayaṃ ^b^atthavibhāgo^eb^ -- vatthusaṅkhātaṃ kāmaṃ  upādiyatīti ^b^kāmupādānaṃ,^eb^ kāmo ca so upādānañcātipi kāmupādānaṃ. ^b^upādāna^eb^nti  daḷhaggahaṇaṃ. daḷhattho hettha upasaddo upāyāsaupakaṭṭhādīsu viya. tathā diṭṭhi ca sā upādānañcāti  ^b^diṭṭhupādānaṃ^eb^. diṭṭhiṃ upādiyatīti vā diṭṭhupādānaṃ. ``sassato attā ca loko  cā''tiādīsu ^a^V2.0202^ea^ (dī0 ni0 1.31) hi purimadiṭṭhiṃ uttaradiṭṭhi upādiyati. tathā sīlabbataṃ  upādiyatīti ^b^sīlabbatupādānaṃ^eb^. sīlabbatañca taṃ upādānañcātipi sīlabbatupādānaṃ.  gosīlagovatādīni hi ``evaṃ suddhī''ti abhinivesato sayameva upādānāni. tathā  vadanti etenāti vādo. upādiyanti ^a^M2.0204^ea^ etenāti upādānaṃ. kiṃ vadanti,  upādiyanti vā? attānaṃ. attano vādupādānaṃ ^b^attavādupādānaṃ^eb^. attavādamattameva  vā attāti upādiyanti etenāti attavādupādānaṃ. ayaṃ tāva tesaṃ atthavibhāgo. </p>
              <p>[01] ^b^dhammasaṅkhepavitthāre^eb^ pana kāmupādānaṃ tāva ``tattha katamaṃ kāmupādānaṃ? yo kāmesu  kāmacchando kāmarāgo kāmanandī kāmataṇhā kāmasneho kāmapariḷāho kāmamucchā  kāmajjhosānaṃ, idaṃ vuccati kāmupādāna''nti (dha0 sa0 1220; vibha0 938) āgatattā  saṅkhepato taṇhādaḷhattaṃ vuccati. ^b^taṇhādaḷhattaṃ^eb^ nāma purimataṇhāupanissayapaccayena daḷhasambhūtā  uttarataṇhāva. keci panāhu ``appattavisayapatthanā taṇhā andhakāre corassa hatthappasāraṇaṃ  viya, sampattavisayaggahaṇaṃ upādānaṃ tasseva bhaṇḍaggahaṇaṃ viya. appicchatāsantuṭṭhitāpaṭipakkhā  ca te dhammā. tathā pariyesanārakkhadukkhamūlā''ti. sesupādānattayaṃ pana saṅkhepato diṭṭhimattameva.</p>
              <p>[03] vitthārato pana pubbe rūpādīsu vuttāṭṭhasatappabhedāyapi taṇhāya daḷhabhāvo kāmupādānaṃ.  dasavatthukā micchādiṭṭhi diṭṭhupādānaṃ. yathāha -- ``tattha katamaṃ diṭṭhupādānaṃ? natthi  dinnaṃ, natthi yiṭṭhaṃ...pe0... sacchikatvā pavedentīti yā evarūpā diṭṭhi...pe0...  vipariyesaggāho. idaṃ vuccati diṭṭhupādāna''nti (dha0 sa0 1221; vibha0 938). sīlabbatehi  suddhīti parāmasanaṃ pana sīlabbatupādānaṃ. yathāha -- ``tattha katamaṃ sīlabbatupādānaṃ?  sīlena suddhi, vatena suddhi, sīlabbatena suddhīti yā evarūpā diṭṭhi...pe0... vipariyesaggāho.  idaṃ vuccati sīlabbatupādāna''nti (dha0 sa0 1222; vibha0 938). vīsativatthukā sakkāyadiṭṭhi  attavādupādānaṃ. yathāha -- ``tattha katamaṃ attavādupādānaṃ? idha assutavā puthujjano...pe0...  sappurisadhamme avinīto rūpaṃ attato samanupassati...pe0... vipariyesaggāho, idaṃ  vuccati attavādupādāna''nti (dha0 sa0 1223; vibha0 938). ayamettha dhammasaṅkhepavitthāro.</p>
              <p>[03] ^b^kamato^eb^ti ettha pana tividho kamo uppattikkamo pahānakkamo desanākkamo ca. tattha  anamatagge ^a^V2.0203^ea^ saṃsāre imassa paṭhamaṃ uppattīti abhāvato kilesānaṃ nippariyāyena uppattikkamo  na vuccati. pariyāyena pana yebhuyyena ekasmiṃ bhave attaggāhapubbaṅgamo sassatucchedābhiniveso,  tato ``sassato ayaṃ attā''ti gaṇhato attavisuddhatthaṃ sīlabbatupādānaṃ, ``ucchijjatī''ti  gaṇhato paralokanirapekkhassa kāmupādānanti ^a^M2.0205^ea^ evaṃ paṭhamaṃ attavādupādānaṃ,  tato diṭṭhisīlabbatakāmupādānānīti ayametesaṃ ekasmiṃ bhave uppattikkamo.</p>
              <p>[03] diṭṭhupādānādīni cettha paṭhamaṃ pahīyanti sotāpattimaggavajjhattā. kāmupādānaṃ pacchā,  arahattamaggavajjhattāti ayametesaṃ pahānakkamo.</p>
              <p>[03] mahāvisayattā pana pākaṭattā ca etesu kāmupādānaṃ paṭhamaṃ desitaṃ. mahāvisayaṃ hi  taṃ aṭṭhacittasampayogā, appavisayāni itarāni catucittasampayogā, yebhuyyena ca ālayarāmattā  pajāya pākaṭaṃ kāmupādānaṃ, na itarāni. kāmupādāna vā kāmānaṃ samadhigamatthaṃ  kotūhalamaṅgalādibahulo hoti, sāssa diṭṭhīti tadanantaraṃ diṭṭhupādānaṃ, taṃ pabhijjamānaṃ  sīlabbatāttavādupādānavasena duvidhaṃ hoti. tasmiṃ dvaye gokiriyaṃ kukkurakiriyaṃ  vā disvāpi veditabbato oḷārikanti sīlabbatupādānaṃ paṭhamaṃ desitaṃ. sukhumattā  ante attavādupādānanti ayametesaṃ desanākkamo. </p>
              <p>[21] taṇhā ca purimassettha, ekadhā hoti paccayo. </p>
              <p>[22] sattadhā aṭṭhadhā vāpi, hoti sesattayassa sā..</p>
              <p>[03] ettha ca evaṃ desite upādānacatukke purimassa kāmupādānassa kāmataṇhā upanissayavasena  ekadhāva paccayo hoti, taṇhābhinanditesu visayesu uppattito. sesattayassa pana sahajātāññamaññanissayasampayuttātthiavigatahetuvasena  sattadhā vā, upanissayena saha aṭṭhadhā vāpi paccayo hoti. yadā ca sā upanissayavasena  paccayo hoti, tadā asahajātāva hotīti. </p>
              <p>[06] ayaṃ ``taṇhāpaccayā upādāna''nti padasmiṃ vitthārakathā. </p>
            </h4>
          </h3>
          <h3>
            <h3n> upādānapaccayābhavapadavitthārakathā </h3n>
            <h4>
              <h4n> </h4n>
              <p>[03] 646^b^.^eb^ upādānapaccayā ^a^V2.0204^ea^ bhavapade -- </p>
              <p>[21] atthato dhammato ceva, sātthato bhedasaṅgahā. </p>
              <p>[22] yaṃ yassa paccayo ceva, viññātabbo vinicchayo..</p>
              <p>[03] tattha ^a^M2.0206^ea^ bhavatīti bhavo. so kammabhavo upapattibhavo cāti duvidho hoti.  yathāha -- ``bhavo duvidhena atthi kammabhavo, atthi upapattibhavo''ti (vibha0 234).  tattha kammameva bhavo kammabhavo, tathā upapattiyeva bhavo upapattibhavo. ettha ca upapatti  bhavatīti bhavo. kammaṃ pana yathā sukhakāraṇattā ``sukho buddhānaṃ uppādo''ti (dha0  pa0 194) vutto, evaṃ bhavakāraṇattā phalavohārena bhavoti veditabbanti. evaṃ tāvettha  ^b^atthato^eb^ viññātabbo vinicchayo. </p>
              <p>[03] 647^b^.^eb^ ^b^dhammato^eb^ pana kammabhavo tāva saṅkhepato cetanā ceva cetanāsampayuttā ca abhijjhādayo  kammasaṅkhātā dhammā. yathāha -- ``tattha katamo kammabhavo? puññābhisaṅkhāro apuññābhisaṅkhāro  āneñjābhisaṅkhāro (vibha0 234) parittabhūmako vā mahābhūmako vā, ayaṃ vuccati  kammabhavo. sabbampi bhavagāmikammaṃ kammabhavo''ti (vibha0 234). ettha hi ^b^puññābhisaṅkhāro^eb^ti  terasa cetanā. ^b^apuññābhisaṅkhāro^eb^ti dvādasa. ^b^āneñjābhisaṅkhāro^eb^ti catasso  cetanā. evaṃ ^b^parittabhūmako vā mahābhūmako vā^eb^ti etena tāsaṃyeva cetanānaṃ mandabahuvipākatā  vuttā. ^b^sabbampi bhavagāmikamma^eb^nti iminā pana cetanāsampayuttā abhijjhādayo vuttā.</p>
              <p>[03] upapattibhavo pana saṅkhepato kammābhinibbattā khandhā, pabhedato navavidho hoti. yathāha --  ``tattha katamo upapattibhavo? kāmabhavo rūpabhavo arūpabhavo saññābhavo asaññābhavo nevasaññānāsaññābhavo,  ekavokārabhavo catuvokārabhavo pañcavokārabhavo, ayaṃ vuccati upapattibhavo''ti  (vibha0 234). tattha kāmasaṅkhāto bhavo kāmabhavo. esa nayo rūpārūpabhavesu. saññāvataṃ  bhavo, saññā vā ettha bhave atthīti saññābhavo. vipariyāyena asaññābhavo. oḷārikāya  saññāya abhāvā sukhumāya ca bhāvā nevasaññā, nāsaññā asmiṃ ^a^V2.0205^ea^ bhaveti nevasaññānāsaññābhavo.  ekena rūpakkhandhena vokiṇṇo bhavo ekavokārabhavo. eko vā vokāro assa bhavassāti  ekavokārabhavo. esa nayo catuvokārapañcavokārabhavesu. tattha kāmabhavo pañca upādiṇṇakkhandhā.  tathā rūpabhavo. arūpabhavo cattāro ^a^M2.0207^ea^, saññābhavo pañca. asaññābhavo eko  upādiṇṇakkhandho. nevasaññānāsaññābhavo cattāro. ekavokārabhavādayo ekacatupañcakkhandhā  upādiṇṇakkhandhehīti evamettha dhammatopi viññātabbo vinicchayo. </p>
              <p>[03] 648^b^.^eb^ ^b^sātthato^eb^ti yathā ca bhavaniddese, tatheva kāmaṃ saṅkhāraniddesepi puññābhisaṅkhārādayova  vuttā, evaṃ santepi purime atītakammavasena idha paṭisandhiyā paccayattā, ime paccuppannakammavasena  āyatiṃ paṭisandhiyā paccayattāti punavacanaṃ sātthakameva, pubbe vā ``tattha katamo puññābhisaṅkhāro?  kusalā cetanā kāmāvacarā''ti (vibha0 226) evamādinā nayena cetanāva saṅkhārāti  vuttā. idha pana ``sabbampi bhavagāmikamma''nti (vibha0 234) vacanato cetanāsampayuttāpi.  pubbe ca viññāṇapaccayameva kammaṃ ``saṅkhārā''ti vuttaṃ. idāni asaññābhavanibbattakampi.  kiṃ vā bahunā, ``avijjāpaccayā saṅkhārā''ti ettha puññābhisaṅkhārādayova kusalākusalā  dhammā vuttā. ``upādānapaccayā bhavo''ti idha pana upapattibhavassāpi saṅgahitattā kusalākusalābyākatā  dhammā vuttā. tasmā sabbathāpi sātthakamevidaṃ punavacananti evamettha sātthatopi viññātabbo  vinicchayo. </p>
              <p>[03] 649^b^.^eb^ ^b^bhedasaṅgahā^eb^ti upādānapaccayā bhavassa bhedato ceva saṅgahato ca. yañhi kāmupādānapaccayā  kāmabhavanibbattakaṃ kammaṃ karīyati, so kammabhavo. tadabhinibbattā khandhā upapattibhavo.  esa nayo rūpārūpabhavesu. evaṃ kāmupādānapaccayā dve kāmabhavā, tadantogadhā ca saññābhavapañcavokārabhavā,  dve rūpabhavā, tadantogadhā ca saññābhavāsaññābhavaekavokārabhavapañcavokārabhavā, dve arūpabhavā,  tadantogadhā ca saññābhavanevasaññānāsaññābhavacatuvokārabhavāti saddhiṃ antogadhehi cha bhavā.  yathā ca kāmupādānapaccayā saddhiṃ antogadhehi cha bhavā. tathā sesupādānapaccayāpīti evaṃ  upādānapaccayā ^b^bhedato^eb^ saddhiṃ antogadhehi catuvīsati bhavā.</p>
              <p>[03] ^b^saṅgahato^eb^ pana kammabhavaṃ upapattibhavañca ekato katvā kāmupādānapaccayā saddhiṃ antogadhehi  ^a^V2.0206^ea^ eko kāmabhavo. tathā rūpārūpabhavāti tayo bhavā. tathā sesupādānapaccayā pīti.  evaṃ upādānapaccayā saṅgahato saddhiṃ antogadhehi dvādasa bhavā. apica ^a^M2.0208^ea^ avisesena  upādānapaccayā kāmabhavūpagaṃ kammaṃ kammabhavo. tadabhinibbattā khandhā upapattibhavo.  esa nayo rūpārūpabhavesu. evaṃ upādānapaccayā saddhiṃ antogadhehi dve kāmabhavā, dve  rūpabhavā, dve arūpabhavāti aparena pariyāyena saṅgahato cha bhavā. kammabhavaupapattibhavabhedaṃ  vā anupagamma saddhiṃ antogadhehi kāmabhavādivasena tayo bhavā honti. kāmabhavādibhedampi  anupagamma kammabhavaupapattibhavavasena dve bhavā honti. kammupapattibhedañcāpi anupagamma  upādānapaccayā bhavoti bhavavasena ekova bhavo hotīti evamettha upādānapaccayassa bhavassa  bhedasaṅgahāpi viññātabbo vinicchayo. </p>
              <p>[03] 650^b^.^eb^ ^b^yaṃ yassa paccayo cevā^eb^ti yañcettha upādānaṃ yassa paccayo hoti, tatopi viññātabbo  vinicchayoti attho. kiṃ panettha kassa paccayo hoti? yaṃkiñci yassa kassaci  paccayo hotiyeva. ummattako viya hi puthujjano. so idaṃ yuttaṃ idaṃ ayuttanti  avicāretvā yassa kassaci upādānassa vasena yaṃkiñci bhavaṃ patthetvā yaṃkiñci kammaṃ  karotiyeva. tasmā yadekacce sīlabbatupādānena rūpārūpabhavā na hontīti vadanti, taṃ  na gahetabbaṃ. sabbena pana sabbo hotīti gahetabbaṃ.</p>
              <p>[03] seyyathidaṃ -- idhekacco anussavavasena vā diṭṭhānusārena vā ``kāmā nāmete manussaloke  ceva khattiyamahāsālakulādīsu, cha kāmāvacaradevaloke ca samiddhā''ti cintetvā tesaṃ  adhigamatthaṃ asaddhammassavanādīhi vañcito ``iminā kammena kāmā sampajjantī''ti maññamāno  kāmupādānavasena kāyaduccaritādīnipi karoti, so duccaritapāripūriyā apāye  upapajjati. sandiṭṭhike vā pana kāme patthayamāno paṭiladdhe ca gopayamāno kāmupādānavasena  kāyaduccaritādīni karoti, so duccaritapāripūriyā apāye upapajjati. tatrāssa  upapattihetubhūtaṃ kammaṃ kammabhavo. kammābhinibbattā khandhā upapattibhavo. saññābhavapañcavokārabhavā  pana tadantogadhā eva.</p>
              <p>[03] aparo ^a^M2.0209^ea^ pana saddhammassavanādīhi upabrūhitañāṇo ``iminā kammena kāmā sampajjantī''ti  maññamāno kāmupādānavasena kāyasucaritādīni karoti. so sucaritapāripūriyā  ^a^V2.0207^ea^ devesu vā manussesu vā upapajjati. tatrāssa upapattihetubhūtaṃ kammaṃ kammabhavo.  kammābhinibbattā khandhā upapattibhavo. saññābhavapañcavokārabhavā pana tadantogadhā eva. iti  kāmupādānaṃ sappabhedassa sāntogadhassa kāmabhavassa paccayo hoti.</p>
              <p>[03] aparo ``rūpārūpabhavesu tato samiddhatarā kāmā''ti sutvā parikappetvā vā kāmupādānavaseneva  rūpārūpasamāpattiyo nibbattetvā samāpattibalena rūpārūpabrahmaloke upapajjati. tatrāssa  upapattihetubhūtaṃ kammaṃ kammabhavo. kammābhinibbattā khandhā upapattibhavo. saññā-asaññā-nevasaññānāsaññā-eka-catu-pañcavokārabhavā  pana tadantogadhā eva. iti kāmupādānaṃ sappabhedānaṃ sāntogadhānaṃ rūpārūpabhavānampi  paccayo hoti.</p>
              <p>[03] aparo ``ayaṃ attā nāma kāmāvacarasampattibhave vā rūpārūpabhavānaṃ vā aññatarasmiṃ ucchinne  sūcchinno hotī''ti ucchedadiṭṭhiṃ upādāya tadupagaṃ kammaṃ karoti, tassa taṃ  kammaṃ kammabhavo. kammābhinibbattā khandhā upapattibhavo. saññābhavādayo pana tadantogadhā  eva. iti diṭṭhupādānaṃ sappabhedānaṃ sāntogadhānaṃ tiṇṇampi kāmarūpārūpabhavānaṃ paccayo  hoti.</p>
              <p>[03] aparo ``ayaṃ attā nāma kāmāvacarasampattibhave vā rūpārūpabhavānaṃ vā aññatarasmiṃ sukhī  hoti vigatapariḷāho''ti attavādupādānena tadupagaṃ kammaṃ karoti, tassa taṃ kammaṃ  kammabhavo. tadabhinibbattā khandhā upapattibhavo. saññābhavādayo pana tadantogadhā eva.  iti attavādupādānaṃ sappabhedānaṃ sāntogadhānaṃ tiṇṇaṃ bhavānaṃ paccayo hoti.</p>
              <p>[03] aparo ``idaṃ sīlabbataṃ nāma kāmāvacarasampattibhave vā rūpārūpabhavānaṃ vā aññatarasmiṃ paripūrentassa  sukhaṃ pāripūriṃ gacchatī''ti sīlabbatupādānavasena tadupagaṃ kammaṃ karoti, tassa  taṃ kammaṃ kammabhavo. tadabhinibbattā khandhā upapattibhavo. saññābhavādayo pana tadantogadhā  eva. iti sīlabbatupādānaṃ sappabhedānaṃ sāntogadhānaṃ tiṇṇaṃ bhavānaṃ paccayo hoti.  evamettha yaṃ yassa paccayo hoti, tatopi viññātabbo vinicchayo.</p>
              <p>[03] kiṃ panettha ^a^M2.0210^ea^ kassa bhavassa kathaṃ paccayo hotīti ce? </p>
              <p>[21] rūpārūpabhavānaṃ ^a^V2.0208^ea^, upanissayapaccayo upādānaṃ. </p>
              <p>[22] sahajātādīhipi taṃ, kāmabhavassāti viññeyyaṃ..</p>
              <p>[03] rūpārūpabhavānaṃ hi, kāmabhavapariyāpannassa ca kammabhave kusalakammasseva, upapattibhavassa cetaṃ  catubbidhampi upādānaṃ upanissayapaccayavasena ekadhāva paccayo hoti. kāmabhave attanā  sampayuttākusalakammabhavassa sahajātāññamaññanissayasampayuttātthiavigatahetupaccayappabhedehi  sahajātādīhi paccayo hoti. vippayuttassa pana upanissayapaccayenevāti. </p>
              <p>[06] ayaṃ ``upādānapaccayā bhavo''ti padasmiṃ vitthārakathā. </p>
            </h4>
          </h3>
          <h3>
            <h3n> bhavapaccayājātiādivitthārakathā </h3n>
            <h4>
              <h4n> </h4n>
              <p>[03] 651^b^.^eb^ bhavapaccayā jātītiādīsu jātiādīnaṃ vinicchayo saccaniddese vuttanayeneva veditabbo.  ^b^bhavo^eb^ti panettha kammabhavova adhippeto. so hi jātiyā paccayo, na upapattibhavo.  so ca pana kammapaccayaupanissayapaccayavasena dvedhā paccayo hotīti.</p>
              <p>[03] tattha siyā -- kathaṃ panetaṃ jānitabbaṃ bhavo jātiyā paccayoti ce? bāhirapaccayasamattepi  hīnapaṇītatādivisesadassanato. bāhirānaṃ hi janakajananīsukkasoṇitāhārādīnaṃ paccayānaṃ  samattepi sattānaṃ yamakānampi sataṃ hīnapaṇītatādiviseso dissati. so ca na ahetuko  sabbadā ca sabbesañca abhāvato, na kammabhavato aññahetuko tadabhinibbattakasattānaṃ ajjhattasantāne  aññassa kāraṇassa abhāvatoti kammabhavahetukova. kammaṃ hi sattānaṃ hīnapaṇītatādivisesassa  hetu. tenāha bhagavā ``kammaṃ satte vibhajati yadidaṃ hīnappaṇītatāyā''ti (ma0 ni0  3.289). tasmā jānitabbametaṃ ``bhavo jātiyā paccayo''ti.</p>
              <p>[03] yasmā ca asati jātiyā jarāmaraṇaṃ nāma, sokādayo vā dhammā na honti. jātiyā pana  sati jarāmaraṇañceva, jarāmaraṇasaṅkhātadukkhadhammaphuṭṭhassa ca bālajanassa jarāmaraṇābhisambandhā  ^a^V2.0209^ea^ vā tena tena dukkhadhammena phuṭṭhassa ^a^M2.0211^ea^ anabhisambandhā vā sokādayo ca dhammā  honti. tasmā ayampi jāti jarāmaraṇassa ceva sokādīnañca paccayo hotīti veditabbā.  sā pana upanissayakoṭiyā ekadhāva paccayo hotīti. </p>
              <p>[06] ayaṃ ``bhavapaccayā jātī''tiādīsu vitthārakathā. </p>
            </h4>
          </h3>
          <h3>
            <h3n> bhavacakkakathā </h3n>
            <h4>
              <h4n> </h4n>
              <p>[03] 652^b^.^eb^ yasmā panettha sokādayo avasāne vuttā, tasmā yā sā avijjāpaccayā saṅkhārāti  evametassa bhavacakkassa ādimhi vuttā, sā, </p>
              <p>[21] sokādīhi avijjā, siddhā bhavacakkamaviditādimidaṃ. </p>
              <p>[22] kārakavedakarahitaṃ, dvādasavidhasuññatāsuññaṃ..</p>
              <p>[03] satataṃ samitaṃ pavattatīti veditabbaṃ.</p>
              <p>[03] kathaṃ panettha sokādīhi avijjā siddhā, kathamidaṃ bhavacakkaṃ aviditādi, kathaṃ kārakavedakarahitaṃ,  kathaṃ dvādasavidhasuññatāsuññanti ce? ettha hi sokadomanassupāyāsā avijjāya aviyogino,  paridevo ca nāma mūḷhassāti tesu tāva siddhesu siddhā hoti avijjā. apica ``āsavasamudayā  avijjāsamudayo''ti (ma0 ni0 1.103) vuttaṃ. āsavasamudayā cete sokādayo honti.</p>
              <p>[03] kathaṃ? vatthukāmaviyoge tāva soko kāmāsavasamudayā hoti. yathāha -- </p>
              <p>[21] ``tassa ce kāmayānassa, chandajātassa jantuno. </p>
              <p>[22] te kāmā parihāyanti, sallaviddhova ruppatī''ti.. (su0 ni0 773).</p>
              <p>[03] yathā cāha -- ``kāmato jāyati soko''ti. (dha0 pa0 215).</p>
              <p>[03] sabbepi ^a^V2.0210^ea^ cete diṭṭhāsavasamudayā honti. yathāha --</p>
              <p>[03] ``tassa `ahaṃ rūpaṃ mama rūpa'nti pariyuṭṭhaṭṭhāyino rūpavipariṇāmaññathābhāvā uppajjanti sokaparidevadukkhadomanassupāyāsā''ti  (saṃ0 ni0  3.1).</p>
              <p>[03] yathā ca diṭṭhāsavasamudayā, evaṃ bhavāsavasamudayāpi. yathāha --</p>
              <p>[03] ``yepi ^a^M2.0212^ea^ te devā dīghāyukā vaṇṇavanto sukhabahulā uccesu vimānesu  ciraṭṭhitikā, tepi tathāgatassa dhammadesanaṃ sutvā bhayaṃ santāsaṃ saṃvegamāpajjantī''ti  (saṃ0 ni0  3.78). pañca pubbanimittāni disvā maraṇabhayena santajjitānaṃ devānaṃ  viya.</p>
              <p>[03] yathā ca bhavāsavasamudayā, evaṃ avijjāsavasamudayāpi. yathāha --</p>
              <p>[03] ``sa kho so, bhikkhave, bālo tividhaṃ diṭṭheva dhamme dukkhaṃ domanassaṃ paṭisaṃvedetī''ti  (ma0 ni0 3.246).</p>
              <p>[03] iti yasmā āsavasamudayā ete dhammā honti, tasmā ete sijjhamānā avijjāya hetubhūte  āsave sādhenti. āsavesu ca siddhesu paccayabhāve bhāvato avijjāpi siddhāva hotīti.  evaṃ tāvettha ^b^sokādīhi avijjā siddhā^eb^ hotīti veditabbā.</p>
              <p>[03] yasmā pana evaṃ paccayabhāve bhāvato avijjāya siddhāya puna avijjāpaccayā saṅkhārā, saṅkhārapaccayā  viññāṇanti evaṃ hetuphalaparamparāya pariyosānaṃ natthi. tasmā taṃ hetuphalasambandhavasena  pavattaṃ dvādasaṅgaṃ ^b^bhavacakkaṃ aviditādī^eb^ti siddhaṃ hoti.</p>
              <p>[03] evaṃ sati avijjāpaccayā saṅkhārāti idaṃ ādimattakathanaṃ virujjhatīti ce. nayidaṃ  ādimattakathanaṃ. padhānadhammakathanaṃ panetaṃ. tiṇṇannaṃ hi vaṭṭānaṃ avijjā padhānā.  avijjāggahaṇena hi avasesakilesavaṭṭañca kammādīni ca bālaṃ palibodhenti. sappasiraggahaṇena  sesasappasarīraṃ viya bāhaṃ. avijjāsamucchede pana kate tehi vimokkho hoti  ^a^V2.0211^ea^. sappasiracchede  kate palibodhitabāhāvimokkho viya. yathāha -- ``avijjāyatveva asesavirāganirodhā  saṅkhāranirodho''tiādi (saṃ0 ni0  2.1; mahāva0 1). iti yaṃ gaṇhato bandho, muccato  ca mokkho hoti, tassa padhānadhammassa kathanamidaṃ, na ādimattakathananti. evamidaṃ ^b^bhavacakkaṃ  aviditādī^eb^ti veditabbaṃ.</p>
              <p>[03] tayidaṃ ^a^M2.0213^ea^ yasmā avijjādīhi kāraṇehi saṅkhārādīnaṃ pavatti, tasmā tato  aññena ``brahmā mahābrahmā seṭṭho sajitā''ti (dī0 ni0 1.42) evaṃ parikappitena  brahmādinā vā saṃsārassa kārakena, ``so kho pana me ayaṃ attā vado vedeyyo''ti  evaṃ parikappitena attanā vā sukhadukkhānaṃ vedakena rahitaṃ. iti ^b^kārakavedakarahita^eb^nti  veditabbaṃ.</p>
              <p>[03] yasmā panettha avijjā udayabbayadhammakattā dhuvabhāvena, saṃkiliṭṭhattā saṃkilesikattā  ca subhabhāvena, udayabbayapaṭipīḷitattā sukhabhāvena, paccayāyattavuttittā vasavattanabhūtena  attabhāvena ca suññā. tathā saṅkhārādīnipi aṅgāni. yasmā vā avijjā na attā,  na attano, na attani, na attavatī. tathā saṅkhārādīnipi aṅgāni. tasmā ^b^dvādasavidhasuññatāsuñña^eb^metaṃ  bhavacakkanti veditabbaṃ. </p>
              <p>[03] 653^b^.^eb^ evañca viditvā puna, </p>
              <p>[21] tassāvijjātaṇhā, mūlamatītādayo tayo kālā. </p>
              <p>[22] dve aṭṭha dve eva ca, sarūpato tesu aṅgāni..</p>
              <p>[03] tassa kho panetassa bhavacakkassa avijjā taṇhā cāti dve dhammā ^b^mūla^eb^nti veditabbā.  tadetaṃ pubbantāharaṇato avijjāmūlaṃ vedanāvasānaṃ, aparantasantānato taṇhāmūlaṃ jarāmaraṇāvasānanti  duvidhaṃ hoti. tattha purimaṃ diṭṭhicaritavasena vuttaṃ, pacchimaṃ taṇhācaritavasena.  diṭṭhicaritānaṃ hi avijjā, taṇhācaritānañca taṇhā saṃsāranāyikā. ucchedadiṭṭhisamugghātāya  vā paṭhamaṃ, phaluppattiyā hetūnaṃ anupacchedappakāsanato, sassatadiṭṭhisamugghātāya dutiyaṃ,  uppannānaṃ jarāmaraṇappakāsanato. gabbhaseyyakavasena vā purimaṃ, anupubbapavattidīpanato,  opapātikavasena pacchimaṃ, sahuppattidīpanato.</p>
              <p>[03] atītapaccuppannānāgatā ^a^V2.0212^ea^ cassa ^b^tayo kālā^eb^. tesu pāḷiyaṃ sarūpato āgatavasena ``avijjā,  saṅkhārā cā''ti ^b^dve^eb^ aṅgāni atītakālāni. viññāṇādīni bhavāvasānāni ^b^aṭṭha^eb^  paccuppannakālāni. jāti ceva jarāmaraṇañca ^b^dve^eb^ anāgatakālānīti veditabbāni. </p>
              <p>[03] 654^b^.^eb^ puna ^a^M2.0214^ea^, </p>
              <p>[21] ``hetuphalahetupubbaka-tisandhicatubhedasaṅgahañcetaṃ. </p>
              <p>[22] vīsati ākārāraṃ, tivaṭṭamanavaṭṭhitaṃ bhamati''..</p>
              <p>[03] itipi veditabbaṃ.</p>
              <p>[03] tattha saṅkhārānañca paṭisandhiviññāṇassa ca antarā eko hetuphalasandhi nāma. vedanāya ca  taṇhāya ca antarā eko phalahetusandhi nāma. bhavassa ca jātiyā ca antarā eko hetuphalasandhīti  evamidaṃ ^b^hetuphalahetupubbakatisandhī^eb^ti veditabbaṃ.</p>
              <p>[03] sandhīnaṃ ādipariyosānavavatthitā panassa ^b^cattāro saṅgahā^eb^ honti. seyyathidaṃ -- avijjāsaṅkhārā  eko saṅgaho. viññāṇanāmarūpasaḷāyatanaphassavedanā dutiyo. taṇhupādānabhavā tatiyo.  jātijarāmaraṇaṃ catutthoti. evamidaṃ catubhedasaṅgahanti veditabbaṃ. </p>
              <p>[21] atīte hetavo pañca, idāni phalapañcakaṃ. </p>
              <p>[22] idāni hetavo pañca, āyatiṃ phalapañcakanti..</p>
              <p>[03] etehi pana vīsatiyā ākārasaṅkhātehi arehi ^b^vīsatiākārāra^eb^nti veditabbaṃ. tattha  ^b^atīte hetavo pañcā^eb^ti avijjā saṅkhārā cāti ime tāva dve vuttā eva. yasmā pana  avidvā paritassati, paritassito upādiyati, tassupādānapaccayā bhavo. tasmā taṇhupādānabhavāpi  gahitā honti. tenāha ``purimakammabhavasmiṃ moho avijjā, āyūhanā saṅkhārā,  nikanti taṇhā, upagamanaṃ upādānaṃ, cetanā bhavoti ime pañca dhammā purimakammabhavasmiṃ  idha paṭisandhiyā paccayā''ti (paṭi0 ma0 1.47).</p>
              <p>[03] tattha ^a^V2.0213^ea^ ^b^purimakammabhavasmi^eb^nti purime kammabhave, atītajātiyaṃ kammabhave kariyamāneti  attho. ^b^moho avijjā^eb^ti yo tadā dukkhādīsu moho, yena mūḷho kammaṃ  karoti, sā avijjā. ^b^āyūhanā saṅkhārā^eb^ti taṃ kammaṃ karoto yā purimacetanāyo,  yathā ``dānaṃ dassāmī''ti cittaṃ uppādetvā māsampi saṃvaccharampi dānupakaraṇāni  sajjentassa uppannā purimacetanāyo. paṭiggāhakānaṃ pana hatthe dakkhiṇaṃ patiṭṭhāpayato  cetanā bhavoti vuccati. ekāvajjanesu vā chasu javanesu cetanā āyūhanā saṅkhārā  nāma ^a^M2.0215^ea^. sattame bhavo. yā kāci vā pana cetanā bhavo. sampayuttā āyūhanā  saṅkhārā nāma. ^b^nikanti taṇhā^eb^ti yā kammaṃ karontassa phale upapattibhave nikāmanā  patthanā, sā taṇhā nāma. ^b^upagamanaṃ upādāna^eb^nti yaṃ kammabhavassa paccayabhūtaṃ ``idaṃ  katvā asukasmiṃ nāma ṭhāne kāme sevissāmi ucchijjissāmī''tiādinā nayena  pavattaṃ upagamanaṃ gahaṇaṃ parāmasanaṃ, idaṃ upādānaṃ nāma. ^b^cetanā bhavo^eb^ti āyūhanāvasāne  vuttā cetanā bhavoti evamattho veditabbo.</p>
              <p>[03] ^b^idāni phalapañcaka^eb^nti viññāṇādivedanāvasānaṃ pāḷiyaṃ āgatameva. yathāha -- ``idha  paṭisandhi viññāṇaṃ, okkanti nāmarūpaṃ, pasādo āyatanaṃ, phuṭṭho phasso, vedayitaṃ  vedanā, ime pañca dhammā idhūpapattibhavasmiṃ purekatassa kammassa paccayā''ti (paṭi0  1.47). tattha ^b^paṭisandhi viññāṇa^eb^nti yaṃ bhavantarapaṭisandhānavasena uppannattā paṭisandhīti  vuccati, taṃ viññāṇaṃ. ^b^okkanti nāmarūpa^eb^nti yā gabbhe rūpārūpadhammānaṃ okkanti  āgantvā pavisanaṃ viya, idaṃ nāmarūpaṃ. ^b^pasādo āyatana^eb^nti idaṃ cakkhādipañcāyatanavasena  vuttaṃ. ^b^phuṭṭho phasso^eb^ti yo ārammaṇaṃ phuṭṭho phusanto uppanno, ayaṃ phasso.  ^b^vedayitaṃ vedanā^eb^ti yaṃ paṭisandhiviññāṇena vā saḷāyatanapaccayena vā phassena saha  uppannaṃ vipākavedayitaṃ, sā vedanāti evamattho veditabbo.</p>
              <p>[03] ^b^idāni hetavo pañcā^eb^ti taṇhādayo pāḷiyaṃ āgatā taṇhupādānabhavā. bhave pana gahite  tassa pubbabhāgā taṃsampayuttā vā saṅkhārā gahitāva honti. taṇhupādānaggahaṇena ca taṃsampayuttā,  yāya vā mūḷho kammaṃ karoti, sā avijjā gahitāva hotīti. evaṃ pañca.  tenāha ``idha paripakkattā āyatanānaṃ moho avijjā, āyūhanā saṅkhārā, nikanti taṇhā,  upagamanaṃ upādānaṃ, cetanā bhavoti ime pañca dhammā idha kammabhavasmiṃ āyatiṃ paṭisandhiyā  paccayā''ti ^a^V2.0214^ea^ (paṭi0 ma0 1.47). tattha ^b^idha paripakkattā āyatanāna^eb^nti paripakkāyatanassa  kammakaraṇakāle sammoho dassito. sesaṃ uttānatthameva.</p>
              <p>[03] ^b^āyatiṃ phalapañcaka^eb^nti viññāṇādīni pañca. tāni jātiggahaṇena vuttāni. jarāmaraṇaṃ  pana tesaṃyeva jarāmaraṇaṃ. tenāha -- ``āyatiṃ paṭisandhi viññāṇaṃ ^a^M2.0216^ea^, okkanti  nāmarūpaṃ, pasādo āyatanaṃ, phuṭṭho phasso, vedayitaṃ vedanā, ime pañca dhammā āyatiṃ  upapattibhavasmiṃ idha katassa kammassa paccayā''ti (paṭi0 ma0 1.47). evamidaṃ vīsati  ākārāraṃ hoti.</p>
              <p>[03] ^b^tivaṭṭamanavaṭṭhitaṃ bhamatī^eb^ti ettha pana saṅkhārabhavā kammavaṭṭaṃ, avijjātaṇhupādānāni kilesavaṭṭaṃ,  viññāṇanāmarūpasaḷāyatanaphassavedanā vipākavaṭṭanti imehi tīhi vaṭṭehi tivaṭṭamidaṃ bhavacakkaṃ  yāva kilesavaṭṭaṃ na upacchijjati, tāva anupacchinnapaccayattā anavaṭṭhitaṃ punappunaṃ parivattanato  bhamatiyevāti veditabbaṃ. </p>
              <p>[03] 655^b^.^eb^ tayidamevaṃ bhamamānaṃ, </p>
              <p>[21] saccappabhavato kiccā, vāraṇā upamāhi ca. </p>
              <p>[22] gambhīranayabhedā ca, viññātabbaṃ yathārahaṃ..</p>
              <p>[03] tattha yasmā kusalākusalaṃ kammaṃ avisesena samudayasaccanti saccavibhaṅge vuttaṃ,  tasmā avijjāpaccayā saṅkhārāti avijjāya saṅkhārā dutiyasaccappabhavaṃ dutiyasaccaṃ. saṅkhārehi  viññāṇaṃ dutiyasaccappabhavaṃ paṭhamasaccaṃ. viññāṇādīhi ^a^M2.0217^ea^ nāmarūpādīni vipākavedanāpariyosānāni  paṭhamasaccappabhavaṃ paṭhamasaccaṃ. vedanāya taṇhā paṭhamasaccappabhavaṃ dutiyasaccaṃ. taṇhāya upādānaṃ  dutiyasaccappabhavaṃ dutiyasaccaṃ. upādānato bhavo dutiyasaccappabhavaṃ paṭhamadutiyasaccadvayaṃ.  bhavato jāti dutiyasaccappabhavaṃ paṭhamasaccaṃ. jātiyā jarāmaraṇaṃ paṭhamasaccappabhavaṃ paṭhamasaccanti  evaṃ tāvidaṃ ^b^saccappabhavato^eb^ viññātabbaṃ yathārahaṃ. </p>
              <p>[03] 656^b^.^eb^ yasmā panettha avijjā vatthūsu ca satte sammoheti, paccayo  ca hoti saṅkhārānaṃ ^a^V2.0215^ea^  pātubhāvāya. tathā saṅkhārā saṅkhatañca abhisaṅkharonti, paccayā ca honti viññāṇassa. viññāṇampi  vatthuñca paṭivijānāti, paccayo ca hoti nāmarūpassa. nāmarūpampi aññamaññañca upatthambheti,  paccayo ca hoti saḷāyatanassa. saḷāyatanampi savisaye ca pavattati, paccayo ca hoti phassassa.  phassopi ārammaṇañca phusati, paccayo ca hoti vedanāya. vedanāpi ārammaṇarasañca anubhavati,  paccayo ca hoti taṇhāya. taṇhāpi rajjanīye ca dhamme rajjati, paccayo ca hoti upādānassa.  upādānampi upādāniye ca dhamme upādiyati, paccayo ca hoti bhavassa. bhavopi nānāgatīsu  ca vikkhipati, paccayo ca hoti jātiyā. jātipi khandhe ca janeti tesaṃ abhinibbattibhāvena  pavattattā, paccayo ca hoti jarāmaraṇassa. jarāmaraṇampi khandhānaṃ pākabhedabhāvañca adhitiṭṭhati,  paccayo ca hoti bhavantarapātubhāvāya sokādīnaṃ adhiṭṭhānattā. tasmā sabbapadesu dvedhā  pavatti^b^kiccato^eb^pi idaṃ viññātabbaṃ yathārahaṃ. </p>
              <p>[03] 657^b^.^eb^ yasmā cettha avijjāpaccayā saṅkhārāti idaṃ kārakadassananivāraṇaṃ. saṅkhārapaccayā  viññāṇanti attasaṅkantidassananivāraṇaṃ. viññāṇapaccayā nāmarūpanti ``attā''tiparikappitavatthubhedadassanato  ghanasaññānivāraṇaṃ. nāmarūpapaccayā saḷāyatanantiādi attā passati...pe0... vijānāti,  phusati, vedayati, taṇhiyati, upādiyati, bhavati, jāyati, jīyati, mīyatītievamādidassananivāraṇaṃ.  tasmā micchādassana^b^nivāraṇato^eb^petaṃ bhavacakkaṃ viññātabbaṃ yathārahaṃ. </p>
              <p>[03] 658^b^.^eb^ yasmā ^a^M2.0218^ea^ panettha salakkhaṇasāmaññalakkhaṇavasena dhammānaṃ adassanato andho viya  avijjā. andhassa upakkhalanaṃ viya avijjāpaccayā saṅkhārā. upakkhalitassa patanaṃ viya  saṅkhārapaccayā viññāṇaṃ. patitassa gaṇḍapātubhāvo viya viññāṇapaccayā nāmarūpaṃ. gaṇḍabhedapīḷakā  viya nāmarūpapaccayā saḷāyatanaṃ. gaṇḍapīḷakāghaṭṭanaṃ viya saḷāyatanapaccayā phasso. ghaṭṭanadukkhaṃ  viya phassapaccayā vedanā, dukkhassa paṭikārābhilāso viya vedanāpaccayā taṇhā.  paṭikārābhilāsena asappāyaggahaṇaṃ viya taṇhāpaccayā upādānaṃ. upādiṇṇāsappāyālepanaṃ  viya upādānapaccayā bhavo. asappāyālepanena gaṇḍavikārapātubhāvo viya bhavapaccayā jāti.  gaṇḍavikārato gaṇḍabhedo viya jātipaccayā jarāmaraṇaṃ. yasmā vā panettha avijjā appaṭipattimicchāpaṭipattibhāvena  satte abhibhavati paṭalaṃ viya akkhīni ^a^V2.0216^ea^. tadabhibhūto ca bālo punabbhavikehi saṅkhārehi  attānaṃ veṭheti kosakārakimi viya kosappadesehi. saṅkhārapariggahitaṃ viññāṇaṃ  gatīsu patiṭṭhaṃ labhati pariṇāyakapariggahito viya rājakumāro rajje. upapattinimittaparikappanato  viññāṇaṃ paṭisandhiyaṃ anekappakāraṃ nāmarūpaṃ abhinibbatteti māyākāro viya  māyaṃ. nāmarūpe patiṭṭhitaṃ saḷāyatanaṃ vuddhiṃ virūḷhiṃ vepullaṃ pāpuṇāti subhūmiyaṃ  patiṭṭhito vanappagumbo viya. āyatanaghaṭṭanato phasso jāyati araṇisahitābhimanthanato aggi  viya. phassena phuṭṭhassa vedanā pātubhavati agginā phuṭṭhassa dāho viya. vedayamānassa  taṇhā pavaḍḍhati loṇūdakaṃ pivato pipāsā viya. tasito bhavesu abhilāsaṃ karoti  pipāsito viya pānīye. tadassupādānaṃ, upādānena bhavaṃ upādiyati āmisalobhena maccho  baḷisaṃ viya. bhave sati jāti hoti bīje sati aṅkuro viya. jātassa avassaṃ jarāmaraṇaṃ  uppannassa rukkhassa patanaṃ viya. tasmā evaṃ ^b^upamāhi^eb^petaṃ bhavacakkaṃ viññātabbaṃ  yathārahaṃ. </p>
              <p>[03] 659^b^.^eb^ yasmā ca bhagavatā atthatopi dhammatopi desanatopi paṭivedhatopi gambhīrabhāvaṃ sandhāya  ``gambhīro cāyaṃ, ānanda, paṭiccasamuppādo gambhīrāvabhāso cā''ti (dī0 ni0 2.95;  saṃ0 ni0  2.60) vuttaṃ, tasmā ^b^gambhīrabhedato^eb^petaṃ bhavacakkaṃ viññātabbaṃ yathārahaṃ.</p>
              <p>[03] tattha ^a^M2.0219^ea^ yasmā na jātito jarāmaraṇaṃ na hoti, na ca jātiṃ vinā aññato hoti,  itthañca jātito samudāgacchatīti evaṃ jātipaccayasamudāgataṭṭhassa duravabodhanīyato jarāmaraṇassa  jātipaccayasambhūtasamudāgataṭṭho gambhīro. tathā jātiyā bhavapaccaya...pe0... saṅkhārānaṃ avijjāpaccayasambhūtasamudāgataṭṭho  gambhīro. tasmā idaṃ bhavacakkaṃ atthagambhīranti ayaṃ tāvettha ^b^atthagambhīratā^eb^. hetuphalañhi  atthoti vuccati. yathāha -- ``hetuphale ñāṇaṃ atthapaṭisambhidā''ti (vibha0 720).</p>
              <p>[03] yasmā pana yenākārena yadavatthā ca avijjā tesaṃ tesaṃ saṅkhārānaṃ paccayo hoti, tassa  duravabodhanīyato avijjāya saṅkhārānaṃ paccayaṭṭho gambhīro. tathā saṅkhārānaṃ...pe0... jātiyā  jarāmaraṇassa paccayaṭṭho gambhīro, tasmā idaṃ bhavacakkaṃ dhammagambhīranti ayamettha ^b^dhammagambhīratā^eb^.  hetuno hi dhammoti nāmaṃ. yathāha -- ``hetumhi ñāṇaṃ dhammapaṭisambhidā''ti (vibha0  720).</p>
              <p>[03] yasmā ^a^V2.0217^ea^ cassa tena tena kāraṇena tathā tathā pavattetabbattā desanāpi gambhīrā, na tattha sabbaññutaññāṇato  aññaṃ ñāṇaṃ patiṭṭhaṃ labhati. tathāhetaṃ katthaci sutte anulomato, katthaci paṭilomato,  katthaci anulomapaṭilomato, katthaci vemajjhato paṭṭhāya anulomato vā paṭilomato vā,  katthaci tisandhicatusaṅkhepaṃ, katthaci dvisandhitisaṅkhepaṃ, katthaci ekasandhidvisaṅkhepaṃ desitaṃ,  tasmā idaṃ bhavacakkaṃ desanāgambhīranti ayaṃ ^b^desanāgambhīratā^eb^.</p>
              <p>[03] yasmā cettha yo so avijjādīnaṃ sabhāvo, yena paṭividdhena avijjādayo sammā salakkhaṇato  paṭividdhā honti, so duppariyogāhattā gambhīro, tasmā idaṃ bhavacakkaṃ paṭivedhagambhīraṃ.  tathā hettha avijjāya aññāṇādassanasaccāsampaṭivedhaṭṭho gambhīro, saṅkhārānaṃ abhisaṅkharaṇāyūhanasarāgavirāgaṭṭho,  viññāṇassa suññatābyāpārāsaṅkantipaṭisandhipātubhāvaṭṭho, nāmarūpassa ekuppādavinibbhogāvinibbhoganamanaruppanaṭṭho,  saḷāyatanassa adhipatilokadvārakhettavisayibhāvaṭṭho, phassassa phusanasaṅghaṭṭanasaṅgatisannipātaṭṭho  ^a^M2.0220^ea^, vedanāya ārammaṇarasānubhavanasukhadukkhamajjhattabhāvanijjīvavedayitaṭṭho. taṇhāya  abhinanditajjhosānasaritālatānadītaṇhāsamuddaduppūraṭṭho, upādānassa ādānaggahaṇābhinivesaparāmāsaduratikkamaṭṭho,  bhavassa āyūhanābhisaṅkharaṇayonigatiṭhitinivāsesukhipanaṭṭho, jātiyā jāti sañjāti okkanti  nibbatti pātubhāvaṭṭho, jarāmaraṇassa khayavayabhedavipariṇāmaṭṭho gambhīroti ayamettha ^b^paṭivedhagambhīratā^eb^. </p>
              <p>[03] 660^b^.^eb^ yasmā panettha ekattanayo, nānattanayo, abyāpāranayo, evaṃdhammatānayoti cattāro  atthanayā honti, tasmā ^b^nayabhedato^eb^petaṃ bhavacakkaṃ viññātabbaṃ yathārahaṃ.</p>
              <p>[03] tattha avijjāpaccayā saṅkhārā, saṅkhārapaccayā viññāṇanti evaṃ bījassa aṅkurādibhāvena rukkhabhāvappatti  viya santānānupacchedo ^b^ekattanayo^eb^ nāma. yaṃ sammā passanto hetuphalasambandhena santānassa  anupacchedāvabodhato ucchedadiṭṭhiṃ pajahati. micchā passanto hetuphalasambandhena pavattamānassa  santānānupacchedassa ekattagahaṇato sassatadiṭṭhiṃ upādiyati.</p>
              <p>[03] avijjādīnaṃ pana yathāsakaṃlakkhaṇavavatthānaṃ ^b^nānattanayo^eb^ nāma. yaṃ  sammā passanto navanavānaṃ ^a^V2.0218^ea^  uppādadassanato sassatadiṭṭhiṃ pajahati. micchā passanto ekasantānapatitassa bhinnasantānasseva  nānattaggahaṇato ucchedadiṭṭhiṃ upādiyati.</p>
              <p>[03] avijjāya saṅkhārā mayā uppādetabbā, saṅkhārānaṃ vā viññāṇaṃ amhehīti evamādibyāpārābhāvo  ^b^abyāpāranayo^eb^ nāma. yaṃ sammā passanto kārakassa abhāvāvabodhato attadiṭṭhiṃ pajahati.  micchā passanto yo asatipi byāpāre avijjādīnaṃ sabhāvaniyamasiddho hetubhāvo, tassa  aggahaṇato akiriyadiṭṭhiṃ upādiyati.</p>
              <p>[03] avijjādīhi pana kāraṇehi saṅkhārādīnaṃyeva sambhavo khīrādīhi dadhiādīnaṃ viya, na aññesanti  ayaṃ ^b^evaṃdhammatānayo^eb^ nāma. yaṃ sammā passanto paccayānurūpato phalāvabodhā ahetukadiṭṭhiṃ  akiriyadiṭṭhiñca pajahati. micchā passanto paccayānurūpaṃ phalappavattiṃ aggahetvā yato  kutoci ^a^M2.0221^ea^ yassa kassaci asambhavaggahaṇato ahetukadiṭṭhiñceva niyatavādañca  upādiyatīti evamidaṃ bhavacakkaṃ, </p>
              <p>[21] saccappabhavato kiccā, vāraṇāupamāhi ca. </p>
              <p>[22] gambhīranayabhedā ca, viññātabbaṃ yathārahaṃ.. </p>
              <p>[03] 661^b^.^eb^ idañhi atigambhīrato agādhaṃ. nānānayagahanato duratiyānaṃ. ñāṇāsinā samādhipavarasilāyaṃ  sunisitena, </p>
              <p>[21] bhavacakkamapadāletvā, asanivicakkamiva niccanimmathanaṃ. </p>
              <p>[22] saṃsārabhayamatīto, na koci supinantarepyatthi..</p>
              <p>[03] vuttampi hetaṃ bhagavatā -- ``gambhīro cāyaṃ, ānanda, paṭiccasamuppādo gambhīrāvabhāso  ca. etassa cānanda, dhammassa ananubodhā appaṭivedhā evamayaṃ pajā tantākulakajātā kulāgaṇṭhikajātā  muñjapabbajabhūtā apāyaṃ duggatiṃ vinipātaṃ saṃsāraṃ nātivattatī''ti (mahāva0 95;  saṃ0 ni0  2.60). tasmā attano vā paresaṃ vā hitāya ca sukhāya ca paṭipanno avasesakiccāni  pahāya, </p>
              <p>[21] gambhīre ^a^V2.0219^ea^ paccayākārappabhede idha paṇḍito. </p>
              <p>[22] yathā gādhaṃ labhethevamanuyuñje sadā satoti.. </p>
              <p>[06] iti sādhujanapāmojjatthāya kate visuddhimagge </p>
              <p>[06] paññābhāvanādhikāre </p>
              <p>[06] paññābhūminiddeso nāma </p>
              <p>[06] sattarasamo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 18. diṭṭhivisuddhiniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> nāmarūpapariggahakathā </h3n>
            <h4>
              <h4n> </h4n>
              <p>[03] 662^b^.^eb^ idāni ^a^M2.0222^ea^ ^a^V2.0220^ea^ yā ``imesu bhūmibhūtesu dhammesu uggahaparipucchāvasena  ñāṇaparicayaṃ katvā `sīlavisuddhi ceva cittavisuddhi cā'ti dve mūlabhūtā visuddhiyo  sampādetabbā''ti vuttā. tattha ^b^sīlavisuddhi^eb^ nāma suparisuddhaṃ pātimokkhasaṃvarādicatubbidhaṃ  sīlaṃ, tañca ^b^sīlaniddese^eb^ vitthāritameva. ^b^cittavisuddhi^eb^ nāma saupacārā aṭṭha samāpattiyo,  tāpi cittasīsena vutta^b^samādhiniddese^eb^ sabbākārena vitthāritā eva. tasmā tā tattha  vitthāritanayeneva veditabbā.</p>
              <p>[03] yaṃ pana vuttaṃ ``diṭṭhivisuddhi, kaṅkhāvitaraṇavisuddhi, maggāmaggañāṇadassanavisuddhi, paṭipadāñāṇadassanavisuddhi,  ñāṇadassanavisuddhīti imā pana pañca visuddhiyo sarīra''nti, tattha ^b^nāmarūpānaṃ yāthāvadassanaṃ  diṭṭhivisuddhi^eb^ nāma. </p>
              <p>[03] 663^b^.^eb^ taṃ sampādetukāmena ^b^samathayānikena^eb^ tāva ṭhapetvā nevasaññānāsaññāyatanaṃ avasesarūpārūpāvacarajjhānānaṃ  aññatarato vuṭṭhāya vitakkādīni jhānaṅgāni, taṃsampayuttā ca dhammā ^b^lakkhaṇarasādivasena^eb^  pariggahetabbā. pariggahetvā sabbampetaṃ ārammaṇābhimukhaṃ namanato namanaṭṭhena ^b^nāma^eb^nti  vavatthapetabbaṃ.</p>
              <p>[03] tato yathā nāma puriso antogehe sappaṃ disvā taṃ anubandhamāno tassa āsayaṃ passati,  evameva ayampi yogāvacaro taṃ nāmaṃ upaparikkhanto ``idaṃ nāmaṃ kiṃ nissāya pavattatī''ti  pariyesamāno tassa nissayaṃ hadayarūpaṃ passati. tato hadayarūpassa nissayabhūtāni, bhūtanissitāni  ca sesupādāyarūpānīti rūpaṃ pariggaṇhāti. so sabbampetaṃ ruppanato ^a^V2.0221^ea^ ^b^rūpa^eb^nti vavatthapeti.  tato namanalakkhaṇaṃ nāmaṃ, ruppanalakkhaṇaṃ rūpanti ^b^saṅkhepato nāmarūpaṃ vavatthapeti^eb^. </p>
              <p>[03] 664^b^.^eb^ ^b^suddhavipassanāyāniko^eb^ pana ayameva vā ^b^samathayāniko^eb^ catudhātuvavatthāne vuttānaṃ  tesaṃ tesaṃ dhātupariggahamukhānaṃ aññataramukhavasena saṅkhepato vā vitthārato vā catasso  dhātuyo pariggaṇhāti. athassa yāthāvasarasalakkhaṇato āvibhūtāsu dhātūsu kammasamuṭṭhānamhi  ^a^M2.0223^ea^ tāva kese ``catasso dhātuyo, vaṇṇo, gandho, raso, ojā, jīvitaṃ,  kāyappasādo''ti evaṃ kāyadasakavasena dasa rūpāni, tattheva bhāvassa atthitāya bhāvadasakavasena  dasa, tattheva āhārasamuṭṭhānaṃ ojaṭṭhamakaṃ, utusamuṭṭhānaṃ, cittasamuṭṭhānanti aparānipi  catuvīsatīti evaṃ catusamuṭṭhānesu catuvīsatikoṭṭhāsesu catucattālīsa catucattālīsa  rūpāni, sedo, assu, kheḷo, siṅghāṇikāti imesu pana catūsu utucittasamuṭṭhānesu  dvinnaṃ ojaṭṭhamakānaṃ vasena soḷasa soḷasa rūpāni, udariyaṃ, karīsaṃ, pubbo, muttanti  imesu catūsu utusamuṭṭhānesu utusamuṭṭhānasseva ojaṭṭhamakassa vasena aṭṭha aṭṭha rūpāni  pākaṭāni hontīti. esa tāva ^b^dvattiṃsākāre^eb^ nayo. </p>
              <p>[01] ye pana imasmiṃ dvattiṃsākāre āvibhūte apare dasa ākārā āvibhavanti. tattha  asitādiparipācake tāva kammaje tejokoṭṭhāsamhi ojaṭṭhamakañceva jīvitañcāti nava  rūpāni, tathā cittaje assāsapassāsakoṭṭhāsepi ojaṭṭhamakañceva saddo cāti nava, sesesu  catusamuṭṭhānesu aṭṭhasu jīvitanavakañceva tīṇi ca ojaṭṭhamakānīti tettiṃsa rūpāni pākaṭāni  honti. </p>
              <p>[01] tassevaṃ vitthārato dvācattālīsākāravasena imesu bhūtupādāyarūpesu pākaṭesu jātesu  vatthudvāravasena pañca cakkhudasakādayo, hadayavatthudasakañcāti aparānipi saṭṭhirūpāni pākaṭāni  honti. so sabbānipi tāni ^b^ruppanalakkhaṇena^eb^ ekato katvā ``etaṃ ^b^rūpa''^eb^nti passati.</p>
              <p>[03] tassevaṃ pariggahitarūpassa dvāravasena arūpadhammā pākaṭā honti. seyyathidaṃ -- dvepañcaviññāṇāni,  tisso manodhātuyo, aṭṭhasaṭṭhi manoviññāṇadhātuyoti ekāsīti lokiyacittāni, avisesena  ca tehi cittehi sahajāto phasso, vedanā, saññā, cetanā, jīvitaṃ, cittaṭṭhiti,  manasikāroti ime satta satta cetasikāti. lokuttaracittāni  pana neva suddhavipassakassa ^a^V2.0222^ea^,  na samathayānikassa pariggahaṃ gacchanti anadhigatattāti. so sabbepi te arūpadhamme ^b^namanalakkhaṇena^eb^  ekato katvā ``etaṃ ^b^nāma''^eb^nti passati. evameko ^b^catudhātuvavatthānamukhena vitthārato  nāmarūpaṃ vavatthapeti^eb^. </p>
              <p>[03] 665^b^.^eb^ aparo ^a^M2.0224^ea^ ^b^aṭṭhārasadhātuvasena^eb^. kathaṃ? idha bhikkhu atthi imasmiṃ  attabhāve cakkhudhātu...pe0... manoviññāṇadhātūti dhātuyo āvajjitvā yaṃ loko  setakaṇhamaṇḍalavicittaṃ āyatavitthataṃ akkhikūpake nhārusuttakena ābaddhaṃ maṃsapiṇḍaṃ  ``cakkhū''ti sañjānāti, taṃ aggahetvā khandhaniddese upādārūpesu vuttappakāraṃ cakkhupasādaṃ  ``cakkhudhātū''ti vavatthapeti.</p>
              <p>[03] yāni panassa nissayabhūtā catasso dhātuyo, parivārakāni cattāri vaṇṇa-gandha-rasa-ojā-rūpāni,  anupālakaṃ jīvitindriyanti nava sahajātarūpāni, tattheva ṭhitāni kāyadasakabhāvadasakavasena  vīsati kammajarūpāni, āhārasamuṭṭhānādīnaṃ tiṇṇaṃ ojaṭṭhamakānaṃ vasena catuvīsati anupādinnarūpānīti  evaṃ sesāni tepaṇṇāsa rūpāni honti, na tāni ca ``cakkhudhātū''ti vavatthapeti.  esa nayo sotadhātuādīsupi. kāyadhātuyaṃ pana avasesāni tecattālīsa rūpāni honti.  keci pana utucittasamuṭṭhānāni saddena saha nava nava katvā pañcacattālīsāti vadanti.</p>
              <p>[03] iti ime pañca pasādā, tesañca visayā rūpasaddagandharasaphoṭṭhabbā pañcāti dasa rūpāni dasa dhātuyo  honti. avasesarūpāni dhammadhātuyeva honti. cakkhuṃ pana nissāya rūpaṃ ārabbha pavattaṃ  cittaṃ cakkhuviññāṇadhātu nāmāti evaṃ dvepañcaviññāṇāni pañca viññāṇadhātuyo honti.  tīṇi manodhātucittāni ekā manodhātu, aṭṭhasaṭṭhi manoviññāṇadhātucittāni manoviññāṇadhātūti  sabbānipi ekāsīti lokiyacittāni satta viññāṇadhātuyo. taṃsampayuttā phassādayo  dhammadhātūti evamettha aḍḍhekādasa dhātuyo rūpaṃ, aḍḍhaṭṭhamā dhātuyo nāmanti evameko  aṭṭhārasadhātuvasena nāmarūpaṃ vavatthapeti. </p>
              <p>[03] 666^b^.^eb^ aparo ^b^dvādasāyatanavasena^eb^. kathaṃ? cakkhudhātuyaṃ vuttanayeneva ṭhapetvā tepaṇṇāsa  rūpāni cakkhupasādamattaṃ ``cakkhāyatana''nti vavatthapeti. tattha vuttanayeneva ca sotaghānajivhākāyadhātuyo  ``sotaghānajivhākāyāyatanānī''ti, tesaṃ visayabhūte  pañcadhamme ``rūpasaddagandharasaphoṭṭhabbāyatanānī''ti ^a^V2.0223^ea^,  lokiyasattaviññāṇadhātuyo ``manāyatana''nti, taṃsampayuttā phassādayo sesarūpañca ``dhammāyatana''nti  evamettha ^a^M2.0225^ea^ aḍḍhekādasa āyatanāni rūpaṃ, diyaḍḍhāayatanāni nāmanti evameko  dvādasāyatanavasena nāmarūpaṃ vavatthapeti. </p>
              <p>[03] 667^b^.^eb^ aparo tato saṃkhittataraṃ ^b^khandhavasena^eb^ vavatthapeti. kathaṃ? idha bhikkhu imasmiṃ  sarīre catusamuṭṭhānā catasso dhātuyo, taṃnissito vaṇṇo, gandho, raso, ojā,  cakkhupasādādayo pañca pasādā, vatthurūpaṃ, bhāvo, jīvitindriyaṃ, dvisamuṭṭhāno saddoti  imāni sattarasa rūpāni ^b^sammasanupagāni^eb^ nipphannāni rūparūpāni. kāyaviññatti, vacīviññatti,  ākāsadhātu, rūpassa lahutā, mudutā, kammaññatā, upacayo, santati, jaratā, aniccatāti  imāni pana dasa rūpāni ^b^na sammasanupagāni,^eb^ ākāravikārāntaraparicchedamattakāni, na  nipphannarūpāni, na rūparūpāni. apica kho rūpānaṃ ākāravikārāntaraparicchedamattato  rūpanti saṅkhaṃ gatāni. iti sabbāni petāni sattavīsati rūpāni rūpakkhandho, ekāsītiyā  lokiyacittehi saddhiṃ uppannā vedanā vedanākkhandho, taṃsampayuttā saññā saññākkhandho,  saṅkhārā saṅkhārakkhandho, viññāṇaṃ viññāṇakkhandhoti. iti rūpakkhandho rūpaṃ, cattāro  arūpino khandhā nāmanti evameko pañcakkhandhavasena nāmarūpaṃ vavatthapeti. </p>
              <p>[03] 668^b^.^eb^ aparo ``yaṃkiñci rūpaṃ sabbaṃ rūpaṃ cattāri mahābhūtāni catunnañca mahābhūtānaṃ  upādāyarūpa''nti (ma0 ni0 1.347; a0 ni0  11.17) evaṃ saṃkhitteneva imasmiṃ attabhāve  rūpaṃ pariggahetvā, tathā manāyatanañceva dhammāyatanekadesañca nāmanti pariggahetvā ``iti  idañca nāmaṃ idañca rūpaṃ, idaṃ vuccati nāmarūpa''nti ^b^saṅkhepato^eb^ nāmarūpaṃ vavatthapeti. </p>
              <p>[03] 669^b^.^eb^ sace panassa tena tena mukhena rūpaṃ pariggahetvā arūpaṃ pariggaṇhato sukhumattā  arūpaṃ na upaṭṭhāti, tena dhuranikkhepaṃ akatvā rūpameva punappunaṃ sammasitabbaṃ manasikātabbaṃ  pariggahetabbaṃ vavatthapetabbaṃ. yathā yathā hissa rūpaṃ suvikkhālitaṃ hoti nijjaṭaṃ  suparisuddhaṃ, tathā tathā tadārammaṇā arūpadhammā sayameva pākaṭā honti.</p>
              <p>[03] yathā hi cakkhumato purisassa aparisuddhe ādāse mukhanimittaṃ olokentassa nimittaṃ  na paññāyati, so ``nimittaṃ na paññāyatī''ti na ādāsaṃ ^a^M2.0226^ea^ chaḍḍeti, atha  kho naṃ punappunaṃ parimajjati ^a^V2.0224^ea^. tassa parisuddhe ādāse nimittaṃ sayameva pākaṭaṃ  hoti. yathā ca telatthiko tilapiṭṭhaṃ doṇiyaṃ ākiritvā udakena paripphosetvā  ekavāraṃ dvevāraṃ pīḷanamattena tele anikkhamante na tilapiṭṭhaṃ chaḍḍeti, atha kho naṃ punappunaṃ  uṇhodakena paripphosetvā madditvā pīḷeti. tassevaṃ karoto vippasannaṃ tilatelaṃ  nikkhamati. yathā vā pana udakaṃ pasādetukāmo katakaṭṭhiṃ gahetvā antoghaṭe hatthaṃ  otāretvā ekadvevāre ghaṃsanamattena udake avippasīdante na katakaṭṭhiṃ chaḍḍeti, atha kho  naṃ punappunaṃ ghaṃsati. tassevaṃ karontassa kalalakaddamaṃ sannisīdati. udakaṃ acchaṃ  hoti vippasannaṃ, evamevaṃ tena bhikkhunā dhuranikkhepaṃ akatvā rūpameva punappunaṃ sammasitabbaṃ  manasikātabbaṃ pariggahetabbaṃ vavatthapetabbaṃ.</p>
              <p>[03] yathā yathā hissa rūpaṃ suvikkhālitaṃ hoti nijjaṭaṃ suparisuddhaṃ, tathā tathā tappaccanīkakilesā  sannisīdanti, kaddamupari udakaṃ viya cittaṃ pasannaṃ hoti. tadārammaṇā arūpadhammā  sayameva pākaṭā honti. evaṃ aññāhipi ucchucoragoṇadadhimacchādīhi upamāhi ayamattho  pakāsetabbo. </p>
            </h4>
          </h3>
          <h3>
            <h3n> arūpadhammānaṃ upaṭṭhānākārakathā </h3n>
            <h4>
              <h4n> </h4n>
              <p>[03] 670^b^.^eb^ evaṃ suvisuddharūpapariggahassa panassa arūpadhammā tīhi ākārehi upaṭṭhahanti phassavasena  vā vedanāvasena vā viññāṇavasena vā. kathaṃ? ekassa tāva ``pathavīdhātu kakkhaḷalakkhaṇā''tiādinā  nayena dhātuyo pariggaṇhantassa paṭhamābhinipāto phasso, taṃsampayuttā vedanā vedanākkhandho,  saññā saññākkhandho, saddhiṃ phassena cetanā saṅkhārakkhandho, cittaṃ viññāṇakkhandhoti upaṭṭhāti.  tathā ``kese pathavīdhātu kakkhaḷalakkhaṇā...pe0... assāsapassāse pathavīdhātu kakkhaḷalakkhaṇā''ti  (visuddhi0 1.307) paṭhamābhinipāto phasso, taṃsampayuttā vedanā vedanākkhandho...pe0...  cittaṃ viññāṇakkhandhoti upaṭṭhāti. evaṃ arūpadhammā ^b^phassavasena^eb^ upaṭṭhahanti.</p>
              <p>[03] ekassa ``pathavīdhātu kakkhaḷalakkhaṇā''ti tadārammaṇarasānubhavanakavedanā vedanākkhandho, taṃsampayuttā  saññā saññākkhandho, taṃsampayutto phasso ^a^M2.0227^ea^ ca cetanā ca saṅkhārakkhandho,  taṃsampayuttaṃ cittaṃ viññāṇakkhandhoti upaṭṭhāti. tathā ``kese  pathavīdhātu kakkhaḷalakkhaṇā ^a^V2.0225^ea^ ...pe0...  assāsapassāse pathavīdhātu kakkhaḷalakkhaṇā''ti tadārammaṇarasānubhavanakavedanā vedanākkhandho...pe0...  taṃsampayuttaṃ cittaṃ viññāṇakkhandhoti upaṭṭhāti. evaṃ ^b^vedanāvasena^eb^ arūpadhammā upaṭṭhahanti.</p>
              <p>[03] aparassa ``pathavīdhātu kakkhaḷalakkhaṇā''ti ārammaṇapaṭivijānanaṃ viññāṇaṃ viññāṇakkhandho,  taṃsampayuttā vedanā vedanākkhandho, saññā saññākkhandho, phasso ca cetanā ca saṅkhārakkhandhoti  upaṭṭhāti. tathā ``kese pathavīdhātu kakkhaḷalakkhaṇā...pe0... assāsapassāse pathavīdhātu  kakkhaḷalakkhaṇā''ti ārammaṇapaṭivijānanaṃ viññāṇaṃ viññāṇakkhandho, taṃsampayuttā vedanā  vedanākkhandho, saññā saññākkhandho, phasso ca cetanā ca saṅkhārakkhandhoti upaṭṭhāti.  evaṃ ^b^viññāṇavasena^eb^ arūpadhammā upaṭṭhahanti.</p>
              <p>[03] eteneva upāyena ``kammasamuṭṭhāne kese pathavīdhātu kakkhaḷalakkhaṇā''tiādinā nayena  dvācattālīsāya dhātukoṭṭhāsesu catunnaṃ catunnaṃ dhātūnaṃ vasena, sesesu ca cakkhudhātuādīsu  rūpapariggahamukhesu sabbaṃ nayabhedaṃ anugantvā yojanā kātabbā. </p>
              <p>[03] 671^b^.^eb^ yasmā ca evaṃ suvisuddharūpapariggahasseva tassa arūpadhammā tīhākārehi pākaṭā  honti. tasmā suvisuddharūpapariggaheneva arūpapariggahāya yogo kātabbo, na itarena.  sace hi ekasmiṃ vā rūpadhamme upaṭṭhite dvīsu vā rūpaṃ pahāya arūpapariggahaṃ ārabhati  kammaṭṭhānato parihāyati, pathavīkasiṇabhāvanāya vuttappakārā pabbateyyā gāvī viya. suvisuddharūpapariggahassa  pana arūpapariggahāya yogaṃ karoto kammaṭṭhānaṃ vuddhiṃ virūḷhiṃ vepullaṃ pāpuṇāti. </p>
              <p>[01] so evaṃ phassādīnaṃ vasena upaṭṭhite cattāro arūpino khandhe nāmanti, tesaṃ ārammaṇabhūtāni  cattāri mahābhūtāni, catunnañca mahābhūtānaṃ upādāyarūpaṃ rūpanti vavatthapeti. iti  aṭṭhārasa dhātuyo dvādasāyatanāni pañcakkhandhāti sabbepi tebhūmake dhamme khaggena samuggaṃ  vivaramāno ^a^M2.0228^ea^ viya yamakatālakandaṃ phālayamāno viya ca nāmañca rūpañcāti dvedhā  vavatthapeti. nāmarūpamattato uddhaṃ añño satto vā puggalo vā devo vā brahmā vā natthīti  niṭṭhaṃ gacchati. </p>
            </h4>
          </h3>
          <h3>
            <h3n> sambahulasuttantasaṃsandanā </h3n>
            <h4>
              <h4n> </h4n>
              <p>[03] 672^b^.^eb^ so ^a^V2.0226^ea^ evaṃ yāthāvasarasato nāmarūpaṃ vavatthapetvā suṭṭhutaraṃ ``satto puggalo''ti  imissā lokasamaññāya pahānatthāya sattasammohassa samatikkamatthāya asammohabhūmiyaṃ cittaṃ  ṭhapanatthāya sambahulasuttantavasena ``nāmarūpamattamevidaṃ, na satto, na puggalo atthī''ti  etamatthaṃ saṃsandetvā vavatthapeti. vuttañhetaṃ -- </p>
              <p>[21] ``yathāpi aṅgasambhārā, hoti saddo ratho iti. </p>
              <p>[22] evaṃ khandhesu santesu, hoti sattoti sammutī''ti.. (saṃ0 ni0  1.171).</p>
              <p>[03] aparampi vuttaṃ, ``seyyathāpi, āvuso, kaṭṭhañca paṭicca valliñca paṭicca mattikañca paṭicca  tiṇañca paṭicca ākāso parivārito agārantveva saṅkhaṃ gacchati, evameva kho, āvuso,  aṭṭhiñca paṭicca nhāruñca paṭicca maṃsañca paṭicca cammañca paṭicca ākāso parivārito  rūpantveva saṅkhaṃ gacchatī''ti (ma0 ni0 1.306).</p>
              <p>[03] aparampi vuttaṃ -- </p>
              <p>[21] ``dukkhameva hi sambhoti, dukkhaṃ tiṭṭhati veti ca. </p>
              <p>[22] nāññatra dukkhā sambhoti, nāññaṃ dukkhā nirujjhatī''ti.. (saṃ0 ni0  1.171). </p>
            </h4>
          </h3>
          <h3>
            <h3n> upamāhi nāmarūpavibhāvanā </h3n>
            <h4>
              <h4n> </h4n>
              <p>[03] 673^b^.^eb^ evaṃ anekasatehi suttantehi nāmarūpameva dīpitaṃ, na satto na puggalo. tasmā  yathā akkhacakkapañjaraīsādīsu aṅgasambhāresu ekenākārena saṇṭhitesu ^b^ratho^eb^ti vohāramattaṃ  hoti, paramatthato ekekasmiṃ aṅge upaparikkhiyamāne ratho nāma natthi. yathā ca kaṭṭhādīsu  gehasambhāresu ekenākārena ākāsaṃ parivāretvā ṭhitesu ^b^geha^eb^nti vohāramattaṃ  hoti, paramatthato gehaṃ nāma natthi. yathā ca aṅguliaṅguṭṭhādīsu ekenākārena ṭhitesu  ^b^muṭṭhī^eb^ti vohāramattaṃ ^a^V2.0227^ea^ hoti. doṇitantiādīsu ^b^vīṇā^eb^ti. hatthiassādīsu ^b^senā^eb^ti.  pākāragehagopurādīsu ^a^M2.0229^ea^ ^b^nagara^eb^nti. khandhasākhāpalāsādīsu ekenākārena  ṭhitesu ^b^rukkho^eb^ti vohāramattaṃ hoti, paramatthato ekekasmiṃ avayave upaparikkhiyamāne  rukkho nāma natthi. evamevaṃ pañcasu upādānakkhandhesu sati ^b^``satto, puggalo''^eb^ti  vohāramattaṃ hoti, paramatthato ekekasmiṃ dhamme upaparikkhiyamāne ``asmīti vā  ahanti vā''ti gāhassa vatthubhūto satto nāma natthi. paramatthato pana nāmarūpamattameva  atthīti. evaṃ passato hi dassanaṃ ^b^yathābhūtadassanaṃ^eb^ nāma hoti. </p>
              <p>[03] 674^b^.^eb^ yo panetaṃ yathābhūtadassanaṃ pahāya ``satto atthī''ti gaṇhāti. so tassa vināsaṃ  anujāneyya avināsaṃ vā. avināsaṃ anujānanto sassate patati. vināsaṃ anujānanto  ucchede patati. kasmā? khīranvayassa dadhino viya tadanvayassa aññassa abhāvato. so ``sassato  satto''ti gaṇhanto olīyati nāma. ``ucchijjatī''ti gaṇhanto atidhāvati nāma.  tenāha bhagavā -- </p>
              <p>[02] ``dvīhi, bhikkhave, diṭṭhigatehi pariyuṭṭhitā devamanussā olīyanti eke, atidhāvanti  eke, cakkhumanto ca passanti. </p>
              <p>[02] ``kathañca, bhikkhave, olīyanti eke? bhavārāmā, bhikkhave, devamanussā bhavaratā  bhavasamuditā. tesaṃ bhavanirodhāya dhamme desiyamāne cittaṃ na pakkhandati nappasīdati na  santiṭṭhati nādhimuccati. evaṃ kho, bhikkhave, olīyanti eke. </p>
              <p>[02] ``kathañca, bhikkhave, atidhāvanti eke? bhaveneva kho paneke aṭṭīyamānā harāyamānā  jigucchamānā vibhavaṃ abhinandanti, yato kira bho ayaṃ attā kāyassa bhedā ucchijjati  vinassati, na hoti paraṃmaraṇā, etaṃ santaṃ, etaṃ paṇītaṃ, etaṃ yāthāvanti. evaṃ kho,  bhikkhave, atidhāvanti eke. </p>
              <p>[02] ``kathañca, bhikkhave, cakkhumanto passanti? idha, bhikkhave,  bhikkhu bhūtaṃ bhūtato ^a^V2.0228^ea^ passati,  bhūtaṃ bhūtato disvā bhūtassa nibbidāya virāgāya nirodhāya paṭipanno hoti. evaṃ kho,  bhikkhave, cakkhumanto passantī''ti (itivu0 49). </p>
              <p>[03] 675^b^.^eb^ tasmā ^a^M2.0230^ea^ yathā dāruyantaṃ suññaṃ nijjīvaṃ nirīhakaṃ, atha ca pana dārurajjukasamāyogavasena  gacchatipi tiṭṭhatipi. saīhakaṃ sabyāpāraṃ viya khāyati, evamidaṃ nāmarūpampi suññaṃ  nijjīvaṃ nirīhakaṃ, atha ca pana aññamaññasamāyogavasena gacchatipi tiṭṭhatipi. saīhakaṃ  sabyāpāraṃ viya khāyatīti daṭṭhabbaṃ. tenāhu porāṇā -- </p>
              <p>[21] ``nāmañca rūpañca idhatthi saccato, </p>
              <p>[27] na hettha satto manujo ca vijjati. </p>
              <p>[26] suññaṃ idaṃ yantamivābhisaṅkhataṃ, </p>
              <p>[22] dukkhassa puñjo tiṇakaṭṭhasādiso''ti..</p>
              <p>[03] na kevalañcetaṃ dāruyantupamāya, aññāhipi naḷakalāpīādīhi upamāhi vibhāvetabbaṃ --  yathā hi dvīsu naḷakalāpīsu aññamaññaṃ nissāya ṭhapitāsu ekā ekissā upatthambho hoti,  ekissā patamānāya itarāpi patati, evamevaṃ pañcavokārabhave nāmarūpaṃ aññamaññaṃ nissāya  pavattati, ekaṃ ekassa upatthambho hoti. maraṇavasena ekasmiṃ patamāne itarampi patati.  tenāhu porāṇā -- </p>
              <p>[21] ``yamakaṃ nāmarūpañca, ubho aññoññanissitā. </p>
              <p>[22] ekasmiṃ bhijjamānasmiṃ, ubho bhijjanti paccayā''ti.. </p>
              <p>[03] 676^b^.^eb^ yathā ca daṇḍābhihataṃ bheriṃ nissāya sadde pavattamāne aññā bherī, añño saddo,  bherisaddā asammissā, bherī saddena suññā, saddo bheriyā suñño, evamevaṃ vatthudvārārammaṇasaṅkhātaṃ  rūpaṃ nissāya nāme pavattamāne aññaṃ rūpaṃ, aññaṃ nāmaṃ, nāmarūpā asammissā, nāmaṃ  rūpena suññaṃ, rūpaṃ nāmena suññaṃ, apica kho bheriṃ paṭicca saddo viya rūpaṃ paṭicca  nāmaṃ pavattati. tenāhu porāṇā -- </p>
              <p>[21] ``na ^a^V2.0229^ea^ cakkhuto jāyare phassapañcamā, </p>
              <p>[27] na rūpato no ca ubhinnamantarā. </p>
              <p>[26] hetuṃ paṭiccappabhavanti saṅkhatā, </p>
              <p>[22] yathāpi saddo pahaṭāya bheriyā.. </p>
              <p>[21] ``na ^a^M2.0231^ea^ sotato jāyare phassapañcamā, </p>
              <p>[22] na saddato no ca ubhinnamantarā...pe0..... </p>
              <p>[21] ``na ghānato jāyare phassapañcamā, </p>
              <p>[22] na gandhato no ca ubhinnamantarā...pe0..... </p>
              <p>[21] ``na jivhāto jāyare phassapañcamā, </p>
              <p>[22] na rasato no ca ubhinnamantarā...pe0..... </p>
              <p>[21] ``na kāyato jāyare phassapañcamā, </p>
              <p>[22] na phassato no ca ubhinnamantarā...pe0..... </p>
              <p>[21] ``na vatthurūpā pabhavanti saṅkhatā, </p>
              <p>[27] na cāpi dhammāyatanehi niggatā. </p>
              <p>[26] hetuṃ paṭiccappabhavanti saṅkhatā, </p>
              <p>[22] yathāpi saddo pahaṭāya bheriyā''ti.. </p>
              <p>[03] 677^b^.^eb^ apicettha nāmaṃ nittejaṃ na sakena tejena pavattituṃ sakkoti, na khādati, na  pivati, na byāharati, na iriyāpathaṃ kappeti. rūpampi nittejaṃ na sakena tejena pavattituṃ  sakkoti. na hi tassā khāditukāmatā, nāpi pivitukāmatā, na byāharitukāmatā,  na iriyāpathaṃ kappetukāmatā, atha kho nāmaṃ nissāya rūpaṃ pavattati, rūpaṃ nissāya  nāmaṃ pavattati, nāmassa khāditukāmatāya pivitukāmatāya byāharitukāmatāya iriyāpathaṃ  kappetukāmatāya sati rūpaṃ khādati, pivati, byāharati, iriyāpathaṃ kappeti.</p>
              <p>[03] imassa ^a^V2.0230^ea^ panatthassa vibhāvanatthāya imaṃ upamaṃ udāharanti -- yathā jaccandho ca pīṭhasappī ca disāpakkamitukāmā  assu, jaccandho pīṭhasappiṃ evamāha ``ahaṃ kho bhaṇe, sakkomi pādehi pādakaraṇīyaṃ  kātuṃ, natthi ca me cakkhūni yehi samavisamaṃ passeyya''nti. pīṭhasappīpi jaccandhaṃ  evamāha ``ahaṃ kho bhaṇe, sakkomi cakkhunā cakkhukaraṇīyaṃ kātuṃ, natthi ca me pādāni  yehi abhikkameyyaṃ vā paṭikkameyyaṃ vā''ti. so tuṭṭhahaṭṭho jaccandho pīṭhasappiṃ  aṃsakūṭaṃ āropesi. pīṭhasappī jaccandhassa aṃsakūṭe nisīditvā evamāha ``vāmaṃ  muñca dakkhiṇaṃ gaṇha, dakkhiṇaṃ muñca vāmaṃ gaṇhā''ti. tattha jaccandhopi nittejo   ^a^M2.0232^ea^ dubbalo na sakena tejena sakena balena gacchati, pīṭhasappīpi nittejo dubbalo  na sakena tejena sakena balena gacchati, na ca tesaṃ aññamaññaṃ nissāya gamanaṃ nappavattati,  evamevaṃ nāmampi nittejaṃ na sakena tejena uppajjati, na tāsu tāsu kiriyāsu pavattati.  rūpampi nittejaṃ na sakena tejena uppajjati, na tāsu tāsu kiriyāsu pavattati, na ca  tesaṃ aññamaññaṃ nissāya uppatti vā pavatti vā na hoti. tenetaṃ vuccati -- </p>
              <p>[21] ``na sakena balena jāyare, </p>
              <p>[27] nopi sakena balena tiṭṭhare. </p>
              <p>[26] paradhammavasānuvattino, </p>
              <p>[22] jāyare saṅkhatā attadubbalā.. </p>
              <p>[21] ``parapaccayato ca jāyare, </p>
              <p>[27] parāarammaṇato samuṭṭhitā. </p>
              <p>[26] ārammaṇapaccayehi ca, </p>
              <p>[22] paradhammehi cime pabhāvitā.. </p>
              <p>[21] ``yathāpi nāvaṃ nissāya, manussā yanti aṇṇave. </p>
              <p>[22] evameva rūpaṃ nissāya, nāmakāyo pavattati.. </p>
              <p>[21] ``yathā ca manusse nissāya, nāvā gacchati aṇṇave. </p>
              <p>[22] evameva nāmaṃ nissāya, rūpakāyo pavattati.. </p>
              <p>[21] ``ubho ^a^V2.0231^ea^ nissāya gacchanti, manussā nāvā ca aṇṇave. </p>
              <p>[22] evaṃ nāmañca rūpañca, ubho aññoññanissitā''ti..</p>
              <p>[03] evaṃ nānānayehi nāmarūpaṃ vavatthāpayato sattasaññaṃ abhibhavitvā asammohabhūmiyaṃ ṭhitaṃ  nāmarūpānaṃ yāthāvadassanaṃ ^b^diṭṭhivisuddhī^eb^ti veditabbaṃ. ^b^nāmarūpavavatthāna^eb^ntipi ^b^saṅkhāraparicchedo^eb^tipi  etasseva adhivacanaṃ. </p>
              <p>[06] iti sādhujanapāmojjatthāya kate visuddhimagge </p>
              <p>[06] paññābhāvanādhikāre </p>
              <p>[06] diṭṭhivisuddhiniddeso nāma </p>
              <p>[06] aṭṭhārasamo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 19. kaṅkhāvitaraṇavisuddhiniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> paccayapariggahakathā </h3n>
            <h4>
              <h4n> </h4n>
              <p>[03] 678^b^.^eb^ etasseva ^a^M2.0233^ea^ ^a^V2.0232^ea^ pana nāmarūpassa paccayapariggahaṇena tīsu addhāsu  kaṅkhaṃ vitaritvā ṭhitaṃ ñāṇaṃ ^b^kaṅkhāvitaraṇavisuddhi^eb^ nāma.</p>
              <p>[03] taṃ sampādetukāmo bhikkhu yathā nāma kusalo bhisakko rogaṃ disvā tassa samuṭṭhānaṃ  pariyesati. yathā vā pana anukampako puriso daharaṃ kumāraṃ mandaṃ uttānaseyyakaṃ  rathikāya nipannaṃ disvā ``kassa nu kho ayaṃ puttako''ti tassa mātāpitaro āvajjati,  evameva tassa nāmarūpassa hetupaccayapariyesanaṃ āpajjati.</p>
              <p>[03] so āditova iti paṭisañcikkhati ``na tāvidhaṃ nāmarūpaṃ ahetukaṃ, sabbattha sabbadā sabbesañca  ekasadisabhāvāpattito, na issarādihetukaṃ, nāmarūpato uddhaṃ issarādīnaṃ abhāvato. yepi  nāmarūpamattameva issarādayoti vadanti, tesaṃ issarādisaṅkhātanāmarūpassa ahetukabhāvappattito.  tasmā bhavitabbamassa hetupaccayehi, ke nu kho te''ti. </p>
              <p>[03] 679^b^.^eb^ so evaṃ nāmarūpassa hetupaccaye āvajjetvā imassa tāva rūpakāyassa evaṃ hetupaccaye  pariggaṇhāti -- ``ayaṃ kāyo nibbattamāno neva uppalapadumapuṇḍarīkasogandhikādīnaṃ  abbhantare nibbattati, na maṇimuttāhārādīnaṃ, atha kho āmāsayapakkāsayānaṃ antare  udarapaṭalaṃ pacchato piṭṭhikaṇṭakaṃ purato katvā antāntaguṇaparivārito sayampi duggandhajegucchapaṭikkūlo  duggandhajegucchapaṭikkūle paramasambādhe okāse pūtimacchapūtikummāsaoḷigallacandanikādīsu  kimiva nibbattati. tassevaṃ nibbattamānassa `avijjā taṇhā upādānaṃ kamma'nti  ime cattāro dhammā nibbattakattā ^b^hetu,^eb^ āhāro upatthambhakattā ^b^paccayo^eb^ti  pañca ^a^V2.0233^ea^ dhammā hetupaccayā honti. tesupi avijjādayo tayo imassa kāyassa mātā viya  dārakassa upanissayā honti. kammaṃ pitā viya puttassa janakaṃ ^a^M2.0234^ea^.  āhāro dhāti viya dārakassa sandhārako''ti. evaṃ rūpakāyassa paccayapariggahaṃ katvā,  puna ``cakkhuñca paṭicca rūpe ca uppajjati cakkhuviññāṇa''ntiādinā (saṃ0 ni0  2.43)  nayena nāmakāyassa paccayapariggahaṃ karoti.</p>
              <p>[03] so evaṃ paccayato nāmarūpassa pavattiṃ disvā yathā idaṃ etarahi, evaṃ atītepi addhāne  paccayato pavattittha, anāgatepi paccayato pavattissatīti samanupassati. </p>
              <p>[03] 680^b^.^eb^ tassevaṃ samanupassato yā sā pubbantaṃ ārabbha ``ahosiṃ nu kho ahaṃ atītamaddhānaṃ,  na nu kho ahosiṃ atītamaddhānaṃ, kiṃ nu kho ahosiṃ atītamaddhānaṃ, kathaṃ nu kho ahosiṃ  atītamaddhānaṃ, kiṃ hutvā kiṃ ahosiṃ nu kho ahaṃ atītamaddhāna''nti (ma0 ni0 1.18;  saṃ0 ni0  2.20) pañcavidhā vicikicchā vuttā, yāpi aparantaṃ ārabbha ``bhavissāmi  nu kho ahaṃ anāgatamaddhānaṃ, na nu kho bhavissāmi anāgatamaddhānaṃ, kiṃ nu kho bhavissāmi  anāgatamaddhānaṃ, kathaṃ nu kho bhavissāmi anāgatamaddhānaṃ, kiṃ hutvā kiṃ bhavissāmi  nu kho ahaṃ anāgatamaddhāna''nti pañcavidhā vicikicchā vuttā, yāpi paccuppannaṃ ārabbha  ``etarahi vā pana paccuppannaṃ addhānaṃ ajjhattaṃ kathaṃkathī hoti -- ahaṃ nu khosmi, no  nu khosmi, kiṃ nu khosmi, kathaṃ nu khosmi, ayaṃ nu kho satto kuto āgato,  so kuhiṃ gāmī bhavissatī''ti (ma0 ni0 1.18) chabbidhā vicikicchā vuttā, sā  sabbāpi pahīyati. </p>
              <p>[03] 681^b^.^eb^ aparo ^b^sādhāraṇāsādhāraṇavasena^eb^ duvidhaṃ nāmassa paccayaṃ passati, kammādivasena  catubbidhaṃ rūpassa. duvidho hi nāmassa paccayo sādhāraṇo asādhāraṇo ca. tattha cakkhādīni  cha dvārāni, rūpādīni cha ārammaṇāni nāmassa sādhāraṇo paccayo, kusalādibhedato sabbappakārassāpi  tato pavattito. manasikārādiko asādhāraṇo. yoniso manasikārasaddhammassavanādiko  hi kusalasseva hoti, viparīto akusalassa, kammādiko vipākassa, bhavaṅgādiko  kiriyassāti.</p>
              <p>[03] rūpassa ^a^V2.0234^ea^ pana kammaṃ cittaṃ utu āhāroti ayaṃ kammādiko catubbidho paccayo.  tattha kammaṃ atītameva kammasamuṭṭhānassa rūpassa paccayo hoti ^a^M2.0235^ea^. cittaṃ  cittasamuṭṭhānassa uppajjamānaṃ. utuāhārā utuāhārasamuṭṭhānassa ṭhitikkhaṇe paccayā  hontīti. evameveko nāmarūpassa paccayapariggahaṃ karoti.</p>
              <p>[03] so evaṃ paccayato nāmarūpassa pavattiṃ disvā yathā idaṃ etarahi, evaṃ atītepi addhāne  paccayato pavattittha, anāgatepi paccayato pavattissatīti samanupassati. tassevaṃ samanupassato  vuttanayeneva tīsupi addhāsu vicikicchā pahīyati. </p>
              <p>[03] 682^b^.^eb^ aparo tesaṃyeva nāmarūpasaṅkhātānaṃ saṅkhārānaṃ jarāpattiṃ jiṇṇānañca bhaṅgaṃ disvā  idaṃ saṅkhārānaṃ jarāmaraṇaṃ nāma jātiyā sati hoti, jāti bhave sati, bhavo upādāne  sati, upādānaṃ taṇhāya sati, taṇhā vedanāya sati, vedanā phasse sati, phasso  saḷāyatane sati, saḷāyatanaṃ nāmarūpe sati, nāmarūpaṃ viññāṇe sati, viññāṇaṃ saṅkhāresu  sati, saṅkhārā avijjāya satīti evaṃ ^b^paṭilomapaṭiccasamuppādavasena^eb^ nāmarūpassa paccayapariggahaṃ  karoti. athassa vuttanayeneva vicikicchā pahīyati. </p>
              <p>[03] 683^b^.^eb^ aparo ``iti kho avijjāpaccayā saṅkhārā''ti (saṃ0 ni0  2.2) pubbe vitthāretvā  dassita^b^anulomapaṭiccasamuppādavaseneva^eb^ nāmarūpassa paccayapariggahaṃ karoti. athassa vuttanayeneva  kaṅkhā pahīyati. </p>
              <p>[03] 684^b^.^eb^ aparo ``purimakammabhavasmiṃ moho avijjā, āyūhanā saṅkhārā, nikanti taṇhā,  upagamanaṃ upādānaṃ, cetanā bhavoti ime pañca dhammā purimakammabhavasmiṃ idha paṭisandhiyā  paccayā, idha paṭisandhi viññāṇaṃ, okkanti nāmarūpaṃ, pasādo āyatanaṃ, phuṭṭho  phasso, vedayitaṃ vedanāti ime pañca dhammā idhūpapattibhavasmiṃ purekatassa kammassa  paccayā. idha paripakkattā āyatanānaṃ moho avijjā...pe0... cetanā bhavoti ime  pañca dhammā idha kammabhavasmiṃ āyatiṃ paṭisandhiyā paccayā''ti (paṭi0 ma0 1.47) evaṃ  ^b^kammavaṭṭavipākavaṭṭavasena^eb^ nāmarūpassa paccayapariggahaṃ karoti. </p>
              <p>[03] 685^b^.^eb^ tattha ^a^V2.0235^ea^ catubbidhaṃ kammaṃ -- diṭṭhadhammavedanīyaṃ, upapajjavedanīyaṃ, aparāpariyavedanīyaṃ,  ahosikammanti. tesu ekajavanavīthiyaṃ sattasu cittesu kusalā ^a^M2.0236^ea^ vā  akusalā vā paṭhamajavanacetanā ^b^diṭṭhidhammavedanīyakammaṃ^eb^ nāma. taṃ imasmiññeva attabhāve  vipākaṃ deti. tathā asakkontaṃ pana ``ahosikammaṃ nāhosi kammavipāko, na bhavissati  kammavipāko, natthi kammavipāko''ti (paṭi0 ma0 1.234) imassa tikassa vasena ahosikammaṃ  nāma hoti. atthasādhikā pana sattamajavanacetanā ^b^upapajjavedanīyakammaṃ^eb^ nāma. taṃ  anantare attabhāve vipākaṃ deti. tathā asakkontaṃ vuttanayeneva ahosikammaṃ nāma  hoti. ubhinnaṃ antare pañca javanacetanā ^b^aparāpariyavedanīyakammaṃ^eb^ nāma. taṃ anāgate  yadā okāsaṃ labhati, tadā vipākaṃ deti. sati saṃsārappavattiyā ahosikammaṃ nāma  na hoti. </p>
              <p>[03] 686^b^.^eb^ aparampi catubbidhaṃ kammaṃ -- yaṃ garukaṃ, yaṃ bahulaṃ, yadāsannaṃ, kaṭattā vā  pana kammanti. tattha kusalaṃ vā hotu akusalaṃ vā, garukāgarukesu ^b^yaṃ garukaṃ^eb^  mātughātādikammaṃ vā mahaggatakammaṃ vā, tadeva paṭhamaṃ vipaccati. tathā bahulābahulesupi  ^b^yaṃ bahulaṃ^eb^ hoti susīlyaṃ vā dussīlyaṃ vā, tadeva paṭhamaṃ vipaccati. ^b^yadāsannaṃ^eb^  nāma maraṇakāle anussaritakammaṃ. yañhi āsannamaraṇo anussarituṃ sakkoti, teneva  upapajjati. etehi pana tīhi muttaṃ punappunaṃ laddhāsevanaṃ ^b^kaṭattā vā pana kammaṃ^eb^  nāma hoti, tesaṃ abhāve taṃ paṭisandhiṃ ākaḍḍhati. </p>
              <p>[03] 687^b^.^eb^ aparampi catubbidhaṃ kammaṃ -- janakaṃ, upatthambhakaṃ, upapīḷakaṃ, upaghātakanti.  tattha ^b^janakaṃ^eb^ nāma kusalampi hoti akusalampi. taṃ paṭisandhiyampi pavattepi rūpārūpavipākakkhandhe  janeti. ^b^upatthambhakaṃ^eb^ pana vipākaṃ janetuṃ na sakkoti, aññena kammena dinnāya  paṭisandhiyā janite vipāke uppajjamānakasukhadukkhaṃ upatthambheti, addhānaṃ pavatteti.  ^b^upapīḷakaṃ^eb^ aññena kammena dinnāya paṭisandhiyā janite vipāke uppajjamānakasukhadukkhaṃ  pīḷeti bādhati, addhānaṃ pavattituṃ na deti. ^b^upaghātakaṃ^eb^ pana sayaṃ kusalampi akusalampi  samānaṃ aññaṃ dubbalakammaṃ ghātetvā tassa vipākaṃ paṭibāhitvā attano vipākassa  okāsaṃ karoti. evaṃ pana kammena kate okāse taṃ vipākaṃ uppannaṃ nāma  vuccati.</p>
              <p>[03] iti ^a^M2.0237^ea^ imesaṃ dvādasannaṃ kammānaṃ kammantarañceva vipākantarañca buddhānaṃ  kammavipākañāṇasseva ^a^V2.0236^ea^ yāthāvasarasato pākaṭaṃ hoti, asādhāraṇaṃ sāvakehi. vipassakena  pana kammantarañca vipākantarañca ekadesato jānitabbaṃ. tasmā ayaṃ mukhamattadassanena kammaviseso  pakāsitoti. </p>
              <p>[03] 688^b^.^eb^ iti imaṃ dvādasavidhaṃ kammaṃ kammavaṭṭe pakkhipitvā evaṃ eko kammavaṭṭavipākavaṭṭavasena  nāmarūpassa paccayapariggahaṃ karoti. so evaṃ kammavaṭṭavipākavaṭṭavasena paccayato nāmarūpassa  pavattiṃ disvā ``yathā idaṃ etarahi, evaṃ atītepi addhāne kammavaṭṭavipākavaṭṭavasena  paccayato pavattittha, anāgatepi kammavaṭṭavipākavaṭṭavaseneva paccayato pavattissatī''ti.  iti kammañceva kammavipāko ca, kammavaṭṭañca vipākavaṭṭañca, kammapavattañca vipākapavattañca,  kammasantati ca vipākasantati ca, kiriyā ca kiriyāphalañca. </p>
              <p>[21] kammā vipākā vattanti, vipāko kammasambhavo. </p>
              <p>[22] kammā punabbhavo hoti, evaṃ loko pavattatīti.. -- </p>
              <p>[25] samanupassati. tassevaṃ samanupassato yā sā pubbantādayo ārabbha ``ahosiṃ nu kho  aha''ntiādinā nayena vuttā soḷasavidhā vicikicchā, sā sabbā pahīyati. sabbabhavayonigatiṭṭhitinivāsesu  hetuphalasambandhavasena pavattamānaṃ nāmarūpamattameva khāyati. so neva kāraṇato uddhaṃ kārakaṃ  passati, na vipākappavattito uddhaṃ vipākapaṭisaṃvedakaṃ. kāraṇe pana sati ``kārako''ti,  vipākappavattiyā sati ``paṭisaṃvedako''ti samaññāmattena paṇḍitā voharanticcevassa  sammappaññāya sudiṭṭhaṃ hoti. </p>
              <p>[03] 689^b^.^eb^ tenāhu porāṇā -- </p>
              <p>[21] ``kammassa kārako natthi, vipākassa ca vedako. </p>
              <p>[22] suddhadhammā pavattanti, evetaṃ sammadassanaṃ.. </p>
              <p>[21] ``evaṃ kamme vipāke ca, vattamāne sahetuke. </p>
              <p>[27] bījarukkhādikānaṃva, pubbā koṭi na nāyati. </p>
              <p>[22] anāgatepi saṃsāre, appavattaṃ na dissati.. </p>
              <p>[21] ``etamatthaṃ ^a^M2.0238^ea^ ^a^V2.0237^ea^ anaññāya, titthiyā asayaṃvasī. </p>
              <p>[27] sattasaññaṃ gahetvāna, sassatucchedadassino. </p>
              <p>[22] dvāsaṭṭhidiṭṭhiṃ gaṇhanti, aññamaññavirodhitā.. </p>
              <p>[21] ``diṭṭhibandhanabaddhā te, taṇhāsotena vuyhare. </p>
              <p>[22] taṇhāsotena vuyhantā, na te dukkhā pamuccare.. </p>
              <p>[21] ``evametaṃ abhiññāya, bhikkhu buddhassa sāvako. </p>
              <p>[22] gambhīraṃ nipuṇaṃ suññaṃ, paccayaṃ paṭivijjhati.. </p>
              <p>[21] ``kammaṃ natthi vipākamhi, pāko kamme na vijjati. </p>
              <p>[22] aññamaññaṃ ubho suññā, na ca kammaṃ vinā phalaṃ.. </p>
              <p>[21] ``yathā na sūriye aggi, na maṇimhi na gomaye. </p>
              <p>[22] na tesaṃ bahi so atthi, sambhārehi ca jāyati.. </p>
              <p>[21] ``tathā na anto kammassa, vipāko upalabbhati. </p>
              <p>[22] bahiddhāpi na kammassa, na kammaṃ tattha vijjati.. </p>
              <p>[21] ``phalena suññaṃ taṃ kammaṃ, phalaṃ kamme na vijjati. </p>
              <p>[22] kammañca kho upādāya, tato nibbattate phalaṃ.. </p>
              <p>[21] ``na hettha devo brahmā vā, saṃsārassatthikārako. </p>
              <p>[22] suddhadhammā pavattanti, hetusambhārapaccayā''ti.. </p>
              <p>[03] 690^b^.^eb^ tassevaṃ kammavaṭṭavipākavaṭṭavasena nāmarūpassa paccayapariggahaṃ katvā tīsu addhāsu  pahīnavicikicchassa sabbe atītānāgatapaccuppannadhammā cutipaṭisandhivasena viditā honti,  sāssa hoti ^b^ñātapariññā^eb^. </p>
              <p>[01] so ^a^V2.0238^ea^ evaṃ pajānāti -- ye atīte kammapaccayā nibbattā khandhā, te tattheva niruddhā,  atītakammapaccayā pana imasmiṃ bhave aññe nibbattā, atītabhavato imaṃ bhavaṃ āgato ekadhammopi  natthi, imasmimpi bhave kammapaccayena nibbattā khandhā nirujjhissanti, punabbhave aññe  nibbattissanti, imamhā bhavā punabbhavaṃ ekadhammopi na gamissati. apica kho yathā na  ācariyamukhato sajjhāyo antevāsikassa mukhaṃ pavisati, na ca tappaccayā tassa ^a^M2.0239^ea^  mukhe sajjhāyo na vattati, na dūtena mantodakaṃ pītaṃ rogino udaraṃ pavisati, na ca tassa  tappaccayā rogo na vūpasammati, na mukhe maṇḍanavidhānaṃ ādāsatalādīsu mukhanimittaṃ  gacchati, na ca tattha tappaccayā maṇḍanavidhānaṃ na paññāyati, na ekissā vaṭṭiyā dīpasikhā  aññaṃ vaṭṭiṃ saṅkamati, na ca tattha tappaccayā dīpasikhā na nibbattati, evameva na atītabhavato  imaṃ bhavaṃ, ito vā punabbhavaṃ koci dhammo saṅkamati, na ca atītabhave khandhāyatanadhātupaccayā  idha, idha vā khandhāyatanadhātupaccayā punabbhave khandhāyatanadhātuyo na nibbattantīti. </p>
              <p>[21] yatheva cakkhuviññāṇaṃ, manodhātuanantaraṃ. </p>
              <p>[22] na ceva āgataṃ nāpi, na nibbattaṃ anantaraṃ.. </p>
              <p>[21] tatheva paṭisandhimhi, vattate cittasantati. </p>
              <p>[22] purimaṃ bhijjate cittaṃ, pacchimaṃ jāyate tato.. </p>
              <p>[21] tesaṃ antarikā natthi, vīci tesaṃ na vijjati. </p>
              <p>[22] na cito gacchati kiñci, paṭisandhi ca jāyatīti.. </p>
              <p>[03] 691^b^.^eb^ evaṃ cutipaṭisandhivasena viditasabbadhammassa sabbākārena nāmarūpassa paccayapariggahañāṇaṃ  thāmagataṃ hoti, soḷasavidhā kaṅkhā suṭṭhutaraṃ pahīyati. na kevalañca sā eva, ``satthari  kaṅkhatī''ti (dha0 sa0 1008) ādinayappavattā aṭṭhavidhāpi kaṅkhā pahīyatiyeva, dvāsaṭṭhi diṭṭhigatāni  vikkhambhanti. evaṃ nānānayehi nāmarūpapaccayapariggahaṇena tīsu addhāsu kaṅkhaṃ vitaritvā  ṭhitaṃ ñāṇaṃ ^b^kaṅkhāvitaraṇavisuddhī^eb^ti veditabbaṃ. ^b^dhammaṭṭhitiñāṇa^eb^ntipi ^b^yathābhūtañāṇa^eb^ntipi  ^b^sammādassana^eb^ntipi etassevādhivacanaṃ. vuttañhetaṃ -- </p>
              <p>[02] ``avijjā ^a^V2.0239^ea^ paccayo, saṅkhārā paccayasamuppannā. ubhopete dhammā paccayasamuppannāti paccayapariggahe  paññā dhammaṭṭhitiñāṇa''nti (paṭi0 ma0 1.46). </p>
              <p>[02] ``aniccato manasikaronto katame dhamme yathābhūtaṃ jānāti passati, kathaṃ sammādassanaṃ  hoti, kathaṃ tadanvayena sabbe saṅkhārā aniccato sudiṭṭhā honti, kattha kaṅkhā pahīyati?  dukkhato...pe0... anattato manasikaronto katame dhamme yathābhūtaṃ jānāti passati...pe0...  kattha kaṅkhā pahīyatīti? </p>
              <p>[02] ``aniccato ^a^M2.0240^ea^ manasikaronto nimittaṃ yathābhūtaṃ jānāti passati, tena  vuccati sammādassanaṃ. evaṃ tadanvayena sabbe saṅkhārā aniccato sudiṭṭhā honti.  ettha kaṅkhā pahīyati. dukkhato manasikaronto pavattaṃ yathābhūtaṃ jānāti passati...pe0...  anattato manasikaronto nimittañca pavattañca yathābhūtaṃ jānāti passati, tena vuccati  sammādassanaṃ. evaṃ tadanvayena sabbe dhammā anattato sudiṭṭhā honti. ettha kaṅkhā  pahīyati. </p>
              <p>[02] ``yañca yathābhūtañāṇaṃ yañca sammādassanaṃ yā ca kaṅkhāvitaraṇā, ime dhammā nānatthā  ceva nānābyañjanā ca, udāhu ekatthā byañjanameva nānanti? yañca yathābhūtañāṇaṃ yañca  sammādassanaṃ yā ca kaṅkhāvitaraṇā, ime dhammā ekatthā, byañjanameva nāna''nti (paṭi0  ma0 1.227). </p>
              <p>[01] iminā pana ñāṇena samannāgato vipassako buddhasāsane laddhassāso laddhapatiṭṭho niyatagatiko  cūḷasotāpanno nāma hoti. </p>
              <p>[21] tasmā bhikkhu sadā sato, nāmarūpassa sabbaso. </p>
              <p>[22] paccaye pariggaṇheyya, kaṅkhāvitaraṇatthikoti.. </p>
              <p>[06] iti sādhujanapāmojjatthāya kate visuddhimagge </p>
              <p>[06] paññābhāvanādhikāre </p>
              <p>[06] kaṅkhāvitaraṇavisuddhiniddeso nāma </p>
              <p>[06] ekūnavīsatimo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 20. maggāmaggañāṇadassanavisuddhiniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> sammasanañāṇakathā </h3n>
            <h4>
              <h4n> </h4n>
              <p>[03] 692^b^.^eb^ ayaṃ ^a^M2.0241^ea^ ^a^V2.0240^ea^ maggo, ayaṃ na maggoti evaṃ maggañca amaggañca ñatvā ṭhitaṃ  ñāṇaṃ pana ^b^maggāmaggañāṇadassanavisuddhi^eb^ nāma.</p>
              <p>[03] taṃ sampādetukāmena ^b^kalāpasammasana^eb^saṅkhātāya ^b^nayavipassanāya^eb^ tāva yogo karaṇīyo.  kasmā? āraddhavipassakassa obhāsādisambhave maggāmaggañāṇasambhavato. āraddhavipassakassa  hi obhāsādīsu sambhūtesu maggāmaggañāṇaṃ hoti, vipassanāya ca kalāpasammasanaṃ ādi.  tasmā etaṃ kaṅkhāvitaraṇānantaraṃ uddiṭṭhaṃ. apica yasmā tīraṇapariññāya vattamānāya maggāmaggañāṇaṃ  uppajjati, tīraṇapariññā ca ñātapariññānantarā, tasmāpi taṃ maggāmaggañāṇadassanavisuddhiṃ  sampādetukāmena kalāpasammasane tāva yogo kātabbo. </p>
              <p>[03] 693^b^.^eb^ tatrāyaṃ vinicchayo -- tisso hi lokiyapariññā ñātapariññā tīraṇapariññā  pahānapariññā ca. yā sandhāya vuttaṃ ``abhiññāpaññā ñātaṭṭhe ñāṇaṃ. pariññāpaññā  tīraṇaṭṭhe ñāṇaṃ. pahānapaññā pariccāgaṭṭhe ñāṇa''nti (paṭi0 ma0 1.75). tattha  ``ruppanalakkhaṇaṃ rūpaṃ, vedayitalakkhaṇā vedanā''ti evaṃ tesaṃ tesaṃ dhammānaṃ paccattalakkhaṇasallakkhaṇavasena  pavattā paññā ^b^ñātapariññā^eb^ nāma. ``rūpaṃ aniccaṃ, vedanā aniccā''tiādinā  nayena tesaṃyeva dhammānaṃ sāmaññalakkhaṇaṃ āropetvā pavattā lakkhaṇārammaṇikavipassanā paññā  ^b^tīraṇapariññā^eb^ nāma. tesuyeva pana dhammesu niccasaññādipajahanavasena pavattā lakkhaṇārammaṇikavipassanā  paññā ^b^pahānapariññā^eb^ nāma.</p>
              <p>[03] tattha saṅkhāraparicchedato paṭṭhāya yāva paccayapariggahā ñātapariññāya bhūmi. etasmiṃ hi antare  ^a^V2.0241^ea^ dhammānaṃ paccattalakkhaṇapaṭivedhasseva ādhipaccaṃ hoti. kalāpasammasanato pana paṭṭhāya  yāva udayabbayānupassanā tīraṇapariññāya bhūmi. etasmiṃ hi antare sāmaññalakkhaṇapaṭivedhasseva  ādhipaccaṃ hoti. bhaṅgānupassanaṃ ādiṃ katvā upari pahānapariññāya bhūmi ^a^M2.0242^ea^.  tato paṭṭhāya hi aniccato anupassanto niccasaññaṃ pajahati, dukkhato anupassanto sukhasaññaṃ,  anattato anupassanto attasaññaṃ, nibbindanto nandiṃ, virajjanto rāgaṃ, nirodhento  samudayaṃ, paṭinissajjanto ādānaṃ pajahatīti (paṭi0 ma0 1.52) evaṃ niccasaññādipahānasādhikānaṃ  sattannaṃ anupassanānaṃ ādhipaccaṃ. iti imāsu tīsu pariññāsu saṅkhāraparicchedassa  ceva paccayapariggahassa ca sādhitattā iminā yoginā ñātapariññāva adhigatā hoti, itarā  ca adhigantabbā. tena vuttaṃ ``yasmā tīraṇapariññāya vattamānāya maggāmaggañāṇaṃ uppajjati,  tīraṇapariññā ca ñātapariññānantarā, tasmāpi taṃ maggāmaggañāṇadassanavisuddhiṃ sampādetukāmena  kalāpasammasane tāva yogo kātabbo''ti. </p>
              <p>[03] 694^b^.^eb^ tatrāyaṃ pāḷi -- </p>
              <p>[02] ``kathaṃ atītānāgatapaccuppannānaṃ dhammānaṃ saṅkhipitvā vavatthāne paññā sammasane ñāṇaṃ?  yaṃkiñci rūpaṃ atītānāgatapaccuppannaṃ ajjhattaṃ vā...pe0... yaṃ dūre santike vā,  sabbaṃ rūpaṃ aniccato vavatthapeti, ekaṃ sammasanaṃ. dukkhato vavatthapeti, ekaṃ sammasanaṃ.  anattato vavatthapeti, ekaṃ sammasanaṃ. yā kāci vedanā...pe0... yaṃkiñci viññāṇaṃ...pe0...  anattato vavatthapeti, ekaṃ sammasanaṃ. </p>
              <p>[02] ``cakkhuṃ...pe0... jarāmaraṇaṃ atītānāgatapaccuppannaṃ aniccato vavatthapeti, ekaṃ  sammasanaṃ. dukkhato anattato vavatthapeti, ekaṃ sammasanaṃ. </p>
              <p>[02] ``rūpaṃ atītānāgatapaccuppannaṃ aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti  saṅkhipitvā vavatthāne paññā sammasane ñāṇaṃ. vedanaṃ... viññāṇaṃ... cakkhuṃ...pe0...  jarāmaraṇaṃ...pe0... sammasane ñāṇaṃ. </p>
              <p>[02] ``rūpaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ khayadhammaṃ vayadhammaṃ  virāgadhammaṃ ^a^V2.0242^ea^ nirodhadhammanti saṅkhipitvā vavatthāne paññā sammasane ñāṇaṃ. vedanaṃ...  viññāṇaṃ... cakkhuṃ... jarāmaraṇaṃ atītānāgatapaccuppannaṃ aniccaṃ saṅkhataṃ...pe0...  nirodhadhammanti saṅkhipitvā vavatthāne paññā sammasane ñāṇaṃ. </p>
              <p>[02] ``jātipaccayā ^a^M2.0243^ea^ jarāmaraṇaṃ, asati jātiyā natthi jarāmaraṇanti saṅkhipitvā  vavatthāne paññā sammasane ñāṇaṃ. atītampi addhānaṃ, anāgatampi addhānaṃ jātipaccayā  jarāmaraṇaṃ, asati jātiyā natthi jarāmaraṇanti saṅkhipitvā vavatthāne paññā sammasane ñāṇaṃ.  bhavapaccayā jāti...pe0... avijjāpaccayā saṅkhārā, asati avijjāya natthi saṅkhārāti  saṅkhipitvā vavatthāne paññā sammasane ñāṇaṃ. atītampi addhānaṃ, anāgatampi addhānaṃ  avijjāpaccayā saṅkhārā, asati avijjāya natthi saṅkhārāti saṅkhipitvā vavatthāne paññā  sammasane ñāṇaṃ. </p>
              <p>[02] ``taṃ ñātaṭṭhena ñāṇaṃ. pajānanaṭṭhena paññā. tena vuccati atītānāgatapaccuppannānaṃ  dhammānaṃ saṅkhipitvā vavatthāne paññā sammasane ñāṇa''nti (paṭi0 ma0 1.48).</p>
              <p>[03] ettha ca cakkhuṃ...pe0... jarāmaraṇanti iminā peyyālena dvārārammaṇehi saddhiṃ dvārappavattā  dhammā, pañcakkhandhā, cha dvārāni, cha ārammaṇāni, cha viññāṇāni, cha phassā, cha vedanā,  cha saññā, cha cetanā, cha taṇhā, cha vitakkā, cha vicārā, cha dhātuyo, dasa kasiṇāni,  dvattiṃsakoṭṭhāsā, dvādasāyatanāni, aṭṭhārasa dhātuyo, bāvīsati indriyāni, tisso dhātuyo,  nava bhavā, cattāri jhānāni, catasso appamaññā, catasso samāpattiyo, dvādasa paṭiccasamuppādaṅgānīti  ime dhammarāsayo saṃkhittāti veditabbā.</p>
              <p>[03] vuttaṃ hetaṃ abhiññeyyaniddese -- </p>
              <p>[02] ``sabbaṃ, bhikkhave, abhiññeyyaṃ. kiñca, bhikkhave, sabbaṃ abhiññeyyaṃ? cakkhu,  bhikkhave, abhiññeyyaṃ. rūpā... cakkhuviññāṇaṃ... cakkhusamphasso... yampidaṃ cakkhusamphassapaccayā  uppajjati vedayitaṃ sukhaṃ vā dukkhaṃ vā adukkhamasukhaṃ vā, tampi ^a^V2.0243^ea^ abhiññeyyaṃ.  sotaṃ...pe0... yampidaṃ manosamphassapaccayā uppajjati vedayitaṃ sukhaṃ vā dukkhaṃ  vā adukkhamasukhaṃ vā, tampi abhiññeyyaṃ. </p>
              <p>[02] ``rūpaṃ...pe0... viññāṇaṃ... cakkhu...pe0... mano... rūpā...pe0... dhammā...  cakkhuviññāṇaṃ...pe0... manoviññāṇaṃ... cakkhusamphasso...pe0... manosamphasso.... </p>
              <p>[02] ``cakkhusamphassajā ^a^M2.0244^ea^ vedanā...pe0... manosamphassajā vedanā... rūpasaññā...pe0...  dhammasaññā... rūpasañcetanā...pe0... dhammasañcetanā... rūpataṇhā...pe0... dhammataṇhā...  rūpavitakko...pe0... dhammavitakko... rūpavicāro...pe0... dhammavicāro.... </p>
              <p>[02] ``pathavīdhātu...pe0... viññāṇadhātu... pathavīkasiṇaṃ...pe0... viññāṇakasiṇaṃ...  kesā...pe0... muttaṃ... matthaluṅgaṃ.... </p>
              <p>[02] ``cakkhāyatanaṃ...pe0... dhammāyatanaṃ... cakkhudhātu...pe0... manodhātu... manoviññāṇadhātu...  cakkhundriyaṃ...pe0... aññātāvindriyaṃ.... </p>
              <p>[02] ``kāmadhātu... rūpadhātu... arūpadhātu... kāmabhavo... rūpabhavo... arūpabhavo... saññābhavo...  asaññābhavo... nevasaññānāsaññābhavo... ekavokārabhavo... catuvokārabhavo... pañcavokārabhavo.... </p>
              <p>[02] ``paṭhamaṃ jhānaṃ...pe0... catutthaṃ jhānaṃ... mettācetovimutti...pe0... upekkhācetovimutti...  ākāsānañcāyatanasamāpatti...pe0... nevasaññānāsaññāyatanasamāpatti... avijjā  abhiññeyyā...pe0... jarāmaraṇaṃ abhiññeyya''nti (paṭi0 ma0 1.3; saṃ0 ni0  4.46).</p>
              <p>[03] taṃ tattha evaṃ vitthārena vuttattā idha sabbaṃ peyyālena saṃkhittaṃ. evaṃ saṃkhitte  panettha ye lokuttarā dhammā āgatā, te asammasanupagattā imasmiṃ adhikāre na gahetabbā.  yepi ca sammasanupagā ^a^V2.0244^ea^, tesu ^b^ye yassa pākaṭā honti sukhena pariggahaṃ gacchanti, tesu  tena sammasanaṃ ārabhitabbaṃ^eb^. </p>
              <p>[03] 695^b^.^eb^ tatrāyaṃ khandhavasena ārabbhavidhānayojanā -- yaṃkiñci rūpaṃ...pe0... sabbaṃ rūpaṃ  aniccato vavatthapeti, ekaṃ sammasanaṃ. dukkhato anattato vavatthapeti, ekaṃ sammasananti.  ettāvatā ayaṃ bhikkhu ``yaṃkiñci rūpa''nti evaṃ aniyamaniddiṭṭhaṃ sabbampi rūpaṃ atītattikena  ceva catūhi ca ajjhattādidukehīti ekādasahi okāsehi paricchinditvā sabbaṃ rūpaṃ  aniccato vavatthapeti, aniccanti sammasati.</p>
              <p>[03] kathaṃ ^a^M2.0245^ea^? parato vuttanayena. vuttañhetaṃ -- ``rūpaṃ atītānāgatapaccuppannaṃ  ^b^aniccaṃ khayaṭṭhenā''^eb^ti (paṭi0 ma0 1.48).</p>
              <p>[03] tasmā esa yaṃ ^b^atītaṃ^eb^ rūpaṃ, taṃ yasmā atīteyeva khīṇaṃ, nayimaṃ bhavaṃ sampattanti  aniccaṃ khayaṭṭhena.</p>
              <p>[03] yaṃ ^b^anāgataṃ^eb^ anantarabhave nibbattissati, tampi tattheva khīyissati, na tato paraṃ bhavaṃ  gamissatīti aniccaṃ khayaṭṭhena.</p>
              <p>[03] yaṃ ^b^paccuppannaṃ^eb^ rūpaṃ, tampi idheva khīyati, na ito gacchatīti aniccaṃ khayaṭṭhena.</p>
              <p>[03] yaṃ ^b^ajjhattaṃ,^eb^ tampi ajjhattameva khīyati, na bahiddhābhāvaṃ gacchatīti aniccaṃ khayaṭṭhena.</p>
              <p>[03] yaṃ ^b^bahiddhā...pe0... oḷārikaṃ...pe0... sukhumaṃ...pe0... hīnaṃ...pe0...  paṇītaṃ...pe0... dūre...pe0... santike,^eb^ tampi tattheva khīyati, na dūrabhāvaṃ gacchatīti  aniccaṃ khayaṭṭhenāti sammasati.</p>
              <p>[03] idaṃ sabbampi ``aniccaṃ khayaṭṭhenā''ti etassa vasena ekaṃ sammasanaṃ. bhedato pana  ekādasavidhaṃ hoti.</p>
              <p>[03] sabbameva ca taṃ ^b^dukkhaṃ^eb^ bhayaṭṭhena. ^b^bhayaṭṭhenā^eb^ti sappaṭibhayatāya. yañhi aniccaṃ, taṃ  bhayāvahaṃ hoti sīhopamasutte (saṃ0 ni0  3.78; a0 ni0  4.33) devānaṃ  viya. iti ^a^V2.0245^ea^  idampi ``dukkhaṃ bhayaṭṭhenā''ti etassa vasena ekaṃ sammasanaṃ. bhedato pana ekādasavidhaṃ  hoti.</p>
              <p>[03] yathā ca dukkhaṃ, evaṃ sabbampi taṃ ^b^anattā^eb^ asārakaṭṭhena. ^b^asārakaṭṭhenā^eb^ti ``attā  nivāsī kārako vedako sayaṃvasī''ti evaṃ parikappitassa attasārassa abhāvena.  yañhi aniccaṃ, dukkhaṃ, taṃ attanopi aniccataṃ vā udayabbayapīḷanaṃ vā vāretuṃ  na sakkoti, kuto tassa kārakādibhāvo. tenāha -- ``rūpañca hidaṃ, bhikkhave, attā  abhavissa. nayidaṃ rūpaṃ ābādhāya saṃvatteyyā''tiādi (saṃ0 ni0  3.59). iti  idampi ``anattā asārakaṭṭhenā''ti ^a^M2.0246^ea^ etassa vasena ekaṃ sammasanaṃ. bhedato  pana ekādasavidhaṃ hoti. esa nayo vedanādīsu. </p>
              <p>[03] 696^b^.^eb^ yaṃ pana aniccaṃ, taṃ yasmā niyamato saṅkhatādibhedaṃ hoti. tenassa pariyāyadassanatthaṃ,  nānākārehi vā manasikārappavattidassanatthaṃ ``rūpaṃ atītānāgatapaccuppannaṃ aniccaṃ  saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ nirodhadhamma''nti puna pāḷi  vuttā. esa nayo vedanādīsūti. </p>
            </h4>
          </h3>
          <h3>
            <h3n> cattārīsākārānupassanākathā </h3n>
            <h4>
              <h4n> </h4n>
              <p>[03] 697^b^.^eb^ so tasseva pañcasu khandhesu aniccadukkhānattasammasanassa thirabhāvatthāya, yaṃ taṃ  bhagavatā ``katamehi cattārīsāya ākārehi anulomikaṃ khantiṃ paṭilabhati, katamehi  cattārīsāya ākārehi sammattaniyāmaṃ okkamatī''ti etassa vibhaṅge -- </p>
              <p>[02] ``pañcakkhandhe aniccato, dukkhato, rogato, gaṇḍato, sallato, aghato, ābādhato, parato,  palokato, ītito, upaddavato, bhayato, upasaggato, calato, pabhaṅguto, addhuvato, atāṇato,  aleṇato, asaraṇato, rittato, tucchato, suññato, anattato, ādīnavato, vipariṇāmadhammato,  asārakato, aghamūlato, vadhakato, vibhavato, sāsavato, saṅkhatato, mārāmisato, jātidhammato,  jarādhammato, byādhidhammato, maraṇadhammato ^a^V2.0246^ea^, sokadhammato, paridevadhammato, upāyāsadhammato,  saṃkilesikadhammato''ti (paṭi0 ma0 3.37) --</p>
              <p>[03] cattārīsāya ākārehi,</p>
              <p>[03] ``pañcakkhandhe aniccato passanto anulomikaṃ khantiṃ paṭilabhati. pañcannaṃ khandhānaṃ nirodho  niccaṃ nibbānanti passanto sammattaniyāmaṃ okkamatī''tiādinā (paṭi0 ma0 3.38)  nayena,</p>
              <p>[03] anulomañāṇaṃ vibhajantena pabhedato aniccādisammasanaṃ vuttaṃ. tassāpi vasena ime  pañcakkhandhe sammasati. </p>
              <p>[03] 698^b^.^eb^ kathaṃ ^a^M2.0247^ea^? so hi ekekaṃ khandhaṃ anaccantikatāya, ādiantavantatāya  ca ^b^aniccato^eb^. uppādavayapaṭipīḷanatāya, dukkhavatthutāya ca ^b^dukkhato^eb^. paccayayāpanīyatāya,  rogamūlatāya ca ^b^rogato^eb^. dukkhatāsūlayogitāya, kilesāsucipaggharaṇatāya, uppādajarābhaṅgehi  uddhumātaparipakkapabhinnatāya ca ^b^gaṇḍato^eb^. pīḷājanakatāya, antotudanatāya, dunnīharaṇīyatāya  ca ^b^sallato^eb^. vigarahaṇīyatāya, avaḍḍhiāvahanatāya, aghavatthutāya ca ^b^aghato^eb^. aseribhāvajanakatāya,  ābādhapadaṭṭhānatāya ca ^b^ābādhato^eb^. avasatāya, avidheyyatāya ca ^b^parato^eb^. byādhijarāmaraṇehi  palujjanatāya ^b^palokato^eb^. anekabyasanāvahanatāya ^b^ītito^eb^. aviditānaṃyeva vipulānaṃ  anatthānaṃ āvahanato, sabbupaddavavatthutāya ca ^b^upaddavato^eb^. sabbabhayānaṃ ākaratāya, dukkhavūpasamasaṅkhātassa  paramassāsassa paṭipakkhabhūtatāya ca ^b^bhayato^eb^. anekehi anatthehi anubaddhatāya, dosūpasaṭṭhatāya,  upasaggo viya anadhivāsanārahatāya ca ^b^upasaggato^eb^. byādhijarāmaraṇehi ceva lābhālābhādīhi  ca lokadhammehi pacalitatāya ^b^calato^eb^. upakkamena ceva sarasena ca pabhaṅgupagamanasīlatāya  ^b^pabhaṅguto^eb^. sabbāvatthanipātitāya, thirabhāvassa ca abhāvatāya ^b^addhuvato^eb^. atāyanatāya ceva,  alabbhaneyyakhematāya ca ^b^atāṇato^eb^. allīyituṃ anarahatāya, allīnānampi ca leṇakiccākāritāya  ^b^aleṇato^eb^. nissitānaṃ bhayasārakattābhāvena ^b^asaraṇato^eb^. yathāparikappitehi dhuvasubhasukhattabhāvehi  rittatāya ^b^rittato^eb^. rittatāyeva tucchato appakattā vā, appakampi hi loke  tucchanti vuccati. sāmi-nivāsi-kāraka-vedakādhiṭṭhāyakavirahitatāya ^a^V2.0247^ea^ ^b^suññato^eb^.  sayañca assāmikabhāvāditāya ^b^anattato^eb^. pavattidukkhatāya, dukkhassa ca ādīnavatāya ^b^ādīnavato,^eb^  atha vā ādīnaṃ vāti gacchati pavattatīti ādīnavo, kapaṇamanussassetaṃ adhivacanaṃ, khandhāpi  ca kapaṇāyevāti ādīnavasadisatāya ^b^ādīnavato^eb^. jarāya ceva maraṇena cāti dvedhā pariṇāmapakatitāya  ^b^vipariṇāmadhammato^eb^. dubbalatāya, pheggu viya sukhabhañjanīyatāya ca ^b^asārakato^eb^.  aghahetutāya ^b^aghamūlato^eb^. mittamukhasapatto ^a^M2.0248^ea^ viya vissāsaghātitāya ^b^vadhakato^eb^.  vigatabhavatāya, vibhavasambhūtatāya ca ^b^vibhavato^eb^. āsavapadaṭṭhānatāya ^b^sāsavato^eb^. hetupaccayehi  abhisaṅkhatatāya ^b^saṅkhatato^eb^. maccumārakilesamārānaṃ āmisabhūtatāya ^b^mārāmisato^eb^. jāti-jarā-byādhimaraṇapakatitāya  ^b^jāti-jarā-byādhi-maraṇadhammato^eb^. soka-parideva-upāyāsahetutāya ^b^soka-paridevaupāyāsadhammato^eb^.  taṇhādiṭṭhiduccaritasaṃkilesānaṃ visayadhammatāya ^b^saṃkilesikadhammato^eb^ti evaṃ pabhedato  vuttassa aniccādisammasanassa vasena sammasati.</p>
              <p>[03] ettha hi aniccato, palokato, calato, pabhaṅguto, addhuvato, vipariṇāmadhammato, asārakato,  vibhavato, saṅkhatato, maraṇadhammatoti ekekasmiṃ khandhe dasa dasa katvā paññāsa ^b^aniccānupassanāni^eb^.  parato, rittato, tucchato, suññato, anattatoti ekekasmiṃ khandhe pañca pañca katvā  pañcavīsati ^b^anattānupassanāni^eb^. sesāni dukkhato, rogatotiādīni ekekasmiṃ  khandhe pañcavīsati pañcavīsati katvā pañcavīsatisataṃ ^b^dukkhānupassanānī^eb^ti.</p>
              <p>[03] iccassa iminā dvisatabhedena aniccādisammasanena pañcakkhandhe sammasato taṃ nayavipassanāsaṅkhātaṃ  aniccadukkhānattasammasanaṃ thiraṃ hoti. idaṃ tāvettha pāḷinayānusārena sammasanārambhavidhānaṃ. </p>
            </h4>
          </h3>
          <h3>
            <h3n> indriyatikkhakāraṇanavakakathā </h3n>
            <h4>
              <h4n> </h4n>
              <p>[03] 699^b^.^eb^ yassa pana evaṃ nayavipassanāya yogaṃ karotopi nayavipassanā na sampajjati, tena  ``navahākārehi indriyāni tikkhāni bhavanti -- uppannuppannānaṃ saṅkhārānaṃ khayameva passati,  tattha ca sakkaccakiriyāya sampādeti, sātaccakiriyāya sampādeti, sappāyakiriyāya  sampādeti, samādhissa ca nimittaggāhena, bojjhaṅgānañca anupavattanatāya, kāye ca jīvite  ca ^a^V2.0248^ea^ anapekkhataṃ upaṭṭhāpeti, tattha ca abhibhuyya nekkhammena, antarā ca abyosānenā''ti evaṃ  vuttānaṃ navannaṃ ākārānaṃ vasena indriyāni tikkhāni katvā ^b^pathavīkasiṇaniddese^eb^  vuttanayena satta asappāyāni vajjetvā satta sappāyāni sevamānena kālena rūpaṃ sammasitabbaṃ,  kālena arūpaṃ. rūpaṃ sammasantena rūpassa nibbatti passitabbā. </p>
            </h4>
          </h3>
          <h3>
            <h3n> rūpanibbattipassanākārakathā </h3n>
            <h4>
              <h4n> </h4n>
              <p>[03] 700^b^.^eb^ seyyathidaṃ ^a^M2.0249^ea^ -- idaṃ rūpaṃ nāma kammādivasena catūhi kāraṇehi  nibbattati. tattha sabbesaṃ sattānaṃ rūpaṃ nibbattamānaṃ paṭhamaṃ kammato nibbattati.  paṭisandhikkhaṇeyeva hi gabbhaseyyakānaṃ tāva tisantativasena vatthu-kāya-bhāvadasakasaṅkhātāni  tiṃsa rūpāni nibbattanti, tāni ca kho paṭisandhicittassa uppādakkhaṇeyeva. yathā ca uppādakkhaṇe,  tathā ṭhitikkhaṇepi bhaṅgakkhaṇepi.</p>
              <p>[03] tattha rūpaṃ dandhanirodhaṃ garuparivatti, cittaṃ khippanirodhaṃ lahuparivatti. tenāha --  ``nāhaṃ, bhikkhave, aññaṃ ekadhammampi samanupassāmi, yaṃ evaṃ lahuparivattaṃ yathayidaṃ,  bhikkhave, citta''nti (a0 ni0  1.48). rūpe dharanteyeva hi soḷasavāre bhavaṅgacittaṃ  uppajjitvā nirujjhati. cittassa uppādakkhaṇopi ṭhitikkhaṇopi bhaṅgakkhaṇopi ekasadisā.  rūpassa pana uppādabhaṅgakkhaṇāyeva lahukā, tehi sadisā. ṭhitikkhaṇo pana mahā, yāva soḷasa  cittāni uppajjitvā nirujjhanti, tāva vattati. paṭisandhicittassa uppādakkhaṇe uppannaṃ  ṭhānappattaṃ purejātaṃ vatthuṃ nissāya dutiyaṃ bhavaṅgaṃ uppajjati. tena saddhiṃ uppannaṃ  ṭhānappattaṃ purejātaṃ vatthuṃ nissāya tatiyaṃ bhavaṅgaṃ uppajjati. iminā nayena yāvatāyukaṃ  cittappavatti veditabbā. āsannamaraṇassa pana ekameva ṭhānappattaṃ purejātaṃ vatthuṃ  nissāya soḷasa cittāni uppajjanti.</p>
              <p>[03] paṭisandhicittassa uppādakkhaṇe uppannaṃ rūpaṃ paṭisandhicittato uddhaṃ soḷasamena cittena saddhiṃ  nirujjhati. ṭhānakkhaṇe uppannaṃ sattarasamassa uppādakkhaṇena saddhiṃ nirujjhati. bhaṅgakkhaṇe  uppannaṃ sattarasamassa ṭhānakkhaṇaṃ patvā nirujjhati. yāva pavatti nāma atthi, evameva pavattati.  opapātikānampi sattasantativasena sattati rūpāni evameva pavattanti. </p>
              <p>[03] 701^b^.^eb^ tattha ^a^V2.0249^ea^ kammaṃ, kammasamuṭṭhānaṃ, kammapaccayaṃ, kammapaccayacittasamuṭṭhānaṃ, kammapaccayāahārasamuṭṭhānaṃ,  kammapaccayautusamuṭṭhānanti esa vibhāgo veditabbo. tattha ^b^kammaṃ^eb^ nāma kusalākusalacetanā.  ^b^kammasamuṭṭhānaṃ^eb^ nāma vipākakkhandhā ca, cakkhudasakādi samasattatirūpañca. ^b^kammapaccayaṃ^eb^  nāma tadeva, kammaṃ hi kammasamuṭṭhānassa upatthambhakapaccayopi hoti. ^b^kammapaccayacittasamuṭṭhānaṃ^eb^  nāma vipākacittasamuṭṭhānaṃ rūpaṃ. ^b^kammapaccayāahārasamuṭṭhānaṃ^eb^ nāma kammasamuṭṭhānarūpesu  ^a^M2.0250^ea^ ṭhānappattā ojā aññaṃ ojaṭṭhamakaṃ samuṭṭhāpeti, tatrāpi ojā ṭhānaṃ patvā  aññanti evaṃ catasso vā pañca vā pavattiyo ghaṭeti. ^b^kammapaccayautusamuṭṭhānaṃ^eb^ nāma  kammajatejodhātu ṭhānappattā utusamuṭṭhānaṃ ojaṭṭhamakaṃ samuṭṭhāpeti, tatrāpi utu aññaṃ  ojaṭṭhamakanti evaṃ catasso vā pañca vā pavattiyo ghaṭeti. evaṃ tāva ^b^kammajarūpassa  nibbatti^eb^ passitabbā. </p>
              <p>[03] 702^b^.^eb^ cittajesupi cittaṃ, cittasamuṭṭhānaṃ, cittapaccayaṃ, cittapaccayāahārasamuṭṭhānaṃ,  cittapaccayautusamuṭṭhānanti esa vibhāgo veditabbo. tattha ^b^cittaṃ^eb^ nāma ekūnanavuticittāni. </p>
              <p>[21] tesu dvattiṃsa cittāni, chabbīsekūnavīsati. </p>
              <p>[22] soḷasa rūpiriyāpathaviññattijanakā matā..</p>
              <p>[03] kāmāvacarato hi aṭṭha kusalāni, dvādasākusalāni, manodhātuvajjā dasa kiriyā, kusalakiriyato  dve abhiññācittānīti dvattiṃsa cittāni rūpaṃ, iriyāpathaṃ, viññattiñca janenti.  vipākavajjāni sesadasarūpāvacarāni, aṭṭha arūpāvacarāni, aṭṭha lokuttaracittānīti chabbīsati  cittāni rūpaṃ, iriyāpathañca janayanti, na viññattiṃ. kāmāvacare dasa bhavaṅgacittāni,  rūpāvacare pañca, tisso manodhātuyo, ekā vipākāhetukamanoviññāṇadhātusomanassasahagatāti  ekūnavīsati cittāni rūpameva janayanti, na iriyāpathaṃ, na viññattiṃ. dvepañcaviññāṇāni,  sabbasattānaṃ paṭisandhicittaṃ, khīṇāsavānaṃ cuticittaṃ, cattāri āruppavipākānīti  soḷasa cittāni neva rūpaṃ janayanti, na iriyāpathaṃ, na viññattiṃ. yāni cettha rūpaṃ  janenti, tāni na ṭhitikkhaṇe, bhaṅgakkhaṇe vā, tadā hi cittaṃ dubbalaṃ hoti. uppādakkhaṇe  pana balavaṃ, tasmā taṃ tadā purejātaṃ vatthuṃ nissāya rūpaṃ samuṭṭhāpeti.</p>
              <p>[03] ^b^cittasamuṭṭhānaṃ^eb^ ^a^V2.0250^ea^ nāma tayo arūpino khandhā, ``saddanavakaṃ, kāyaviññatti, vacīviññatti,  ākāsadhātu, lahutā, mudutā, kammaññatā, upacayo, santatī''ti sattarasavidhaṃ rūpañca.  ^b^cittapaccayaṃ^eb^ nāma ``pacchājātā cittacetasikā dhammā purejātassa imassa kāyassā''ti  (paṭṭhā0 1.1.11) evaṃ vuttaṃ catusamuṭṭhānarūpaṃ. ^b^cittapaccayāahārasamuṭṭhānaṃ^eb^ nāma  cittasamuṭṭhānarūpesu ṭhānappattā ^a^M2.0251^ea^ ojā aññaṃ ojaṭṭhamakaṃ samuṭṭhāpeti, evaṃ  dve tisso pavattiyo ghaṭeti. ^b^cittapaccayautusamuṭṭhānaṃ^eb^ nāma cittasamuṭṭhāno utu  ṭhānappatto aññaṃ ojaṭṭhamakaṃ samuṭṭhāpeti, evaṃ dve tisso pavattiyo ghaṭeti. evaṃ  ^b^cittajarūpassa nibbatti^eb^ passitabbā. </p>
              <p>[03] 703^b^.^eb^ āhārajesupi āhāro, āhārasamuṭṭhānaṃ, āhārapaccayaṃ, āhārapaccayāahārasamuṭṭhānaṃ,  āhārapaccayautusamuṭṭhānanti esa vibhāgo veditabbo. tattha ^b^āhāro^eb^ nāma kabaḷīkāro  āhāro. ^b^āhārasamuṭṭhānaṃ^eb^ nāma upādiṇṇaṃ kammajarūpaṃ paccayaṃ labhitvā tattha patiṭṭhāya  ṭhānappattāya ojāya samuṭṭhāpitaṃ ojaṭṭhamakaṃ, ākāsadhātu, lahutā, mudutā, kammaññatā,  upacayo, santatīti cuddasavidhaṃ rūpaṃ. ^b^āhārapaccayaṃ^eb^ nāma ``kabaḷīkāro āhāro  imassa kāyassa āhārapaccayena paccayo''ti (paṭṭhā0 1.1.15) evaṃ vuttaṃ catusamuṭṭhānarūpaṃ.  ^b^āhārapaccayāahārasamuṭṭhānaṃ^eb^ nāma āhārasamuṭṭhānesu rūpesu ṭhānappattā ojā aññaṃ  ojaṭṭhamakaṃ samuṭṭhāpeti, tatrāpi ojā aññanti evaṃ dasadvādasavāre pavattiṃ ghaṭeti.  ekadivasaṃ paribhuttāhāro sattāhampi upatthambheti. dibbā pana ojā ekamāsaṃ dvemāsampi  upatthambheti. mātarā paribhuttāhāropi dārakassa sarīraṃ pharitvā rūpaṃ samuṭṭhāpeti.  sarīre makkhitāhāropi rūpaṃ samuṭṭhāpeti. kammajāhāro upādiṇṇakāhāro nāma.  sopi ṭhānappatto rūpaṃ samuṭṭhāpeti, tatrāpi ojā aññaṃ samuṭṭhāpetīti evaṃ catasso  vā pañca vā pavattiyo ghaṭeti. ^b^āhārapaccayautusamuṭṭhānaṃ^eb^ nāma āhārasamuṭṭhānā tejodhātu  ṭhānappattā utusamuṭṭhānaṃ ojaṭṭhamakaṃ samuṭṭhāpeti. tatrāyaṃ āhāro āhārasamuṭṭhānānaṃ  janako hutvā paccayo hoti, sesānaṃ nissayāhārātthiavigatavasenāti evaṃ ^b^āhārajarūpassa  nibbatti^eb^ passitabbā. </p>
              <p>[03] 704^b^.^eb^ utujesupi utu, utusamuṭṭhānaṃ, utupaccayaṃ, utupaccayautusamuṭṭhānaṃ, utupaccayāahārasamuṭṭhānanti  esa vibhāgo veditabbo. tattha ^b^utu^eb^ nāma catusamuṭṭhānā tejodhātu, uṇhautu sītautūti  evaṃ panesa duvidho hoti. ^b^utusamuṭṭhānaṃ^eb^ nāma catusamuṭṭhāno utu upādiṇṇakaṃ  paccayaṃ labhitvā ṭhānappatto sarīre rūpaṃ samuṭṭhāpeti. taṃ saddanavakaṃ, ākāsadhātu  ^a^M2.0252^ea^ ^a^V2.0251^ea^, lahutā, mudutā, kammaññatā, upacayo, santatīti pannarasavidhaṃ hoti.  ^b^utupaccayaṃ^eb^ nāma utu catusamuṭṭhānikarūpānaṃ pavattiyā ca vināsassa ca paccayo hoti.  ^b^utupaccayautusamuṭṭhānaṃ^eb^ nāma utusamuṭṭhānā tejodhātu ṭhānappattā aññaṃ ojaṭṭhamakaṃ  samuṭṭhāpeti, tatrāpi utu aññanti evaṃ dīghampi addhānaṃ anupādiṇṇapakkhe ṭhatvāpi  utusamuṭṭhānaṃ pavattatiyeva. ^b^utupaccayāahārasamuṭṭhānaṃ^eb^ nāma utusamuṭṭhānā ṭhānappattā  ojā aññaṃ ojaṭṭhamakaṃ samuṭṭhāpeti, tatrāpi ojā aññanti evaṃ dasadvādasavāre pavattiṃ  ghaṭeti. tatrāyaṃ utu utusamuṭṭhānānaṃ janako hutvā paccayo hoti, sesānaṃ nissayātthiavigatavasenāti  evaṃ ^b^utujarūpassa nibbatti^eb^ passitabbā. evañhi rūpassa nibbattiṃ passanto kālena  rūpaṃ sammasati nāma. </p>
            </h4>
          </h3>
          <h3>
            <h3n> arūpanibbattipassanākārakathā </h3n>
            <h4>
              <h4n> </h4n>
              <p>[03] 705^b^.^eb^ yathā ca rūpaṃ sammasantena rūpassa, evaṃ arūpaṃ sammasantenapi arūpassa nibbatti  passitabbā. sā ca kho ekāsīti lokiyacittuppādavaseneva. </p>
              <p>[01] seyyathidaṃ -- idañhi arūpaṃ nāma purimabhave āyūhitakammavasena paṭisandhiyaṃ tāva ekūnavīsaticittuppādappabhedaṃ  nibbattati. nibbattanākāro panassa paṭiccasamuppādaniddese vuttanayeneva veditabbo.  tadeva paṭisandhicittassa anantaracittato paṭṭhāya bhavaṅgavasena, āyupariyosāne cutivasena.  yaṃ tattha kāmāvacaraṃ, taṃ chasu dvāresu balavārammaṇe tadārammaṇavasena.</p>
              <p>[03] pavatte pana asambhinnattā cakkhussa āpāthagatattā rūpānaṃ ālokasannissitaṃ manasikārahetukaṃ  cakkhuviññāṇaṃ nibbattati saddhiṃ sampayuttadhammehi. cakkhupasādassa hi ṭhitikkhaṇe ṭhitippattameva  rūpaṃ cakkhuṃ ghaṭṭeti. tasmiṃ ghaṭṭite dvikkhattuṃ bhavaṅgaṃ uppajjitvā nirujjhati. tato  tasmiṃyeva ārammaṇe kiriyamanodhātu āvajjanakiccaṃ sādhayamānā uppajjati. tadanantaraṃ  tadeva rūpaṃ passamānaṃ kusalavipākaṃ akusalavipākaṃ vā cakkhuviññāṇaṃ. tato tadeva  rūpaṃ sampaṭicchamānā vipākamanodhātu. tato tadeva rūpaṃ santīrayamānā vipākāhetukamanoviññāṇadhātu.  tato tadeva rūpaṃ vavatthāpayamānā kiriyāhetukamanoviññāṇadhātu ^a^V2.0252^ea^ upekkhāsahagatā   ^a^M2.0253^ea^. tato paraṃ kāmāvacarakusalākusalakiriyacittesu ekaṃ vā upekkhāsahagatāhetukaṃ  cittaṃ pañca satta vā javanāni. tato kāmāvacarasattānaṃ ekādasasu tadārammaṇacittesu  javanānurūpaṃ yaṃkiñci tadārammaṇanti. esa nayo sesadvāresupi. manodvāre pana mahaggatacittānipi  uppajjantīti. evaṃ chasu dvāresu ^b^arūpassa nibbatti^eb^ passitabbā. evañhi arūpassa  nibbattiṃ passanto kālena arūpaṃ sammasati nāma.</p>
              <p>[03] evaṃ kālena rūpaṃ kālena arūpaṃ sammasitvāpi tilakkhaṇaṃ āropetvā anukkamena paṭipajjamāno  eko paññābhāvanaṃ sampādeti. </p>
            </h4>
          </h3>
          <h3>
            <h3n> rūpasattakasammasanakathā </h3n>
            <h4>
              <h4n> </h4n>
              <p>[03] 706^b^.^eb^ aparo rūpasattakārūpasattakavasena tilakkhaṇaṃ āropetvā saṅkhāre sammasati. tattha  ādānanikkhepanato, vayovuḍḍhatthaṅgamato, āhāramayato, utumayato, kammajato, cittasamuṭṭhānato,  dhammatārūpatoti imehi ākārehi āropetvā sammasanto rūpasattakavasena āropetvā  sammasati nāma. tenāhu porāṇā -- </p>
              <p>[21] ``ādānanikkhepanato, vayovuḍḍhatthagāmito. </p>
              <p>[27] āhārato ca ututo, kammato cāpi cittato. </p>
              <p>[22] dhammatārūpato satta, vitthārena vipassatī''ti..</p>
              <p>[03] tattha ^b^ādāna^eb^nti paṭisandhi. ^b^nikkhepana^eb^nti cuti. iti yogāvacaro imehi ^b^ādānanikkhepehi^eb^  ekaṃ vassasataṃ paricchinditvā saṅkhāresu tilakkhaṇaṃ āropeti. kathaṃ? etthantare  sabbe saṅkhārā aniccā. kasmā? uppādavayavattito, vipariṇāmato, tāvakālikato,  niccapaṭikkhepato ca. yasmā pana uppannā saṅkhārā ṭhitiṃ pāpuṇanti, ṭhitiyaṃ jarāya  kilamanti, jaraṃ patvā avassaṃ bhijjanti, tasmā abhiṇhasampaṭipīḷanato, dukkhamato dukkhavatthuto,  sukhapaṭikkhepato ca dukkhā. yasmā ca ``uppannā saṅkhārā ṭhitiṃ mā pāpuṇantu, ṭhānappattā  mā jīrantu, jarappattā mā bhijjantū''ti imesu tīsu ^a^M2.0254^ea^ ṭhānesu kassaci  vasavattibhāvo ^a^V2.0253^ea^ natthi, suññā tena vasavattanākārena, tasmā suññato, assāmikato,  avasavattito, attapaṭikkhepato ca anattāti. </p>
              <p>[03] 707^b^.^eb^ evaṃ ādānanikkhepanavasena vassasataparicchinne rūpe tilakkhaṇaṃ āropetvā tato  paraṃ ^b^vayovuḍḍhatthaṅgamato^eb^ āropeti. tattha ^b^vayovuḍḍhatthaṅgamo^eb^ nāma vayavasena vuḍḍhassa vaḍḍhitassa  rūpassa atthaṅgamo. tassa vasena tilakkhaṇaṃ āropetīti attho.</p>
              <p>[03] kathaṃ? so tameva vassasataṃ paṭhamavayena majjhimavayena pacchimavayenāti tīhi vayehi paricchindati.  tattha ādito tettiṃsa vassāni paṭhamavayo nāma. tato catuttiṃsa majjhimavayo nāma.  tato tettiṃsa pacchimavayo nāmāti. iti imehi tīhi vayehi paricchinditvā, ``paṭhamavaye  pavattaṃ rūpaṃ majjhimavayaṃ appatvā tattheva nirujjhati, tasmā taṃ aniccaṃ. yadaniccaṃ,  taṃ dukkhaṃ. yaṃ dukkhaṃ, tadanattā. majjhimavaye pavattarūpampi pacchimavayaṃ appatvā  tattheva nirujjhati, tasmā tampi aniccaṃ dukkhamanattā. pacchimavaye tettiṃsa vassāni  pavattarūpampi maraṇato paraṃ gamanasamatthaṃ nāma natthi, tasmā tampi aniccaṃ dukkhamanattā''ti  tilakkhaṇaṃ āropeti. </p>
              <p>[03] 708^b^.^eb^ evaṃ ^b^paṭhamavayādivasena^eb^ vayovuḍḍhatthaṅgamato tilakkhaṇaṃ āropetvā puna ``mandadasakaṃ,  khiḍḍādasakaṃ, vaṇṇadasakaṃ, baladasakaṃ, paññādasakaṃ, hānidasakaṃ, pabbhāradasakaṃ,  vaṅkadasakaṃ, momūhadasakaṃ, sayanadasaka''nti imesaṃ ^b^dasannaṃ dasakānaṃ vasena^eb^ vayovuḍḍhatthaṅgamato  tilakkhaṇaṃ āropeti.</p>
              <p>[03] tattha dasakesu tāva vassasatajīvino puggalassa paṭhamāni dasa vassāni ^b^mandadasakaṃ^eb^ nāma,  tadā hi so mando hoti capalo kumārako. tato parāni dasa ^b^khiḍḍādasakaṃ^eb^ nāma, tadā  hi so khiḍḍāratibahulo hoti. tato parāni dasa ^b^vaṇṇadasakaṃ^eb^ nāma, tadā hissa vaṇṇāyatanaṃ  vepullaṃ pāpuṇāti. tato parāni dasa ^b^baladasakaṃ^eb^ nāma, tadā hissa balañca thāmo  ca vepullaṃ pāpuṇāti. tato parāni dasa ^b^paññādasakaṃ^eb^ nāma, tadā hissa paññā  suppatiṭṭhitā hoti, pakatiyā kira dubbalapaññassāpi ^a^M2.0255^ea^ tasmiṃ kāle appamattakā  paññā uppajjatiyeva. tato parāni dasa ^b^hānidasakaṃ^eb^ nāma, tadā hissa khiḍḍārativaṇṇabalapaññā  parihāyanti. tato parāni ^a^V2.0254^ea^ dasa ^b^pabbhāradasakaṃ^eb^ nāma, tadā hissa attabhāvo purato  pabbhāro hoti. tato parāni dasa ^b^vaṅkadasakaṃ^eb^ nāma, tadā hissa attabhāvo naṅgalakoṭi  viya vaṅko hoti. tato parāni dasa ^b^momūhadasakaṃ^eb^ nāma. tadā hi so momūho hoti,  kataṃ kataṃ pamussati. tato parāni dasa ^b^sayanadasakaṃ^eb^ nāma, vassasatiko hi sayanabahulova  hoti.</p>
              <p>[03] tatrāyaṃ yogī etesaṃ dasakānaṃ vasena vayovuḍḍhatthaṅgamato tilakkhaṇaṃ āropetuṃ iti paṭisañcikkhati --  ``paṭhamadasake pavattarūpaṃ dutiyadasakaṃ appatvā tattheva nirujjhati, tasmā taṃ aniccaṃ  dukkhamanattā. dutiyadasake...pe0... navamadasake pavattarūpaṃ dasamadasakaṃ appatvā tattheva  nirujjhati. dasamadasake pavattarūpaṃ punabbhavaṃ appatvā idheva nirujjhati, tasmā tampi aniccaṃ  dukkhamanattā''ti tilakkhaṇaṃ āropeti. </p>
              <p>[03] 709^b^.^eb^ evaṃ dasakavasena vayovuḍḍhatthaṅgamato tilakkhaṇaṃ āropetvā puna tadeva vassasataṃ pañcapañcavassavasena  vīsatikoṭṭhāse katvā vayovuḍḍhatthaṅgamato tilakkhaṇaṃ āropeti. kathaṃ? so hi iti  paṭisañcikkhati -- ``paṭhame vassapañcake pavattarūpaṃ dutiyaṃ vassapañcakaṃ appatvā tattheva  nirujjhati, tasmā taṃ aniccaṃ dukkhamanattā. dutiye vassapañcake pavattarūpaṃ tatiyaṃ...pe0...  ekūnavīsatime vassapañcake pavattarūpaṃ vīsatimaṃ vassapañcakaṃ appatvā tattheva nirujjhati.  vīsatime vassapañcake pavattarūpaṃ maraṇato paraṃ gamanasamatthaṃ nāma natthi, tasmā tampi aniccaṃ  dukkhamanattā''ti.</p>
              <p>[03] evaṃ vīsatikoṭṭhāsavasena vayovuḍḍhatthaṅgamato tilakkhaṇaṃ āropetvā puna pañcavīsati koṭṭhāse  katvā catunnaṃ catunnaṃ vassānaṃ vasena āropeti. tato tettiṃsa koṭṭhāse katvā  tiṇṇaṃ tiṇṇaṃ vassānaṃ vasena, paññāsa koṭṭhāse katvā dvinnaṃ dvinnaṃ vassānaṃ vasena,  sataṃ koṭṭhāse katvā ekekavassavasena. tato ekaṃ vassaṃ tayo ^a^M2.0256^ea^ koṭṭhāse  katvā vassānahemantagimhesu tīsu utūsu ekekautuvasena tasmiṃ vayovuḍḍhatthaṅgamarūpe tilakkhaṇaṃ  āropeti.</p>
              <p>[03] kathaṃ? ^b^``vassāne^eb^ catumāsaṃ pavattarūpaṃ hemantaṃ appatvā tattheva niruddhaṃ. ^b^hemante^eb^  pavattarūpaṃ gimhaṃ appatvā tattheva niruddhaṃ. ^b^gimhe^eb^ pavattarūpaṃ puna vassānaṃ appatvā  tattheva niruddhaṃ, tasmā taṃ aniccaṃ dukkhamanattā''ti. evaṃ āropetvā puna ekaṃ  vassaṃ cha koṭṭhāse katvā -- ^b^``vassāne^eb^ ^a^V2.0255^ea^ dvemāsaṃ pavattarūpaṃ saradaṃ appatvā tattheva niruddhaṃ.  ^b^sarade^eb^ pavattarūpaṃ hemantaṃ. ^b^hemante^eb^ pavattarūpaṃ sisiraṃ. ^b^sisire^eb^ pavattarūpaṃ  vasantaṃ. ^b^vasante^eb^ pavattarūpaṃ gimhaṃ. ^b^gimhe^eb^ pavattarūpaṃ puna vassānaṃ appatvā tattheva  niruddhaṃ, tasmā aniccaṃ dukkhamanattā''ti evaṃ tasmiṃ vayovuḍḍhatthaṅgamarūpe tilakkhaṇaṃ  āropeti.</p>
              <p>[03] evaṃ āropetvā tato kāḷajuṇhavasena -- ``kāḷe pavattarūpaṃ juṇhaṃ appatvā. juṇhe  pavattarūpaṃ kāḷaṃ appatvā tattheva niruddhaṃ, tasmā aniccaṃ dukkhamanattā''ti tilakkhaṇaṃ  āropeti. tato rattindivavasena -- ``rattiṃ pavattarūpaṃ divasaṃ appatvā tattheva niruddhaṃ.  divasaṃ pavattarūpampi rattiṃ appatvā tattheva niruddhaṃ, tasmā aniccaṃ dukkhamanattā''ti  tilakkhaṇaṃ āropeti. tato tadeva rattindivaṃ pubbaṇhādivasena cha koṭṭhāse katvā --  ``pubbaṇhe pavattarūpaṃ majjhanhaṃ appatvā. majjhanhe pavattarūpaṃ sāyanhaṃ. sāyanhe pavattarūpaṃ  paṭhamayāmaṃ. paṭhamayāme pavattarūpaṃ majjhimayāmaṃ. majjhimayāme pavattarūpaṃ pacchimayāmaṃ appatvā  tattheva niruddhaṃ. pacchimayāme pavattarūpaṃ puna pubbaṇhaṃ appatvā tattheva niruddhaṃ, tasmā  aniccaṃ dukkhamanattā''ti tilakkhaṇaṃ āropeti. </p>
              <p>[03] 710^b^.^eb^ evaṃ āropetvā puna tasmiṃyeva rūpe abhikkamapaṭikkamāalokanavilokanasamiñjanapasāraṇavasena --  ``abhikkame pavattarūpaṃ paṭikkamaṃ appatvā tattheva nirujjhati. paṭikkame pavattarūpaṃ  ālokanaṃ. ālokane pavattarūpaṃ vilokanaṃ. vilokane pavattarūpaṃ samiñjanaṃ. samiñjane  pavattarūpaṃ pasāraṇaṃ appatvā tattheva nirujjhati. tasmā aniccaṃ dukkhamanattā''ti tilakkhaṇaṃ  āropeti.</p>
              <p>[03] tato ekapadavāraṃ uddharaṇa atiharaṇavītiharaṇavossajjanasannikkhepanasannirumbhanavasena cha koṭṭhāse  karoti.</p>
              <p>[03] tattha ^a^M2.0257^ea^ ^b^uddharaṇaṃ^eb^ nāma pādassa bhūmito ukkhipanaṃ. ^b^atiharaṇaṃ^eb^ nāma purato  haraṇaṃ. ^b^vītiharaṇaṃ^eb^ nāma khāṇukaṇṭakadīghajātiādīsu kiñcideva disvā ito cito  ca pādasañcāraṇaṃ. ^b^vossajjanaṃ^eb^ nāma pādassa heṭṭhā oropanaṃ. ^b^sannikkhepanaṃ^eb^ nāma pathavītale  ṭhapanaṃ. ^b^sannirumbhanaṃ^eb^ nāma puna pāduddharaṇakāle pādassa pathaviyā saddhiṃ abhinippīḷanaṃ.  tattha uddharaṇe pathavīdhātu ^a^V2.0256^ea^ āpodhātūti dve dhātuyo omattā honti mandā, itarā dve  adhimattā honti balavatiyo. tathā atiharaṇavītiharaṇesu. vossajjane tejodhātu vāyodhātūti  dve dhātuyo omattā honti mandā, itarā dve adhimattā honti balavatiyo. tathā sannikkhepanasannirumbhanesu.  evaṃ cha koṭṭhāse katvā tesaṃ vasena tasmiṃ vayovuḍḍhatthaṅgamarūpe tilakkhaṇaṃ āropeti.</p>
              <p>[03] kathaṃ? so iti paṭisañcikkhati -- ``yā uddharaṇe pavattā dhātuyo, yāni ca tadupādāyarūpāni,  sabbe te dhammā atiharaṇaṃ appatvā ettheva nirujjhanti, tasmā aniccā dukkhā anattā.  tathā atiharaṇe pavattā vītiharaṇaṃ. vītiharaṇe pavattā vossajjanaṃ. vossajjane pavattā  sannikkhepanaṃ. sannikkhepane pavattā sannirumbhanaṃ appatvā ettheva nirujjhanti. iti  tattha tattha uppannā itaraṃ itaraṃ koṭṭhāsaṃ appatvā tattha tattheva pabbaṃ pabbaṃ sandhi sandhi  odhi odhi hutvā tattakapāle pakkhittatilā viya taṭataṭāyantā saṅkhārā bhijjanti.  tasmā aniccā dukkhā anattā''ti. tassevaṃ pabbapabbagate saṅkhāre vipassato rūpasammasanaṃ  sukhumaṃ hoti. </p>
              <p>[03] 711^b^.^eb^ sukhumatte ca panassa idaṃ opammaṃ. eko kira dārutiṇukkādīsu kataparicayo  adiṭṭhapubbapadīpo paccantavāsiko nagaramāgamma antarāpaṇe jalamānaṃ padīpaṃ disvā ekaṃ  purisaṃ pucchi ambho ``kiṃ nāmetaṃ evaṃ manāpa''nti? tamenaṃ so āha ``kimettha  manāpaṃ, padīpo nāmesa telakkhayena vaṭṭikkhayena ca gatamaggopissa na paññāyissatī''ti.  tamañño evamāha ``idaṃ oḷārikaṃ, imissā hi vaṭṭiyā anupubbena ḍayhamānāya tatiyabhāge  tatiyabhāge jālā itarītaraṃ padesaṃ appatvāva nirujjhissatī''ti. tamañño evamāha ``idampi  oḷārikaṃ, imissā hi aṅgulaṅgulantare aḍḍhaṅgulaḍḍhaṅgulantare ^a^M2.0258^ea^ tantumhi  tantumhi aṃsumhi aṃsumhi jālā itarītaraṃ aṃsuṃ appatvāva nirujjhissati. aṃsuṃ  pana muñcitvā na sakkā jālaṃ paññāpetu''nti.</p>
              <p>[03] tattha ``telakkhayena vaṭṭikkhayena ca padīpassa gatamaggopi na paññāyissatī''ti purisassa ñāṇaṃ  viya yogino ādānanikkhepanato vassasatena paricchinnarūpe tilakkhaṇāropanaṃ. ``vaṭṭiyā  tatiyabhāge tatiyabhāge jālā itarītaraṃ padesaṃ appatvāva nirujjhissatī''ti  ^a^V2.0257^ea^ purisassa  ñāṇaṃ viya yogino vassasatassa tatiyakoṭṭhāsaparicchinne vayovuḍḍhatthaṅgamarūpe tilakkhaṇāropanaṃ.  ``aṅgulaṅgulantare jālā itarītaraṃ appatvāva nirujjhissatī''ti purisassa ñāṇaṃ viya  yogino dasavassa pañcavassa catuvassa tivassa dvivassa ekavassa paricchinne rūpe tilakkhaṇāropanaṃ.  ``aḍḍhaṅgulaḍḍhaṅgulantare jālā itarītaraṃ appatvāva nirujjhissatī''ti purisassa ñāṇaṃ  viya yogino ekekautuvasena ekaṃ vassaṃ tidhā, chadhā ca vibhajitvā catumāsa-dvimāsaparicchinne  rūpe tilakkhaṇāropanaṃ. ``tantumhi tantumhi jālā itarītaraṃ appatvāva nirujjhissatī''ti  purisassa ñāṇaṃ viya yogino kāḷajuṇhavasena, rattindivavasena, ekarattindivaṃ cha  koṭṭhāse katvā pubbaṇhādivasena ca paricchinne rūpe tilakkhaṇāropanaṃ. ``aṃsumhi  aṃsumhi jālā itarītaraṃ appatvāva nirujjhissatī''ti purisassa ñāṇaṃ viya yogino  abhikkamādivasena ceva uddharaṇādīsu ca ekekakoṭṭhāsavasena paricchinne rūpe tilakkhaṇāropananti. </p>
              <p>[03] 712^b^.^eb^ so evaṃ nānākārehi vayovuḍḍhatthaṅgamarūpe tilakkhaṇaṃ āropetvā puna tadeva rūpaṃ  visaṅkharitvā āhāramayādivasena cattāro koṭṭhāse katvā ekekakoṭṭhāse tilakkhaṇaṃ  āropeti. tatrāssa ^b^āhāramayaṃ rūpaṃ^eb^ chātasuhitavasena pākaṭaṃ hoti. chātakāle  samuṭṭhitaṃ rūpaṃ hi jhattaṃ hoti kilantaṃ, jhāmakhāṇuko viya, aṅgārapacchiyaṃ nilīnakāko  viya ca dubbaṇṇaṃ dussaṇṭhitaṃ. suhitakāle samuṭṭhitaṃ dhātaṃ pīṇitaṃ mudu siniddhaṃ  phassavantaṃ hoti. so taṃ pariggahetvā ``chātakāle ^a^M2.0259^ea^ pavattarūpaṃ suhitakālaṃ  appatvā ettheva nirujjhati. suhitakāle samuṭṭhitampi chātakālaṃ appatvā ettheva  nirujjhati, tasmā taṃ aniccaṃ dukkhamanattā''ti evaṃ tattha tilakkhaṇaṃ āropeti. </p>
              <p>[03] 713^b^.^eb^ ^b^utumayaṃ^eb^ sītuṇhavasena pākaṭaṃ hoti. uṇhakāle samuṭṭhitaṃ rūpaṃ hi jhattaṃ  hoti kilantaṃ dubbaṇṇaṃ. sītautunā samuṭṭhitaṃ rūpaṃ dhātaṃ pīṇitaṃ siniddhaṃ hoti.  so taṃ pariggahetvā ``uṇhakāle pavattarūpaṃ sītakālaṃ appatvā ettheva nirujjhati.  sītakāle pavattarūpaṃ uṇhakālaṃ appatvā ettheva nirujjhati, tasmā taṃ aniccaṃ dukkhamanattā''ti  evaṃ tattha tilakkhaṇaṃ āropeti. </p>
              <p>[03] 714^b^.^eb^ ^b^kammajaṃ^eb^ āyatanadvāravasena pākaṭaṃ hoti. cakkhudvārasmiṃ  hi cakkhukāyabhāvadasakavasena ^a^V2.0258^ea^  tiṃsa kammajarūpāni, upatthambhakāni pana tesaṃ utucittāhārasamuṭṭhānāni catuvīsatīti  catupaṇṇāsa honti. tathā sotaghānajivhādvāresu. kāyadvāre kāyabhāvadasakavasena ceva  utusamuṭṭhānādivasena ca catucattālīsa. manodvāre hadayavatthukāyabhāvadasakavasena ceva utusamuṭṭhānādivasena  ca catupaṇṇāsameva.</p>
              <p>[03] so sabbampi taṃ rūpaṃ pariggahetvā ``cakkhudvāre pavattarūpaṃ sotadvāraṃ appatvā ettheva  nirujjhati. sotadvāre pavattarūpaṃ ghānadvāraṃ. ghānadvāre pavattarūpaṃ jivhādvāraṃ. jivhādvāre  pavattarūpaṃ kāyadvāraṃ. kāyadvāre pavattarūpaṃ manodvāraṃ appatvā ettheva nirujjhati, tasmā  taṃ aniccaṃ dukkhamanattā''ti evaṃ tattha tilakkhaṇaṃ āropeti. </p>
              <p>[03] 715^b^.^eb^ ^b^cittasamuṭṭhānaṃ^eb^ somanassitadomanassitavasena pākaṭaṃ hoti, somanassitakāle  uppannaṃ hi rūpaṃ siniddhaṃ mudu pīṇitaṃ phassavantaṃ hoti. domanassitakāle uppannaṃ  jhattaṃ kilantaṃ dubbaṇṇaṃ hoti. so taṃ pariggahetvā ``somanassitakāle pavattarūpaṃ  domanassitakālaṃ appatvā ettheva nirujjhati. domanassitakāle pavattarūpaṃ somanassitakālaṃ  appatvā ettheva nirujjhati, tasmā taṃ aniccaṃ dukkhamanattā''ti evaṃ tattha tilakkhaṇaṃ  āropeti.</p>
              <p>[03] tassevaṃ ^a^M2.0260^ea^ cittasamuṭṭhānarūpaṃ pariggahetvā tattha tilakkhaṇaṃ āropayato ayamattho  pākaṭo hoti -- </p>
              <p>[21] jīvitaṃ attabhāvo ca, sukhadukkhā ca kevalā. </p>
              <p>[22] ekacittasamāyuttā, lahuso vattate khaṇo.. </p>
              <p>[21] cullāsīti sahassāni, kappaṃ tiṭṭhanti ye marū. </p>
              <p>[22] na tveva tepi tiṭṭhanti, dvīhi cittehi samohitā.. </p>
              <p>[21] ye niruddhā marantassa, tiṭṭhamānassa vā idha. </p>
              <p>[22] sabbeva sadisā khandhā, gatā appaṭisandhikā.. </p>
              <p>[21] anantarā ^a^V2.0259^ea^ ca ye bhaggā, ye ca bhaggā anāgate. </p>
              <p>[22] tadantarā niruddhānaṃ, vesamaṃ natthi lakkhaṇe.. </p>
              <p>[21] anibbattena na jāto, paccuppannena jīvati. </p>
              <p>[22] cittabhaṅgā mato loko, paññatti paramatthiyā.. </p>
              <p>[21] anidhānagatā bhaggā, puñjo natthi anāgate. </p>
              <p>[22] nibbattā yepi tiṭṭhanti, āragge sāsapūpamā.. </p>
              <p>[21] nibbattānañca dhammānaṃ, bhaṅgo nesaṃ purakkhato. </p>
              <p>[22] palokadhammā tiṭṭhanti, purāṇehi amissitā.. </p>
              <p>[21] adassanato āyanti, bhaggā gacchantudassanaṃ. </p>
              <p>[22] vijjuppādova ākāse, uppajjanti vayanti cāti.. (mahāni0 10). </p>
              <p>[03] 716^b^.^eb^ evaṃ āhāramayādīsu tilakkhaṇaṃ āropetvā puna ^b^dhammatārūpe^eb^ tilakkhaṇaṃ āropeti.  ^b^dhammatārūpaṃ^eb^ nāma bahiddhā anindriyabaddhaṃ ayalohatipusīsasuvaṇṇarajatamuttāmaṇiveḷuriyasaṅkhasilāpavāḷalohitaṅgamasāragallabhūmipāsāṇapabbatatiṇarukkhalatādibhedaṃ  vivaṭṭakappato paṭṭhāya uppajjanakarūpaṃ. tadassa asokaṅkurādivasena pākaṭaṃ hoti.</p>
              <p>[03] asokaṅkuraṃ hi āditova tanurattaṃ hoti, tato dvīhatīhaccayena ghanarattaṃ, puna dvīhatīhaccayena  mandarattaṃ, tato taruṇapallavavaṇṇaṃ, tato ^a^M2.0261^ea^ pariṇatapallavavaṇṇaṃ, tato haritapaṇṇavaṇṇaṃ.  tato nīlapaṇṇavaṇṇaṃ. tato nīlapaṇṇavaṇṇakālato paṭṭhāya sabhāgarūpasantatimanuppabandhāpayamānaṃ  saṃvaccharamattena paṇḍupalāsaṃ hutvā vaṇṭato chijjitvā patati.</p>
              <p>[03] so taṃ pariggahetvā ``tanurattakāle pavattarūpaṃ ghanarattakālaṃ appatvā nirujjhati. ghanarattakāle  pavattarūpaṃ mandarattakālaṃ. mandarattakāle pavattarūpaṃ taruṇapallavavaṇṇakālaṃ. taruṇapallavavaṇṇakāle  pavattaṃ pariṇatapallavavaṇṇakālaṃ. pariṇatapallavavaṇṇakāle pavattaṃ haritapaṇṇavaṇṇakālaṃ  ^a^V2.0260^ea^. haritapaṇṇakāle  pavattaṃ nīlapaṇṇavaṇṇakālaṃ. nīlapaṇṇavaṇṇakāle pavattaṃ paṇḍupalāsakālaṃ. paṇḍupalāsakāle  pavattaṃ vaṇṭato chijjitvā patanakālaṃ appatvāva nirujjhati, tasmā taṃ aniccaṃ dukkhamanattā''ti  tilakkhaṇaṃ āropeti, evaṃ tattha tilakkhaṇaṃ āropetvā iminā nayena sabbampi dhammatārūpaṃ  sammasati.</p>
              <p>[03] evaṃ tāva ^b^rūpasattakavasena^eb^ tilakkhaṇaṃ āropetvā saṅkhāre sammasati. </p>
            </h4>
          </h3>
          <h3>
            <h3n> arūpasattakasammasanakathā </h3n>
            <h4>
              <h4n> </h4n>
              <p>[03] 717^b^.^eb^ yaṃ pana vuttaṃ ``arūpasattakavasenā''ti, tattha ayaṃ mātikā -- kalāpato, yamakato,  khaṇikato, paṭipāṭito, diṭṭhiugghāṭanato, mānasamugghāṭanato, nikantipariyādānatoti.</p>
              <p>[03] tattha ^b^kalāpato^eb^ti phassapañcamakā dhammā. kathaṃ kalāpato sammasatīti? idha bhikkhu iti  paṭisañcikkhati -- ``ye ime `kesā aniccā dukkhā anattā'ti sammasane uppannā  phassapañcamakā dhammā, ye ca `lomā...pe0... matthaluṅgaṃ aniccaṃ dukkhamanattā'ti sammasane  uppannā phassapañcamakā dhammā, sabbe te itarītaraṃ appatvā pabbaṃpabbaṃ odhiodhi hutvā  tattakapāle pakkhittatilā viya taṭataṭāyantā vinaṭṭhā, tasmā aniccā dukkhā anattā''ti.  ayaṃ tāva ^b^visuddhikathāyaṃ^eb^ nayo.</p>
              <p>[03] ^b^ariyavaṃsakathāyaṃ^eb^ pana ``heṭṭhā rūpasattake sattasu ṭhānesu `rūpaṃ aniccaṃ dukkhamanattā'ti  pavattaṃ cittaṃ aparena cittena `aniccaṃ dukkhamanattā'ti sammasanto `kalāpato ^a^M2.0262^ea^  sammasatī'ti'' vuttaṃ, taṃ yuttataraṃ. tasmā sesānipi teneva nayena vibhajissāma. </p>
              <p>[03] 718^b^.^eb^ ^b^yamakato^eb^ti idha bhikkhu ādānanikkheparūpaṃ ``aniccaṃ dukkhamanattā''ti sammasitvā  tampi cittaṃ aparena cittena ``aniccaṃ dukkhamanattā''ti sammasati. vayovuḍḍhatthaṅgamarūpaṃ,  āhāramayaṃ, utumayaṃ, kammajaṃ, cittasamuṭṭhānaṃ, dhammatārūpaṃ ``aniccaṃ dukkhamanattā''ti  ^a^V2.0261^ea^ sammasitvā tampi cittaṃ aparena cittena ``aniccaṃ dukkhamanattā''ti sammasati. evaṃ  yamakato sammasati nāma. </p>
              <p>[03] 719^b^.^eb^ ^b^khaṇikato^eb^ti idha bhikkhu ādānanikkheparūpaṃ ``aniccaṃ dukkhamanattā''ti  sammasitvā taṃ paṭhamacittaṃ dutiyacittena, dutiyaṃ tatiyena, tatiyaṃ catutthena, catutthaṃ  pañcamena ``etampi aniccaṃ dukkhamanattā''ti sammasati. vayovuḍḍhatthaṅgamarūpaṃ, āhāramayaṃ,  utumayaṃ, kammajaṃ, cittasamuṭṭhānaṃ, dhammatārūpaṃ ``aniccaṃ dukkhamanattā''ti sammasitvā  taṃ paṭhamacittaṃ dutiyacittena, dutiyaṃ tatiyena, tatiyaṃ catutthena, catutthaṃ pañcamena  ``etampi aniccaṃ dukkhamanattā''ti sammasati. evaṃ rūpapariggāhakacittato paṭṭhāya  cattāri cattāri cittāni sammasanto khaṇikato sammasati nāma. </p>
              <p>[03] 720^b^.^eb^ ^b^paṭipāṭito^eb^ti ādānanikkheparūpaṃ ``aniccaṃ dukkhamanattā''ti sammasitvā taṃ  paṭhamacittaṃ dutiyacittena, dutiyaṃ tatiyena, tatiyaṃ catutthena...pe0... dasamaṃ ekādasamena  ``etampi aniccaṃ dukkhamanattā''ti sammasati. vayovuḍḍhatthaṅgamarūpaṃ, āhāramayaṃ, utumayaṃ,  kammajaṃ, cittasamuṭṭhānaṃ, dhammatārūpaṃ ``aniccaṃ dukkhamanattā''ti sammasitvā taṃ  paṭhamacittaṃ dutiyacittena, dutiyaṃ tatiyena, tatiyaṃ catutthena...pe0... dasamaṃ ekādasamena  ``etampi aniccaṃ dukkhamanattā''ti evaṃ vipassanā paṭipāṭiyā sakalampi divasabhāgaṃ  sammasituṃ vaṭṭeyya. yāva dasamacittasammasanā pana rūpakammaṭṭhānampi arūpakammaṭṭhānampi paguṇaṃ  hoti. tasmā dasameyeva ṭhapetabbanti vuttaṃ. evaṃ sammasanto paṭipāṭito sammasati  nāma. </p>
              <p>[03] 721^b^.^eb^ ^b^diṭṭhiugghāṭanato mānaugghāṭanato nikantipariyādānato^eb^ti imesu tīsu visuṃ  sammasananayo nāma natthi. yaṃ panetaṃ heṭṭhā ^a^M2.0263^ea^ rūpaṃ, idha ca arūpaṃ pariggahitaṃ,  taṃ passanto rūpārūpato uddhaṃ aññaṃ sattaṃ nāma na passati. sattassa adassanato paṭṭhāya sattasaññā  ugghāṭitā hoti. sattasaññaṃ ugghāṭitacittena saṅkhāre pariggaṇhato diṭṭhi nuppajjati.  diṭṭhiyā anuppajjamānāya ^b^diṭṭhi ugghāṭitā^eb^ nāma hoti. diṭṭhiugghāṭitacittena saṅkhāre  pariggaṇhato māno nuppajjati. māne anuppajjante ^b^māno samugghāṭito^eb^ nāma hoti.  mānasamugghāṭitacittena saṅkhāre pariggaṇhato taṇhā nuppajjati. taṇhāya anuppajjantiyā  ^b^nikanti pariyādiṇṇā^eb^ nāma hotīti idaṃ tāva ^b^visuddhikathāyaṃ^eb^ vuttaṃ.</p>
              <p>[03] ^b^ariyavaṃsakathāyaṃ^eb^ ^a^V2.0262^ea^ pana ``diṭṭhiugghāṭanato mānasamugghāṭanato nikantipariyādānato''ti  mātikaṃ ṭhapetvā ayaṃ nayo dassito.</p>
              <p>[03] ``ahaṃ vipassāmi, mama vipassanā''ti gaṇhato hi diṭṭhisamugghāṭanaṃ nāma na hoti. ``saṅkhārāva  saṅkhāre vipassanti sammasanti vavatthapenti pariggaṇhanti paricchindantī''ti gaṇhato pana  ^b^diṭṭhiugghāṭanaṃ^eb^ nāma hoti.</p>
              <p>[03] ``suṭṭhu vipassāmi, manāpaṃ vipassāmī''ti gaṇhato mānasamugghāṭo nāma na hoti. ``saṅkhārāva  saṅkhāre vipassanti sammasanti vavatthapenti pariggaṇhanti paricchindantī''ti gaṇhato pana  ^b^mānasamugghāṭo^eb^ nāma hoti.</p>
              <p>[03] ``vipassituṃ sakkomī''ti vipassanaṃ assādentassa nikantipariyādānaṃ nāma na hoti.  ``saṅkhārāva saṅkhāre vipassanti sammasanti vavatthapenti pariggaṇhanti paricchindantī''ti  gaṇhato pana ^b^nikantipariyādānaṃ^eb^ nāma hoti.</p>
              <p>[03] sace saṅkhārā attā bhaveyyuṃ, attāti gahetuṃ vaṭṭeyyuṃ, anattā ca pana attāti gahitā,  tasmā te avasavattanaṭṭhena anattā, hutvā abhāvaṭṭhena aniccā, uppādavayapaṭipīḷanaṭṭhena  dukkhāti passato ^b^diṭṭhiugghāṭanaṃ^eb^ nāma hoti.</p>
              <p>[03] sace saṅkhārā niccā bhaveyyuṃ, niccāti gahetuṃ vaṭṭeyyuṃ, aniccā ca pana niccāti  gahitā, tasmā te hutvā abhāvaṭṭhena aniccā, uppādavayapaṭipīḷanaṭṭhena dukkhā, avasavattanaṭṭhena  anattāti passato ^b^mānasamugghāṭo^eb^ nāma hoti.</p>
              <p>[03] sace ^a^M2.0264^ea^ saṅkhārā sukhā bhaveyyuṃ, sukhāti gahetuṃ vaṭṭeyyuṃ, dukkhā ca pana  sukhāti gahitā, tasmā te uppādavayapaṭipīḷanaṭṭhena dukkhā, hutvā abhāvaṭṭhena aniccā,  avasavattanaṭṭhena anattāti passato ^b^nikantipariyādānaṃ^eb^ nāma hoti.</p>
              <p>[03] evaṃ saṅkhāre anattato passantassa ^b^diṭṭhisamugghāṭanaṃ^eb^ nāma hoti. aniccato passantassa  ^b^mānasamugghāṭanaṃ^eb^ ^a^V2.0263^ea^ nāma hoti. dukkhato passantassa ^b^nikantipariyādānaṃ^eb^ nāma hoti.  iti ayaṃ vipassanā attano attano ṭhāneyeva tiṭṭhatīti.</p>
              <p>[03] evaṃ ^b^arūpasattakavasenā^eb^pi tilakkhaṇaṃ āropetvā saṅkhāre sammasati. ettāvatā panassa  rūpakammaṭṭhānampi arūpakammaṭṭhānampi paguṇaṃ hoti. </p>
              <p>[03] 722^b^.^eb^ so evaṃ paguṇarūpārūpakammaṭṭhāno yā upari bhaṅgānupassanato paṭṭhāya pahānapariññāvasena  sabbākārato pattabbā aṭṭhārasa mahāvipassanā, tāsaṃ idheva tāva ekadesaṃ paṭivijjhanto  tappaṭipakkhe dhamme pajahati.</p>
              <p>[03] aṭṭhārasa mahāvipassanā nāma aniccānupassanādikā paññā. yāsu aniccānupassanaṃ bhāvento  niccasaññaṃ pajahati, dukkhānupassanaṃ bhāvento sukhasaññaṃ pajahati, anattānupassanaṃ bhāvento  attasaññaṃ pajahati, nibbidānupassanaṃ bhāvento nandiṃ pajahati, virāgānupassanaṃ bhāvento  rāgaṃ pajahati, nirodhānupassanaṃ bhāvento samudayaṃ pajahati, paṭinissaggānupassanaṃ bhāvento  ādānaṃ pajahati, khayānupassanaṃ bhāvento ghanasaññaṃ pajahati, vayānupassanaṃ bhāvento āyūhanaṃ  pajahati, vipariṇāmānupassanaṃ bhāvento dhuvasaññaṃ pajahati, animittānupassanaṃ bhāvento  nimittaṃ pajahati, appaṇihitānupassanaṃ bhāvento paṇidhiṃ pajahati, suññatānupassanaṃ  bhāvento abhinivesaṃ pajahati, adhipaññādhammavipassanaṃ bhāvento sārādānābhinivesaṃ pajahati,  yathābhūtañāṇadassanaṃ bhāvento sammohābhinivesaṃ pajahati, ādīnavānupassanaṃ bhāvento ālayābhinivesaṃ  pajahati, paṭisaṅkhānupassanaṃ bhāvento appaṭisaṅkhaṃ pajahati, vivaṭṭānupassanaṃ bhāvento saṃyogābhinivesaṃ  pajahati.</p>
              <p>[03] tāsu ^a^M2.0265^ea^ yasmā iminā aniccādilakkhaṇattayavasena saṅkhārā diṭṭhā, tasmā anicca-dukkha-anattānupassanā  paṭividdhā honti. yasmā ca ``yā ca aniccānupassanā yā ca animittānupassanā,  ime dhammā ekatthā, byañjanameva nānaṃ''. tathā ``yā ca dukkhānupassanā yā ca appaṇihitānupassanā,  ime dhammā ekatthā, byañjanameva nānaṃ''. ``yā ca anattānupassanā yā ca suññatānupassanā,  ime dhammā ekatthā, byañjanameva nāna''nti (paṭi0 ma0 1.227) vuttaṃ. tasmā tāpi  paṭividdhā honti.</p>
              <p>[03] adhipaññādhammavipassanā ^a^V2.0264^ea^ pana sabbāpi vipassanā. yathābhūtañāṇadassanaṃ kaṅkhāvitaraṇavisuddhiyā  eva saṅgahitaṃ. iti idampi dvayaṃ paṭividdhameva hoti. sesesu vipassanāñāṇesu kiñci  paṭividdhaṃ, kiñci appaṭividdhaṃ, tesaṃ vibhāgaṃ parato āvikarissāma.</p>
              <p>[03] yadeva hi paṭividdhaṃ, taṃ sandhāya idaṃ vuttaṃ ``evaṃ paguṇarūpārūpakammaṭṭhāno yā upari  bhaṅgānupassanato paṭṭhāya pahānapariññāvasena sabbākārato pattabbā aṭṭhārasa mahāvipassanā.  tāsaṃ idheva tāva ekadesaṃ paṭivijjhanto tappaṭipakkhe dhamme pajahatī''ti. </p>
            </h4>
          </h3>
          <h3>
            <h3n> udayabbayañāṇakathā </h3n>
            <h4>
              <h4n> </h4n>
              <p>[03] 723^b^.^eb^ so evaṃ aniccānupassanādipaṭipakkhānaṃ niccasaññādīnaṃ pahānena visuddhañāṇo  sammasanañāṇassa pāraṃ gantvā, yaṃ taṃ sammasanañāṇānantaraṃ ``paccuppannānaṃ dhammānaṃ  vipariṇāmānupassane paññā udayabbayānupassane ñāṇa''nti (paṭi0 ma0 mātikā 1.6)  ^b^udayabbayānupassanaṃ^eb^ vuttaṃ, tassa adhigamāya yogaṃ ārabhati. ārabhamāno ca saṅkhepato  tāva ārabhati. tatrāyaṃ pāḷi -- </p>
              <p>[02] ``kathaṃ paccuppannānaṃ dhammānaṃ vipariṇāmānupassane paññā udayabbayānupassane ñāṇaṃ?  jātaṃ rūpaṃ paccuppannaṃ, tassa nibbattilakkhaṇaṃ udayo, vipariṇāmalakkhaṇaṃ vayo, anupassanā  ñāṇaṃ. jātā vedanā... saññā... saṅkhārā... viññāṇaṃ... jātaṃ cakkhu...pe0...  jāto bhavo paccuppanno, tassa nibbattilakkhaṇaṃ udayo, vipariṇāmalakkhaṇaṃ vayo, anupassanā  ñāṇa''nti (paṭi0 ma0 1.49).</p>
              <p>[03] so ^a^M2.0266^ea^ iminā pāḷinayena jātassa nāmarūpassa nibbattilakkhaṇaṃ jātiṃ uppādaṃ  abhinavākāraṃ ``udayo''ti, vipariṇāmalakkhaṇaṃ khayaṃ bhaṅgaṃ ``vayo''ti samanupassati.  so evaṃ pajānāti ``imassa nāmarūpassa uppattito pubbe anuppannassa rāsi vā nicayo  vā natthi, uppajjamānassāpi rāsito vā nicayato vā āgamanaṃ nāma natthi, nirujjhamānassāpi  disāvidisāgamanaṃ nāma natthi, niruddhassāpi ekasmiṃ ṭhāne rāsito nicayato nidhānato  avaṭṭhānaṃ ^a^V2.0265^ea^ nāma natthi. yathā pana vīṇāya vādiyamānāya uppannasaddassa neva uppattito pubbe  sannicayo atthi, na uppajjamāno sannicayato āgato, na nirujjhamānassa disāvidisāgamanaṃ  atthi, na niruddho katthaci sannicito tiṭṭhati, atha kho vīṇañca upavīṇañca purisassa ca  tajjaṃ vāyāmaṃ paṭicca ahutvā sambhoti, hutvā paṭiveti. evaṃ sabbepi rūpārūpino  dhammā ahutvā sambhonti, hutvā paṭiventī''ti. </p>
              <p>[03] 724^b^.^eb^ evaṃ saṅkhepato udayabbayamanasikāraṃ katvā puna yāni etasseva udayabbayañāṇassa vibhaṅge -- </p>
              <p>[02] ``avijjāsamudayā rūpasamudayoti paccayasamudayaṭṭhena rūpakkhandhassa udayaṃ passati. taṇhāsamudayā...  kammasamudayā... āhārasamudayā rūpasamudayoti paccayasamudayaṭṭhena rūpakkhandhassa udayaṃ passati.  nibbattilakkhaṇaṃ passantopi rūpakkhandhassa udayaṃ passati. rūpakkhandhassa udayaṃ passanto imāni  pañca lakkhaṇāni passati. </p>
              <p>[02] ``avijjānirodhā rūpanirodhoti paccayanirodhaṭṭhena rūpakkhandhassa vayaṃ passati. taṇhānirodhā...  kammanirodhā... āhāranirodhā rūpanirodhoti paccayanirodhaṭṭhena rūpakkhandhassa vayaṃ passati.  vipariṇāmalakkhaṇaṃ passantopi rūpakkhandhassa vayaṃ passati. rūpakkhandhassa vayaṃ passantopi imāni  pañca lakkhaṇāni passati'' (paṭi0 ma0 1.50). </p>
              <p>[02] tathā ``avijjāsamudayā vedanāsamudayoti paccayasamudayaṭṭhena vedanākkhandhassa udayaṃ passati.  taṇhāsamudayā... kammasamudayā... phassasamudayā vedanāsamudayoti paccayasamudayaṭṭhena vedanākkhandhassa  udayaṃ passati. nibbattilakkhaṇaṃ passantopi vedanākkhandhassa ^a^M2.0267^ea^ udayaṃ passati.  vedanākkhandhassa udayaṃ passanto imāni pañca lakkhaṇāni passati. avijjānirodhā... taṇhānirodhā...  kammanirodhā... phassanirodhā vedanānirodhoti paccayanirodhaṭṭhena vedanākkhandhassa vayaṃ  passati. vipariṇāmalakkhaṇaṃ passantopi vedanākkhandhassa vayaṃ passati. vedanākkhandhassa vayaṃ  passanto imāni pañca lakkhaṇāni passati'' (paṭi0 ma0 1.50).</p>
              <p>[03] vedanākkhandhassa ^a^V2.0266^ea^ viya ca saññāsaṅkhāraviññāṇakkhandhānaṃ. ayaṃ pana viseso, viññāṇakkhandhassa  phassaṭṭhāne ``nāmarūpasamudayā, nāmarūpanirodhā''ti --</p>
              <p>[03] evaṃ ekekassa khandhassa udayabbayadassane dasa dasa katvā paññāsa lakkhaṇāni vuttāni. tesaṃ  vasena evampi rūpassa udayo evampi rūpassa vayo, evampi rūpaṃ udeti, evampi rūpaṃ  vetīti paccayato ceva khaṇato ca vitthārena manasikāraṃ karoti. </p>
              <p>[03] 725^b^.^eb^ tassevaṃ manasikaroto ``iti kirime dhammā ahutvā sambhonti, hutvā paṭiventī''ti  ñāṇaṃ visadataraṃ hoti. tassevaṃ paccayato ceva khaṇato ca dvedhā udayabbayaṃ passato  saccapaṭiccasamuppādanayalakkhaṇabhedā pākaṭā honti. </p>
              <p>[03] 726^b^.^eb^ yañhi so avijjādisamudayā khandhānaṃ samudayaṃ, avijjādinirodhā ca khandhānaṃ nirodhaṃ  passati, idamassa ^b^paccayato^eb^ udayabbayadassanaṃ. yaṃ pana nibbattilakkhaṇavipariṇāmalakkhaṇāni  passanto khandhānaṃ udayabbayaṃ passati, idamassa ^b^khaṇato^eb^ udayabbayadassanaṃ, uppattikkhaṇeyeva  hi nibbattilakkhaṇaṃ. bhaṅgakkhaṇe ca vipariṇāmalakkhaṇaṃ. </p>
              <p>[03] 727^b^.^eb^ iccassevaṃ paccayato ceva khaṇato ca dvedhā udayabbayaṃ passato paccayato udayadassanena  ^b^samudayasaccaṃ^eb^ pākaṭaṃ hoti janakāvabodhato. khaṇato udayadassanena ^b^dukkhasaccaṃ^eb^ pākaṭaṃ  hoti jātidukkhāvabodhato. paccayato vayadassanena ^b^nirodhasaccaṃ^eb^ pākaṭaṃ hoti paccayānuppādena  paccayavataṃ anuppādāvabodhato. khaṇato vayadassanena ^b^dukkhasaccameva^eb^ pākaṭaṃ hoti maraṇadukkhāvabodhato.  yañcassa ^a^M2.0268^ea^ udayabbayadassanaṃ, maggovāyaṃ lokikoti ^b^maggasaccaṃ^eb^ pākaṭaṃ  hoti tatra sammohavighātato. </p>
              <p>[03] 728^b^.^eb^ paccayato cassa udayadassanena ^b^anulomo paṭiccasamuppādo^eb^ pākaṭo hoti,  ``imasmiṃ sati idaṃ hotī''ti (ma0 ni0 1.404; saṃ0 ni0  2.21; udā0 1) avabodhato.  paccayato vayadassanena ^b^paṭilomo paṭiccasamuppādo^eb^ pākaṭo hoti, ``imassa nirodhā  idaṃ nirujjhatī''ti (ma0 ni0 1.406; saṃ0 ni0  2.21; udā0 2) avabodhato  ^a^V2.0267^ea^. khaṇato  pana udayabbayadassanena ^b^paṭiccasamuppannā^eb^ dhammā pākaṭā honti saṅkhatalakkhaṇāvabodhato. udayabbayavanto  hi saṅkhatā, te ca paṭiccasamuppannāti. </p>
              <p>[03] 729^b^.^eb^ paccayato cassa udayadassanena ^b^ekattanayo^eb^ pākaṭo hoti hetuphalasambandhena santānassa  anupacchedāvabodhato. atha suṭṭhutaraṃ ucchedadiṭṭhiṃ pajahati. khaṇato udayadassanena ^b^nānattanayo^eb^  pākaṭo hoti navanavānaṃ uppādāvabodhato. atha suṭṭhutaraṃ sassatadiṭṭhiṃ pajahati. paccayato  cassa udayabbayadassanena ^b^abyāpāranayo^eb^ pākaṭo hoti dhammānaṃ avasavattibhāvāvabodhato.  atha suṭṭhutaraṃ attadiṭṭhiṃ pajahati. paccayato pana udayadassanena ^b^evaṃdhammatānayo^eb^ pākaṭo  hoti paccayānurūpena phalassa uppādāvabodhato. atha suṭṭhutaraṃ akiriyadiṭṭhiṃ pajahati. </p>
              <p>[03] 730^b^.^eb^ paccayato cassa udayadassanena ^b^anattalakkhaṇaṃ^eb^ pākaṭaṃ hoti dhammānaṃ nirīhakattapaccayapaṭibaddhavuttitāvabodhato.  khaṇato udayabbayadassanena ^b^aniccalakkhaṇaṃ^eb^ pākaṭaṃ hoti hutvā abhāvāvabodhato, pubbantāparantavivekāvabodhato  ca. ^b^dukkhalakkhaṇa^eb^mpi pākaṭaṃ hoti udayabbayehi paṭipīḷanāvabodhato. ^b^sabhāvalakkhaṇa^eb^mpi  pākaṭaṃ hoti udayabbayaparicchinnāvabodhato. sabhāvalakkhaṇe ^b^saṅkhatalakkhaṇassa^eb^ tāvakālikattampi  pākaṭaṃ hoti udayakkhaṇe vayassa, vayakkhaṇe ca udayassa abhāvāvabodhatoti. </p>
              <p>[03] 731^b^.^eb^ tassevaṃ pākaṭībhūtasaccapaṭiccasamuppādanayalakkhaṇabhedassa ``evaṃ kira nāmime dhammā  anuppannapubbā uppajjanti, uppannā nirujjhantī''ti niccanavāva hutvā saṅkhārā   ^a^M2.0269^ea^ upaṭṭhahanti. na kevalañca niccanavā, sūriyuggamane ussāvabindu viya udakabubbuḷo  viya udake daṇḍarāji viya āragge sāsapo viya vijjuppādo viya ca parittaṭṭhāyino.  māyāmarīcisupinantālātacakkagandhabbanagarapheṇakadaliādayo viya assārā nissārāti cāpi  upaṭṭhahanti.</p>
              <p>[03] ettāvatānena ``vayadhammameva uppajjati, uppannañca vayaṃ upetī''ti iminā ākārena samapaññāsa  lakkhaṇāni paṭivijjhitvā ṭhitaṃ ^b^udayabbayānupassanaṃ^eb^ nāma ^b^taruṇavipassanāñāṇaṃ^eb^ adhigataṃ  hoti, yassādhigamā ^b^āraddhavipassako^eb^ti saṅkhaṃ gacchati. </p>
            </h4>
          </h3>
          <h3>
            <h3n> vipassanupakkilesakathā </h3n>
            <h4>
              <h4n> </h4n>
              <p>[03] 732^b^.^eb^ athassa ^a^V2.0268^ea^ imāya taruṇavipassanāya āraddhavipassakassa ^b^dasa vipassanupakkilesā^eb^ uppajjanti.  vipassanupakkilesā hi paṭivedhappattassa ariyasāvakassa ceva vippaṭipannakassa ca nikkhittakammaṭṭhānassa  kusītapuggalassa nuppajjanti. sammāpaṭipannakassa pana yuttapayuttassa āraddhavipassakassa  kulaputtassa uppajjantiyeva.</p>
              <p>[03] katame pana te dasa upakkilesāti? obhāso, ñāṇaṃ, pīti, passaddhi, sukhaṃ, adhimokkho,  paggaho, upaṭṭhānaṃ, upekkhā, nikantīti. vuttañhetaṃ --</p>
              <p>[03] ``kathaṃ dhammuddhaccaviggahitamānasaṃ hoti? aniccato manasikaroto obhāso uppajjati,  `obhāso dhammo'ti obhāsaṃ āvajjati, tato vikkhepo uddhaccaṃ. tena uddhaccena viggahitamānaso  aniccato upaṭṭhānaṃ yathābhūtaṃ nappajānāti. dukkhato... anattato upaṭṭhānaṃ yathābhūtaṃ  nappajānāti''.</p>
              <p>[03] tathā ``aniccato manasikaroto ñāṇaṃ uppajjati...pe0... pīti... passaddhi... sukhaṃ...  adhimokkho... paggaho... upaṭṭhānaṃ... upekkhā... nikanti uppajjati, `nikanti dhammo'ti  nikantiṃ āvajjati, tato vikkhepo uddhaccaṃ. tena uddhaccena viggahitamānaso aniccato  upaṭṭhānaṃ yathābhūtaṃ nappajānāti. dukkhato... anattato upaṭṭhānaṃ yathābhūtaṃ nappajānātī''ti  (paṭi0 ma0 2.6). </p>
              <p>[03] 733^b^.^eb^ tattha ^a^M2.0270^ea^ ^b^obhāso^eb^ti vipassanobhāso. tasmiṃ uppanne yogāvacaro  ``na vata me ito pubbe evarūpo obhāso uppannapubbo, addhā maggappattosmi phalapattosmī''ti  amaggameva ``maggo''ti, aphalameva ca ``phala''nti gaṇhāti. tassa amaggaṃ ``maggo''ti  aphalaṃ ``phala''nti gaṇhato vipassanāvīthi ukkantā nāma hoti. so attano mūlakammaṭṭhānaṃ  vissajjetvā obhāsameva assādento nisīdati. </p>
              <p>[01] so kho panāyaṃ obhāso kassaci bhikkhuno pallaṅkaṭṭhānamattameva obhāsento uppajjati.  kassaci ^a^V2.0269^ea^ antogabbhaṃ. kassaci bahigabbhampi. kassaci sakalavihāraṃ, gāvutaṃ, aḍḍhayojanaṃ,  yojanaṃ, dviyojanaṃ, tiyojanaṃ...pe0... kassaci pathavītalato yāva akaniṭṭhabrahmalokā  ekālokaṃ kurumāno. bhagavato pana dasasahassilokadhātuṃ obhāsento udapādi.</p>
              <p>[03] evaṃ vemattatāya cassa idaṃ vatthu -- cittalapabbate kira dvikuṭṭagehassa anto dve therā  nisīdiṃsu. taṃdivasañca kāḷapakkhuposatho hoti, meghapaṭalacchannā disā, rattibhāge caturaṅgasamannāgataṃ  tamaṃ pavattati. atheko thero āha -- ``bhante, mayhaṃ idāni cetiyaṅgaṇamhi sīhāsane  pañcavaṇṇāni kusumāni paññāyantī''ti. taṃ itaro āha -- ``anacchariyaṃ, āvuso,  kathesi, mayhaṃ panetarahi mahāsamuddamhi yojanaṭṭhāne macchakacchapā paññāyantī''ti.</p>
              <p>[03] ayaṃ pana vipassanupakkileso yebhuyyena samathavipassanālābhino uppajjati. so samāpattivikkhambhitānaṃ  kilesānaṃ asamudācārato ``arahā aha''nti cittaṃ uppādeti uccavālikavāsī  mahānāgatthero viya haṃkanakavāsī mahādattatthero viya cittalapabbate niṅkapeṇṇakapadhānagharavāsī  cūḷasumanatthero viya ca.</p>
              <p>[03] tatridaṃ ekavatthuparidīpanaṃ -- talaṅgaravāsī dhammadinnatthero kira nāma eko pabhinnapaṭisambhido  mahākhīṇāsavo mahato bhikkhusaṅghassa ovādadāyako ^a^M2.0271^ea^ ahosi. so ekadivasaṃ  attano divāṭṭhāne nisīditvā ``kinnu kho amhākaṃ ācariyassa uccavālikavāsīmahānāgattherassa  samaṇabhāvakiccaṃ matthakaṃ pattaṃ, no''ti āvajjanto puthujjanabhāvamevassa disvā ``mayi  agacchante puthujjanakālakiriyameva karissatī''ti ca ñatvā iddhiyā vehāsaṃ uppatitvā  divāṭṭhāne nisinnassa therassa samīpe orohitvā vanditvā vattaṃ dassetvā ekamantaṃ  nisīdi. ``kiṃ, āvuso dhammadinna, akāle āgatosī''ti ca vutte ``pañhaṃ, bhante,  pucchituṃ āgatomhī''ti āha. tato ``pucchāvuso, jānamānā kathayissāmā''ti vutte  pañhasahassaṃ pucchi.</p>
              <p>[03] thero pucchitapucchitaṃ asajjamānova kathesi. tato ``atitikkhaṃ vo, bhante, ñāṇaṃ,  kadā tumhehi ayaṃ dhammo adhigato''ti vutte ``ito saṭṭhivassakāle, āvuso''ti  āha. samādhimpi, bhante, vaḷañjethāti, na yidaṃ, āvuso, bhāriyanti. tena hi,  bhante, ekaṃ hatthiṃ māpethāti ^a^V2.0270^ea^. thero sabbasetaṃ hatthiṃ māpesi. idāni, bhante,  yathā ayaṃ hatthī añcitakaṇṇo pasāritanaṅguṭṭho soṇḍaṃ mukhe pakkhipitvā bheravaṃ koñcanādaṃ  karonto tumhākaṃ abhimukho āgacchati, tathā naṃ karothāti. thero tathā katvā vegena  āgacchato hatthissa bheravaṃ ākāraṃ disvā uṭṭhāya palāyituṃ āraddho. tamenaṃ khīṇāsavatthero  hatthaṃ pasāretvā cīvarakaṇṇe gahetvā ``bhante, khīṇāsavassa sārajjaṃ nāma hotī''ti  āha.</p>
              <p>[03] so tamhi kāle attano puthujjanabhāvaṃ ñatvā ``avassayo me, āvuso, dhammadinna hohī''ti  vatvā pādamūle ukkuṭikaṃ nisīdi. ``bhante, tumhākaṃ avassayo bhavissāmiccevāhaṃ  āgato, mā cintayitthā''ti kammaṭṭhānaṃ kathesi. thero kammaṭṭhānaṃ gahetvā caṅkamaṃ  āruyha tatiye padavāre aggaphalaṃ arahattaṃ pāpuṇi. thero kira dosacarito ahosi.  evarūpā bhikkhū obhāse kampanti. </p>
              <p>[03] 734^b^.^eb^ ^b^ñāṇa^eb^nti vipassanāñāṇaṃ. tassa kira rūpārūpadhamme tulayantassa tīrentassa vissaṭṭhaindavajiramiva  avihatavegaṃ tikhiṇaṃ sūraṃ ativisadaṃ ñāṇaṃ uppajjati.</p>
              <p>[03] ^b^pītī^eb^ti ^a^M2.0272^ea^ vipassanāpīti. tassa kira tasmiṃ samaye khuddakāpīti,  khaṇikāpīti, okkantikāpīti, ubbegāpīti, pharaṇāpītīti ayaṃ pañcavidhā pīti  sakalasarīraṃ pūrayamānā uppajjati.</p>
              <p>[03] ^b^passaddhī^eb^ti vipassanāpassaddhi. tassa kira tasmiṃ samaye rattiṭṭhāne vā divāṭṭhāne vā  nisinnassa kāyacittānaṃ neva daratho, na gāravaṃ, na kakkhaḷatā, na akammaññatā, na gelaññaṃ,  na vaṅkatā hoti, atha kho panassa kāyacittāni passaddhāni lahūni mudūni kammaññāni  suvisadāni ujukāniyeva honti. so imehi passaddhādīhi anuggahitakāyacitto tasmiṃ  samaye amānusiṃ nāma ratiṃ anubhavati. yaṃ sandhāya vuttaṃ -- </p>
              <p>[21] ``suññāgāraṃ paviṭṭhassa, santacittassa bhikkhuno. </p>
              <p>[22] amānusī rati hoti, sammā dhammaṃ vipassato.. </p>
              <p>[21] ``yato ^a^V2.0271^ea^ yato sammasati, khandhānaṃ udayabbayaṃ. </p>
              <p>[22] labhatī pītipāmojjaṃ, amataṃ taṃ vijānata''nti.. (dha0 pa0 373-374).</p>
              <p>[03] evamassa imaṃ amānusiṃ ratiṃ sādhayamānā lahutādisampayuttā passaddhi uppajjati.</p>
              <p>[03] ^b^sukha^eb^nti vipassanāsukhaṃ. tassa kira tasmiṃ samaye sakalasarīraṃ abhisandayamānaṃ atipaṇītaṃ  sukhaṃ uppajjati.</p>
              <p>[03] ^b^adhimokkho^eb^ti saddhā. vipassanāsampayuttāyeva hissa cittacetasikānaṃ atisayapasādabhūtā  balavatī saddhā uppajjati.</p>
              <p>[03] ^b^paggaho^eb^ti vīriyaṃ. vipassanāsampayuttameva hissa asithilaṃ anaccāraddhaṃ supaggahitaṃ  vīriyaṃ uppajjati.</p>
              <p>[03] ^b^upaṭṭhāna^eb^nti sati. vipassanāsampayuttāyeva hissa supaṭṭhitā supatiṭṭhitā nikhātā acalā  pabbatarājasadisā sati uppajjati. so yaṃ yaṃ ṭhānaṃ āvajjati samannāharati manasikaroti  paccavekkhati, taṃ taṃ ṭhānamassa okkhanditvā pakkhanditvā dibbacakkhuno paraloko viya  satiyā upaṭṭhāti.</p>
              <p>[03] ^b^upekkhā^eb^ti ^a^M2.0273^ea^ vipassanupekkhā ceva āvajjanupekkhā ca. tasmiṃ hissa  samaye sabbasaṅkhāresu majjhattabhūtā vipassanupekkhāpi balavatī uppajjati. manodvāre āvajjanupekkhāpi.  sā hissa taṃ taṃ ṭhānaṃ āvajjantassa vissaṭṭhaindavajiramiva pattapuṭe pakkhitta tattanārāco  viya ca sūrā tikhiṇā hutvā vahati.</p>
              <p>[03] ^b^nikantī^eb^ti vipassanānikanti. evaṃ obhāsādipaṭimaṇḍitāya hissa vipassanāya ālayaṃ  kurumānā sukhumā santākārā nikanti uppajjati. yā nikanti kilesoti pariggahetumpi  na sakkā hoti.</p>
              <p>[03] yathā ^a^V2.0272^ea^ ca obhāse, evaṃ etesupi aññatarasmiṃ uppanne yogāvacaro ``na vata me ito pubbe  evarūpaṃ ñāṇaṃ uppannapubbaṃ, evarūpā pīti, passaddhi, sukhaṃ, adhimokkho, paggaho,  upaṭṭhānaṃ, upekkhā, nikanti uppannapubbā, addhā maggappattosmi phalappattosmī''ti  amaggameva ``maggo''ti aphalameva ca ``phala''nti gaṇhāti. tassa amaggaṃ ``maggo''ti  aphalaṃ ``phala''nti gaṇhato vipassanāvīthi ukkantā nāma hoti. so attano mūlakammaṭṭhānaṃ  vissajjetvā nikantimeva assādento nisīdatīti. </p>
              <p>[03] 735^b^.^eb^ ettha ca obhāsādayo upakkilesavatthutāya upakkilesāti vuttā, na akusalattā.  nikanti pana upakkileso ceva upakkilesavatthu ca. vatthuvaseneva cete dasa. gāhavasena  pana samatiṃsa honti. kathaṃ? ``mama obhāso uppanno''ti gaṇhato hi diṭṭhigāho hoti,  ``manāpo vata obhāso uppanno''ti gaṇhato mānagāho, obhāsaṃ assādayato taṇhāgāho,  iti obhāse diṭṭhimānataṇhāvasena tayo gāhā. tathā sesesupīti evaṃ gāhavasena samatiṃsa  upakkilesā honti. tesaṃ vasena akusalo abyatto yogāvacaro obhāsādīsu kampati  vikkhipati. obhāsādīsu ekekaṃ ``etaṃ mama, esohamasmi, eso me attā''ti (ma0  ni0 1.241) samanupassati. tenāhu porāṇā -- </p>
              <p>[21] ``obhāse ceva ñāṇe ca, pītiyā ca vikampati. </p>
              <p>[22] passaddhiyā sukhe ceva, yehi cittaṃ pavedhati.. </p>
              <p>[21] ``adhimokkhe ^a^M2.0274^ea^ ca paggāhe, upaṭṭhāne ca kampati. </p>
              <p>[22] upekkhāvajjanāyañca, upekkhāya nikantiyā''ti.. (paṭi0 ma0 2.7). </p>
            </h4>
          </h3>
          <h3>
            <h3n> maggāmaggavavatthānakathā </h3n>
            <h4>
              <h4n> </h4n>
              <p>[03] 736^b^.^eb^ kusalo pana paṇḍito byatto buddhisampanno yogāvacaro obhāsādīsu uppannesu ``ayaṃ  kho me obhāso uppanno, so kho panāyaṃ anicco saṅkhato paṭiccasamuppanno khayadhammo  vayadhammo virāgadhammo nirodhadhammo''ti iti vā taṃ paññāya paricchindati upaparikkhati.  atha vā panassa evaṃ hoti, ``sace obhāso attā bhaveyya, `attā'ti gahetuṃ  ^a^V2.0273^ea^ vaṭṭeyya.  anattā ca panāyaṃ `attā'ti gahito. tasmā so avasavattanaṭṭhena anattā, hutvā abhāvaṭṭhena  anicco, uppādavayapaṭipīḷanaṭṭhena dukkho''ti sabbaṃ arūpasattake vuttanayena vitthāretabbaṃ.  yathā ca obhāse, evaṃ sesesupi.</p>
              <p>[03] so evaṃ upaparikkhitvā obhāsaṃ ``netaṃ mama, nesohamasmi, na meso attā''ti (ma0  ni0 1.241) samanupassati. ñāṇaṃ...pe0... nikantiṃ ``netaṃ mama, nesohamasmi,  na meso attā''ti (ma0 ni0 1.241) samanupassati. evaṃ samanupassanto obhāsādīsu  na kampati na vedhati. tenāhu porāṇā -- </p>
              <p>[21] ``imāni dasa ṭhānāni, paññāyassa pariccitā. </p>
              <p>[22] dhammuddhaccakusalo hoti, na ca vikkhepaṃ gacchatī''ti.. (paṭi0 ma0 2.7).</p>
              <p>[03] so evaṃ vikkhepaṃ agacchanto taṃ samatiṃsavidhaṃ upakkilesajaṭaṃ vijaṭetvā obhāsādayo  dhammā na maggo. upakkilesavimuttaṃ pana vīthipaṭipannaṃ vipassanāñāṇaṃ maggoti maggañca  amaggañca vavatthapeti. tassevaṃ ``ayaṃ maggo, ayaṃ na maggo''ti maggañca amaggañca ñatvā  ṭhitaṃ ñāṇaṃ ^b^maggāmaggañāṇadassanavisuddhī^eb^ti veditabbaṃ.</p>
              <p>[03] ettāvatā ca pana tena tiṇṇaṃ saccānaṃ vavatthānaṃ kataṃ hoti. kathaṃ? ^b^diṭṭhivisuddhiyaṃ^eb^  tāva nāmarūpassa vavatthāpanena ^b^dukkhasaccassa^eb^ vavatthānaṃ kataṃ. ^b^kaṅkhāvitaraṇavisuddhiyaṃ^eb^  paccayapariggahaṇena ^b^samudayasaccassa^eb^ vavatthānaṃ. imissaṃ ^b^maggāmaggañāṇadassanavisuddhiyaṃ^eb^  sammāmaggassa avadhāraṇena ^b^maggasaccassa^eb^ vavatthānaṃ ^a^M2.0275^ea^ katanti, evaṃ lokiyeneva  tāva ñāṇena tiṇṇaṃ saccānaṃ vavatthānaṃ kataṃ hoti. </p>
              <p>[06] iti sādhujanapāmojjatthāya kate visuddhimagge </p>
              <p>[06] paññābhāvanādhikāre </p>
              <p>[06] maggāmaggañāṇadassanavisuddhiniddeso nāma </p>
              <p>[06] vīsatimo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 21. paṭipadāñāṇadassanavisuddhiniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> upakkilesavimuttaudayabbayañāṇakathā </h3n>
            <h4>
              <h4n> </h4n>
              <p>[03] 737^b^.^eb^ aṭṭhannaṃ ^a^M2.0276^ea^ ^a^V2.0274^ea^ pana ñāṇānaṃ vasena sikhāppattā vipassanā, navamañca saccānulomikañāṇanti  ayaṃ ^b^paṭipadāñāṇadassanavisuddhi^eb^ nāma. ^b^aṭṭhanna^eb^nti cettha upakkilesavimuttaṃ vīthipaṭipannavipassanāsaṅkhātaṃ  udayabbayānupassanāñāṇaṃ, bhaṅgānupassanāñāṇaṃ, bhayatupaṭṭhānañāṇaṃ, ādīnavānupassanāñāṇaṃ,  nibbidānupassanāñāṇaṃ, muñcitukamyatāñāṇaṃ, paṭisaṅkhānupassanāñāṇaṃ, saṅkhārupekkhāñāṇanti  imāni aṭṭha ñāṇāni veditabbāni. ^b^navamaṃ saccānulomikañāṇa^eb^nti anulomassetaṃ  adhivacanaṃ. tasmā taṃ sampādetukāmena upakkilesavimuttaṃ udayabbayañāṇaṃ ādiṃ  katvā etesu ñāṇesu yogo karaṇīyo. </p>
              <p>[03] 738^b^.^eb^ puna udayabbayañāṇe yogo kimatthiyoti ce? lakkhaṇasallakkhaṇattho. udayabbayañāṇaṃ  hi heṭṭhā dasahi upakkilesehi upakkiliṭṭhaṃ hutvā yāthāvasarasato tilakkhaṇaṃ sallakkhetuṃ  nāsakkhi. upakkilesavimuttaṃ pana sakkoti. tasmā lakkhaṇasallakkhaṇatthamettha puna yogo  karaṇīyo. </p>
              <p>[03] 739^b^.^eb^ lakkhaṇāni pana kissa amanasikārā kena paṭicchannattā na upaṭṭhahanti? ^b^aniccalakkhaṇaṃ^eb^  tāva udayabbayānaṃ amanasikārā santatiyā paṭicchannattā na upaṭṭhāti. ^b^dukkhalakkhaṇaṃ^eb^  abhiṇhasampaṭipīḷanassa amanasikārā iriyāpathehi paṭicchannattā na upaṭṭhāti. ^b^anattalakkhaṇaṃ^eb^  nānādhātuvinibbhogassa amanasikārā ghanena paṭicchannattā na upaṭṭhāti. udayabbayampana pariggahetvā  santatiyā vikopitāya aniccalakkhaṇaṃ yāthāvasarasato upaṭṭhāti. abhiṇhasampaṭipīḷanaṃ manasikatvā  iriyāpathe ugghāṭite dukkhalakkhaṇaṃ yāthāvasarasato upaṭṭhāti. nānādhātuyo vinibbhujitvā  ghanavinibbhoge kate anattalakkhaṇaṃ yāthāvasarasato upaṭṭhāti. </p>
              <p>[03] 740^b^.^eb^ ettha ^a^V2.0275^ea^ ca aniccaṃ, aniccalakkhaṇaṃ, dukkhaṃ, dukkhalakkhaṇaṃ, anattā, anattalakkhaṇanti  ayaṃ vibhāgo veditabbo. tattha ^b^anicca^eb^nti khandhapañcakaṃ. kasmā? uppādavayaññathattabhāvā  ^a^M2.0277^ea^, hutvā abhāvato vā. uppādavayaññathattaṃ ^b^aniccalakkhaṇaṃ^eb^ hutvā abhāvasaṅkhāto  vā ākāravikāro.</p>
              <p>[03] ``yadaniccaṃ taṃ dukkha''nti (saṃ0 ni0  3.15) vacanato pana tadeva khandhapañcakaṃ ^b^dukkhaṃ^eb^.  kasmā? abhiṇhapaṭipīḷanā, abhiṇhapaṭipīḷanākāro ^b^dukkhalakkhaṇaṃ^eb^.</p>
              <p>[03] ``yaṃ dukkhaṃ tadanattā''ti (saṃ0 ni0  3.15) pana vacanato tadeva khandhapañcakaṃ ^b^anattā^eb^.  kasmā? avasavattanato, avasavattanākāro ^b^anattalakkhaṇaṃ^eb^.</p>
              <p>[03] tayidaṃ sabbampi ayaṃ yogāvacaro upakkilesavimuttena vīthipaṭipannavipassanāsaṅkhātena udayabbayānupassanāñāṇena  yāthāvasarasato sallakkheti. </p>
              <p>[06] upakkilesavimuttaudayabbayañāṇaṃ niṭṭhitaṃ. </p>
            </h4>
          </h3>
          <h3>
            <h3n> bhaṅgānupassanāñāṇakathā </h3n>
            <h4>
              <h4n> </h4n>
              <p>[03] 741^b^.^eb^ tassevaṃ sallakkhetvā punappunaṃ ``aniccaṃ dukkhamanattā''ti rūpārūpadhamme tulayato  tīrayato taṃ ñāṇaṃ tikkhaṃ hutvā vahati, saṅkhārā lahuṃ upaṭṭhahanti, ñāṇe tikkhe vahante  saṅkhāresu lahuṃ upaṭṭhahantesu uppādaṃ vā ṭhitiṃ vā pavattaṃ vā nimittaṃ vā na sampāpuṇāti.  khayavayabhedanirodheyeva sati santiṭṭhati. tassa ``evaṃ uppajjitvā evaṃ nāma saṅkhāragataṃ  nirujjhatī''ti passato etasmiṃ ṭhāne bhaṅgānupassanaṃ nāma vipassanāñāṇaṃ uppajjati.  yaṃ sandhāya vuttaṃ -- </p>
              <p>[02] ``kathaṃ ārammaṇapaṭisaṅkhā bhaṅgānupassane paññā vipassane ñāṇaṃ? rūpārammaṇatā cittaṃ  uppajjitvā bhijjati, taṃ ārammaṇaṃ paṭisaṅkhā tassa cittassa bhaṅgaṃ anupassati  ^a^V2.0276^ea^. ^b^anupassatī^eb^ti  kathaṃ anupassati? aniccato anupassati no niccato, dukkhato anupassati no sukhato,  anattato anupassati no attato, nibbindati no nandati, virajjati no rajjati, nirodheti  no samudeti, paṭinissajjati no ādiyati. </p>
              <p>[02] ``aniccato anupassanto niccasaññaṃ pajahati. dukkhato anupassanto sukhasaññaṃ, anattato  anupassanto attasaññaṃ, nibbindanto ^a^M2.0278^ea^ nandiṃ, virajjanto rāgaṃ, nirodhento  samudayaṃ paṭinissajjanto ādānaṃ pajahati. </p>
              <p>[02] ``vedanārammaṇatā...pe0... saññārammaṇatā... saṅkhārārammaṇatā... viññāṇārammaṇatā...  cakkhārammaṇatā...pe0... jarāmaraṇārammaṇatā cittaṃ uppajjitvā bhijjati...pe0... paṭinissajjanto  ādānaṃ pajahati. </p>
              <p>[21] ``vatthusaṅkamanā ceva, paññāya ca vivaṭṭanā. </p>
              <p>[22] āvajjanābalañceva, paṭisaṅkhāvipassanā.. </p>
              <p>[21] ``ārammaṇānvayena, ubho ekavavatthanā. </p>
              <p>[22] nirodhe adhimuttatā, vayalakkhaṇavipassanā.. </p>
              <p>[21] ``ārammaṇañca paṭisaṅkhā, bhaṅgañca anupassati. </p>
              <p>[22] suññato ca upaṭṭhānaṃ, adhipaññāvipassanā.. </p>
              <p>[21] ``kusalo tīsu anupassanāsu, catasso ca vipassanāsu. </p>
              <p>[22] tayo upaṭṭhāne kusalatā, nānādiṭṭhīsu na kampatī''ti.. </p>
              <p>[02] ``taṃ ñātaṭṭhena ñāṇaṃ, pajānanaṭṭhena paññā, tena vuccati `ārammaṇapaṭisaṅkhā bhaṅgānupassane  paññā vipassane ñāṇa'''nti (paṭi0 ma0 1.51-52). </p>
              <p>[03] 742^b^.^eb^ tattha ^a^V2.0277^ea^ ^b^ārammaṇapaṭisaṅkhā^eb^ti yaṃkiñci ārammaṇaṃ paṭisaṅkhāya jānitvā, khayato vayato  disvāti attho. ^b^bhaṅgānupassane paññā^eb^ti tassa, ārammaṇaṃ khayato vayato paṭisaṅkhāya  uppannassa ñāṇassa bhaṅgaṃ anupassane yā paññā, idaṃ vipassane ñāṇanti vuttaṃ. taṃ  kathaṃ hotīti ayaṃ tāva kathetukamyatāpucchāya attho. tato yathā taṃ hoti, taṃ dassetuṃ  ``rūpārammaṇatā''tiādi vuttaṃ.</p>
              <p>[03] tattha ^b^rūpārammaṇatā cittaṃ uppajjitvā bhijjatī^eb^ti rūpārammaṇaṃ cittaṃ uppajjitvā bhijjati.  atha vā rūpārammaṇabhāve cittaṃ uppajjitvā bhijjatīti attho. ^b^taṃ ārammaṇaṃ paṭisaṅkhā^eb^ti  taṃ rūpārammaṇaṃ paṭisaṅkhāya jānitvā, khayato vayato disvāti attho. ^b^tassa cittassa  bhaṅgaṃ anupassatī^eb^ti yena cittena taṃ rūpārammaṇaṃ khayato vayato diṭṭhaṃ, tassa cittassa  aparena cittena bhaṅgaṃ anupassatīti attho. tenāhu porāṇā ``ñātañca ñāṇañca ubhopi  vipassatī''ti.</p>
              <p>[03] ettha ^a^M2.0279^ea^ ca ^b^anupassatī^eb^ti anu anu passati, anekehi ākārehi punappunaṃ  passatīti attho. tenāha -- ``anupassatīti kathaṃ anupassati. aniccato anupassatī''tiādi.</p>
              <p>[03] tattha yasmā bhaṅgo nāma aniccatāya paramā koṭi, tasmā so bhaṅgānupassako yogāvacaro  sabbaṃ saṅkhāragataṃ aniccato anupassati, no niccato. tato aniccassa dukkhattā, dukkhassa  ca anattattā tadeva dukkhato anupassati, no sukhato. anattato anupassati no attato.</p>
              <p>[03] yasmā pana yaṃ aniccaṃ dukkhamanattā, na taṃ abhinanditabbaṃ. yañca anabhinanditabbaṃ, na  tattha rajjitabbaṃ. tasmā etasmiṃ bhaṅgānupassanānusārena ``aniccaṃ dukkhamanattā''ti  diṭṭhe saṅkhāragate nibbindati, no nandati. virajjati, no rajjati. so evaṃ arajjanto  lokikeneva tāva ñāṇena rāgaṃ nirodheti, no samudeti. samudayaṃ na karotīti attho.</p>
              <p>[03] atha vā so evaṃ viratto yathā diṭṭhaṃ saṅkhāragataṃ, tathā adiṭṭhampi  anvayañāṇavasena nirodheti ^a^V2.0278^ea^,  no samudeti. nirodhatova manasikaroti. nirodhamevassa passati, no samudayanti attho. </p>
              <p>[01] so evaṃ paṭipanno paṭinissajjati, no ādiyati. kiṃ vuttaṃ hoti? ayampi aniccādianupassanā  tadaṅgavasena saddhiṃ khandhābhisaṅkhārehi kilesānaṃ pariccajanato, saṅkhatadosadassanena ca tabbiparīte  nibbāne tanninnatāya pakkhandanato pariccāgapaṭinissaggo ceva pakkhandanapaṭinissaggo cāti  vuccati. tasmā tāya samannāgato bhikkhu yathāvuttena nayena kilese pariccajati, nibbāne  ca pakkhandati. nāpi nibbattanavasena kilese ādiyati, na adosadassitāvasena saṅkhatārammaṇaṃ.  tena vuccati ``paṭinissajjati no ādiyatī''ti. </p>
              <p>[03] 743^b^.^eb^ idānissa tehi ñāṇehi yesaṃ dhammānaṃ pahānaṃ hoti, taṃ dassetuṃ ``aniccato  anupassanto niccasaññaṃ pajahatī''tiādi vuttaṃ. tattha ^b^nandi^eb^nti sappītikaṃ taṇhaṃ.  sesaṃ vuttanayameva. </p>
              <p>[03] 744^b^.^eb^ gāthāsu ^a^M2.0280^ea^ pana ^b^vatthusaṅkamanā^eb^ti rūpassa bhaṅgaṃ disvā puna yena cittena  bhaṅgo diṭṭho, tassāpi bhaṅgadassanavasena purimavatthuto aññavatthusaṅkamanā. ^b^paññāya ca vivaṭṭanā^eb^ti  udayaṃ pahāya vaye santiṭṭhanā. ^b^āvajjanābalañcevā^eb^ti rūpassa bhaṅgaṃ disvā puna bhaṅgārammaṇassa  cittassa bhaṅgadassanatthaṃ anantarameva āvajjanasamatthatā. ^b^paṭisaṅkhāvipassanā^eb^ti esā ārammaṇapaṭisaṅkhābhaṅgānupassanā  nāma. </p>
              <p>[03] 745^b^.^eb^ ^b^ārammaṇānvayena ubho ekavavatthanā^eb^ti paccakkhato diṭṭhassa ārammaṇassa anvayena anugamanena  yathā idaṃ, tathā atītepi saṅkhāragataṃ bhijjittha, anāgatepi bhijjissatīti evaṃ ubhinnaṃ  ekasabhāveneva vavatthāpananti attho.</p>
              <p>[03] vuttampi cetaṃ porāṇehi -- </p>
              <p>[21] ``saṃvijjamānamhi visuddhadassano, </p>
              <p>[27] tadanvayaṃ neti atītanāgate. </p>
              <p>[26] sabbepi ^a^V2.0279^ea^ saṅkhāragatā palokino, </p>
              <p>[22] ussāvabindū sūriyeva uggate''ti..</p>
              <p>[03] ^b^nirodhe adhimuttatā^eb^ti evaṃ ubhinnaṃ bhaṅgavasena ekavavatthānaṃ katvā tasmiññeva bhaṅgasaṅkhāte  nirodhe adhimuttatā taggarutā tanninnatā tappoṇatā tappabbhāratāti attho. ^b^vayalakkhaṇavipassanā^eb^ti  esā vayalakkhaṇavipassanā nāmāti vuttaṃ hoti. </p>
              <p>[03] 746^b^.^eb^ ^b^ārammaṇañca paṭisaṅkhā^eb^ti purimañca rūpādiārammaṇaṃ jānitvā. ^b^bhaṅgañca anupassatī^eb^ti  tassārammaṇassa bhaṅgaṃ disvā tadārammaṇassa cittassa bhaṅgaṃ anupassati. ^b^suññato ca upaṭṭhāna^eb^nti  tassevaṃ bhaṅgaṃ anupassato ``saṅkhārāva bhijjanti, tesaṃ bhedo maraṇaṃ, na añño koci  atthī''ti suññato upaṭṭhānaṃ ijjhati.</p>
              <p>[03] tenāhu ^a^M2.0281^ea^ porāṇā -- </p>
              <p>[21] ``khandhā nirujjhanti na catthi añño, </p>
              <p>[27] khandhāna bhedo maraṇanti vuccati. </p>
              <p>[26] tesaṃ khayaṃ passati appamatto, </p>
              <p>[22] maṇiṃva vijjhaṃ vajirena yoniso''ti..</p>
              <p>[03] ^b^adhipaññāvipassanā^eb^ti yā ca ārammaṇapaṭisaṅkhā yā ca bhaṅgānupassanā yañca suññato upaṭṭhānaṃ,  ayaṃ adhipaññāvipassanā nāmāti vuttaṃ hoti. </p>
              <p>[03] 747^b^.^eb^ ^b^kusalo tīsu anupassanāsū^eb^ti aniccānupassanādīsu tīsu cheko bhikkhu.  ^b^catasso ca vipassanāsū^eb^ti nibbidādīsu ca catūsu vipassanāsu. ^b^tayo upaṭṭhāne  kusalatā^eb^ti khayato vayato suññatoti imasmiñca tividhe upaṭṭhāne kusalatāya. ^b^nānādiṭṭhīsu  na kampatī^eb^ti sassatadiṭṭhiādīsu nānappakārāsu diṭṭhīsu na vedhati. </p>
              <p>[03] 748^b^.^eb^ so evaṃ avedhamāno ``aniruddhameva nirujjhati, abhinnameva  bhijjatī''ti pavattamanasikāro ^a^V2.0280^ea^  dubbalabhājanassa viya bhijjamānassa, sukhumarajasseva vippakiriyamānassa, tilānaṃ viya  bhajjiyamānānaṃ sabbasaṅkhārānaṃ uppādaṭṭhitipavattanimittaṃ vissajjetvā bhedameva passati.  so yathā nāma cakkhumā puriso pokkharaṇītīre vā nadītīre vā ṭhito thūlaphusitake  deve vassante udakapiṭṭhe mahantamahantāni udakabubbuḷakāni uppajjitvā uppajjitvā  sīghaṃ sīghaṃ bhijjamānāni passeyya, evameva sabbe saṅkhārā bhijjanti bhijjantīti passati.  evarūpaṃ hi yogāvacaraṃ sandhāya vuttaṃ bhagavatā -- </p>
              <p>[21] ``yathā bubbuḷakaṃ passe, yathā passe marīcikaṃ. </p>
              <p>[22] evaṃ lokaṃ avekkhantaṃ, maccurājā na passatī''ti.. (dha0 pa0 170). </p>
              <p>[03] 749^b^.^eb^ tassevaṃ ``sabbe saṅkhārā bhijjanti bhijjantī''ti abhiṇhaṃ passato aṭṭhānisaṃsaparivāraṃ  bhaṅgānupassanāñāṇaṃ balappattaṃ hoti. tatrime aṭṭhānisaṃsā -- bhavadiṭṭhippahānaṃ, jīvitanikantipariccāgo,  sadāyuttapayuttatā, visuddhājīvitā, ussukkappahānaṃ, vigatabhayatā, khantisoraccapaṭilābho,  aratiratisahanatāti.</p>
              <p>[03] tenāhu ^a^M2.0282^ea^ porāṇā -- </p>
              <p>[21] ``imāni aṭṭhagguṇamuttamāni, </p>
              <p>[27] disvā tahiṃ sammasate punappunaṃ. </p>
              <p>[26] ādittacelassirasūpamo muni, </p>
              <p>[22] bhaṅgānupassī amatassa pattiyā''ti.. </p>
              <p>[06] bhaṅgānupassanāñāṇaṃ niṭṭhitaṃ. </p>
            </h4>
          </h3>
          <h3>
            <h3n> bhayatupaṭṭhānañāṇakathā </h3n>
            <h4>
              <h4n> </h4n>
              <p>[03] 750^b^.^eb^ tassevaṃ sabbasaṅkhārānaṃ khayavayabhedanirodhārammaṇaṃ bhaṅgānupassanaṃ  āsevantassa bhāventassa ^a^V2.0281^ea^  bahulīkarontassa sabbabhavayonigatiṭhitisattāvāsesu pabhedakā saṅkhārā sukhena jīvitukāmassa  bhīrukapurisassa sīhabyagghadīpiacchataracchayakkharakkhasacaṇḍagoṇacaṇḍakukkurapabhinnamadacaṇḍahatthighorāasīvisāsanivicakkasusānaraṇabhūmijalitāṅgārakāsuādayo  viya mahābhayaṃ hutvā upaṭṭhahanti. tassa ``atītā saṅkhārā niruddhā, paccuppannā nirujjhanti,  anāgate nibbattanakasaṅkhārāpi evameva nirujjhissantī''ti passato etasmiṃ ṭhāne ^b^bhayatupaṭṭhānañāṇaṃ^eb^  nāma uppajjati.</p>
              <p>[03] tatrāyaṃ upamā -- ekissā kira itthiyā tayo puttā rājaparādhikā, tesaṃ rājā sīsacchedaṃ  āṇāpesi. sā puttehi saddhiṃ āghātanaṃ agamāsi. athassā jeṭṭhaputtassa sīsaṃ chinditvā  majjhimassa chindituṃ ārabhiṃsu. sā jeṭṭhassa sīsaṃ chinnaṃ majjhimassa ca chijjamānaṃ disvā  kaniṭṭhamhi ālayaṃ vissajji ``ayampi etesaññeva sadiso bhavissatī''ti. tattha tassā  itthiyā jeṭṭhaputtassa chinnasīsadassanaṃ viya yogino atītasaṅkhārānaṃ nirodhadassanaṃ, majjhimassa  chijjamānasīsadassanaṃ viya paccuppannānaṃ nirodhadassanaṃ, ``ayampi etesaññeva sadiso  bhavissatī''ti kaniṭṭhaputtamhi ālayavissajjanaṃ viya ``anāgatepi nibbattanakasaṅkhārā  bhijjissantī''ti anāgatānaṃ nirodhadassanaṃ. tassevaṃ passato etasmiṃ ṭhāne uppajjati  bhayatupaṭṭhānañāṇaṃ.</p>
              <p>[03] aparāpi upamā -- ekā kira pūtipajā itthī dasa dārake vijāyi. tesu nava matā,  eko hatthagato marati, aparo kucchiyaṃ. sā nava dārake ^a^M2.0283^ea^ mate dasamañca  mīyamānaṃ disvā kucchigate ālayaṃ vissajji ``ayampi etesaññeva sadiso bhavissatī''ti.  tattha tassā itthiyā navannaṃ dārakānaṃ maraṇānussaraṇaṃ viya yogino atītasaṅkhārānaṃ nirodhadassanaṃ,  hatthagatassa mīyamānabhāvadassanaṃ viya yogino paccuppannānaṃ nirodhadassanaṃ, kucchigate ālayavissajjanaṃ  viya anāgatānaṃ nirodhadassanaṃ. tassevaṃ passato etasmiṃ khaṇe uppajjati bhayatupaṭṭhānañāṇaṃ. </p>
              <p>[03] 751^b^.^eb^ bhayatupaṭṭhānañāṇaṃ pana bhāyati na bhāyatīti? na bhāyati. tañhi atītā saṅkhārā niruddhā,  paccuppannā nirujjhanti, anāgatā nirujjhissantīti tīraṇamattameva hoti. tasmā yathā  nāma cakkhumā puriso nagaradvāre tisso aṅgārakāsuyo olokayamāno sayaṃ na bhāyati,  kevalaṃ hissa ``ye ye ettha nipatissanti, sabbe anappakaṃ dukkhamanubhavissantī''ti  tīraṇamattameva hoti. yathā vā pana cakkhumā puriso khadirasūlaṃ ayosūlaṃ suvaṇṇasūlanti  paṭipāṭiyā ^a^V2.0282^ea^ ṭhapitaṃ sūlattayaṃ olokayamāno sayaṃ na bhāyati, kevalaṃ hissa ``ye ye  imesu sūlesu nipatissanti, sabbe anappakaṃ dukkhamanubhavissantī''ti tīraṇamattameva  hoti, evameva bhayatupaṭṭhānañāṇaṃ sayaṃ na bhāyati, kevalaṃ hissa aṅgārakāsuttayasadisesu,  sūlattayasadisesu ca tīsu bhavesu ``atītā saṅkhārā niruddhā, paccuppannā nirujjhanti,  anāgatā nirujjhissantī''ti tīraṇamattameva hoti. yasmā panassa kevalaṃ sabbabhavayonigatiṭhitinivāsagatā  saṅkhārā byasanāpannā sappaṭibhayā hutvā bhayato upaṭṭhahanti, tasmā ^b^bhayatupaṭṭhāna^eb^nti vuccati.</p>
              <p>[03] evaṃ bhayato upaṭṭhāne panassa ayaṃ pāḷi -- </p>
              <p>[02] ``aniccato manasikaroto kiṃ bhayato upaṭṭhāti? dukkhato. anattato manasikaroto  kiṃ bhayato upaṭṭhātīti? aniccato manasikaroto nimittaṃ bhayato upaṭṭhāti. dukkhato  manasikaroto pavattaṃ bhayato upaṭṭhāti. anattato manasikaroto nimittañca pavattañca bhayato  upaṭṭhātī''ti (paṭi0 ma0 1.227).</p>
              <p>[03] tattha ^a^M2.0284^ea^ ^b^nimitta^eb^nti saṅkhāranimittaṃ. atītānāgatapaccuppannānaṃ saṅkhārānamevetaṃ  adhivacanaṃ. aniccato manasikaronto hi saṅkhārānaṃ maraṇameva passati, tenassa nimittaṃ  bhayato upaṭṭhāti. ^b^pavatta^eb^nti rūpārūpabhavapavatti. dukkhato manasikaronto hi sukhasammatāyapi  pavattiyā abhiṇhapaṭipīḷanabhāvameva passati, tenassa pavattaṃ bhayato upaṭṭhāti. anattato manasikaronto  pana ubhayampetaṃ suññagāmaṃ viya marīcigandhabbanagarādīni viya ca rittaṃ tucchaṃ suññaṃ assāmikaṃ  apariṇāyakaṃ passati. tenassa nimittañca pavattañca ubhayaṃ bhayato upaṭṭhātīti. </p>
              <p>[06] bhayatupaṭṭhānañāṇaṃ niṭṭhitaṃ. </p>
            </h4>
          </h3>
          <h3>
            <h3n> ādīnavānupassanāñāṇakathā </h3n>
            <h4>
              <h4n> </h4n>
              <p>[03] 752^b^.^eb^ tassa taṃ bhayatupaṭṭhānañāṇaṃ āsevantassa bhāventassa  bahulīkarontassa sabbabhavayonigatiṭhitisattāvāsesu ^a^V2.0283^ea^  neva tāṇaṃ, na leṇaṃ, na gati, nappaṭisaraṇaṃ paññāyati. sabbabhavayonigatiṭhitinivāsagatesu  saṅkhāresu ekasaṅkhārepi patthanā vā parāmāso vā na hoti. tayo bhavā vītaccikaṅgārapuṇṇāṅgārakāsuyo  viya, cattāro mahābhūtā ghoravisāasīvisā viya, pañcakkhandhā ukkhittāsikavadhakā  viya, cha ajjhattikāyatanāni suññagāmo viya, cha bāhirāyatanāni gāmaghātakacorā viya,  satta viññāṇaṭṭhitiyo, nava ca sattāvāsā ekādasahi aggīhi ādittā sampajjalitā sajotibhūtā  viya ca, sabbe saṅkhārā gaṇḍabhūtā rogabhūtā sallabhūtā aghabhūtā ābādhabhūtā viya ca nirassādā  nirasā mahāādīnavarāsibhūtā hutvā upaṭṭhahanti.</p>
              <p>[03] kathaṃ? sukhena jīvitukāmassa bhīrukapurisassa ramaṇīyākārasaṇṭhitampi savāḷakamiva vanagahanaṃ,  sasaddūlā viya guhā, sagāharakkhasaṃ viya udakaṃ, samussitakhaggā viya paccatthikā, savisaṃ  viya bhojanaṃ, sacoro viya maggo, ādittamiva agāraṃ, uyyuttasenā viya raṇabhūmi. yathā  hi so puriso etāni savāḷakavanagahanādīni āgamma bhīto saṃviggo lomahaṭṭhajāto samantato  ādīnavameva passati, evamevāyaṃ yogāvacaro ^a^M2.0285^ea^ bhaṅgānupassanāvasena sabbasaṅkhāresu  bhayato upaṭṭhitesu samantato nirasaṃ nirassādaṃ ādīnavameva passati. tassevaṃ passato  ^b^ādīnavañāṇaṃ^eb^ nāma uppannaṃ hoti. yaṃ sandhāya idaṃ vuttaṃ -- </p>
              <p>[02] ``kathaṃ bhayatupaṭṭhāne paññā ādīnave ñāṇaṃ? uppādo bhayanti bhayatupaṭṭhāne paññā  ādīnave ñāṇaṃ. pavattaṃ bhayanti... nimittaṃ bhayanti... āyūhanā bhayanti... paṭisandhi  bhayanti... gati bhayanti... nibbatti bhayanti... upapatti bhayanti... jāti bhayanti...  jarā bhayanti... byādhi bhayanti... maraṇaṃ bhayanti... soko bhayanti... paridevo  bhayanti... upāyāso bhayanti bhayatupaṭṭhāne paññā ādīnave ñāṇaṃ. anuppādo khemanti  santipade ñāṇaṃ. appavattaṃ...pe0... anupāyāso khemanti santipade ñāṇaṃ. uppādo  bhayaṃ, anuppādo khemanti santipade ñāṇaṃ. pavattaṃ...pe0... upāyāso bhayaṃ, anupāyāso  khemanti santipade ñāṇaṃ. </p>
              <p>[02] ``uppādo dukkhanti bhayatupaṭṭhāne paññā ādīnave ñāṇaṃ. pavattaṃ...pe0... upāyāso  dukkhanti bhayatupaṭṭhāne paññā ādīnave ñāṇaṃ. anuppādo  sukhanti santipade ^a^V2.0284^ea^ ñāṇaṃ.  appavattaṃ...pe0... anupāyāso sukhanti santipade ñāṇaṃ. uppādo dukkhaṃ, anuppādo  sukhanti santipade ñāṇaṃ. pavattaṃ...pe0... upāyāso dukkhaṃ, anupāyāso  sukhanti santipade ñāṇaṃ. </p>
              <p>[02] ``uppādo sāmisanti bhayatupaṭṭhāne paññā ādīnave ñāṇaṃ. pavattaṃ...pe0... upāyāso  sāmisanti bhayatupaṭṭhāne paññā ādīnave ñāṇaṃ. anuppādo nirāmisanti santipade  ñāṇaṃ. appavattaṃ...pe0... anupāyāso nirāmisanti santipade ñāṇaṃ. uppādo  sāmisaṃ, anuppādo nirāmisanti santipade ñāṇaṃ. pavattaṃ...pe0... upāyāso  sāmisaṃ, anupāyāso nirāmisanti santipade ñāṇaṃ. </p>
              <p>[02] uppādo ^a^M2.0286^ea^ ``saṅkhārāti bhayatupaṭṭhāne paññā ādīnave ñāṇaṃ. pavattaṃ...pe0...  upāyāso saṅkhārāti bhayatupaṭṭhāne paññā ādīnave ñāṇaṃ. anuppādo nibbānanti  santipade ñāṇaṃ. appavattaṃ...pe0... anupāyāso nibbānanti santipade ñāṇaṃ.  uppādo saṅkhārā, anuppādo nibbānanti santipade ñāṇaṃ. pavattaṃ...pe0... upāyāso  saṅkhārā, anupāyāso nibbānanti santipade ñāṇaṃ. </p>
              <p>[21] ``uppādañca pavattañca, nimittaṃ dukkhanti passati. </p>
              <p>[22] āyūhanaṃ paṭisandhiṃ, ñāṇaṃ ādīnave idaṃ.. </p>
              <p>[21] ``anuppādaṃ appavattaṃ, animittaṃ sukhanti ca. </p>
              <p>[22] anāyūhanā appaṭisandhi, ñāṇaṃ santipade idaṃ.. </p>
              <p>[21] ``idaṃ ādīnave ñāṇaṃ, pañcaṭhānesu jāyati. </p>
              <p>[27] pañcaṭhāne santipade, dasa ñāṇe pajānāti. </p>
              <p>[22] dvinnaṃ ñāṇānaṃ kusalatā, nānādiṭṭhīsu na kampatī''ti.. </p>
              <p>[02] ``taṃ ñātaṭṭhena ñāṇaṃ. pajānanaṭṭhena paññā. tena vuccati ``bhayatupaṭṭhāne paññā  ādīnave ñāṇa''nti (paṭi0 ma0 1.53). </p>
              <p>[03] 753^b^.^eb^ tattha ^a^V2.0285^ea^ ^b^uppādo^eb^ti purimakammapaccayā idha uppatti. ^b^pavatta^eb^nti tathā uppannassa  pavatti. ^b^nimitta^eb^nti sabbampi saṅkhāranimittaṃ. ^b^āyūhanā^eb^ti āyatiṃ paṭisandhihetubhūtaṃ  kammaṃ. ^b^paṭisandhī^eb^ti āyatiṃ uppatti. ^b^gatī^eb^ti yāya gatiyā sā paṭisandhi hoti.  ^b^nibbattī^eb^ti khandhānaṃ nibbattanaṃ. ^b^upapattī^eb^ti ``samāpannassa vā upapannassa vā''ti  (dha0 sa0 1289, 1291) evaṃ vuttā vipākappavatti. ^b^jātī^eb^ti jarādīnaṃ paccayabhūtā  bhavapaccayā jāti. jarāmaraṇādayo pākaṭā eva. ettha ca uppādādayo pañceva ādīnavañāṇassa  vatthuvasena vuttā. sesā tesaṃ vevacanavasena. nibbatti jātīti idañhi dvayaṃ uppādassa  ceva paṭisandhiyā ca vevacanaṃ. gati upapattīti idaṃ dvayaṃ pavattassa. jarādayo nimittassāti.  tenāha -- </p>
              <p>[21] ``uppādañca pavattañca, nimittaṃ dukkhanti passati. </p>
              <p>[27] āyūhanaṃ paṭisandhiṃ, ñāṇaṃ ādīnave ida''nti ca.. </p>
              <p>[22] ``idaṃ ādīnave ñāṇaṃ, pañcaṭhānesu jāyatī''ti ca..</p>
              <p>[03] anuppādo ^a^M2.0287^ea^ khemanti santipade ñāṇantiādi pana ādīnavañāṇassa paṭipakkhañāṇadassanatthaṃ  vuttaṃ. bhayatupaṭṭhānena vā ādīnavaṃ disvā ubbiggahadayānaṃ abhayampi atthi khemaṃ nirādīnavanti  assāsajananatthampi etaṃ vuttaṃ. yasmā vā panassa uppādādayo bhayato sūpaṭṭhitā honti,  tassa tappaṭipakkhaninnaṃ cittaṃ hoti, tasmā bhayatupaṭṭhānavasena siddhassa ādīnavañāṇassa ānisaṃsadassanatthampetaṃ  vuttanti veditabbaṃ.</p>
              <p>[03] ettha ca yaṃ bhayaṃ, taṃ yasmā niyamato ^b^dukkhaṃ^eb^. taṃ vaṭṭāmisalokāmisakilesāmisehi  avippamuttattā ^b^sāmisameva^eb^. yañca sāmisaṃ, taṃ ^b^saṅkhāramattameva^eb^. tasmā ``uppādo  dukkhanti bhayatupaṭṭhāne paññā ādīnave ñāṇa''ntiādi vuttaṃ. evaṃ santepi bhayākārena  dukkhākārena sāmisākārenāti evaṃ ākāranānattato pavattivasenevettha nānattaṃ  veditabbaṃ. </p>
              <p>[01] ^b^dasañāṇe pajānātī^eb^ti ādīnavañāṇaṃ pajānanto uppādādivatthukāni pañca, anuppādādivatthukāni  pañcāti dasa ñāṇāni pajānāti paṭivijjhati sacchikaroti. ^b^dvinnaṃ ñāṇānaṃ kusalatā^eb^ti  ādīnavañāṇassa ceva santipadañāṇassa cāti imesaṃ dvinnaṃ kusalatāya.  ^b^nānādiṭṭhīsu^eb^ ^a^V2.0286^ea^  ^b^na kampatī^eb^ti paramadiṭṭhadhammanibbānādivasena pavattāsu diṭṭhīsu na vedhati. sesamettha  uttānamevāti. </p>
              <p>[06] ādīnavānupassanāñāṇaṃ niṭṭhitaṃ. </p>
            </h4>
          </h3>
          <h3>
            <h3n> nibbidānupassanāñāṇakathā </h3n>
            <h4>
              <h4n> </h4n>
              <p>[03] 754^b^.^eb^ so evaṃ sabbasaṅkhāre ādīnavato passanto sabbabhavayonigativiññāṇaṭṭhitisattāvāsagate  sabhedake saṅkhāragate nibbindati ukkaṇṭhati nābhiramati.</p>
              <p>[03] seyyathāpi nāma, cittakūṭapabbatapādābhirato suvaṇṇarājahaṃso asucimhi caṇḍālagāmadvārāavāṭe  nābhiramati, sattasu mahāsaresuyeva abhiramati, evameva ayampi yogīrājahaṃso suparidiṭṭhādīnave  sabhedake saṅkhāragate nābhiramati. bhāvanārāmatāya pana bhāvanāratiyā samannāgatattā sattasu  anupassanāsuyeva ramati.</p>
              <p>[03] yathā ^a^M2.0288^ea^ ca suvaṇṇapañjare pakkhitto sīho migarājā nābhiramati, tiyojanasahassavitthate  pana himavanteyeva ramati, evamayaṃ yogīsīho tividhe sugatibhavepi nābhiramati, tīsu  pana anupassanāsuyeva ramati.</p>
              <p>[03] yathā ca sabbaseto sattapatiṭṭho iddhimā vehāsaṅgamo chaddanto nāgarājā nagaramajjhe nābhiramati,  himavati chaddantadahagahaneyeva abhiramati, evamayaṃ yogīvaravāraṇo sabbasmimpi saṅkhāragate nābhiramati,  anuppādo khemantiādinā nayena diṭṭhe santipadeyeva abhiramati, tanninnatappoṇatappabbhāramānaso  hotīti. </p>
              <p>[06] nibbidānupassanāñāṇaṃ niṭṭhitaṃ. </p>
              <p>[03] 755^b^.^eb^ taṃ panetaṃ purimena ñāṇadvayena atthato ekaṃ. tenāhu porāṇā --</p>
              <p>[03] ``bhayatupaṭṭhānaṃ ^a^V2.0287^ea^ ekameva tīṇi nāmāni labhati, sabbasaṅkhāre bhayato addasāti bhayatupaṭṭhānaṃ nāma  jātaṃ. tesuyeva saṅkhāresu ādīnavaṃ uppādetīti ādīnavānupassanā nāma jātaṃ.  tesuyeva saṅkhāresu nibbindamānaṃ uppannanti nibbidānupassanā nāma jāta''nti.</p>
              <p>[03] pāḷiyampi vuttaṃ -- ``yā ca bhayatupaṭṭhāne paññā, yañca ādīnave ñāṇaṃ, yā ca nibbidā,  ime dhammā ekatthā, byañjanameva nāna''nti (paṭi0 ma0 1.227). </p>
            </h4>
          </h3>
          <h3>
            <h3n> muñcitukamyatāñāṇakathā </h3n>
            <h4>
              <h4n> </h4n>
              <p>[03] 756^b^.^eb^ iminā pana nibbidāñāṇena imassa kulaputtassa nibbindantassa ukkaṇṭhantassa anabhiramantassa  sabbabhavayonigativiññāṇaṭṭhitisattāvāsagatesu sabhedakesu saṅkhāresu ekasaṅkhārepi cittaṃ  na sajjati, na laggati, na bajjhati, sabbasmā saṅkhāragatā muccitukāmaṃ nissaritukāmaṃ  hoti. yathā kiṃ? yathā nāma jālabbhantaragato maccho, sappamukhagato maṇḍūko, pañjarapakkhitto  vanakukkuṭo, daḷhapāsavasagato migo, ahituṇḍikahatthagato sappo, mahāpaṅkapakkhando kuñjaro,  supaṇṇamukhagato ^a^M2.0289^ea^ nāgarājā, rāhumukhappaviṭṭho cando, sapattaparivārito  purisoti evamādayo tato tato muccitukāmā nissaritukāmāva honti, evaṃ tassa  yogino cittaṃ sabbasmā saṅkhāragatā muccitukāmaṃ nissaritukāmaṃ hoti. athassa  evaṃ sabbasaṅkhāresu vigatālayassa sabbasmā saṅkhāragatā muccitukāmassa uppajjati muñcitukamyatā  ñāṇanti. </p>
              <p>[06] muñcitukamyatāñāṇaṃ niṭṭhitaṃ. </p>
            </h4>
          </h3>
          <h3>
            <h3n> paṭisaṅkhānupassanāñāṇakathā </h3n>
            <h4>
              <h4n> </h4n>
              <p>[03] 757^b^.^eb^ so evaṃ sabbabhavayonigatiṭṭhitinivāsagatehi sabhedakehi saṅkhārehi muccitukāmo  sabbasmā saṅkhāragatā muccituṃ puna te evaṃ saṅkhāre paṭisaṅkhānupassanāñāṇena tilakkhaṇaṃ  āropetvā pariggaṇhāti.</p>
              <p>[03] so ^a^V2.0288^ea^ sabbasaṅkhāre anaccantikato, tāvakālikato, uppādavayaparicchinnato, palokato, calato,  pabhaṅguto, addhuvato, vipariṇāmadhammato, assārakato, vibhavato, saṅkhatato, maraṇadhammatotiādīhi  kāraṇehi ^b^aniccā^eb^ti passati.</p>
              <p>[03] abhiṇhapaṭipīḷanato, dukkhamato, dukkhavatthuto, rogato, gaṇḍato, sallato, aghato, ābādhato,  ītito, upaddavato, bhayato, upasaggato, atāṇato, aleṇato, asaraṇato, ādīnavato, aghamūlato,  vadhakato, sāsavato, mārāmisato, jātidhammato, jarādhammato, byādhidhammato, sokadhammato,  paridevadhammato, upāyāsadhammato, saṃkilesikadhammatotiādīhi kāraṇehi ^b^dukkhā^eb^ti  passati.</p>
              <p>[03] ajaññato, duggandhato, jegucchato, paṭikkūlato, amaṇḍanārahato, virūpato, bībhacchatotiādīhi  kāraṇehi dukkhalakkhaṇassa parivārabhūtato ^b^asubhato^eb^ passati.</p>
              <p>[03] parato, rittato, tucchato, suññato, assāmikato, anissarato, avasavattitotiādīhi  kāraṇehi ^b^anattato^eb^ passati. </p>
              <p>[03] 758^b^.^eb^ evañhi ^a^M2.0290^ea^ passatānena tilakkhaṇaṃ āropetvā saṅkhārā pariggahitā nāma  honti. kasmā panāyamete evaṃ pariggaṇhātīti? muñcanassa upāyasampādanatthaṃ.</p>
              <p>[03] tatrāyaṃ upamā -- eko kira puriso ``macche gahessāmī''ti macchakhippaṃ gahetvā udake  oḍḍāpesi so khippamukhena hatthaṃ otāretvā antoudake sappaṃ gīvāya gahetvā ``maccho  me gahito''ti attamano ahosi. so ``mahā vata mayā maccho laddho''ti ukkhipitvā  passanto sovatthikattayadassanena sappoti sañjānitvā bhīto ādīnavaṃ disvā gahaṇe nibbinno  muñcitukāmo hutvā muñcanassa upāyaṃ karonto agganaṅguṭṭhato paṭṭhāya hatthaṃ nibbeṭhetvā  bāhuṃ ukkhipitvā uparisīse dve tayo vāre āvijjhitvā sappaṃ dubbalaṃ katvā ``gaccha  duṭṭha sappā''ti nissajjitvā vegena taḷākapāḷiṃ āruyha ``mahantassa vata bho sappassa  mukhato muttomhī''ti āgatamaggaṃ olokayamāno aṭṭhāsi. </p>
              <p>[01] tattha ^a^V2.0289^ea^ tassa purisassa ``maccho''ti sappaṃ gīvāya gahetvā tuṭṭhakālo viya imassāpi yogino  āditova attabhāvaṃ paṭilabhitvā tuṭṭhakālo, tassa khippamukhato sīsaṃ nīharitvā sovatthikattayadassanaṃ  viya imassa ghanavinibbhogaṃ katvā saṅkhāresu tilakkhaṇadassanaṃ, tassa bhītakālo viya imassa  bhayatupaṭṭhānañāṇaṃ. tato ādīnavadassanaṃ viya ādīnavānupassanāñāṇaṃ, gahaṇe nibbindanaṃ  viya nibbidānupassanāñāṇaṃ. sappaṃ muñcitukāmatā viya muñcitukamyatāñāṇaṃ,  muñcanassa upāyakaraṇaṃ viya paṭisaṅkhānupassanāñāṇena saṅkhāresu tilakkhaṇāropanaṃ. yathā  hi so puriso sappaṃ āvijjhitvā dubbalaṃ katvā nivattetvā ḍaṃsituṃ asamatthabhāvaṃ  pāpetvā sumuttaṃ muñcati, evamayaṃ yogāvacaro tilakkhaṇāropanena saṅkhāre āvijjhitvā  dubbale katvā puna niccasukhasubhāttākārena upaṭṭhātuṃ asamatthataṃ pāpetvā sumuttaṃ  muñcati. tena vuttaṃ ``muñcanassa upāyasampādanatthaṃ evaṃ pariggaṇhātī''ti. </p>
              <p>[03] 759^b^.^eb^ ettāvatā tassa uppannaṃ hoti ^b^paṭisaṅkhāñāṇaṃ^eb^. yaṃ sandhāya vuttaṃ -- </p>
              <p>[02] ``aniccato ^a^M2.0291^ea^ manasikaroto kiṃ paṭisaṅkhā ñāṇaṃ uppajjati? dukkhato.  anattato manasikaroto kiṃ paṭisaṅkhā ñāṇaṃ uppajjati? aniccato manasikaroto nimittaṃ  paṭisaṅkhā ñāṇaṃ uppajjati. dukkhato manasikaroto pavattaṃ paṭisaṅkhā ñāṇaṃ uppajjati.  anattato manasikaroto nimittañca pavattañca paṭisaṅkhā ñāṇaṃ uppajjatī''ti (paṭi0 ma0  1.227).</p>
              <p>[03] ettha ca ^b^nimittaṃ paṭisaṅkhā^eb^ti saṅkhāranimittaṃ ``addhuvaṃ tāvakālika''nti aniccalakkhaṇavasena  jānitvā. kāmañca na paṭhamaṃ jānitvā pacchā ñāṇaṃ uppajjati, vohāravasena pana ``manañca  paṭicca dhamme ca uppajjati manoviññāṇa''ntiādīni (ma0 ni0 3.421) viya evaṃ vuccati.  ekattanayena vā purimañca pacchimañca ekaṃ katvā evaṃ vuttanti veditabbaṃ. iminā  nayena itarasmimpi padadvaye attho veditabboti. </p>
              <p>[06] paṭisaṅkhānupassanāñāṇaṃ niṭṭhitaṃ. </p>
            </h4>
          </h3>
          <h3>
            <h3n> saṅkhārupekkhāñāṇakathā </h3n>
            <h4>
              <h4n> </h4n>
              <p>[03] 760^b^.^eb^ so ^a^V2.0290^ea^ evaṃ paṭisaṅkhānupassanāñāṇena ``sabbe saṅkhārā suññā''ti pariggahetvā puna  ``suññamidaṃ attena vā attaniyena vā''ti (ma0 ni0 3.69) dvikoṭikaṃ suññataṃ pariggaṇhāti.  so evaṃ neva attānaṃ, na paraṃ kiñci attano parikkhārabhāve ṭhitaṃ disvā puna ``nāhaṃ  kvacani, kassaci kiñcanatasmiṃ, na ca mama kvacani, kismiñci kiñcanatatthī''ti yā  ettha catukoṭikā suññatā kathitā, taṃ pariggaṇhāti.</p>
              <p>[03] kathaṃ? ayañhi ^b^nāhaṃ kvacanī^eb^ti kvaci attānaṃ na passati. ^b^kassaci kiñcanatasmi^eb^nti  attano attānaṃ kassaci parassa kiñcanabhāve upanetabbaṃ na passati. bhātiṭṭhānevā bhātaraṃ,  sahāyaṭṭhāne vā sahāyaṃ, parikkhāraṭṭhāne vā parikkhāraṃ maññitvā upanetabbaṃ na passatīti  attho. ^b^na ca mama kvacanī^eb^ti ettha mama-saddaṃ tāva ṭhapetvā ^b^na ca kvacanī^eb^ti parassa ca  attānaṃ kvaci napassatīti ^a^M2.0292^ea^ ayamattho. idāni mama-saddaṃ āharitvā ^b^mama  kismiñci kiñcanatatthī^eb^ti so parassa attā mama kismiñci kiñcanabhāve atthīti  na passatīti. attano bhātiṭṭhāne vā bhātaraṃ, sahāyaṭṭhāne vā sahāyaṃ parikkhāraṭṭhāne vā  parikkhāranti kismiñci ṭhāne parassa attānaṃ iminā kiñcanabhāvena upanetabbaṃ na  passatīti attho. evamayaṃ yasmā neva katthaci attānaṃ passati, na taṃ parassa kiñcanabhāve  upanetabbaṃ passati, na parassa attānaṃ passati, na parassa attānaṃ attano kiñcanabhāve  upanetabbaṃ passati. tasmānena catukoṭikā suññatā pariggahitā hotīti. </p>
              <p>[03] 761^b^.^eb^ evaṃ catukoṭikaṃ suññataṃ pariggahetvā puna chahākārehi suññataṃ pariggaṇhāti.  kathaṃ? cakkhu suññaṃ attena vā attaniyena vā niccena vā dhuvena vā sassatena  vā avipariṇāmadhammena vā...pe0... mano suñño. rūpā suññā...pe0... dhammā suññā.  cakkhuviññāṇaṃ...pe0... manoviññāṇaṃ. cakkhusamphassoti evaṃ yāva jarāmaraṇā nayo  netabbo. </p>
              <p>[03] 762^b^.^eb^ evaṃ chahākārehi suññataṃ pariggahetvā puna aṭṭhahākārehi pariggaṇhāti.  seyyathidaṃ -- rūpaṃ asāraṃ nissāraṃ sārāpagataṃ niccasārasārena vā dhuvasārasārena  vā sukhasārasārena ^a^V2.0291^ea^ vā attasārasārena vā niccena vā dhuvena vā sassatena vā avipariṇāmadhammena  vā. vedanā... saññā... saṅkhārā... viññāṇaṃ... cakkhu...pe0... jarāmaraṇaṃ  asāraṃ nissāraṃ sārāpagataṃ niccasārasārena vā dhuvasārasārena vā sukhasārasārena vā  attasārasārena vā niccena vā dhuvena vā sassatena vā avipariṇāmadhammena vā. yathā  naḷo asāro nissāro sārāpagato. yathā eraṇḍo... yathā udumbaro... yathā setavaccho...  yathā pāḷibhaddako... yathā pheṇapiṇḍo... yathā udakabubbuḷaṃ... yathā marīci... yathā  kadalikkhandho... yathā māyā asārā nissārā sārāpagatā, evameva rūpaṃ...pe0... jarāmaraṇaṃ  asāraṃ nissāraṃ sārāpagataṃ niccasārasārena vā...pe0... avipariṇāmadhammena vāti  (cūḷani0 mogharājamāṇavapucchāniddesa 88). </p>
              <p>[03] 763^b^.^eb^ so ^a^M2.0293^ea^ evaṃ aṭṭhahākārehi suññataṃ pariggahetvā puna dasahākārehi  pariggaṇhāti, rūpaṃ rittato passati. tucchato... suññato... anattato... anissariyato...  akāmakāriyato... alabbhanīyato... avasavattakato... parato... vivittato passati.  vedanaṃ...pe0... viññāṇaṃ rittato...pe0... vivittato passatīti. </p>
              <p>[03] 764^b^.^eb^ evaṃ dasahākārehi suññataṃ pariggahetvā puna dvādasahākārehi pariggaṇhāti.  seyyathidaṃ -- rūpaṃ na satto, na jīvo, na naro, na māṇavo, na itthī, na puriso, na  attā, na attaniyaṃ. nāhaṃ, na mama, na aññassa, na kassaci. vedanā...pe0... viññāṇaṃ  na kassacīti (cūḷani0 mogharājamāṇavapucchāniddesa 88). </p>
              <p>[03] 765^b^.^eb^ evaṃ dvādasahākārehi suññataṃ pariggaṇhitvā puna tīraṇapariññāvasena dvācattālīsāya  ākārehi suññataṃ pariggaṇhāti, rūpaṃ aniccato... dukkhato... rogato... gaṇḍato...  sallato... aghato... ābādhato... parato... palokato... ītito... upaddavato... bhayato...  upasaggato... calato... pabhaṅguto... addhuvato... atāṇato... aleṇato... asaraṇato...  asaraṇībhūtato... rittato... tucchato... suññato... anattato... anassādato...  ādīnavato... vipariṇāmadhammato... assārakato... aghamūlato... vadhakato... vibhavato...  sāsavato... saṅkhatato... mārāmisato... jātidhammato... jarādhammato... byādhidhammato...  maraṇadhammato... sokaparidevadukkhadomanassaupāyāsadhammato... samudayato... atthaṅgamato...  anassādato ^a^V2.0292^ea^... ādīnavato... nissaraṇato passati. vedanaṃ...pe0... viññāṇaṃ aniccato...pe0...  nissaraṇato passati.</p>
              <p>[03] vuttampi cetaṃ -- ``rūpaṃ aniccato...pe0... nissaraṇato passanto suññato lokaṃ  avekkhati. vedanaṃ...pe0... viññāṇaṃ aniccato...pe0... nissaraṇato passanto suññato  lokaṃ avekkhati''. </p>
              <p>[21] ``suññato lokaṃ avekkhassu, mogharāja sadā sato. </p>
              <p>[27] attānudiṭṭhiṃ ūhacca, evaṃ maccutaro siyā. </p>
              <p>[22] evaṃ lokaṃ avekkhantaṃ, maccurājā na passatī''ti.. (su0 ni0 1125; cūḷani0  mogharājamāṇavapucchāniddesa 88). </p>
              <p>[03] 766^b^.^eb^ evaṃ ^a^M2.0294^ea^ suññato disvā tilakkhaṇaṃ āropetvā saṅkhāre pariggaṇhanto  bhayañca nandiñca vippahāya saṅkhāresu udāsīno ahosi majjhatto, ahanti vā mamanti vā  na gaṇhāti vissaṭṭhabhariyo viya puriso.</p>
              <p>[03] yathā nāma purisassa bhariyā bhaveyya iṭṭhā kantā manāpā, so tāya vinā muhuttampi adhivāsetuṃ  na sakkuṇeyya, ativiya naṃ mamāyeyya, so taṃ itthiṃ aññena purisena saddhiṃ ṭhitaṃ  vā nisinnaṃ vā kathentiṃ vā hasantiṃ vā disvā kupito assa anattamano, adhimattaṃ  domanassaṃ paṭisaṃvedeyya. so aparena samayena tassā itthiyā dosaṃ disvā muñcitukāmo  hutvā taṃ vissajjeyya, na naṃ mamāti gaṇheyya. tato paṭṭhāya taṃ yenakenaci saddhiṃ  yaṃkiñci kurumānaṃ disvāpi neva kuppeyya, na domanassaṃ āpajjeyya, aññadatthu  udāsīnova bhaveyya majjhatto. evamevāyaṃ sabbasaṅkhārehi muñcitukāmo hutvā paṭisaṅkhānupassanāya  saṅkhāre pariggaṇhanto ahaṃ mamāti gahetabbaṃ adisvā bhayañca nandiñca vippahāya sabbasaṅkhāresu  udāsīno hoti majjhatto.</p>
              <p>[03] tassa evaṃ jānato evaṃ passato tīsu bhavesu catūsu yonīsu pañcasu gatīsu sattasu  viññāṇaṭṭhitīsu ^a^V2.0293^ea^ navasu sattāvāsesu cittaṃ patilīyati patikuṭati pativattati na sampasāriyati,  upekkhā vā pāṭikulyatā vā saṇṭhāti.</p>
              <p>[03] seyyathāpi nāma padumapalāse īsakapoṇe udakaphusitāni patilīyanti patikuṭanti pativattanti  na sampasāriyanti, evameva...pe0... seyyathāpi nāma kukkuṭapattaṃ vā nahārudaddulaṃ  vā aggimhi pakkhittaṃ patilīyati patikuṭati pativattati na sampasāriyati (a0 ni0  7.49),  evameva tassa tīsu bhavesu cittaṃ...pe0... upekkhā vā pāṭikulyatā vā saṇṭhāti.  iccassa ^b^saṅkhārupekkhāñāṇaṃ^eb^ nāma uppannaṃ hoti. </p>
              <p>[03] 767^b^.^eb^ taṃ panetaṃ sace santipadaṃ nibbānaṃ santato passati, sabbaṃ saṅkhārappavattaṃ vissajjetvā  nibbānameva pakkhandati. no ce nibbānaṃ santato ^a^M2.0295^ea^ passati, punappunaṃ saṅkhārārammaṇameva  hutvā pavattati sāmuddikānaṃ disākāko viya. sāmuddikā kira vāṇijakā nāvaṃ  ārohantā disākākaṃ nāma gaṇhanti, te yadā nāvā vātakkhittā videsaṃ pakkhandati,  tīraṃ na paññāyati, tadā disākākaṃ vissajjenti. so kūpakayaṭṭhito ākāsaṃ laṅghitvā  sabbā disā ca vidisā ca anugantvā sace tīraṃ passati, tadabhimukhova gacchati. no  ce passati, punappunaṃ āgantvā kūpakayaṭṭhiṃyeva allīyati. evameva sace saṅkhārupekkhāñāṇaṃ  santipadaṃ nibbānaṃ santato passati, sabbaṃ saṅkhārappavattaṃ vissajjetvā nibbānameva pakkhandati.  no ce passati, punappunaṃ saṅkhārārammaṇameva hutvā pavattati.</p>
              <p>[03] tadidaṃ suppagge piṭṭhaṃ vaṭṭayamānaṃ viya. nibbaṭṭitakappāsaṃ vihanamānaṃ viya nānappakārato  saṅkhāre pariggahetvā bhayañca nandiñca pahāya saṅkhāravicinane majjhattaṃ hutvā tividhānupassanāvasena  tiṭṭhati. evaṃ tiṭṭhamānaṃ tividhavimokkhamukhabhāvaṃ āpajjitvā sattāriyapuggalavibhāgāya  paccayo hoti. </p>
              <p>[03] 768^b^.^eb^ tatridaṃ tividhānupassanāvasena pavattanato tiṇṇaṃ indriyānaṃ ādhipateyyavasena tividhavimokkhamukhabhāvaṃ  āpajjati nāma. tisso hi anupassanā tīṇi vimokkhamukhānīti vuccanti. yathāha -- </p>
              <p>[02] ``tīṇi ^a^V2.0294^ea^ kho panimāni vimokkhamukhāni lokaniyyānāya saṃvattanti, sabbasaṅkhāre paricchedaparivaṭumato  samanupassanatāya, animittāya ca dhātuyā cittasampakkhandanatāya, sabbasaṅkhāresu manosamuttejanatāya,  appaṇihitāya ca dhātuyā cittasampakkhandanatāya, sabbadhamme parato samanupassanatāya, suññatāya  ca dhātuyā cittasampakkhandanatāya, imāni tīṇi vimokkhamukhāni lokaniyyānāya saṃvattantī''ti  (paṭi0 ma0 1.219).</p>
              <p>[03] tattha ^b^paricchedaparivaṭumato^eb^ti udayabbayavasena paricchedato ceva parivaṭumato ca. aniccānupassanaṃ  hi ``udayato pubbe saṅkhārā natthī''ti paricchinditvā tesaṃ gatiṃ samannesamānaṃ ``vayato  paraṃ na gacchanti, ettheva antaradhāyantī''ti parivaṭumato samanupassati. ^b^manosamuttejanatāyā^eb^ti  cittasaṃvejanatāya ^a^M2.0296^ea^. dukkhānupassanena hi saṅkhāresu cittaṃ saṃvejeti.  ^b^parato samanupassanatāyā^eb^ti ``nāhaṃ, na mamā''ti evaṃ anattato samanupassanatāya. iti  imāni tīṇi padāni aniccānupassanādīnaṃ vasena vuttānīti veditabbāni. teneva  tadanantare pañhavissajjane vuttaṃ -- ``aniccato manasikaroto khayato saṅkhārā upaṭṭhahanti.  dukkhato manasikaroto bhayato saṅkhārā upaṭṭhahanti. anattato manasikaroto suññato saṅkhārā  upaṭṭhahantī''ti (paṭi0 ma0 1.219). </p>
              <p>[03] 769^b^.^eb^ katame pana te vimokkhā, yesaṃ imāni anupassanāni mukhānīti? animitto,  appaṇihito, suññatoti ete tayo. vuttaṃ hetaṃ ``aniccato manasikaronto adhimokkhabahulo  animittaṃ vimokkhaṃ paṭilabhati. dukkhato manasikaronto passaddhibahulo appaṇihitaṃ  vimokkhaṃ paṭilabhati. anattato manasikaronto vedabahulo suññatavimokkhaṃ paṭilabhatī''ti  (paṭi0 ma0 1.223).</p>
              <p>[03] ettha ca ^b^animitto vimokkho^eb^ti animittākārena nibbānaṃ ārammaṇaṃ katvā pavatto  ariyamaggo. so hi animittāya dhātuyā uppannattā ^b^animitto^eb^. kilesehi ca  vimuttattā ^b^vimokkho^eb^. eteneva nayena appaṇihitākārena nibbānaṃ ārammaṇaṃ katvā  pavatto ^b^appaṇihito^eb^. suññatākārena nibbānaṃ ārammaṇaṃ katvā pavatto ^b^suññato^eb^ti  veditabbo. </p>
              <p>[03] 770^b^.^eb^ yaṃ pana abhidhamme ``yasmiṃ samaye lokuttaraṃ jhānaṃ bhāveti  niyyānikaṃ apacayagāmiṃ ^a^V2.0295^ea^  diṭṭhigatānaṃ pahānāya paṭhamāya bhūmiyā pattiyā vivicceva kāmehi paṭhamaṃ jhānaṃ upasampajja  viharati appaṇihitaṃ suññata''nti (dha0 sa0 343 ādayo) evaṃ vimokkhadvayameva vuttaṃ,  taṃ nippariyāyato vipassanāgamanaṃ sandhāya. vipassanāñāṇaṃ hi kiñcāpi ^b^paṭisambhidāmagge^eb^ -- </p>
              <p>[02] ``aniccānupassanāñāṇaṃ niccato abhinivesaṃ muñcatīti suññato vimokkho.  dukkhānupassanāñāṇaṃ sukhato abhinivesaṃ. anattānupassanāñāṇaṃ attato abhinivesaṃ  muñcatīti ^a^M2.0297^ea^ suññato vimokkho''ti (paṭi0 ma0 1.229) evaṃ abhinivesaṃ  muñcanavasena ^b^suññato vimokkho^eb^ti ca, </p>
              <p>[02] ``aniccānupassanāñāṇaṃ niccato nimittaṃ muñcatīti animitto vimokkho.  dukkhānupassanāñāṇaṃ sukhato nimittaṃ, anattānupassanāñāṇaṃ attato nimittaṃ muñcatīti  animitto vimokkho''ti (paṭi0 ma0 1.229) evaṃ nimittaṃ muñcanavasena ^b^animitto  vimokkho^eb^ti ca, </p>
              <p>[02] ``aniccānupassanāñāṇaṃ niccato paṇidhiṃ muñcatīti appaṇihito vimokkho. dukkhānupassanāñāṇaṃ  sukhato paṇidhiṃ. anattānupassanāñāṇaṃ attato paṇidhiṃ muñcatīti appaṇihito vimokkho''ti  (paṭi0 ma0 1.229) evaṃ paṇidhiṃ muñcanavasena ^b^appaṇihito vimokkho^eb^ti ca --</p>
              <p>[03] vuttaṃ. tathāpi taṃ saṅkhāranimittassa avijahanato na nippariyāyena animittaṃ. nippariyāyena  pana suññatañceva appaṇihitañca. tassa ca āgamanavasena ariyamaggakkhaṇe vimokkho uddhaṭo.  tasmā appaṇihitaṃ suññatanti vimokkhadvayameva vuttanti veditabbaṃ. ayaṃ tāvettha  vimokkhakathā. </p>
              <p>[03] 771^b^.^eb^ yaṃ pana vuttaṃ ``sattāriyapuggalavibhāgāya paccayo hotī''ti, tattha saddhānusārī,  saddhāvimutto, kāyasakkhi, ubhatobhāgavimutto, dhammānusārī, diṭṭhippatto, paññāvimuttoti  ^a^V2.0296^ea^ ime tāva satta ariyapuggalā, tesaṃ vibhāgāya idaṃ saṅkhārupekkhāñāṇaṃ paccayo hoti. </p>
              <p>[03] 772^b^.^eb^ yo hi ^b^aniccato^eb^ manasikaronto adhimokkhabahulo ^b^saddhindriyaṃ^eb^ paṭilabhati, so  sotāpattimaggakkhaṇe ^b^saddhānusārī^eb^ hoti. sesesu sattasu ṭhānesu ^b^saddhāvimutto^eb^. </p>
              <p>[03] 773^b^.^eb^ yo pana ^b^dukkhato^eb^ manasikaronto passaddhibahulo ^b^samādhindriyaṃ^eb^ paṭilabhati, so  sabbattha ^b^kāyasakkhi^eb^ nāma hoti. arūpajjhānaṃ pana patvā aggaphalappatto ^b^ubhatobhāgavimutto^eb^  nāma hoti. </p>
              <p>[03] 774^b^.^eb^ yo ^a^M2.0298^ea^ pana ^b^anattato^eb^ manasikaronto vedabahulo ^b^paññindriyaṃ^eb^ paṭilabhati,  so sotāpattimaggakkhaṇe ^b^dhammānusārī^eb^ hoti. chasu ṭhānesu ^b^diṭṭhippatto^eb^ aggaphale  ^b^paññāvimutto^eb^ti. </p>
              <p>[03] 775^b^.^eb^ vuttaṃ hetaṃ -- </p>
              <p>[02] ``aniccato manasikaroto saddhindriyaṃ adhimattaṃ hoti. saddhindriyassa adhimattattā sotāpattimaggaṃ  paṭilabhati, tena vuccati saddhānusārī''ti. </p>
              <p>[02] tathā ``aniccato manasikaroto saddhindriyaṃ adhimattaṃ hoti, saddhindriyassa adhimattattā  sotāpattiphalaṃ sacchikataṃ hoti, tena vuccati saddhāvimutto''tiādi (paṭi0 ma0  1.221). </p>
              <p>[03] 776^b^.^eb^ aparampi vuttaṃ --</p>
              <p>[03] ``saddahanto vimuttoti saddhāvimutto. phuṭṭhantaṃ sacchikatoti kāyasakkhi. diṭṭhantaṃ  pattoti diṭṭhippatto. saddahanto vimuccatīti saddhāvimutto. jhānaphassaṃ paṭhamaṃ phusati  pacchā nirodhaṃ nibbānaṃ sacchikarotīti kāyasakkhi. `dukkhā saṅkhārā, sukho nirodho'ti  ñātaṃ hoti diṭṭhaṃ viditaṃ sacchikataṃ phusitaṃ paññāyāti diṭṭhippatto''ti (paṭi0  ma0 1.221). </p>
              <p>[03] 777^b^.^eb^ itaresu ^a^V2.0297^ea^ pana catūsu saddhaṃ anusarati, saddhāya vā anusarati gacchatīti ^b^saddhānusārī^eb^.  tathā paññāsaṅkhātaṃ dhammaṃ anusarati, dhammena vā anusaratīti ^b^dhammānusārī^eb^. arūpajjhānena  ceva ariyamaggena cāti ubhatobhāgena vimuttoti ^b^ubhatobhāgavimutto^eb^. pajānanto  vimuttoti ^b^paññāvimutto^eb^ti evaṃ vacanattho veditabboti. </p>
              <p>[06] saṅkhārupekkhāñāṇaṃ. </p>
              <p>[03] 778^b^.^eb^ taṃ panetaṃ purimena ñāṇadvayena atthato ekaṃ. tenāhu porāṇā -- ``idaṃ saṅkhārupekkhāñāṇaṃ  ekameva tīṇi nāmāni labhati, heṭṭhā ^a^M2.0299^ea^ muñcitukamyatāñāṇaṃ nāma  jātaṃ, majjhe paṭisaṅkhānupassanāñāṇaṃ nāma, ante ca sikhāppattaṃ saṅkhārupekkhāñāṇaṃ nāma''. </p>
              <p>[03] 779^b^.^eb^ pāḷiyampi vuttaṃ -- </p>
              <p>[02] ``kathaṃ muñcitukamyatā-paṭisaṅkhā-santiṭṭhanā paññā saṅkhārupekkhāsu ñāṇaṃ? uppādaṃ  muñcitukamyatā-paṭisaṅkhā-santiṭṭhanā paññā saṅkhārupekkhāsu ñāṇaṃ. pavattaṃ...pe0...  nimittaṃ...pe0... upāyāsaṃ muñcitukamyatāpaṭisaṅkhā-santiṭṭhanā paññā saṅkhārupekkhāsu  ñāṇaṃ. uppādo dukkhanti...pe0... bhayanti...pe0... sāmisanti...pe0... uppādo  saṅkhārāti...pe0... upāyāso saṅkhārāti muñcitukamyatā-paṭisaṅkhā-santiṭṭhanā paññā  saṅkhārupekkhāsu ñāṇa''nti (paṭi0 ma0 1.54). </p>
              <p>[03] 780^b^.^eb^ tattha muñcitukamyatā ca sā paṭisaṅkhā ca santiṭṭhanā cāti ^b^muñcitukamyatā-paṭisaṅkhā-santiṭṭhanā^eb^.  iti pubbabhāge nibbidāñāṇena nibbinnassa uppādādīni pariccajitukāmatā ^b^muñcitukāmatā^eb^.  muñcanassa upāyakaraṇatthaṃ majjhe paṭisaṅkhānaṃ ^b^paṭisaṅkhā^eb^. muñcitvā avasāne ajjhupekkhanaṃ  ^b^santiṭṭhanā^eb^. yaṃ sandhāya ``uppādo saṅkhārā, te saṅkhāre ajjhupekkhatīti saṅkhārupekkhā''tiādi  (paṭi0 ma0 1.54) vuttaṃ. evaṃ ekamevidaṃ ñāṇaṃ. </p>
              <p>[03] 781^b^.^eb^ apica imāyapi pāḷiyā idaṃ ekamevāti veditabbaṃ. vuttaṃ hetaṃ -- ``yā ca  muñcitukamyatā, yā ca paṭisaṅkhānupassanā, yā ca saṅkhārupekkhā, ime dhammā ekatthā,  byañjanameva nāna''nti (paṭi0 ma0 1.227). </p>
              <p>[03] 782^b^.^eb^ evaṃ ^a^V2.0298^ea^ adhigatasaṅkhārupekkhassa pana imassa kulaputtassa vipassanā sikhāppattā vuṭṭhānagāminī  hoti. sikhāppattā vipassanāti vā vuṭṭhānagāminīti vā saṅkhārupekkhādiñāṇattayasseva  etaṃ nāmaṃ. sā hi sikhaṃ uttamabhāvaṃ pattattā ^b^sikhāppattā^eb^. vuṭṭhānaṃ gacchatīti  ^b^vuṭṭhānagāminī^eb^. vuṭṭhānaṃ vuccati bahiddhānimittabhūtato abhiniviṭṭhavatthuto ceva  ajjhattapavattato ca vuṭṭhahanato maggo, taṃ gacchatīti ^b^vuṭṭhānagāminī,^eb^ maggena saddhiṃ ghaṭiyatīti  attho. </p>
              <p>[03] 783^b^.^eb^ tatrāyaṃ abhinivesavuṭṭhānānaṃ āvibhāvatthāya mātikā -- ajjhattaṃ abhinivisitvā  ajjhattā vuṭṭhāti, ajjhattaṃ abhinivisitvā bahiddhā vuṭṭhāti ^a^M2.0300^ea^, bahiddhā  abhinivisitvā bahiddhā vuṭṭhāti, bahiddhā abhinivisitvā ajjhattā vuṭṭhāti, rūpe abhinivisitvā  rūpā vuṭṭhāti, rūpe abhinivisitvā arūpā vuṭṭhāti, arūpe abhinivisitvā arūpā vuṭṭhāti,  arūpe abhinivisitvā rūpā vuṭṭhāti, ekappahārena pañcahi khandhehi vuṭṭhāti, aniccato  abhinivisitvā aniccato vuṭṭhāti, aniccato abhinivisitvā dukkhato, anattato vuṭṭhāti,  dukkhato abhinivisitvā dukkhato, aniccato, anattato vuṭṭhāti, anattato abhinivisitvā  anattato, aniccato, dukkhato vuṭṭhāti. </p>
              <p>[03] 784^b^.^eb^ kathaṃ? idhekacco āditova ajjhattasaṅkhāresu abhinivisati, abhinivisitvā te  passati. yasmā pana na suddhājjhattadassanamatteneva maggavuṭṭhānaṃ hoti, bahiddhāpi daṭṭhabbameva,  tasmā parassa khandhepi anupādiṇṇasaṅkhārepi aniccaṃ dukkhamanattāti passati. so kālena  ajjhattaṃ sammasati, kālena bahiddhā. tassevaṃ sammasato ajjhattaṃ sammasanakāle vipassanā  maggena saddhiṃ ghaṭiyati. ayaṃ ^b^ajjhattaṃ abhinivisitvā ajjhattā vuṭṭhāti^eb^ nāma.</p>
              <p>[03] sace panassa bahiddhā sammasanakāle vipassanā maggena saddhiṃ ghaṭiyati, ayaṃ ^b^ajjhattaṃ abhinivisitvā  bahiddhā vuṭṭhāti^eb^ nāma. esa nayo bahiddhā abhinivisitvā bahiddhā ca ajjhattā ca vuṭṭhānepi. </p>
              <p>[03] 785^b^.^eb^ aparo āditova rūpe abhinivisati, abhinivisitvā bhūtarūpañca upādārūpañca rāsiṃ  katvā passati. yasmā pana na suddharūpadassanamatteneva vuṭṭhānaṃ hoti, arūpampi daṭṭhabbameva.  tasmā taṃ rūpaṃ ārammaṇaṃ katvā uppannaṃ vedanaṃ saññaṃ saṅkhāre viññāṇañca ``idaṃ arūpa''nti  arūpaṃ passati. so kālena rūpaṃ sammasati, kālena arūpaṃ ^a^V2.0299^ea^. tassevaṃ sammasato rūpasammasanakāle  vipassanā maggena saddhiṃ ghaṭiyati, ayaṃ ^b^rūpe abhinivisitvā rūpā vuṭṭhāti^eb^ nāma.</p>
              <p>[03] sace panassa arūpasammasanakāle vipassanā maggena saddhiṃ ghaṭiyati, ayaṃ ^b^arūpe abhinivisitvā  arūpā vuṭṭhāti^eb^ nāma. esa nayo arūpe abhinivisitvā arūpā ca rūpā ca vuṭṭhānepi. </p>
              <p>[03] 786^b^.^eb^ ``yaṃkiñci samudayadhammaṃ, sabbaṃ taṃ nirodhadhamma''nti (dī0 ni0 1.298)  evaṃ abhinivisitvā evameva vuṭṭhānakāle pana ^b^ekappahārena pañcahi khandhehi vuṭṭhāti^eb^  nāma. </p>
              <p>[03] 787^b^.^eb^ eko ^a^M2.0301^ea^ āditova aniccato saṅkhāre sammasati. yasmā pana na aniccato  sammasanamatteneva vuṭṭhānaṃ hoti, dukkhatopi anattatopi sammasitabbameva, tasmā dukkhatopi  anattatopi sammasati. tassevaṃ paṭipannassa aniccato sammasanakāle vuṭṭhānaṃ hoti,  ayaṃ ^b^aniccato abhinivisitvā aniccato vuṭṭhāti^eb^ nāma.</p>
              <p>[03] sace panassa dukkhato anattato sammasanakāle vuṭṭhānaṃ hoti, ayaṃ ^b^aniccato abhinivisitvā  dukkhato, anattato vuṭṭhāti^eb^ nāma. esa nayo dukkhato anattato abhinivisitvā sesavuṭṭhānesupi. </p>
              <p>[03] 788^b^.^eb^ ettha ca yopi aniccato abhiniviṭṭho, yopi dukkhato, yopi anattato, vuṭṭhānakāle  ca aniccato vuṭṭhānaṃ hoti. tayopi janā adhimokkhabahulā honti, saddhindriyaṃ paṭilabhanti,  animittavimokkhena vimuccanti, paṭhamamaggakkhaṇe saddhānusārino honti, sattasu ṭhānesu  saddhāvimuttā. sace pana dukkhato vuṭṭhānaṃ hoti, tayopi janā passaddhibahulā honti,  samādhindriyaṃ paṭilabhanti, appaṇihitavimokkhena vimuccanti, sabbattha kāyasakkhino  honti. yassa panettha arūpajjhānaṃ pādakaṃ, so aggaphale ubhatobhāgavimutto hoti.  atha nesaṃ anattato vuṭṭhānaṃ hoti, tayopi janā vedabahulā honti, paññindriyaṃ paṭilabhanti,  suññatavimokkhena vimuccanti, paṭhamamaggakkhaṇe dhammānusārino honti, chasu ṭhānesu  diṭṭhippattā aggaphale paññāvimuttāti. </p>
              <p>[03] 789^b^.^eb^ idāni ^a^V2.0300^ea^ saddhiṃ purimapacchimañāṇehi imissā vuṭṭhānagāminiyā vipassanāya āvibhāvatthaṃ  dvādasa upamā veditabbā. tāsaṃ idaṃ uddānaṃ -- </p>
              <p>[21] ``vaggulī kaṇhasappo ca, gharaṃ go yakkhi dārako. </p>
              <p>[22] khuddaṃ pipāsaṃ sītuṇhaṃ, andhakāraṃ visena cā''ti..</p>
              <p>[03] imā ca upamā bhayatupaṭṭhānato pabhuti yattha katthaci ñāṇe ṭhatvā āharituṃ vaṭṭeyyuṃ. imasmiṃ  pana ṭhāne āhariyamānāsu bhayatupaṭṭhānato yāva phalañāṇaṃ sabbaṃ pākaṭaṃ hoti, tasmā  idheva āharitabbāti vuttā. </p>
              <p>[03] 790^b^.^eb^ ^b^vaggulī^eb^ti ^a^M2.0302^ea^ ekā kira vaggulī ``ettha pupphaṃ vā phalaṃ vā  labhissāmī''ti pañcasākhe madhukarukkhe nilīyitvā ekaṃ sākhaṃ parāmasitvā na tattha  kiñci pupphaṃ phalaṃ vā gayhupagaṃ addasa. yathā ca ekaṃ, evaṃ dutiyaṃ, tatiyaṃ, catutthaṃ.  pañcamampi sākhaṃ parāmasitvā nāddasa. sā ``aphalo vatāyaṃ rukkho, natthettha kiñci  gayhupaga''nti tasmiṃ rukkhe ālayaṃ vissajjetvā ujukāya sākhāya āruyha viṭapantarena  sīsaṃ nīharitvā uddhaṃ ulloketvā ākāse uppatitvā aññasmiṃ phalarukkhe nilīyati. </p>
              <p>[01] tattha vagguli viya yogāvacaro daṭṭhabbo, pañcasākho madhukarukkho viya pañcupādānakkhandhā,  tattha vagguliyā nilīyanaṃ viya yogino khandhapañcake abhiniveso, tassā ekekaṃ sākhaṃ  parāmasitvā kiñci gayhupagaṃ adisvā avasesasākhāparāmasanaṃ viya yogino rūpakkhandhaṃ  sammasitvā tattha kiñci gayhupagaṃ adisvā avasesakkhandhasammasanaṃ, tassā ``aphalo vatāyaṃ  rukkho''ti rukkhe ālayavissajjanaṃ viya yogino pañcasupi khandhesu aniccalakkhaṇādidassanavasena  nibbinnassa muñcitukamyatādiñāṇattayaṃ, tassā ujukāya sākhāya upari ārohanaṃ viya  yogino anulomaṃ, sīsaṃ nīharitvā uddhaṃ ullokanaṃ viya gotrabhuñāṇaṃ, ākāse  uppatanaṃ viya maggañāṇaṃ, aññasmiṃ phalarukkhe nilīyanaṃ viya phalañāṇaṃ. </p>
              <p>[03] 791^b^.^eb^ ^b^kaṇhasappupamā^eb^ paṭisaṅkhāñāṇe vuttāva. upamāsaṃsandane panettha sappavissajjanaṃ  viya ^a^V2.0301^ea^ gotrabhuñāṇaṃ, muñcitvā āgatamaggaṃ olokentassa ṭhānaṃ viya maggañāṇaṃ, gantvā  abhayaṭṭhāne ṭhānaṃ viya phalañāṇanti ayaṃ viseso. </p>
              <p>[03] 792^b^.^eb^ ^b^ghara^eb^nti gharasāmike kira sāyaṃ bhuñjitvā sayanaṃ āruyha niddaṃ okkante  gharaṃ ādittaṃ, so pabujjhitvā aggiṃ disvā ``bhīto sādhu vatassa sace aḍayhamāno  nikkhameyya''nti olokayamāno maggaṃ disvā nikkhamitvā vegena khemaṭṭhānaṃ gantvā  ṭhito. tattha gharasāmikassa bhuñjitvā sayanaṃ āruyha niddokkamanaṃ viya bālaputhujjanassa  khandhapañcake ``ahaṃ mamā''ti gahaṇaṃ. pabujjhitvā aggiṃ disvā bhītakālo viya sammāpaṭipadaṃ  paṭipajjitvā lakkhaṇaṃ disvā bhayatupaṭṭhānañāṇaṃ, nikkhamanamaggaṃ olokanaṃ viya muñcitukamyatāñāṇaṃ  ^a^M2.0303^ea^, maggadassanaṃ viya anulomaṃ, nikkhamanaṃ viya gotrabhuñāṇaṃ, vegena gamanaṃ  viya maggañāṇaṃ, khemaṭṭhāne ṭhānaṃ viya phalañāṇaṃ. </p>
              <p>[03] 793^b^.^eb^ ^b^go^eb^ti ekassa kira kassakassa rattibhāge niddaṃ okkantassa vajaṃ bhinditvā  goṇā palātā, so paccūsasamaye tattha gantvā olokento tesaṃ palātabhāvaṃ ñatvā anupadaṃ  gantvā rañño goṇe addasa. te ``mayhaṃ goṇā''ti sallakkhetvā āharanto pabhātakāle  ``na ime mayhaṃ goṇā, rañño goṇā''ti sañjānitvā ``yāva maṃ `coro aya'nti gahetvā  rājapurisā na anayabyasanaṃ pāpenti, tāvadeva palāyissāmī''ti bhīto goṇe pahāya  vegena palāyitvā nibbhayaṭṭhāne aṭṭhāsi. tattha ``mayhaṃ goṇā''ti rājagoṇānaṃ gahaṇaṃ viya  bālaputhujjanassa ``ahaṃ mamā''ti khandhānaṃ gahaṇaṃ, pabhāte ``rājagoṇā''ti sañjānanaṃ  viya yogino tilakkhaṇavasena khandhānaṃ ``aniccā dukkhā anattā''ti sañjānanaṃ, bhītakālo  viya bhayatupaṭṭhānañāṇaṃ, vissajjitvā gantukāmatā viya muñcitukamyatā, vissajjanaṃ  viya gotrabhu, palāyanaṃ viya maggo, palāyitvā abhayadese ṭhānaṃ viya phalaṃ. </p>
              <p>[03] 794^b^.^eb^ ^b^yakkhī^eb^ti eko kira puriso yakkhiniyā saddhiṃ saṃvāsaṃ kappesi, sā rattibhāge  ``sutto aya''nti mantvā āmakasusānaṃ gantvā manussamaṃsaṃ khādati. so ``kuhiṃ  esā gacchatī''ti anubandhitvā manussamaṃsaṃ khādamānaṃ disvā tassā amanussibhāvaṃ ñatvā  ``yāva maṃ na khādati, tāva palāyissāmī''ti bhīto vegena palāyitvā khemaṭṭhāne aṭṭhāsi.  tattha yakkhiniyā saddhiṃ saṃvāso viya khandhānaṃ ``ahaṃ mamā''ti gahaṇaṃ, susāne manussamaṃsaṃ  khādamānaṃ ^a^V2.0302^ea^ disvā ``yakkhinī aya''nti jānanaṃ viya khandhānaṃ tilakkhaṇaṃ disvā aniccādibhāvajānanaṃ,  bhītakālo viya bhayatupaṭṭhānaṃ, palāyitukāmatā viya muñcitukamyatā, susānavijahanaṃ  viya gotrabhu, vegena palāyanaṃ viya maggo, abhayadese ṭhānaṃ viya phalaṃ. </p>
              <p>[03] 795^b^.^eb^ ^b^dārako^eb^ti ekā kira puttagiddhinī itthī, sā uparipāsāde nisinnāva antaravīthiyaṃ  dārakasaddaṃ sutvā ``putto nu kho me kenaci viheṭhiyatī''ti vegasā gantvā ``attano  putto''ti saññāya paraputtaṃ aggahesi. sā ``paraputto aya''nti sañjānitvā ottappamānā  ito cito ^a^M2.0304^ea^ ca oloketvā ``mā heva maṃ koci `dārakacorī aya'nti  vadeyyā''ti dārakaṃ tattheva oropetvā puna vegasā pāsādaṃ āruyha nisīdi.  tattha attano puttasaññāya paraputtassa gahaṇaṃ viya ``ahaṃ mamā''ti pañcakkhandhagahaṇaṃ, ``paraputto  aya''nti sañjānanaṃ viya tilakkhaṇavasena ``nāhaṃ, na mamā''ti sañjānanaṃ, ottappanaṃ viya  bhayatupaṭṭhānaṃ, ito cito ca olokanaṃ viya muñcitukamyatāñāṇaṃ, tattheva dārakassa  oropanaṃ viya anulomaṃ, oropetvā antaravīthiyaṃ ṭhitakālo viya gotrabhu, pāsādārūhanaṃ  viya maggo, āruyha nisīdanaṃ viya phalaṃ. </p>
              <p>[03] 796^b^.^eb^ ^b^khuddaṃ pipāsaṃ sītuṇhaṃ, andhakāraṃ visena cā^eb^ti imā pana cha upamā vuṭṭhānagāminiyā  vipassanāya ṭhitassa lokuttaradhammābhimukhaninnapoṇapabbhārabhāvadassanatthaṃ vuttā. yathā  hi khuddāya abhibhūto sujighacchito puriso sādurasaṃ bhojanaṃ pattheti, evamevāyaṃ saṃsāravaṭṭajighacchāya  phuṭṭho yogāvacaro amatarasaṃ kāyagatāsatibhojanaṃ pattheti.</p>
              <p>[03] yathā ca pipāsito puriso parisussamānakaṇṭhamukho anekaṅgasambhāraṃ pānakaṃ pattheti,  evamevāyaṃ saṃsāravaṭṭapipāsāya phuṭṭho yogāvacaro ariyaṃ aṭṭhaṅgikamaggapānakaṃ pattheti.</p>
              <p>[03] yathā pana sītasamphuṭṭho puriso uṇhaṃ pattheti, evamevāyaṃ saṃsāravaṭṭe taṇhāsinehasītena  phuṭṭho yogāvacaro kilesasantāpakaṃ maggatejaṃ pattheti.</p>
              <p>[03] yathā ca uṇhasamphuṭṭho puriso sītaṃ pattheti, evamevāyaṃ saṃsāravaṭṭe ekādasaggisantāpasantatto  yogāvacaro ekādasaggivūpasamaṃ nibbānaṃ pattheti.</p>
              <p>[03] yathā ^a^V2.0303^ea^ pana andhakārapareto puriso ālokaṃ pattheti, evamevāyaṃ avijjandhakārena onaddhapariyonaddho  yogāvacaro ñāṇālokaṃ maggabhāvanaṃ pattheti.</p>
              <p>[03] yathā ca visasamphuṭṭho puriso visaghātanaṃ bhesajjaṃ pattheti, evamevāyaṃ kilesavisasamphuṭṭho  yogāvacaro kilesavisanimmathanaṃ amatosadhaṃ nibbānaṃ pattheti. tena vuttaṃ -- ``tassevaṃ  jānato evaṃ passato ^a^M2.0305^ea^ tīsu bhavesu...pe0... navasu sattāvāsesu cittaṃ  patilīyati patikuṭati pativattati na sampasāriyati. upekkhā vā pāṭikulyatā vā  saṇṭhāti. seyyathāpi nāma padumapalāse īsakapoṇe''ti sabbaṃ pubbe vuttanayeneva  veditabbaṃ. </p>
              <p>[03] 797^b^.^eb^ ettāvatā ca panesa patilīnacaro nāma hoti, yaṃ sandhāya vuttaṃ -- </p>
              <p>[21] ``patilīnacarassa bhikkhuno, </p>
              <p>[27] bhajamānassa vivittamāsanaṃ. </p>
              <p>[26] sāmaggiyamāhu tassa taṃ, </p>
              <p>[22] yo attānaṃ bhavane na dassaye''ti.. (su0 ni0 816; mahāni0 45).</p>
              <p>[03] evamidaṃ saṅkhārupekkhāñāṇaṃ yogino patilīnacarabhāvaṃ niyametvā uttari ariyamaggassāpi  bojjhaṅgamaggaṅgajhānaṅgapaṭipadāvimokkhavisesaṃ niyameti. keci hi therā bojjhaṅgamaggaṅgajhānaṅgānaṃ  visesaṃ pādakajjhānaṃ niyametīti vadanti. keci vipassanāya ārammaṇabhūtā khandhā  niyamentīti vadanti. keci puggalajjhāsayo niyametīti vadanti. tesampi vādesu  ayaṃ pubbabhāgavuṭṭhānagāminivipassanāva niyametīti veditabbā. </p>
              <p>[03] 798^b^.^eb^ tatrāyaṃ anupubbikathā -- vipassanāniyamena hi sukkhavipassakassa uppannamaggopi,  samāpattilābhino jhānaṃ pādakaṃ akatvā uppannamaggopi, paṭhamajjhānaṃ pādakaṃ katvā  pakiṇṇakasaṅkhāre sammasitvā uppāditamaggopi paṭhamajjhānikāva honti. sabbesu satta  bojjhaṅgāni aṭṭha maggaṅgāni pañca jhānaṅgāni honti. tesaṃ hi pubbabhāgavipassanā somanassasahagatāpi  upekkhāsahagatāpi hutvā vuṭṭhānakāle saṅkhārupekkhābhāvaṃ  patvā somanassasahagatā ^a^V2.0304^ea^ hoti.  pañcakanaye dutiyatatiyacatutthajjhānāni pādakāni katvā uppāditamaggesu yathākkameneva  jhānaṃ caturaṅgikaṃ tivaṅgikaṃ duvaṅgikañca hoti. sabbesu pana satta maggaṅgāni honti.  catutthe cha bojjhaṅgāni. ayaṃ viseso pādakajjhānaniyamena ceva vipassanāniyamena ca  hoti. tesampi hi pubbabhāgavipassanā somanassasahagatāpi upekkhāsahagatāpi hoti.  vuṭṭhānagāminī somanassasahagatāva. pañcamajjhānaṃ ^a^M2.0306^ea^ pādakaṃ katvā nibbattitamagge  pana upekkhācittekaggatāvasena dve jhānaṅgāni bojjhaṅgamaggaṅgāni cha satta ceva. ayampi viseso  ubhayaniyamavasena hoti. imasmiṃ hi naye pubbabhāgavipassanā somanassasahagatā vā upekkhāsahagatā  vā hoti. vuṭṭhānagāminī upekkhāsahagatāva. arūpajjhānāni pādakaṃ katvā uppāditamaggepi  eseva nayo. evaṃ pādakajjhānato vuṭṭhāya yekeci saṅkhāre sammasitvā nibbattitamaggassa  āsannapadese vuṭṭhitasamāpatti attano sadisabhāvaṃ karoti bhūmivaṇṇo viya godhāvaṇṇassa. </p>
              <p>[03] 799^b^.^eb^ dutiyattheravāde pana yato yato samāpattito vuṭṭhāya ye ye samāpattidhamme sammasitvā  maggo nibbattito hoti, taṃtaṃsamāpattisadisova hoti. tatrāpi ca vipassanāniyamo  vuttanayeneva veditabbo. </p>
              <p>[03] 800^b^.^eb^ tatiyattheravāde attano attano ajjhāsayānurūpena yaṃ yaṃ jhānaṃ pādakaṃ katvā  ye ye jhānadhamme sammasitvā maggo nibbattito, taṃtaṃjhānasadisova hoti. pādakajjhānaṃ  pana sammasitajjhānaṃ vā vinā ajjhāsayamatteneva taṃ na ijjhati. svāyamattho nandakovādasuttena  (ma0 ni0 3.398 ādayo) dīpetabbo. etthāpi ca vipassanāniyamo vuttanayeneva veditabbo.  evaṃ tāva saṅkhārupekkhā bojjhaṅgamaggaṅgajhānaṅgāni niyametīti veditabbā. </p>
              <p>[03] 801^b^.^eb^ sace panāyaṃ ādito kilese vikkhambhayamānā dukkhena sappayogena sasaṅkhārena vikkhambhetuṃ  asakkhi, dukkhāpaṭipadā nāma hoti. vipariyāyena sukhāpaṭipadā. kilese pana vikkhambhetvā  vipassanāparivāsaṃ maggapātubhāvaṃ saṇikaṃ kurumānā dandhābhiññā nāma hoti. vipariyāyena  khippābhiññā. iti ayaṃ saṅkhārupekkhā āgamanīyaṭṭhāne ṭhatvā attano attano maggassa nāmaṃ  deti. tena maggo cattāri nāmāni labhati. </p>
              <p>[01] sā ^a^M2.0307^ea^ ^a^V2.0305^ea^ panāyaṃ paṭipadā kassaci bhikkhuno nānā hoti, kassaci catūsupi  maggesu ekāva. buddhānaṃ pana cattāropi maggā sukhāpaṭipadā khippābhiññāva ahesuṃ.  tathā dhammasenāpatissa. mahāmoggallānattherassa pana paṭhamamaggo sukhāpaṭipado khippābhiñño  ahosi. upari tayo dukkhāpaṭipadā dandhābhiññā. yathā ca paṭipadā, evaṃ adhipatayopi  kassaci bhikkhuno catūsu maggesu nānā honti. kassaci catūsupi ekāva. evaṃ  saṅkhārupekkhā paṭipadāvisesaṃ niyameti. yathā pana vimokkhavisesaṃ niyameti, taṃ pubbe  vuttameva. </p>
              <p>[03] 802^b^.^eb^ apica maggo nāma pañcahi kāraṇehi nāmaṃ labhati sarasena vā paccanīkena vā saguṇena  vā ārammaṇena vā āgamanena vā. sace hi saṅkhārupekkhā aniccato saṅkhāre sammasitvā  vuṭṭhāti, animittavimokkhena vimuccati. sace dukkhato sammasitvā vuṭṭhāti, appaṇihitavimokkhena  vimuccati. sace anattato sammasitvā vuṭṭhāti, suññatavimokkhena vimuccati. idaṃ  ^b^sarasato^eb^ nāmaṃ nāma.</p>
              <p>[03] yasmā panesa aniccānupassanāya saṅkhārānaṃ ghanavinibbhogaṃ katvā niccanimittadhuvanimittasassatanimittāni  pajahanto āgato, tasmā animitto. dukkhānupassanāya pana sukhasaññaṃ pahāya paṇidhiṃ patthanaṃ  sukkhāpetvā āgatattā appaṇihito. anattānupassanāya attasattapuggalasaññaṃ pahāya saṅkhārānaṃ  suññato diṭṭhattā suññatoti idaṃ ^b^paccanīkato^eb^ nāmaṃ nāma.</p>
              <p>[03] rāgādīhi panesa suññattā suññato, rūpanimittādīnaṃ rāganimittādīnaññeva vā abhāvena  animitto, rāgapaṇidhiādīnaṃ abhāvato appaṇihitoti idamassa ^b^saguṇato^eb^ nāmaṃ.</p>
              <p>[03] svāyaṃ suññaṃ animittaṃ appaṇihitañca nibbānaṃ ārammaṇaṃ karotītipi suññato animitto  appaṇihitoti vuccati. idamassa ^b^ārammaṇato^eb^ nāmaṃ. </p>
              <p>[03] 803^b^.^eb^ āgamanaṃ pana duvidhaṃ vipassanāgamanaṃ maggāgamanañca. tattha magge vipassanāgamanaṃ labhati,  phale maggāgamanaṃ. anattānupassanā hi suññatā nāma, suññatavipassanāya maggo suññato,  aniccānupassanā animittā nāma ^a^M2.0308^ea^, animittavipassanāya ^a^V2.0306^ea^ maggo animitto.  idaṃ pana nāmaṃ na abhidhammapariyāyena labbhati, suttantapariyāyena labbhati. tatra hi gotrabhuñāṇaṃ  animittaṃ nibbānaṃ ārammaṇaṃ katvā animittanāmakaṃ hutvā sayaṃ āgamanīyaṭṭhāne  ṭhatvā maggassa nāmaṃ detīti vadanti. tena maggo animittoti vutto. maggāgamanena  pana phalaṃ animittanti yujjatiyeva. dukkhānupassanā saṅkhāresu paṇidhiṃ sukkhāpetvā  āgatattā appaṇihitā nāma, appaṇihitavipassanāya maggo appaṇihito, appaṇihitamaggassa  phalaṃ appaṇihitaṃ. evaṃ vipassanā attano nāmaṃ maggassa deti, maggo phalassāti  idaṃ ^b^āgamanato^eb^ nāmaṃ. evamayaṃ saṅkhārupekkhā vimokkhavisesaṃ niyametīti. </p>
              <p>[06] saṅkhārupekkhāñāṇaṃ niṭṭhitaṃ. </p>
            </h4>
          </h3>
          <h3>
            <h3n> anulomañāṇakathā </h3n>
            <h4>
              <h4n> </h4n>
              <p>[03] 804^b^.^eb^ tassa taṃ saṅkhārupekkhāñāṇaṃ āsevantassa bhāventassa bahulīkarontassa adhimokkhasaddhā  balavatarā nibbattati, vīriyaṃ supaggahitaṃ hoti, sati sūpaṭṭhitā, cittaṃ susamāhitaṃ,  tikkhatarā saṅkhārupekkhā uppajjati. tassa ``dāni maggo uppajjissatī''ti saṅkhārupekkhā  saṅkhāre aniccāti vā dukkhāti vā anattāti vā sammasitvā bhavaṅgaṃ otarati. bhavaṅgānantaraṃ  saṅkhārupekkhāya katanayeneva saṅkhāre aniccāti vā dukkhāti vā anattāti vā ārammaṇaṃ  kurumānaṃ uppajjati manodvārāvajjanaṃ. tato bhavaṅgaṃ āvaṭṭetvā uppannassa tassa kiriyacittassānantaraṃ  avīcikaṃ cittasantatiṃ anuppabandhamānaṃ tatheva saṅkhāre ārammaṇaṃ katvā uppajjati paṭhamaṃ  javanacittaṃ, yaṃ ^b^parikamma^eb^nti vuccati. tadanantaraṃ tatheva saṅkhāre ārammaṇaṃ katvā  uppajjati dutiyaṃ javanacittaṃ, yaṃ ^b^upacāra^eb^nti vuccati. tadanantarampi tatheva saṅkhāre  ārammaṇaṃ katvā uppajjati tatiyaṃ javanacittaṃ, yaṃ ^b^anuloma^eb^nti vuccati. idaṃ nesaṃ  pāṭiyekkaṃ nāmaṃ.</p>
              <p>[03] avisesena pana tividhampetaṃ āsevanantipi parikammantipi upacārantipi anulomantipi  vattuṃ vaṭṭati. kissānulomaṃ? purimabhāgapacchimabhāgānaṃ. tañhi  purimānaṃ aṭṭhannaṃ ^a^V2.0307^ea^  vipassanāñāṇānaṃ tathakiccatāya ca anulometi, upari ca sattatiṃsāya bodhipakkhiyadhammānaṃ.  tañhi aniccalakkhaṇādivasena saṅkhāre ārabbha ^a^M2.0309^ea^ pavattattā, ``udayabbayavantānaṃyeva  vata dhammānaṃ udayabbayañāṇaṃ uppādavaye addasā''ti ca, ``bhaṅgavantānaṃyeva vata bhaṅgānupassanaṃ  bhaṅgaṃ addasā''ti ca, ``sabhayaṃyeva vata bhayatupaṭṭhānassa bhayato upaṭṭhita''nti ca, ``sādīnaveyeva  vata ādīnavānupassanaṃ ādīnavaṃ addasā''ti ca, ``nibbinditabbeyeva vata nibbidāñāṇaṃ  nibbinna''nti ca, ``muñcitabbamhiyeva vata muñcitukamyatāñāṇaṃ muñcitukāmaṃ  jāta''nti ca, ``paṭisaṅkhātabbaṃyeva vata paṭisaṅkhāñāṇena paṭisaṅkhāta''nti ca, ``upekkhitabbaṃyeva  vata saṅkhārupekkhāya upekkhita''nti ca atthato vadamānaṃ viya imesañca aṭṭhannaṃ ñāṇānaṃ  tathakiccatāya anulometi, upari ca sattatiṃsāya bodhipakkhiyadhammānaṃ tāya paṭipattiyā  pattabbattā.</p>
              <p>[03] yathā hi dhammiko rājā vinicchayaṭṭhāne nisinno vohārikamahāmattānaṃ vinicchayaṃ sutvā  agatigamanaṃ pahāya majjhatto hutvā ``evaṃ hotū''ti anumodamāno tesañca vinicchayassa  anulometi, porāṇassa ca rājadhammassa, evaṃsampadamidaṃ veditabbaṃ. rājā viya hi anulomañāṇaṃ,  aṭṭha vohārikamahāmattā viya aṭṭha ñāṇāni, porāṇo rājadhammo viya sattatiṃsa bodhipakkhiyā.  tattha yathā rājā ``evaṃ hotū''ti vadamāno vohārikānañca vinicchayassa, rājadhammassa  ca anulometi, evamidaṃ aniccādivasena saṅkhāre ārabbha uppajjamānaṃ aṭṭhannañca ñāṇānaṃ  tathakiccatāya anulometi, upari ca sattatiṃsāya bodhipakkhiyadhammānaṃ. teneva ^b^saccānulomikañāṇa^eb^nti  vuccatīti. </p>
              <p>[06] anulomañāṇaṃ niṭṭhitaṃ. </p>
            </h4>
          </h3>
          <h3>
            <h3n> vuṭṭhānagāminīvipassanākathā </h3n>
            <h4>
              <h4n> </h4n>
              <p>[03] 805^b^.^eb^ idañca pana anulomañāṇaṃ saṅkhārārammaṇāya vuṭṭhānagāminiyā vipassanāya pariyosānaṃ  hoti. sabbena sabbaṃ pana gotrabhuñāṇaṃ vuṭṭhānagāminiyā vipassanāya pariyosānaṃ.  idāni tassāyeva vuṭṭhānagāminiyā vipassanāya asammohatthaṃ ayaṃ suttasaṃsandanā veditabbā.</p>
              <p>[03] seyyathidaṃ ^a^M2.0310^ea^ ^a^V2.0308^ea^ --</p>
              <p>[03] ayañhi vuṭṭhānagāminī vipassanā ^b^saḷāyatanavibhaṅgasutte^eb^ ``atammayataṃ, bhikkhave, nissāya  atammayataṃ āgamma yāyaṃ upekkhā ekattā ekattasitā, taṃ pajahatha taṃ samatikkamathā''ti  (ma0 ni0 3.310) evaṃ ^b^atammayatā^eb^ti vuttā.</p>
              <p>[03] ^b^alagaddasuttante^eb^ ``nibbindaṃ virajjati, virāgā vimuccatī''ti (ma0 ni0 1.245)  evaṃ ^b^nibbidā^eb^ti vuttā.</p>
              <p>[03] ^b^susimasuttante^eb^ ``pubbe kho, susima, dhammaṭṭhitiñāṇaṃ, pacchā nibbāne ñāṇa''nti  (saṃ0 ni0  2.70) evaṃ ^b^dhammaṭṭhitiñāṇa^eb^nti vuttā.</p>
              <p>[03] ^b^poṭṭhapādasuttante^eb^ ``saññā kho, poṭṭhapāda, paṭhamaṃ uppajjati, pacchā ñāṇa''nti (dī0  ni0 1.416) evaṃ saññagganti vuttā.</p>
              <p>[03] dasuttarasuttante ``paṭipadāñāṇadassanavisuddhi pārisuddhipadhāniyaṅga''nti (dī0 ni0 3.359)  evaṃ ^b^pārisuddhipadhāniyaṅga^eb^nti vuttā.</p>
              <p>[03] paṭisambhidāmagge ``yā ca ^b^muñcitukamyatā^eb^ yā ca ^b^paṭisaṅkhānupassanā^eb^ yā ca ^b^saṅkhārupekkhā,^eb^  ime dhammā ekatthā byañjanameva nāna''nti (paṭi0 ma0 1.227) evaṃ tīhi nāmehi  vuttā.</p>
              <p>[03] paṭṭhāne ^b^``anulomaṃ gotrabhussa,^eb^ anulomaṃ ^b^vodānassā''^eb^ti (paṭṭhā0 1.1.417)  evaṃ tīhi nāmehi vuttā.</p>
              <p>[03] rathavinītasuttante ``kiṃ panāvuso, paṭipadāñāṇadassanavisuddhatthaṃ bhagavati brahmacariyaṃ vussatī''ti  (ma0 ni0 1.257) evaṃ ^b^paṭipadāñāṇadassanavisuddhī^eb^ti vuttā. </p>
              <p>[21] itinekehi ^a^M2.0311^ea^ ^a^V2.0309^ea^ nāmehi, kittitā yā mahesinā. </p>
              <p>[22] vuṭṭhānagāminī santā, parisuddhā vipassanā.. </p>
              <p>[21] vuṭṭhātukāmo saṃsāra-dukkhapaṅkā mahabbhayā. </p>
              <p>[22] kareyya satataṃ tattha, yogaṃ paṇḍitajātikoti.. </p>
              <p>[06] iti sādhujanapāmojjatthāya kate visuddhimagge </p>
              <p>[06] paññābhāvanādhikāre </p>
              <p>[06] paṭipadāñāṇadassanavisuddhiniddeso nāma </p>
              <p>[06] ekavīsatimo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 22. ñāṇadassanavisuddhiniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> paṭhamamaggañāṇakathā </h3n>
            <h4>
              <h4n> </h4n>
              <p>[03] 806^b^.^eb^ ito ^a^M2.0312^ea^ ^a^V2.0310^ea^ paraṃ gotrabhuñāṇaṃ hoti, taṃ maggassa āvajjanaṭṭhāniyattā neva  paṭipadāñāṇadassanavisuddhiṃ na ñāṇadassanavisuddhiṃ bhajati, antarā abbohārikameva hoti.  vipassanāsote patitattā pana vipassanāti saṅkhaṃ gacchati. sotāpattimaggo sakadāgāmimaggo  anāgāmimaggo arahattamaggoti imesu pana catūsu maggesu ñāṇaṃ ñāṇadassanavisuddhi  nāma.</p>
              <p>[03] tattha paṭhamamaggañāṇaṃ tāva sampādetukāmena aññaṃ kiñci kātabbaṃ nāma natthi. yañhi  anena kātabbaṃ siyā, taṃ anulomāvasānaṃ vipassanaṃ uppādentena katameva. evaṃ uppannānulomañāṇassa  panassa tehi tīhipi anulomañāṇehi attano balānurūpena thūlathūle saccapaṭicchādake  tamamhi antaradhāpite sabbasaṅkhāragatesu cittaṃ na pakkhandati, na santiṭṭhati, nādhimuccati,  na sajjati, na laggati, na bajjhati. padumapalāsato udakaṃ viya patilīyati patikuṭati pativattati.  sabbaṃ nimittārammaṇampi sabbaṃ pavattārammaṇampi palibodhato upaṭṭhāti. athassa sabbasmiṃ  nimittapavattārammaṇe palibodhato upaṭṭhite anulomañāṇassa āsevanante animittaṃ appavattaṃ  visaṅkhāraṃ nirodhaṃ nibbānaṃ ārammaṇaṃ kurumānaṃ puthujjanagottaṃ puthujjanasaṅkhaṃ puthujjanabhūmiṃ  atikkamamānaṃ ariyagottaṃ ariyasaṅkhaṃ ariyabhūmiṃ okkamamānaṃ nibbānārammaṇe paṭhamāvaṭṭanapaṭhamābhogapaṭhamasamannāhārabhūtaṃ  maggassa anantarasamanantarāsevanaupanissayanatthivigatavasena chahi ākārehi paccayabhāvaṃ sādhayamānaṃ  sikhāppattaṃ vipassanāya muddhabhūtaṃ apunarāvaṭṭakaṃ uppajjati gotrabhuñāṇaṃ.</p>
              <p>[03] yaṃ sandhāya vuttaṃ -- </p>
              <p>[02] ``kathaṃ ^a^V2.0311^ea^ bahiddhā vuṭṭhānavivaṭṭane paññā gotrabhuñāṇaṃ? uppādaṃ abhibhuyyatīti gotrabhu.  pavattaṃ...pe0... upāyāsaṃ abhibhuyyatīti gotrabhu. bahiddhā saṅkhāranimittaṃ abhibhuyyatīti  gotrabhu. anuppādaṃ pakkhandatīti gotrabhu. appavattaṃ...pe0... anupāyāsaṃ nirodhaṃ  nibbānaṃ pakkhandatīti ^a^M2.0313^ea^ gotrabhu. uppādaṃ abhibhuyyitvā anuppādaṃ pakkhandatīti  gotrabhū''ti (paṭi0 ma0 1.59) sabbaṃ vitthāretabbaṃ. </p>
              <p>[03] 807^b^.^eb^ tatrāyaṃ ekāvajjanena ekavīthiyaṃ pavattamānānampi anulomagotrabhūnaṃ nānārammaṇe  pavattanākāradīpikā upamā -- yathā hi mahāmātikaṃ laṅghitvā paratīre patiṭṭhātukāmo  puriso vegena dhāvitvā mātikāya orimatīre rukkhasākhāya bandhitvā olambitaṃ  rajjuṃ vā yaṭṭhiṃ vā gahetvā ullaṅghitvā paratīraninnapoṇapabbhārakāyo hutvā paratīrassa  uparibhāgaṃ patto taṃ muñcitvā vedhamāno paratīre patitvā saṇikaṃ patiṭṭhāti, evamevāyaṃ  yogāvacaropi bhavayonigatiṭṭhitinivāsānaṃ paratīrabhūte nibbāne patiṭṭhātukāmo udayabbayānupassanādinā  vegena dhāvitvā attabhāvarukkhasākhāya bandhitvā olambitaṃ rūparajjuṃ vā vedanādīsu  aññataradaṇḍaṃ vā aniccanti vā dukkhanti vā anattāti vāti anulomāvajjanena gahetvā  taṃ amuñcamānova paṭhamena anulomacittena ullaṅghitvā dutiyena paratīraninnapoṇapabbhārakāyo  viya nibbānaninnapoṇapabbhāramānaso hutvā tatiyena paratīrassa uparibhāgaṃ patto viya  idāni pattabbassa nibbānassa āsanno hutvā tassa cittassa nirodhena taṃ saṅkhārārammaṇaṃ  muñcitvā gotrabhucittena visaṅkhāre paratīrabhūte nibbāne patati. ekārammaṇe pana aladdhāsevanatāya  vedhamāno so puriso viya na tāva suppatiṭṭhito hoti, tato maggañāṇena patiṭṭhātīti. </p>
              <p>[03] 808^b^.^eb^ tattha anulomaṃ saccapaṭicchādakaṃ kilesatamaṃ vinodetuṃ sakkoti, na nibbānamārammaṇaṃ  kātuṃ. gotrabhu nibbānameva ārammaṇaṃ kātuṃ sakkoti, na saccapaṭicchādakaṃ tamaṃ  vinodetuṃ. tatrāyaṃ upamā -- eko kira cakkhumā puriso ``nakkhattayogaṃ jānissāmī''ti  rattibhāge nikkhamitvā candaṃ passituṃ uddhaṃ ullokesi, tassa valāhakehi paṭicchannattā  cando na paññāyittha. atheko vāto uṭṭhahitvā thūlathūle valāhake viddhaṃseti. aparo  majjhime, aparo sukhumeti. tato so puriso vigatavalāhake nabhe candaṃ disvā nakkhattayogaṃ  aññāsi.</p>
              <p>[03] tattha ^a^M2.0314^ea^ ^a^V2.0312^ea^ tayo valāhakā viya saccapaṭicchādakathūlamajjhimasukhumaṃ kilesandhakāraṃ,  tayo vātā viya tīṇi anulomacittāni, cakkhumā puriso viya gotrabhuñāṇaṃ, cando  viya nibbānaṃ, ekekassa vātassa yathākkamena valāhakaviddhaṃsanaṃ viya ekekassa anulomacittassa  saccapaṭicchādakatamavinodanaṃ, vigatavalāhake nabhe tassa purisassa visuddhacandadassanaṃ viya  vigate saccapaṭicchādake tame gotrabhuñāṇassa visuddhanibbānadassanaṃ.</p>
              <p>[03] yatheva hi tayo vātā candapaṭicchādake valāhakeyeva viddhaṃsetuṃ sakkonti, na candaṃ  daṭṭhuṃ, evaṃ anulomāni saccapaṭicchādakaṃ tamaññeva vinodetuṃ sakkonti, na nibbānaṃ  daṭṭhuṃ. yathā so puriso candameva daṭṭhuṃ sakkoti, na valāhake viddhaṃsetuṃ, evaṃ gotrabhuñāṇaṃ  nibbānameva daṭṭhuṃ sakkoti, na kilesatamaṃ vinodetuṃ. teneva cetaṃ maggassa āvajjananti  vuccati. tañhi anāvajjanampi samānaṃ āvajjanaṭṭhāne ṭhatvā ``evaṃ nibbattāhī''ti  maggassa saññaṃ datvā viya nirujjhati. maggopi tena dinnasaññaṃ amuñcitvāva avīcisantativasena  taṃ ñāṇaṃ anuppabandhamāno anibbiddhapubbaṃ apadālitapubbaṃ lobhakkhandhaṃ dosakkhandhaṃ mohakkhandhaṃ  nibbijjhamānova padālayamānova nibbattati. </p>
              <p>[03] 809^b^.^eb^ tatrāyaṃ upamā -- eko kira issāso aṭṭhausabhamatte padese phalakasataṃ ṭhapāpetvā  vatthena mukhaṃ veṭhetvā saraṃ sannahitvā cakkayante aṭṭhāsi. añño puriso cakkayantaṃ  āvijjhitvā yadā issāsassa phalakaṃ abhimukhaṃ hoti, tadā tattha daṇḍakena saññaṃ deti.  issāso daṇḍakasaññaṃ amuñcitvāva saraṃ khipitvā phalakasataṃ nibbijjhati. tattha daṇḍakasaññaṃ  viya gotrabhuñāṇaṃ, issāso viya maggañāṇaṃ. issāsassa daṇḍakasaññaṃ amuñcitvāva  phalakasatanibbijjhanaṃ viya maggañāṇassa gotrabhuñāṇena dinnasaññaṃ amuñcitvāva nibbānaṃ  ārammaṇaṃ katvā anibbiddhapubbānaṃ apadālitapubbānaṃ lobhadosamohakkhandhānaṃ nibbijjhanapadālanaṃ. </p>
              <p>[03] 810^b^.^eb^ na kevalañcesa maggo lobhakkhandhādīnaṃ nibbijjhanameva karoti, apica kho anamataggasaṃsāravaṭṭadukkhasamuddaṃ  soseti, sabbāpāyadvārāni pidahati, sattannaṃ ariyadhanānaṃ sammukhībhāvaṃ karoti, aṭṭhaṅgikaṃ  micchāmaggaṃ pajahati, sabbaverabhayāni vūpasameti, sammāsambuddhassa orasaputtabhāvaṃ upaneti  ^a^M2.0315^ea^ ^a^V2.0313^ea^, aññesañca anekasatānaṃ ānisaṃsānaṃ paṭilābhāya saṃvattatīti evaṃ  anekānisaṃsadāyakena sotāpattimaggena sampayuttaṃ ñāṇaṃ sotāpattimagge ñāṇanti. </p>
              <p>[06] paṭhamamaggañāṇaṃ niṭṭhitaṃ. </p>
            </h4>
          </h3>
          <h3>
            <h3n> sotāpannapuggalakathā </h3n>
            <h4>
              <h4n> </h4n>
              <p>[03] 811^b^.^eb^ imassa pana ñāṇassa anantaraṃ tasseva vipākabhūtāni dve tīṇi vā phalacittāni uppajjanti.  anantaravipākattāyeva hi lokuttarakusalānaṃ ``samādhimānantarikaññamāhū''ti (khu0  pā0 6.5) ca ``dandhaṃ ānantarikaṃ pāpuṇāti āsavānaṃ khayāyā''ti (a0 ni0  4.162)  ca ādi vuttaṃ. keci pana ekaṃ dve tīṇi cattāri vā phalacittānīti vadanti,  taṃ na gahetabbaṃ.</p>
              <p>[03] anulomassa hi āsevanante gotrabhuñāṇaṃ uppajjati. tasmā sabbantimena paricchedena dvīhi  anulomacittehi bhavitabbaṃ. na hi ekaṃ āsevanapaccayaṃ labhati, sattacittaparamā ca ekāvajjanavīthi.  tasmā yassa dve anulomāni, tassa tatiyaṃ gotrabhu catutthaṃ maggacittaṃ tīṇi phalacittāni  honti. yassa tīṇi anulomāni, tassa catutthaṃ gotrabhu pañcamaṃ maggacittaṃ dve phalacittāni  honti. tena vuttaṃ ``dve tīṇi vā phalacittāni uppajjantī''ti.</p>
              <p>[03] keci pana yassa cattāri anulomāni, tassa pañcamaṃ gotrabhu chaṭṭhaṃ maggacittaṃ ekaṃ phalacittanti  vadanti, taṃ pana yasmā catutthaṃ pañcamaṃ vā appeti, na tato paraṃ āsannabhavaṅgattāti paṭikkhittaṃ.  tasmā na sārato paccetabbaṃ. </p>
              <p>[03] 812^b^.^eb^ ettāvatā ca panesa ^b^sotāpanno^eb^ nāma dutiyo ariyapuggalo hoti. bhusaṃ pamattopi  hutvā sattakkhattuṃ devesu ca manussesu ca sandhāvitvā saṃsaritvā dukkhassantassa karaṇasamattho  hoti. phalapariyosāne panassa cittaṃ bhavaṅgaṃ otarati, tato bhavaṅgaṃ upacchinditvā maggapaccavekkhaṇatthāya  uppajjati manodvārāvajjanaṃ, tasmiṃ niruddhe paṭipāṭiyā satta maggapaccavekkhaṇajavanānīti.  puna bhavaṅgaṃ otaritvā teneva nayena ^a^M2.0316^ea^ phalādīnaṃ paccavekkhaṇatthāya  āvajjanādīni ^a^V2.0314^ea^  uppajjanti. yesaṃ uppattiyā esa maggaṃ paccavekkhati, phalaṃ paccavekkhati, pahīnakilese  paccavekkhati, avasiṭṭhakilese paccavekkhati, nibbānaṃ paccavekkhati. </p>
              <p>[01] so hi ``iminā vatāhaṃ maggena āgato''ti maggaṃ paccavekkhati, tato ``ayaṃ me ānisaṃso  laddho''ti phalaṃ paccavekkhati. tato ``ime nāma me kilesā pahīnā''ti pahīnakilese  paccavekkhati. tato ``ime nāma me kilesā avasiṭṭhā''ti uparimaggattayavajjhe kilese  paccavekkhati. avasāne ca ``ayaṃ me dhammo ārammaṇato paṭividdho''ti amataṃ nibbānaṃ  paccavekkhati. iti sotāpannassa ariyasāvakassa pañca paccavekkhaṇāni honti. yathā ca  sotāpannassa, evaṃ sakadāgāmianāgāmīnampi. arahato pana avasiṭṭhakilesapaccavekkhaṇaṃ  nāma natthīti. evaṃ sabbānipi ekūnavīsati paccavekkhaṇāni nāma.</p>
              <p>[03] ukkaṭṭhaparicchedoyeva ceso. pahīnāvasiṭṭhakilesapaccavekkhaṇañhi sekkhānampi hoti vā  na vā. tassa hi paccavekkhaṇassa abhāveneva mahānāmo bhagavantaṃ pucchi ``kosu nāma  me dhammo ajjhattaṃ appahīno, yena me ekadā lobhadhammāpi cittaṃ pariyādāya tiṭṭhantī''ti  (ma0 ni0 1.175) sabbaṃ vitthārato veditabbaṃ. </p>
            </h4>
          </h3>
          <h3>
            <h3n> dutiyamaggañāṇakathā </h3n>
            <h4>
              <h4n> </h4n>
              <p>[03] 813^b^.^eb^ evaṃ paccavekkhitvā pana so sotāpanno ariyasāvako tasmiññeva vā āsane  nisinno, aparena vā samayena kāmarāgabyāpādānaṃ tanubhāvāya dutiyāya bhūmiyā pattiyā  yogaṃ karoti. so indriyabalabojjhaṅgāni samodhānetvā tadeva rūpavedanāsaññāsaṅkhāraviññāṇabhedaṃ  saṅkhāragataṃ aniccaṃ dukkhamanattāti ñāṇena parimaddati, parivatteti, vipassanāvīthiṃ ogāhati.  tassevaṃ paṭipannassa vuttanayeneva saṅkhārupekkhāvasāne ekāvajjanena anulomagotrabhuñāṇesu  uppannesu gotrabhuanantaraṃ ^b^sakadāgāmimaggo^eb^ uppajjati. tena sampayuttaṃ ñāṇaṃ ^b^sakadāgāmimagge  ñāṇa^eb^nti. </p>
              <p>[06] dutiyañāṇaṃ niṭṭhitaṃ. </p>
            </h4>
          </h3>
          <h3>
            <h3n> tatiyamaggañāṇakathā </h3n>
            <h4>
              <h4n> </h4n>
              <p>[03] 814^b^.^eb^ imassāpi ^a^M2.0317^ea^ ^a^V2.0315^ea^ ñāṇassa anantaraṃ vuttanayeneva phalacittāni veditabbāni.  ettāvatā cesa ^b^sakadāgāmī^eb^ nāma catuttho ariyapuggalo hoti sakiṃdeva imaṃ lokaṃ  āgantvā dukkhassantakaraṇasamattho. tato paraṃ paccavekkhaṇaṃ vuttanayameva.</p>
              <p>[03] evaṃ paccavekkhitvā ca so sakadāgāmī ariyasāvako tasmiññeva vā āsane nisinno  aparena vā samayena kāmarāgabyāpādānaṃ anavasesappahānāya tatiyāya bhūmiyā pattiyā  yogaṃ karoti, so indriyabalabojjhaṅgāni samodhānetvā tadeva saṅkhāragataṃ aniccaṃ dukkhamanattāti  ñāṇena parimaddati, parivatteti, vipassanāvīthiṃ ogāhati. tassevaṃ paṭipannassa vuttanayeneva  saṅkhārupekkhāvasāne ekāvajjanena anulomagotrabhuñāṇesu uppannesu gotrabhuanantaraṃ ^b^anāgāmimaggo^eb^  uppajjati, tena sampayuttaṃ ñāṇaṃ ^b^anāgāmimagge ñāṇa^eb^nti. </p>
              <p>[06] tatiyañāṇaṃ niṭṭhitaṃ. </p>
            </h4>
          </h3>
          <h3>
            <h3n> catutthamaggañāṇakathā </h3n>
            <h4>
              <h4n> </h4n>
              <p>[03] 815^b^.^eb^ imassapi ñāṇassa anantaraṃ vuttanayeneva phalacittāni veditabbāni. ettāvatā  cesa ^b^anāgāmī^eb^ nāma chaṭṭho ariyapuggalo hoti opapātiko tatthaparinibbāyī anāvattidhammo  paṭisandhivasena imaṃ lokaṃ puna anāgantā. tato paraṃ paccavekkhaṇaṃ vuttanayameva.</p>
              <p>[03] evaṃ paccavekkhitvā ca so anāgāmī ariyasāvako tasmiññeva vā āsane nisinno,  aparena vā samayena rūpārūparāgamānauddhaccāvijjānaṃ anavasesappahānāya catutthāya bhūmiyā pattiyā  yogaṃ karoti, so indriyabalabojjhaṅgāni samodhānetvā tadeva saṅkhāragataṃ aniccaṃ dukkhamanattāti  ñāṇena parimaddati, parivatteti, vipassanāvīthiṃ ogāhati. tassevaṃ paṭipannassa vuttanayeneva  saṅkhārupekkhāvasāne ekāvajjanena anulomagotrabhuñāṇesu ^a^M2.0318^ea^ uppannesu gotrabhuanantaraṃ  ^b^arahattamaggo^eb^ uppajjati, tena sampayuttaṃ ñāṇaṃ ^b^arahattamagge ñāṇa^eb^nti. </p>
              <p>[06] catutthañāṇaṃ niṭṭhitaṃ. </p>
            </h4>
          </h3>
          <h3>
            <h3n> arahantapuggalakathā </h3n>
            <h4>
              <h4n> </h4n>
              <p>[03] 816^b^.^eb^ imassapi ^a^V2.0316^ea^ ñāṇassa anantaraṃ vuttanayeneva phalacittāni veditabbāni. ettāvatā  cesa ^b^arahā^eb^ nāma aṭṭhamo ariyapuggalo hoti mahākhīṇāsavo antimadehadhārī ohitabhāro  anuppattasadattho parikkhīṇabhavasaṃyojano sammādaññā vimutto sadevakassa lokassa aggadakkhiṇeyyoti.</p>
              <p>[03] iti yaṃ taṃ vuttaṃ ``sotāpattimaggo sakadāgāmimaggo anāgāmimaggo arahattamaggoti  imesu pana catūsu maggesu ñāṇaṃ ñāṇadassanavisuddhi nāmā''ti, taṃ imāni iminā  anukkamena pattabbāni cattāri ñāṇāni sandhāya vuttaṃ. </p>
            </h4>
          </h3>
          <h3>
            <h3n> bodhipakkhiyakathā </h3n>
            <h4>
              <h4n> </h4n>
              <p>[03] 817^b^.^eb^ idāni imissāyeva catuñāṇāya ñāṇadassanavisuddhiyā ānubhāvavijānanatthaṃ -- </p>
              <p>[21] paripuṇṇabodhipakkhiya, bhāvo vuṭṭhānabalasamāyogo. </p>
              <p>[22] ye yena pahātabbā, dhammā tesaṃ pahānañca.. </p>
              <p>[21] kiccāni pariññādīni, yāni vuttāni abhisamayakāle. </p>
              <p>[22] tāni ca yathāsabhāvena, jānitabbāni sabbānīti.. </p>
              <p>[03] 818^b^.^eb^ tattha ^b^paripuṇṇabodhipakkhiya, bhāvo^eb^ti bodhipakkhiyānaṃ paripuṇṇabhāvo. cattāro  satipaṭṭhānā, cattāro sammappadhānā, cattāro iddhipādā, pañcindriyāni, pañca balāni,  satta bojjhaṅgā, ariyo aṭṭhaṅgiko maggoti hi ime sattatiṃsa dhammā bujjhanaṭṭhena ^b^bodho^eb^ti  laddhanāmassa ariyamaggassa pakkhe bhavattā ^b^bodhipakkhiyā^eb^ nāma. ^b^pakkhe bhavattā^eb^ti upakārabhāve  ṭhitattā. </p>
              <p>[03] 819^b^.^eb^ tesu ^a^M2.0319^ea^ tesu ārammaṇesu okkhanditvā pakkhanditvā upaṭṭhānato paṭṭhānaṃ.  satiyeva paṭṭhānaṃ ^b^satipaṭṭhānaṃ^eb^. kāyavedanācittadhammesu  panassā asubha-dukkha-anicca-anattākāragahaṇavasena ^a^V2.0317^ea^  subha-sukha-nicca-atta-saññāpahānakiccasādhanavasena ca pavattito catudhā bhedo hoti.  tasmā cattāro satipaṭṭhānāti vuccanti. </p>
              <p>[03] 820^b^.^eb^ padahanti etenāti padhānaṃ. sobhanaṃ padhānaṃ ^b^sammappadhānaṃ^eb^. sammā vā padahanti  etenāti sammappadhānaṃ. sobhanaṃ vā taṃ kilesavirūpattavirahato padhānañca hitasukhanipphādakattena  seṭṭhabhāvāvahanato padhānabhāvakāraṇato cāti sammappadhānaṃ. vīriyassetaṃ adhivacanaṃ.  tayidaṃ uppannānuppannānaṃ akusalānaṃ pahānānuppattikiccaṃ anuppannuppannānañca  kusalānaṃ uppattiṭṭhitikiccaṃ sādhayatīti catubbidhaṃ hoti, tasmā cattāro sammappadhānāti  vuccanti. </p>
              <p>[03] 821^b^.^eb^ pubbe vuttena ijjhanaṭṭhena iddhi. tassā sampayuttāya pubbaṅgamaṭṭhena phalabhūtāya pubbabhāgakāraṇaṭṭhena  ca iddhiyā pādoti ^b^iddhipādo^eb^. so chandādivasena catubbidho hoti, tasmā cattāro  iddhipādāti vuccanti. yathāha -- ``cattāro iddhipādā chandiddhipādo cittiddhipādo  vīriyiddhipādo vīmaṃsiddhipādo''ti (vibha0 457). ime lokuttarāva. lokiyā  pana ``chandañce bhikkhu adhipatiṃ karitvā labhati samādhiṃ, labhati cittassa ekaggataṃ.  ayaṃ vuccati chandasamādhī''tiādivacanato (vibha0 432) chandādiadhipativasena paṭiladdhadhammāpi  honti. </p>
              <p>[03] 822^b^.^eb^ assaddhiyakosajjapamādavikkhepasammohānaṃ abhibhavanato abhibhavanasaṅkhātena adhipatiyaṭṭhena  ^b^indriyaṃ^eb^. assaddhiyādīhi ca anabhibhavanīyato akampiyaṭṭhena ^b^balaṃ^eb^. tadubhayampi  saddhādivasena pañcavidhaṃ hoti, tasmā pañcindriyāni pañca balānīti vuccanti. </p>
              <p>[03] 823^b^.^eb^ bujjhanakasattassa pana aṅgabhāvena satiādayo ^b^satta bojjhaṅgā^eb^. niyyānikaṭṭhena  ca sammādiṭṭhiādayo ^b^aṭṭha maggaṅgā^eb^ honti. tena vuttaṃ ``satta bojjhaṅgā ariyo aṭṭhaṅgiko  maggo''ti. </p>
              <p>[03] 824^b^.^eb^ iti ^a^M2.0320^ea^ ime sattatiṃsa bodhipakkhiyadhammā pubbabhāge lokiyavipassanāya  vattamānāya cuddasavidhena kāyaṃ pariggaṇhato ca kāyānupassanāsatipaṭṭhānaṃ, navavidhena vedanaṃ  pariggaṇhato ca vedanānupassanāsatipaṭṭhānaṃ, soḷasavidhena cittaṃ pariggaṇhato ca cittānupassanāsatipaṭṭhānaṃ,  pañcavidhena dhamme pariggaṇhato ca dhammānupassanāsatipaṭṭhānaṃ. imasmiṃ attabhāve  ^a^V2.0318^ea^ anuppannapubbaṃ  parassa uppannaṃ akusalaṃ disvā ``yathā paṭipannassetaṃ uppannaṃ, na tathā paṭipajjissāmi  evaṃ me etaṃ nuppajjissatī''ti, tassa anuppādāya vāyamanakāle paṭhamaṃ sammappadhānaṃ.  attano samudācārappattaṃ akusalaṃ disvā tassa pahānāya vāyamanakāle dutiyaṃ. imasmiṃ  attabhāve anuppannapubbaṃ jhānaṃ vā vipassanaṃ vā uppādetuṃ vāyamantassa tatiyaṃ.  uppannaṃ yathā na parihāyati, evaṃ punappunaṃ uppādentassa catutthaṃ sammappadhānaṃ. chandaṃ  dhuraṃ katvā kusaluppādanakāle chandiddhipādo. micchāvācāya viramaṇakāle sammāvācāti  evaṃ nānācittesu labbhanti. imesaṃ pana catunnaṃ ñāṇānaṃ uppattikāle ekacitte  labbhanti. phalakkhaṇe ṭhapetvā cattāro sammappadhāne avasesā tettiṃsa labbhanti. </p>
              <p>[03] 825^b^.^eb^ evaṃ ekacitte labbhamānesu cetesu ekāva nibbānārammaṇā sati kāyādīsu  subhasaññādippahānakiccasādhanavasena cattāro satipaṭṭhānāti vuccati. ekameva ca vīriyaṃ  anuppannānaṃ anuppādādikiccasādhanavasena cattāro sammappadhānāti vuccati. sesesu  pana hāpanavaḍḍhanaṃ natthi. </p>
              <p>[03] 826^b^.^eb^ apica tesu -- </p>
              <p>[21] nava ekavidhā eko, dvedhātha catu pañcadhā. </p>
              <p>[22] aṭṭhadhā navadhā ceva, iti chaddhā bhavanti te..</p>
              <p>[03] ^b^nava ekavidhā^eb^ti chando, cittaṃ, pīti, passaddhi, upekkhā, saṅkappo, vācā, kammanto,  ājīvoti ime nava chandiddhipādādivasena ekavidhāva honti, na aññaṃ koṭṭhāsaṃ bhajanti.  ^b^eko dvedhā^eb^ti saddhā indriya, balavasena dvedhā ṭhitā. ^b^atha catu pañcadhā^eb^ti athañño  eko catudhā, añño pañcadhā ṭhitoti attho. tattha samādhi eko indriya, bala, bojjhaṅga,  maggaṅgavasena catudhā ṭhito. paññā tesañca catunnaṃ iddhipādakoṭṭhāsassa ca ^a^M2.0321^ea^  vasena pañcadhā. ^b^aṭṭhadhā navadhā cevā^eb^ti aparo eko aṭṭhadhā, eko navadhā ṭhitoti attho.  catusatipaṭṭhāna, indriya, bala, bojjhaṅga, maggaṅgavasena sati aṭṭhadhā ṭhitā. catusammappadhāna,  iddhipāda, indriya, bala, bojjhaṅga, maggaṅgavasena vīriyaṃ navadhāti. evaṃ -- </p>
              <p>[21] cuddaseva ^a^V2.0319^ea^ asambhinnā, hontete bodhipakkhiyā. </p>
              <p>[22] koṭṭhāsato sattavidhā, sattatiṃsappabhedato.. </p>
              <p>[21] sakiccanipphādanato, sarūpena ca vuttito. </p>
              <p>[22] sabbeva ariyamaggassa, sambhave sambhavanti teti.. </p>
              <p>[06] evaṃ tāvettha paripuṇṇabodhipakkhiyabhāvo jānitabbo. </p>
            </h4>
          </h3>
          <h3>
            <h3n> vuṭṭhānabalasamāyogakathā </h3n>
            <h4>
              <h4n> </h4n>
              <p>[03] 827^b^.^eb^ ^b^vuṭṭhānabalasamāyogo^eb^ti vuṭṭhānañceva balasamāyogo ca. lokiyavipassanā hi  nimittārammaṇattā ceva pavattikāraṇassa ca samudayassa asamucchindanato neva nimittā  na pavattā vuṭṭhāti. gotrabhuñāṇaṃ samudayassa asamucchindanato pavattā na vuṭṭhāti. nibbānārammaṇato  pana nimittā vuṭṭhātīti ekato vuṭṭhānaṃ hoti. tenāha ``bahiddhāvuṭṭhānavivaṭṭane paññā  gotrabhuñāṇa''nti (paṭi0 ma0 mātikā 1.10). tathā ``uppādā vivaṭṭitvā anuppādaṃ  pakkhandatīti gotrabhu, pavattā vivaṭṭitvā''ti (paṭi0 ma0 1.59) sabbaṃ veditabbaṃ.  imāni pana cattāripi ñāṇāni animittārammaṇattā nimittato vuṭṭhahanti, samudayassa  samucchindanato pavattā vuṭṭhahantīti dubhato vuṭṭhānāni honti. </p>
              <p>[01] tena vuttaṃ -- </p>
              <p>[01] ``kathaṃ dubhato vuṭṭhānavivaṭṭane paññā magge ñāṇaṃ? </p>
              <p>[02] ``sotāpattimaggakkhaṇe dassanaṭṭhena sammādiṭṭhi micchādiṭṭhiyā vuṭṭhāti, tadanuvattakakilesehi  ca khandhehi ca vuṭṭhāti, bahiddhā ca sabbanimittehi vuṭṭhāti. tena vuccati dubhato vuṭṭhānavivaṭṭane  paññā magge ñāṇaṃ. abhiniropanaṭṭhena sammāsaṅkappo micchāsaṅkappā...pe0... pariggahaṭṭhena  sammāvācā micchāvācāya. samuṭṭhānaṭṭhena sammākammanto. vodānaṭṭhena sammāājīvo.  paggahaṭṭhena sammāvāyāmo ^a^M2.0322^ea^. upaṭṭhānaṭṭhena sammāsati. avikkhepaṭṭhena sammāsamādhi  micchāsamādhito vuṭṭhāti, tadanuvattakakilesehi ca ^a^V2.0320^ea^ khandhehi ca vuṭṭhāti, bahiddhā ca  sabbanimittehi vuṭṭhāti. tena vuccati `dubhato vuṭṭhānavivaṭṭane paññā magge ñāṇa'nti. </p>
              <p>[02] ``sakadāgāmimaggakkhaṇe dassanaṭṭhena sammādiṭṭhi...pe0... avikkhepaṭṭhena sammāsamādhi  oḷārikā kāmarāgasaṃyojanā paṭighasaṃyojanā oḷārikā kāmarāgānusayā paṭighānusayā  vuṭṭhāti...pe0.... </p>
              <p>[02] ``anāgāmimaggakkhaṇe dassanaṭṭhena sammādiṭṭhi...pe0... avikkhepaṭṭhena sammāsamādhi  anusahagatā kāmarāgasaṃyojanā paṭighasaṃyojanā anusahagatā kāmarāgānusayā paṭighānusayā  vuṭṭhāti...pe0.... </p>
              <p>[02] ``arahattamaggakkhaṇe dassanaṭṭhena sammādiṭṭhi...pe0... avikkhepaṭṭhena sammāsamādhi rūparāgā  arūparāgā mānā uddhaccā avijjāya mānānusayā bhavarāgānusayā avijjānusayā vuṭṭhāti,  tadanuvattakakilesehi ca khandhehi ca vuṭṭhāti, bahiddhā ca sabbanimittehi vuṭṭhāti.  tena vuccati `dubhato vuṭṭhānavivaṭṭane paññā magge ñāṇa'''nti (paṭi0 ma0 1.61). </p>
              <p>[03] 828^b^.^eb^ lokiyānañca aṭṭhannaṃ samāpattīnaṃ bhāvanākāle samathabalaṃ adhikaṃ hoti. aniccānupassanādīnaṃ  bhāvanākāle vipassanābalaṃ. ariyamaggakkhaṇe pana yuganaddhā te dhammā pavattanti aññamaññaṃ  anativattanaṭṭhena. tasmā imesu catūsupi ñāṇesu ubhayabalasamāyogo hoti. yathāha -- </p>
              <p>[02] ``uddhaccasahagatakilesehi ca khandhehi ca vuṭṭhahato cittassa ekaggatā avikkhepo samādhi  nirodhagocaro, avijjāsahagatakilesehi ca khandhehi ca vuṭṭhahato anupassanaṭṭhena vipassanā  nirodhagocarā. iti vuṭṭhānaṭṭhena samathavipassanā ekarasā ^a^M2.0323^ea^ honti, yuganaddhā  honti, aññamaññaṃ nātivattantīti. tena vuccati vuṭṭhānaṭṭhena samathavipassanaṃ yuganaddhaṃ  bhāvetī''ti (paṭi0 ma0 2.5). </p>
              <p>[06] evamettha vuṭṭhānabalasamāyogo veditabbo. </p>
            </h4>
          </h3>
          <h3>
            <h3n> pahātabbadhammapahānakathā </h3n>
            <h4>
              <h4n> </h4n>
              <p>[03] 829^b^.^eb^ ^b^ye^eb^ ^a^V2.0321^ea^ ^b^yena pahātabbā dhammā, tesaṃ pahānañcā^eb^ti imesu pana catūsu ñāṇesu  ye dhammā yena ñāṇena pahātabbā, tesaṃ pahānañca jānitabbaṃ. etāni hi yathāyogaṃ  saṃyojanakilesamicchattalokadhammamacchariyavipallāsaganthāgatiāsavaoghayoganīvaraṇaparāmāsaupādānānusayamalākusalakammapathacittuppādasaṅkhātānaṃ  dhammānaṃ pahānakarāni.</p>
              <p>[03] tattha ^b^saṃyojanānī^eb^ti khandhehi khandhānaṃ phalena kammassa dukkhena vā sattānaṃ saṃyojakattā  rūparāgādayo dasa dhammā vuccanti. yāvañhi te, tāva etesaṃ anuparamoti. tatrāpi  rūparāgo arūparāgo māno uddhaccaṃ avijjāti ime pañca uddhaṃnibbattanakakhandhādisaṃyojakattā  ^b^uddhaṃbhāgiyasaṃyojanāni^eb^ nāma. sakkāyadiṭṭhi vicikicchā sīlabbataparāmāso kāmarāgo  paṭighoti ime pañca adhonibbattanakakhandhādisaṃyojakattā ^b^adhobhāgiyasaṃyojanāni^eb^ nāma.</p>
              <p>[03] ^b^kilesā^eb^ti sayaṃ saṃkiliṭṭhattā sampayuttadhammānañca saṃkilesikattā lobho doso  moho māno diṭṭhi vicikicchā thinaṃ uddhaccaṃ ahirikaṃ anottappanti ime dasa dhammā.</p>
              <p>[03] ^b^micchattā^eb^ti micchāpavattanato micchādiṭṭhi micchāsaṅkappo micchāvācā micchākammanto  micchāājīvo micchāvāyāmo micchāsati micchāsamādhīti ime aṭṭha dhammā. micchāvimuttimicchāñāṇehi  vā saddhiṃ dasa.</p>
              <p>[03] ^b^lokadhammā^eb^ti lokappavattiyā sati anuparamadhammakattā lābho alābho yaso ayaso  sukhaṃ dukkhaṃ nindā pasaṃsāti ime aṭṭha. idha pana kāraṇopacārena lābhādivatthukassa  anunayassa alābhādivatthukassa paṭighassa cetaṃ lokadhammaggahaṇena gahaṇaṃ katanti veditabbaṃ.</p>
              <p>[03] ^b^macchariyānī^eb^ti ^a^M2.0324^ea^ āvāsamacchariyaṃ kulamacchariyaṃ lābhamacchariyaṃ dhammamacchariyaṃ  vaṇṇamacchariyanti imāsu āvāsādīsu aññesaṃ sādhāraṇabhāvaṃ asahanākārena pavattāni  pañca macchariyāni.</p>
              <p>[03] ^b^vipallāsā^eb^ti ^a^V2.0322^ea^ aniccadukkhānattāsubhesuyeva vatthūsu ``niccaṃ sukhaṃ attā subha''nti  evaṃ pavatto saññāvipallāso cittavipallāso diṭṭhivipallāsoti ime tayo.</p>
              <p>[03] ^b^ganthā^eb^ti nāmakāyassa ceva rūpakāyassa ca ganthanato abhijjhādayo cattāro. tathā hi  te abhijjhā kāyagantho, byāpādo kāyagantho, sīlabbataparāmāso kāyagantho, idaṃsaccābhiniveso  kāyagantho icceva vuttā.</p>
              <p>[03] ^b^agatī^eb^ti chandadosamohabhayehi akattabbakaraṇassa, kattabbākaraṇassa ca adhivacanaṃ. tañhi  ariyehi agantabbattā agatīti vuccati.</p>
              <p>[03] ^b^āsavā^eb^ti ārammaṇavasena āgotrabhuto, ābhavaggato ca savanā, asaṃvutehi vā dvārehi  ghaṭachiddehi udakaṃ viya savanato niccapaggharaṇaṭṭhena saṃsāradukkhassa vā savanato kāmarāgabhavarāgamicchādiṭṭhiavijjānametaṃ  adhivacanaṃ.</p>
              <p>[03] bhavasāgare ākaḍḍhanaṭṭhena duruttaraṇaṭṭhena ca ^b^oghā^eb^tipi, ārammaṇaviyogassa ceva dukkhaviyogassa  ca appadānato ^b^yogā^eb^tipi tesaññeva adhivacanaṃ.</p>
              <p>[03] ^b^nīvaraṇānī^eb^ti cittassa āvaraṇanīvaraṇapaṭicchādanaṭṭhena kāmacchandādayo pañca.</p>
              <p>[03] ^b^parāmāso^eb^ti tassa tassa dhammassa sabhāvaṃ atikkamma parato abhūtaṃ sabhāvaṃ āmasanākārena  pavattanato micchādiṭṭhiyā etaṃ adhivacanaṃ.</p>
              <p>[03] ^b^upādānānī^eb^ti sabbākārena paṭiccasamuppādaniddese vuttāni kāmupādānādīni  cattāri.</p>
              <p>[03] ^b^anusayā^eb^ti thāmagataṭṭhena kāmarāgānusayo, paṭigha, māna, diṭṭhi, vicikicchā, bhavarāga,  avijjānusayoti evaṃ vuttā kāmarāgādayo satta ^a^M2.0325^ea^. te hi thāmagatattā  punappunaṃ kāmarāgādīnaṃ uppattihetubhāvena anusentiyevāti anusayā.</p>
              <p>[03] ^b^malā^eb^ti ^a^V2.0323^ea^ telañjanakalalaṃ viya sayañca asuddhattā, aññesañca asuddhabhāvakaraṇato lobhadosamohā  tayo.</p>
              <p>[03] ^b^akusalakammapathā^eb^ti akusalakammabhāvena ceva duggatīnañca pathabhāvena pāṇātipāto adinnādānaṃ  kāmesumicchācāro musāvādo pisuṇavācā pharusavācā samphappalāpo abhijjhā  byāpādo micchādiṭṭhīti ime dasa.</p>
              <p>[03] ^b^akusalacittuppādā^eb^ti lobhamūlā aṭṭha dosamūlā dve mohamūlā dveti ime dvādasa. </p>
              <p>[03] 830^b^.^eb^ iti etesaṃ saṃyojanādīnaṃ dhammānaṃ etāni yathāyogaṃ pahānakarāni. kathaṃ?  saṃyojanesu tāva sakkāyadiṭṭhi vicikicchā sīlabbataparāmāso apāyagamanīyā ca kāmarāgapaṭighāti  ete pañca dhammā paṭhamañāṇavajjhā, sesā kāmarāgapaṭighā oḷārikā dutiyañāṇavajjhā,  sukhumā tatiyañāṇavajjhā, rūparāgādayo pañcapi catutthañāṇavajjhā eva. paratopi ca yattha  yattha evasaddena niyamaṃ na karissāma. tattha tattha yaṃ yaṃ ``upariñāṇavajjho''ti vakkhāma,  so so purimañāṇehi hatāpāyagamanīyādibhāvova hutvā upariñāṇavajjho hotīti veditabbo.</p>
              <p>[03] kilesesu diṭṭhivicikicchā paṭhamañāṇavajjhā, doso tatiyañāṇavajjho, lobhamohamānathinauddhaccāhirikānottappāni  catutthañāṇavajjhāni.</p>
              <p>[03] micchattesu micchādiṭṭhi musāvādo micchākammanto micchāājīvoti ime paṭhamañāṇavajjhā,  micchāsaṅkappo pisuṇavācā pharusavācāti ime tatiyañāṇavajjhā, cetanāyeva cettha  ^b^vācā^eb^ti veditabbā. samphappalāpamicchāvāyāmasatisamādhivimuttiñāṇāni catutthañāṇavajjhāni.</p>
              <p>[03] lokadhammesu paṭigho tatiyañāṇavajjho, anunayo catutthañāṇavajjho, yase ca pasaṃsāya ca anunayo  catutthañāṇavajjhoti eke. macchariyāni paṭhamañāṇavajjhāneva. </p>
              <p>[01] vipallāsesu ^a^M2.0326^ea^ ^a^V2.0324^ea^ anicce niccaṃ, anattani attāti ca saññācittadiṭṭhivipallāsā,  dukkhe sukhaṃ, asubhe subhanti diṭṭhivipallāso cāti ime paṭhamañāṇavajjhā, asubhe  subhanti saññācittavipallāsā tatiyañāṇavajjhā, dukkhe sukhanti saññācittavipallāsā  catutthañāṇavajjhā.</p>
              <p>[03] ganthesu sīlabbataparāmasaidaṃsaccābhinivesakāyaganthā paṭhamañāṇavajjhā, byāpādakāyagantho  tatiyañāṇavajjho, itaro catutthañāṇavajjho.</p>
              <p>[03] agati paṭhamañāṇavajjhāva.</p>
              <p>[03] āsavesu diṭṭhāsavo paṭhamañāṇavajjho, kāmāsavo tatiyañāṇavajjho, itare dve catutthañāṇavajjhā.  oghayogesupi eseva nayo.</p>
              <p>[03] nīvaraṇesu vicikicchānīvaraṇaṃ paṭhamañāṇavajjhaṃ, kāmacchando byāpādo kukkuccanti  tīṇi tatiyañāṇavajjhāni, thinamiddhauddhaccāni catutthañāṇavajjhāni.</p>
              <p>[03] parāmāso paṭhamañāṇavajjhova.</p>
              <p>[03] upādānesu sabbesampi lokiyadhammānaṃ vatthukāmavasena kāmāti āgatattā rūpārūparāgopi  kāmupādāne patati, tasmā taṃ catutthañāṇavajjhaṃ, sesāni paṭhamañāṇavajjhāni.</p>
              <p>[03] anusayesu diṭṭhivicikicchānusayā paṭhamañāṇavajjhāva, kāmarāgapaṭighānusayā tatiyañāṇavajjhā,  mānabhavarāgāvijjānusayā catutthañāṇavajjhā.</p>
              <p>[03] malesu dosamalaṃ tatiyañāṇavajjhaṃ, itarāni catutthañāṇavajjhāni.</p>
              <p>[03] akusalakammapathesu pāṇātipāto adinnādānaṃ micchācāro musāvādo micchādiṭṭhīti  ime paṭhamañāṇavajjhā ^a^V2.0325^ea^, pisuṇavācā pharusavācā byāpādoti tayo tatiyañāṇavajjhā, samphappalāpābhijjhā  catutthañāṇavajjhā.</p>
              <p>[03] akusalacittuppādesu cattāro diṭṭhigatasampayuttā vicikicchāsampayutto cāti pañca  paṭhamañāṇavajjhāva, dve paṭighasampayuttā tatiyañāṇavajjhā, sesā catutthañāṇavajjhāti.</p>
              <p>[03] yañca yena vajjhaṃ, taṃ tena pahātabbaṃ nāma. tena vuttaṃ ``iti etesaṃ saṃyojanādīnaṃ  dhammānaṃ etāni yathāyogaṃ pahānakarānī''ti. </p>
              <p>[03] 831^b^.^eb^ kiṃ ^a^M2.0327^ea^ panetāni ete dhamme atītānāgate pajahanti udāhu paccuppanneti.  kiṃ panettha yadi tāva atītānāgate, aphalo vāyāmo āpajjati. kasmā? pahātabbānaṃ  natthitāya. atha paccuppanne, tathāpi aphalo, vāyāmena saddhiṃ pahātabbānaṃ atthitāya,  saṃkilesikā ca maggabhāvanā āpajjati, vippayuttatā vā kilesānaṃ, na ca paccuppannakileso  cittavippayutto nāma atthīti. nāyaṃ āveṇikā codanā. pāḷiyaṃyeva hi ``svāyaṃ  kilese pajahati, atīte kilese pajahati, anāgate kilese pajahati, paccuppanne  kilese pajahatī''ti vatvā, puna ``hañci atīte kilese pajahati, tenahi khīṇaṃ khepeti,  niruddhaṃ nirodheti, vigataṃ vigameti, atthaṅgataṃ atthaṅgameti. atītaṃ yaṃ natthi, taṃ pajahatī''ti  (paṭi0 ma0 3.21) ca vatvā, ``na atīte kilese pajahatī''ti paṭikkhittaṃ.</p>
              <p>[03] tathā ``hañci anāgate kilese pajahati, tenahi ajātaṃ pajahati, anibbattaṃ pajahati, anuppannaṃ  pajahati, apātubhūtaṃ pajahati. anāgataṃ yaṃ natthi, taṃ pajahatī''ti ca vatvā, ``na anāgate  kilese pajahatī''ti paṭikkhittaṃ.</p>
              <p>[03] tathā ``hañci paccuppanne kilese pajahati, tenahi ratto rāgaṃ pajahati. duṭṭho dosaṃ,  mūḷho mohaṃ, vinibaddho mānaṃ, parāmaṭṭho diṭṭhiṃ, vikkhepagato uddhaccaṃ, aniṭṭhaṅgato  vicikicchaṃ, thāmagato anusayaṃ pajahati. kaṇhasukkā dhammā yuganaddhāva vattanti. saṃkilesikā  maggabhāvanā hotī''ti ca vatvā, ``na atīte kilese pajahati, na anāgate, na paccuppanne  kilese pajahatī''ti sabbaṃ paṭikkhipitvā,  ``tenahi natthi maggabhāvanā, natthi phalasacchikiriyā ^a^V2.0326^ea^,  natthi kilesappahānaṃ, natthi dhammābhisamayo''ti pañhāpariyosāne ``na hi natthi maggabhāvanā...pe0...  natthi dhammābhisamayo''ti paṭijānitvā ``yathā kathaṃ viyā''ti vutte idaṃ vuttaṃ -- </p>
              <p>[02] ``seyyathāpi taruṇo rukkho ajātaphalo, tamenaṃ puriso mūle chindeyya, ye tassa  rukkhassa ajātaphalā, te ajātāyeva na jāyanti, anibbattāyeva na nibbattanti, anuppannāyeva  na uppajjanti, apātubhūtāyeva na pātubhavanti, evameva ^a^M2.0328^ea^ uppādo hetu  uppādo paccayo kilesānaṃ nibbattiyāti uppāde ādīnavaṃ disvā anuppāde cittaṃ  pakkhandati, anuppāde cittassa pakkhandattā ye āyūhanapaccayā kilesā nibbatteyyuṃ,  te ajātāyeva na jāyanti...pe0... apātubhūtāyeva na pātubhavanti, evaṃ hetunirodhā  dukkhanirodho. pavattaṃ hetu...pe0... nimittaṃ hetu...pe0... āyūhanā hetu...pe0...  anāyūhane cittassa pakkhandattā ye āyūhanapaccayā kilesā nibbatteyyuṃ, te ajātāyeva...pe0...  apātubhūtāyeva na pātubhavanti, evaṃ hetunirodhā dukkhanirodho. evaṃ atthi maggabhāvanā,  atthi phalasacchikiriyā, atthi kilesappahānaṃ, atthi dhammābhisamayo''ti (paṭi0  ma0 3.21). </p>
              <p>[03] 832^b^.^eb^ etena kiṃ dīpitaṃ hoti? bhūmiladdhānaṃ kilesānaṃ pahānaṃ dīpitaṃ hoti.  bhūmiladdhā pana kiṃ atītānāgatā udāhu paccuppannāti. bhūmiladdhuppannā eva nāma te. </p>
              <p>[03] 833^b^.^eb^ uppannaṃ hi vattamānabhūtāpagatokāsakatabhūmiladdhavasena anekappabhedaṃ. tattha sabbampi  uppādajarābhaṅgasamaṅgisaṅkhātaṃ ^b^vattamānuppannaṃ^eb^ nāma. ārammaṇarasaṃ anubhavitvā niruddhaṃ  anubhūtāpagatasaṅkhātaṃ kusalākusalaṃ uppādādittayaṃ anuppatvā niruddhaṃ bhūtāpagatasaṅkhātaṃ  sesasaṅkhatañca ^b^bhūtāpagatuppannaṃ^eb^ nāma. ``yānissa tāni pubbekatāni kammānī''ti  (ma0 ni0 3.248) evamādinā nayena vuttaṃ kammaṃ atītampi samānaṃ aññaṃ vipākaṃ  paṭibāhitvā attano vipākassokāsaṃ katvā ṭhitattā tathā katokāsañca vipākaṃ anuppannampi  samānaṃ evaṃ kate okāse ekantena uppajjanato ^b^okāsakatuppannaṃ^eb^ nāma. tāsu  tāsu bhūmīsu asamūhataṃ akusalaṃ ^b^bhūmiladdhuppannaṃ^eb^ nāma. </p>
              <p>[03] 834^b^.^eb^ ettha ^a^V2.0327^ea^ ca bhūmiyā bhūmiladdhassa ca nānattaṃ veditabbaṃ. ^b^bhūmī^eb^ti hi vipassanāya  ārammaṇabhūtā tebhūmakā pañcakkhandhā. ^b^bhūmiladdhaṃ^eb^ nāma tesu khandhesu uppattirahaṃ  kilesajātaṃ. tenahi sā bhūmi laddhā nāma hotīti tasmā bhūmiladdhanti vuccati,  sā ca kho na ārammaṇavasena. ārammaṇavasena ^a^M2.0329^ea^ hi sabbepi atītānāgate pariññātepi  ca khīṇāsavānaṃ khandhe ārabbha kilesā uppajjanti mahākaccānauppalavaṇṇādīnaṃ khandhe  ārabbha soreyyaseṭṭhi nandamāṇavakādīnaṃ viya. yadi ca taṃ bhūmiladdhaṃ nāma siyā, tassa  appaheyyato na koci bhavamūlaṃ pajaheyya. vatthuvasena pana bhūmiladdhaṃ veditabbaṃ. yattha  yattha hi vipassanāya apariññātā khandhā uppajjanti, tattha tattha uppādato pabhuti tesu vaṭṭamūlaṃ  kilesajātaṃ anuseti. taṃ appahīnaṭṭhena bhūmiladdhanti veditabbaṃ. </p>
              <p>[03] 835^b^.^eb^ tattha ca yassa yesu khandhesu appahīnaṭṭhena anusayitā kilesā, tassa te eva khandhā  tesaṃ kilesānaṃ vatthu, na aññesaṃ santakā khandhā. atītakkhandhesu ca appahīnānusayitānaṃ  kilesānaṃ atītakkhandhāva vatthu, na itare. esa nayo anāgatādīsu. tathā kāmāvacarakkhandhesu  appahīnānusayitānaṃ kilesānaṃ kāmāvacarakkhandhāva vatthu, na itare. esa nayo rūpārūpāvacaresu.  sotāpannādīsu pana yassa yassa ariyapuggalassa khandhesu taṃ taṃ vaṭṭamūlaṃ kilesajātaṃ  tena tena maggena pahīnaṃ, tassa tassa te te khandhā pahīnānaṃ tesaṃ tesaṃ vaṭṭamūlakilesānaṃ  avatthuto bhūmīti saṅkhaṃ na labhanti. puthujjanassa sabbasova vaṭṭamūlakilesānaṃ appahīnattā  yaṃkiñci kariyamānaṃ kammaṃ kusalaṃ akusalaṃ vā hoti. iccassa kammakilesapaccayā  vaṭṭaṃ vaṭṭati. tassetaṃ vaṭṭamūlaṃ rūpakkhandheyeva, na vedanākkhandhādīsu. viññāṇakkhandheyeva  vā, na rūpakkhandhādīsūti na vattabbaṃ. kasmā? avisesena pañcasupi khandhesu anusayitattā. </p>
              <p>[03] 836^b^.^eb^ kathaṃ? pathavīrasādi viya rukkhe. yathā hi mahārukkhe pathavītalaṃ adhiṭṭhāya pathavīrasañca  āporasañca nissāya tappaccayā mūlakhandhasākhapasākhapallavapalāsapupphaphalehi vaḍḍhitvā nabhaṃ  pūretvā yāva kappāvasānā bījaparamparāya rukkhapaveṇiṃ santānayamāne ṭhite taṃ pathavīrasādi  mūleyeva, na khandhādīsu...pe0... phaleyeva vā, na mūlādīsūti na vattabbaṃ. kasmā?  avisesena sabbesu mūlādīsu anugatattāti.</p>
              <p>[03] yathā ^a^V2.0328^ea^ pana tasseva rukkhassa pupphaphalādīsu nibbinno koci puriso catūsu disāsu  maṇḍūkakaṇṭakaṃ nāma visakaṇṭakaṃ ākoṭeyya, atha so ^a^M2.0330^ea^ rukkho tena  visasamphassena phuṭṭho pathavīrasāaporasānaṃ pariyādiṇṇattā appasavanadhammataṃ āgamma puna  santānaṃ nibbattetuṃ na sakkuṇeyya, evameva khandhapavattiyaṃ nibbinno kulaputto tassa  purisassa catūsu disāsu rukkhe visayojanaṃ viya attano santāne catumaggabhāvanaṃ ārabhati.  athassa so khandhasantāno tena catumaggavisasamphassena sabbaso vaṭṭamūlakakilesānaṃ pariyādiṇṇattā  kiriyabhāvamattaupagatakāyakammādisabbakammappabhedo hutvā āyatiṃ punabbhavānabhinibbattanadhammataṃ  āgamma bhavantarasantānaṃ nibbattetuṃ na sakkoti. kevalaṃ carimaviññāṇanirodhena nirindhano  viya jātavedo anupādāno parinibbāyati, evaṃ bhūmiyā bhūmiladdhassa ca nānattaṃ veditabbaṃ. </p>
              <p>[03] 837^b^.^eb^ apica aparampi samudācārāarammaṇādhiggahitāvikkhambhitāsamūhatavasena catubbidhaṃ  uppannaṃ. tattha vattamānuppannameva ^b^samudācāruppannaṃ^eb^. cakkhādīnaṃ pana āpāthagate  ārammaṇe pubbabhāge anuppajjamānampi kilesajātaṃ ārammaṇassa adhiggahitattā eva aparabhāge  ekantena uppattito ^b^ārammaṇādhiggahituppanna^eb^nti vuccati, kalyāṇigāme piṇḍāya  carato mahātissattherassa visabhāgarūpadassanena uppannakilesajātaṃ viya. samathavipassanānaṃ  aññataravasena avikkhambhitaṃ kilesajātaṃ cittasantatimanārūḷhampi uppattinivārakassa  hetuno abhāvā ^b^avikkhambhituppannaṃ^eb^ nāma. samathavipassanāvasena pana vikkhambhitampi ariyamaggena  asamūhatattā uppattidhammataṃ anatītatāya ^b^asamūhatuppanna^eb^nti vuccati, ākāsena gacchantassa  aṭṭhasamāpattilābhino therassa kusumitarukkhe upavane pupphāni uccinantassa madhurena  sarena gāyato mātugāmassa gītasavanena uppannakilesajātaṃ viya. tividhampi cetaṃ ārammaṇādhiggahitāvikkhambhitāsamūhatuppannaṃ  bhūmiladdheneva saṅgahaṃ gacchatīti veditabbaṃ.   </p>
              <p>[03] 838^b^.^eb^ iccetasmiṃ vuttappabhede uppanne yadetaṃ vattamānabhūtāpagatokāsakatasamudācārasaṅkhātaṃ  catubbidhaṃ uppannaṃ, taṃ amaggavajjhattā kenacipi ñāṇena pahātabbaṃ na hoti. yaṃ panetaṃ  bhūmiladdhārammaṇādhiggahitāvikkhambhitāsamūhatasaṅkhātaṃ uppannaṃ, tassa taṃ uppannabhāvaṃ vināsayamānaṃ  yasmā taṃ taṃ lokiyalokuttarañāṇaṃ uppajjati, tasmā taṃ sabbampi pahātabbaṃ hotīti.  evamettha ye yena pahātabbā dhammā, tesaṃ pahānañca jānitabbaṃ. </p>
            </h4>
          </h3>
          <h3>
            <h3n> pariññādikiccakathā </h3n>
            <h4>
              <h4n> </h4n>
              <p>[03] 839^b^.^eb^ </p>
              <p>[21] kiccāni ^a^M2.0331^ea^ ^a^V2.0329^ea^ pariññādīni, yāni vuttāni abhisamayakāle. </p>
              <p>[22] tāni ca yathāsabhāvena, jānitabbāni sabbānīti..</p>
              <p>[03] saccābhisamayakālaṃ hi etesu catūsu ñāṇesu ekekassa ekakkhaṇe pariññā pahānaṃ  sacchikiriyā bhāvanāti etāni pariññādīni cattāri kiccāni vuttāni, tāni  yathāsabhāvena jānitabbāni. vuttaṃ hetaṃ porāṇehi --</p>
              <p>[03] ``yathā padīpo apubbaṃ acarimaṃ ekakkhaṇe cattāri kiccāni karoti, vaṭṭiṃ jhāpeti,  andhakāraṃ vidhamati, ālokaṃ parividaṃseti, sinehaṃ pariyādiyati, evameva maggañāṇaṃ  apubbaṃ acarimaṃ ekakkhaṇe cattāri saccāni abhisameti, dukkhaṃ pariññābhisamayena  abhisameti, samudayaṃ pahānābhisamayena abhisameti, maggaṃ bhāvanābhisamayena abhisameti,  nirodhaṃ sacchikiriyābhisamayena abhisameti. kiṃ vuttaṃ hoti? nirodhaṃ ārammaṇaṃ  karitvā cattāripi saccāni pāpuṇāti passati paṭivijjhatī''ti.</p>
              <p>[03] vuttampi cetaṃ ``yo, bhikkhave, dukkhaṃ passati, dukkhasamudayampi so passati, dukkhanirodhampi  passati, dukkhanirodhagāminiṃ paṭipadampi passatī''ti (saṃ0 ni0  5.1100) sabbaṃ  veditabbaṃ.</p>
              <p>[03] aparampi vuttaṃ ``maggasamaṅgissa ñāṇaṃ, dukkhepetaṃ ñāṇaṃ, dukkhasamudayepetaṃ ñāṇaṃ,  dukkhanirodhepetaṃ ñāṇaṃ, dukkhanirodhagāminiyā paṭipadāyapetaṃ ñāṇa''nti (vibha0  794; paṭi0 ma0 1.109).</p>
              <p>[03] tattha yathā padīpo vaṭṭiṃ jhāpeti, evaṃ maggañāṇaṃ dukkhaṃ parijānāti. yathā andhakāraṃ  vidhamati, evaṃ samudayaṃ pajahati. yathā ālokaṃ parividaṃseti, evaṃ sahajātādipaccayatāya  sammāsaṅkappādidhammasaṅkhātaṃ maggaṃ bhāveti. yathā sinehaṃ pariyādiyati, evaṃ kilesapariyādānaṃ  nirodhaṃ sacchikarotīti evaṃ upamāsaṃsandanaṃ veditabbaṃ. </p>
              <p>[03] 840^b^.^eb^ aparo ^a^V2.0330^ea^ nayo -- yathā sūriyo udayanto apubbaṃ acarimaṃ saha pātubhāvā cattāri  kiccāni karoti, rūpagatāni obhāseti, andhakāraṃ ^a^M2.0332^ea^ vidhamati, ālokaṃ  dasseti, sītaṃ paṭippassambheti, evameva maggañāṇaṃ...pe0... nirodhaṃ sacchikiriyābhisamayena  abhisameti. idhāpi yathā sūriyo rūpagatāni obhāseti, evaṃ maggañāṇaṃ dukkhaṃ  parijānāti. yathā andhakāraṃ vidhamati, evaṃ samudayaṃ pajahati. yathā ālokaṃ dasseti,  evaṃ sahajātādipaccayatāya maggaṃ bhāveti. yathā sītaṃ paṭippassambheti, evaṃ kilesapaṭippassaddhiṃ  nirodhaṃ sacchikarotīti evaṃ upamāsaṃsandanaṃ veditabbaṃ. </p>
              <p>[03] 841^b^.^eb^ aparo nayo -- yathā nāvā apubbaṃ acarimaṃ ekakkhaṇe cattāri kiccāni karoti,  orimatīraṃ pajahati, sotaṃ chindati, bhaṇḍaṃ vahati, pārimatīraṃ appeti, evameva maggañāṇaṃ...pe0...  nirodhaṃ sacchikiriyābhisamayena abhisameti. etthāpi yathā nāvā orimatīraṃ pajahati,  evaṃ maggañāṇaṃ dukkhaṃ parijānāti. yathā sotaṃ chindati, evaṃ samudayaṃ pajahati.  yathā bhaṇḍaṃ vahati, evaṃ sahajātādipaccayatāya maggaṃ bhāveti. yathā pārimatīraṃ appeti,  evaṃ pārimatīrabhūtaṃ nirodhaṃ sacchikarotīti evaṃ upamāsaṃsandanaṃ veditabbaṃ. </p>
              <p>[03] 842^b^.^eb^ evaṃ saccābhisamayakālasmiṃ ekakkhaṇe catunnaṃ kiccānaṃ vasena pavattañāṇassa panassa  soḷasahākārehi tathaṭṭhena cattāri kiccāni ekapaṭivedhāni honti. yathāha -- </p>
              <p>[02] ``kathaṃ tathaṭṭhena cattāri kiccāni ekapaṭivedhāni? soḷasahi ākārehi tathaṭṭhena  cattāri kiccāni ekapaṭivedhāni. ^b^dukkhassa^eb^ pīḷanaṭṭho, saṅkhataṭṭho, santāpaṭṭho, vipariṇāmaṭṭho,  tathaṭṭho. ^b^samudayassa^eb^ āyūhanaṭṭho, nidānaṭṭho, saṃyogaṭṭho, palibodhaṭṭho, tathaṭṭho. ^b^nirodhassa^eb^  nissaraṇaṭṭho, vivekaṭṭho, asaṅkhataṭṭho, amataṭṭho, tathaṭṭho. ^b^maggassa^eb^ niyyānaṭṭho, hetuṭṭho, dassanaṭṭho,  adhipateyyaṭṭho, tathaṭṭho. imehi soḷasahi ākārehi tathaṭṭhena cattāri saccāni ekasaṅgahitāni.  yaṃ ekasaṅgahitaṃ, taṃ ekattaṃ. yaṃ ekattaṃ, taṃ ekena ñāṇena paṭivijjhatīti cattāri  saccāni ekapaṭivedhānī''ti (paṭi0 ma0 2.11). </p>
              <p>[03] 843^b^.^eb^ tattha ^a^M2.0333^ea^ siyā yadā dukkhādīnaṃ aññepi rogagaṇḍādayo atthā atthi,  atha kasmā cattāroyeva vuttāti. ettha vadāma, aññasaccadassanavasena āvibhāvato. ``tattha  katamaṃ ^a^V2.0331^ea^ dukkhe ñāṇaṃ? dukkhaṃ ārabbha yā uppajjati paññā pajānanā''tiādinā  (vibha0 794; paṭi0 ma0 1.109) hi nayena ekekasaccārammaṇavasenāpi saccañāṇaṃ vuttaṃ.  ``yo, bhikkhave, dukkhaṃ passati, samudayampi so passatī''tiādinā (saṃ0 ni0   5.1100) nayena ekaṃ saccaṃ ārammaṇaṃ katvā sesesupi kiccanipphattivasenāpi  vuttaṃ.</p>
              <p>[03] tattha yadā ekekaṃ saccaṃ ārammaṇaṃ karoti, tadā samudayadassanena tāva sabhāvato pīḷanalakkhaṇassāpi  ^b^dukkhassa,^eb^ yasmā taṃ āyūhanalakkhaṇena samudayena āyūhitaṃ saṅkhataṃ rāsikataṃ, tasmāssa  so saṅkhataṭṭho āvibhavati. yasmā pana maggo kilesasantāpaharo susītalo, tasmāssa maggassa  dassanena santāpaṭṭho āvibhavati āyasmato nandassa accharādassanena sundariyā anabhirūpabhāvo  viya. avipariṇāmadhammassa pana nirodhassa dassanenassa vipariṇāmaṭṭho āvibhavatīti vattabbamevettha  natthi.</p>
              <p>[03] tathā sabhāvato āyūhanalakkhaṇassāpi ^b^samudayassa,^eb^ dukkhadassanena nidānaṭṭho āvibhavati asappāyabhojanato  uppannabyādhidassanena bhojanassa byādhinidānabhāvo viya. visaṃyogabhūtassa nirodhassa dassanena  saṃyogaṭṭho. niyyānabhūtassa ca maggassa dassanena palibodhaṭṭhoti.</p>
              <p>[03] tathā nissaraṇalakkhaṇassāpi ^b^nirodhassa,^eb^ avivekabhūtassa samudayassa dassanena vivekaṭṭho āvibhavati.  maggadassanena asaṅkhataṭṭho, iminā hi anamataggasaṃsāre maggo nadiṭṭhapubbo, sopi ca sappaccayattā  saṅkhatoyevāti appaccayadhammassa asaṅkhatabhāvo ativiya pākaṭo hoti. dukkhadassanena panassa  amataṭṭho āvibhavati, dukkhaṃ hi visaṃ, amataṃ nibbānanti.</p>
              <p>[03] tathā niyyānalakkhaṇassāpi ^b^maggassa,^eb^ samudayadassanena ``nāyaṃ hetu nibbānassa pattiyā,  ayaṃ hetū''ti hetuṭṭho āvibhavati. nirodhadassanena dassanaṭṭho, paramasukhumāni rūpāni  passato ``vippasannaṃ vata me ^a^M2.0334^ea^ cakkhū''nti cakkhussa vippasannabhāvo viya.  dukkhadassanena adhipateyyaṭṭho, anekarogāturakapaṇajanadassanena issarajanassa uḷārabhāvo viyāti  evamettha salakkhaṇavasena ekekassa, aññasaccadassanavasena ca itaresaṃ tiṇṇaṃ tiṇṇaṃ āvibhāvato  ekekassa cattāro cattāro atthā vuttā. maggakkhaṇe pana sabbe cete atthā ekeneva  dukkhādīsu ^a^V2.0332^ea^ catukiccena ñāṇena paṭivedhaṃ gacchantīti. ye pana nānābhisamayaṃ icchanti,  tesaṃ uttaraṃ abhidhamme kathāvatthusmiṃ vuttameva. </p>
            </h4>
          </h3>
          <h3>
            <h3n> pariññādippabhedakathā </h3n>
            <h4>
              <h4n> </h4n>
              <p>[03] 844^b^.^eb^ idāni yāni tāni pariññādīni cattāri kiccāni vuttāni, tesu -- </p>
              <p>[21] tividhā hoti pariññā, tathā pahānampi sacchikiriyāpi. </p>
              <p>[22] dve bhāvanā abhimatā, vinicchayo tattha ñātabbo.. </p>
              <p>[03] 845^b^.^eb^ ^b^tividhā hoti pariññā^eb^ti ñātapariññā tīraṇapariññā pahānapariññāti  evaṃ pariññā tividhā hoti. tattha ``abhiññāpaññā ñātaṭṭhena ñāṇa''nti (paṭi0  ma0 mātikā 1.20) evaṃ uddisitvā ``ye ye dhammā abhiññātā honti, te te  dhammā ñātā hontī''ti (paṭi0 ma0 1.75) evaṃ saṅkhepato, ``sabbaṃ, bhikkhave, abhiññeyyaṃ.  kiñca, bhikkhave, sabbaṃ abhiññeyyaṃ? cakkhuṃ, bhikkhave, abhiññeyya''ntiādinā  (paṭi0 ma0 1.2) nayena vitthārato vuttā ^b^ñātapariññā^eb^ nāma. tassā sappaccayanāmarūpābhijānanā  āveṇikā bhūmi. </p>
              <p>[03] 846^b^.^eb^ ``pariññāpaññā tīraṇaṭṭhena ñāṇa''nti (paṭi0 ma0 mātikā 1.21) evaṃ  uddisitvā pana ``ye ye dhammā pariññātā honti, te te dhammā tīritā hontī''ti  (paṭi0 ma0 1.75) evaṃ saṅkhepato, ``sabbaṃ, bhikkhave, pariññeyyaṃ. kiñca, bhikkhave,  sabbaṃ pariññeyyaṃ? cakkhuṃ, bhikkhave, pariññeyya''ntiādinā (paṭi0 ma0 1.21) nayena  vitthārato vuttā ^b^tīraṇapariññā^eb^ nāma. tassā kalāpasammasanato paṭṭhāya aniccaṃ  dukkhamanattāti tīraṇavasena pavattamānāya yāva anulomā āveṇikā bhūmi. </p>
              <p>[03] 847^b^.^eb^ ``pahānapaññā pariccāgaṭṭhena ñāṇa''nti (paṭi0 ma0 mātikā 1.22) evaṃ  pana uddisitvā ``ye ye dhammā pahīnā honti, te te dhammā pariccattā hontī''ti (paṭi0  ma0 1.75) evaṃ vitthārato ^a^M2.0335^ea^ vuttā ``aniccānupassanāya niccasaññaṃ pajahatī''tiādinayappavattā  ^a^V2.0333^ea^ ^b^pahānapariññā^eb^. tassā bhaṅgānupassanato paṭṭhāya yāva maggañāṇā bhūmi, ayaṃ idha adhippetā.</p>
              <p>[03] yasmā vā ñātatīraṇapariññāyopi tadatthāyeva, yasmā ca ye dhamme pajahati, te niyamato ñātā  ceva tīritā ca honti, tasmā pariññāttayampi iminā pariyāyena maggañāṇassa kiccanti  veditabbaṃ. </p>
              <p>[03] 848^b^.^eb^ ^b^tathā pahānampī^eb^ti pahānampi hi vikkhambhanappahānaṃ tadaṅgappahānaṃ samucchedappahānanti  pariññā viya tividhameva hoti. tattha yaṃ sasevāle udake pakkhittena ghaṭena sevālassa  viya tena tena lokiyasamādhinā nīvaraṇādīnaṃ paccanīkadhammānaṃ vikkhambhanaṃ, idaṃ ^b^vikkhambhanappahānaṃ^eb^  nāma. pāḷiyaṃ pana ``vikkhambhanappahānañca nīvaraṇānaṃ paṭhamaṃ jhānaṃ bhāvayato''ti (paṭi0  ma0 1.24) nīvaraṇānaññeva vikkhambhanaṃ vuttaṃ, taṃ pākaṭattā vuttanti veditabbaṃ.  nīvaraṇāni hi jhānassa pubbabhāgepi pacchābhāgepi na sahasā cittaṃ ajjhottharanti, vitakkādayo  appitakkhaṇeyeva. tasmā nīvaraṇānaṃ vikkhambhanaṃ pākaṭaṃ. </p>
              <p>[03] 849^b^.^eb^ yaṃ pana rattibhāge samujjalitena padīpena andhakārassa viya tena tena vipassanāya  avayavabhūtena ñāṇaṅgena paṭipakkhavaseneva tassa tassa pahātabbadhammassa pahānaṃ, idaṃ ^b^tadaṅgappahānaṃ^eb^  nāma. seyyathidaṃ -- nāmarūpaparicchedena tāva sakkāyadiṭṭhiyā. paccayapariggahena ahetuvisamahetudiṭṭhiyā  ceva kaṅkhāmalassa ca. kalāpasammasanena ``ahaṃ mamā''ti samūhagāhassa. maggāmaggavavatthānena  amagge maggasaññāya. udayadassanena ucchedadiṭṭhiyā. vayadassanena sassatadiṭṭhiyā. bhayatupaṭṭhānena  sabhaye abhayasaññāya. ādīnavadassanena assādasaññāya. nibbidānupassanena abhiratisaññāya.  muñcitukamyatāya amuñcitukāmabhāvassa. paṭisaṅkhānena appaṭisaṅkhānassa. upekkhāya anupekkhanassa.  anulomena saccapaṭilomagāhassa pahānaṃ.</p>
              <p>[03] yaṃ vā pana aṭṭhārasasu mahāvipassanāsu aniccānupassanāya niccasaññāya. dukkhānupassanāya  sukhasaññāya. anattānupassanāya attasaññāya. nibbidānupassanāya nandiyā. virāgānupassanāya  rāgassa. nirodhānupassanāya ^a^M2.0336^ea^ samudayassa.  paṭinissaggānupassanāya ^a^V2.0334^ea^ ādānassa.  khayānupassanāya ghanasaññāya. vayānupassanāya āyūhanassa. vipariṇāmānupassanāya dhuvasaññāya.  animittānupassanāya nimittassa. appaṇihitānupassanāya paṇidhiyā. suññatānupassanāya  abhinivesassa. adhipaññādhammavipassanāya sārādānābhinivesassa. yathābhūtañāṇadassanena  sammohābhinivesassa. ādīnavānupassanāya ālayābhinivesassa. paṭisaṅkhānupassanāya appaṭisaṅkhāya.  vivaṭṭānupassanāya saṃyogābhinivesassa pahānaṃ. idampi ^b^tadaṅgappahāna^eb^meva. </p>
              <p>[03] 850^b^.^eb^ tattha yathā aniccānupassanādīhi sattahi niccasaññādīnaṃ pahānaṃ hoti, taṃ bhaṅgānupassane  vuttameva.</p>
              <p>[03] ^b^khayānupassanā^eb^ti pana ghanavinibbhogaṃ katvā aniccaṃ khayaṭṭhenāti evaṃ khayaṃ passato  ñāṇaṃ. tena ghanasaññāya pahānaṃ hoti.</p>
              <p>[03] ^b^vayānupassanā^eb^ti -- </p>
              <p>[21] ārammaṇānvayena, ubho ekavavatthānā. </p>
              <p>[22] nirodhe adhimuttatā, vayalakkhaṇavipassanāti.. -- </p>
              <p>[25] evaṃ vuttā paccakkhato ceva anvayato ca saṅkhārānaṃ bhaṅgaṃ disvā tasmiññeva bhaṅgasaṅkhāte  nirodhe adhimuttatā, tāya āyūhanassa pahānaṃ hoti. yesaṃ hi atthāya āyūheyya,  ``te evaṃ vayadhammā''ti vipassato āyūhane cittaṃ na namati.</p>
              <p>[03] ^b^vipariṇāmānupassanā^eb^ti rūpasattakādivasena taṃ taṃ paricchedaṃ atikkamma aññathāpavattidassanaṃ.  uppannassa vā jarāya ceva maraṇena ca dvīhākārehi vipariṇāmadassanaṃ, tāya dhuvasaññāya  pahānaṃ hoti.</p>
              <p>[03] ^b^animittānupassanā^eb^ti aniccānupassanāva, tāya niccanimittassa pahānaṃ hoti.</p>
              <p>[03] ^b^appaṇihitānupassanā^eb^ti dukkhānupassanāva, tāya sukhapaṇidhisukhapatthanāpahānaṃ hoti.</p>
              <p>[03] ^b^suññatānupassanā^eb^ti anattānupassanāva, tāya ``atthi attā''ti abhinivesassa pahānaṃ  hoti.</p>
              <p>[03] ^b^adhipaññādhammavipassanā^eb^ti ^a^M2.0337^ea^ ^a^V2.0335^ea^ -- </p>
              <p>[21] ``ārammaṇañca paṭisaṅkhā, bhaṅgañca anupassati. </p>
              <p>[22] suññato ca upaṭṭhānaṃ, adhipaññā vipassanā''ti.. -- </p>
              <p>[25] evaṃ vuttā rūpādiārammaṇaṃ jānitvā tassa ca ārammaṇassa tadārammaṇassa ca cittassa  bhaṅgaṃ disvā ``saṅkhārāva bhijjanti, saṅkhārānaṃ maraṇaṃ, na añño koci atthī''ti bhaṅgavasena  suññataṃ gahetvā pavattā vipassanā. sā adhipaññā ca dhammesu ca vipassanāti katvā  adhipaññādhammavipassanāti vuccati, tāya niccasārābhāvassa ca attasārābhāvassa ca suṭṭhu  diṭṭhattā sārādānābhinivesassa pahānaṃ hoti.</p>
              <p>[03] ^b^yathābhūtañāṇadassana^eb^nti sappaccayanāmarūpapariggaho, tena ``ahosiṃ nu kho ahaṃ atītamaddhāna''ntiādivasena  ceva, ``issarato loko sambhotī''tiādivasena ca pavattassa sammohābhinivesassa pahānaṃ  hoti.</p>
              <p>[03] ^b^ādīnavānupassanā^eb^ti bhayatupaṭṭhānavasena uppannaṃ sabbabhavādīsu ādīnavadassanañāṇaṃ, tena  ``kiñci allīyitabbaṃ na dissatī''ti ālayābhinivesassa pahānaṃ hoti.</p>
              <p>[03] ^b^paṭisaṅkhānupassanā^eb^ti muñcanassa upāyakaraṇaṃ paṭisaṅkhāñāṇaṃ, tena appaṭisaṅkhāya pahānaṃ  hoti.</p>
              <p>[03] ^b^vivaṭṭānupassanā^eb^ti saṅkhārupekkhā ceva anulomañca. tadā hissa cittaṃ īsakapoṇe  padumapalāse udakabindu viya sabbasmā saṅkhāragatā patilīyati, patikuṭati, pativattatīti  vuttaṃ. tasmā tāya saṃyogābhinivesassa pahānaṃ hoti, kāmasaṃyogādikassa kilesābhinivesassa  kilesappavattiyā pahānaṃ hotīti attho. evaṃ vitthārato tadaṅgappahānaṃ veditabbaṃ.  pāḷiyaṃ pana ``tadaṅgappahānañca diṭṭhigatānaṃ nibbedhabhāgiyaṃ samādhiṃ bhāvayato''ti (paṭi0  ma0 1.24) saṅkhepeneva vuttaṃ. </p>
              <p>[03] 851^b^.^eb^ yaṃ ^a^V2.0336^ea^ pana asanivicakkābhihatassa rukkhassa viya ariyamaggañāṇena saṃyojanādīnaṃ dhammānaṃ  yathā na puna pavatti, evaṃ pahānaṃ, idaṃ ^b^samucchedappahānaṃ^eb^ nāma. yaṃ sandhāya vuttaṃ  ``samucchedappahānañca lokuttaraṃ khayagāmimaggaṃ bhāvayato''ti (paṭi0 ma0 1.24)   ^a^M2.0338^ea^. iti imesu tīsu pahānesu samucchedappahānameva idha adhippetaṃ. yasmā  pana tassa yogino pubbabhāge vikkhambhanatadaṅgappahānānipi tadatthāneva, tasmā pahānattayampi  iminā pariyāyena maggañāṇassa kiccanti veditabbaṃ. paṭirājānaṃ vadhitvā rajjaṃ pattena  hi yampi tato pubbe kataṃ, sabbaṃ ``idañcidañca raññā kata''ntiyeva vuccati. </p>
              <p>[03] 852^b^.^eb^ ^b^sacchikiriyāpī^eb^ti lokiyasacchikiriyā lokuttarasacchikiriyāti dvedhā  bhinnāpi lokuttarāya dassanabhāvanāvasena bhedato tividhā hoti. tattha ``paṭhamassa jhānassa  lābhīmhi, vasīmhi, paṭhamajjhānaṃ sacchikataṃ mayā''tiādinā (pārā0 203-204) nayena  āgatā paṭhamajjhānādīnaṃ phassanā lokiyasacchikiriyā nāma. ^b^phassanā^eb^ti adhigantvā  ``idaṃ mayā adhigata''nti paccakkhato ñāṇaphassena phusanā. imameva hi atthaṃ sandhāya  ``sacchikiriyā paññā phassanaṭṭhe ñāṇa''nti (paṭi0 ma0 mātikā 1.24) uddisitvā  ``ye ye dhammā sacchikatā honti, te te dhammā phassitā hontī''ti (paṭi0 ma0  1.75) sacchikiriyaniddeso vutto. </p>
              <p>[01] apica attano santāne anuppādetvāpi ye dhammā kevalaṃ aparappaccayena ñāṇena ñātā,  te sacchikatā honti. teneva hi ``sabbaṃ, bhikkhave, sacchikātabbaṃ. kiñca, bhikkhave,  sabbaṃ sacchikātabbaṃ? cakkhu, bhikkhave, sacchikātabba''ntiādi (paṭi0 ma0 1.29)  vuttaṃ.</p>
              <p>[03] aparampi vuttaṃ ``rūpaṃ passanto sacchikaroti. vedanaṃ...pe0... viññāṇaṃ passanto  sacchikaroti. cakkhuṃ...pe0... jarāmaraṇaṃ...pe0... amatogadhaṃ nibbānaṃ passanto sacchikarotīti.  ye ye dhammā sacchikatā honti, te te dhammā phassitā hontī''ti (paṭi0 ma0 1.29).</p>
              <p>[03] paṭhamamaggakkhaṇe pana nibbānadassanaṃ dassanasacchikiriyā. sesamaggakkhaṇesu bhāvanāsacchikiriyāti.  sā duvidhāpi idha adhippetā. tasmā dassanabhāvanāvasena nibbānassa sacchikiriyā  imassa ñāṇassa kiccanti veditabbaṃ. </p>
              <p>[03] 853^b^.^eb^ ^b^dve^eb^ ^a^M2.0339^ea^ ^a^V2.0337^ea^ ^b^bhāvanā abhimatā^eb^ti bhāvanā pana lokiyabhāvanā lokuttarabhāvanāti  dveyeva abhimatā. tattha lokiyānaṃ sīlasamādhipaññānaṃ uppādanaṃ, tāhi ca santānavāsanaṃ  lokiyabhāvanā. lokuttarānaṃ uppādanaṃ, tāhi ca santānavāsanaṃ lokuttarabhāvanā.  tāsu idha lokuttarā adhippetā. lokuttarāni hi sīlādīni catubbidhampetaṃ ñāṇaṃ  uppādeti. tesaṃ sahajātapaccayāditāya tehi ca santānaṃ vāsetīti lokuttarabhāvanāvassa  kiccanti.</p>
              <p>[03] evaṃ -- </p>
              <p>[21] kiccāni pariññādīni, yāni vuttāni abhisamayakāle. </p>
              <p>[22] tāni ca yathāsabhāvena, jānitabbāni sabbānīti..</p>
              <p>[03] ettāvatā ca -- </p>
              <p>[22] ``sīle patiṭṭhāya naro sapañño, cittaṃ paññañca bhāvaya''nti.. --</p>
              <p>[03] evaṃ sarūpeneva ābhatāya paññābhāvanāya vidhānadassanatthaṃ yaṃ vuttaṃ ``mūlabhūtā dve visuddhiyo  sampādetvā sarīrabhūtā pañca visuddhiyo sampādentena bhāvetabbā''ti, taṃ vitthāritaṃ  hoti. kathaṃ bhāvetabbāti ayañca pañho vissajjitoti. </p>
              <p>[06] iti sādhujanapāmojjatthāya kate visuddhimagge </p>
              <p>[06] paññābhāvanādhikāre </p>
              <p>[06] ñāṇadassanavisuddhiniddeso nāma </p>
              <p>[06] bāvīsatimo paricchedo. </p>
            </h4>
          </h3>
        </h2>
      </h1>
    </h0>
    <h0>
      <h0n> 23. paññābhāvanānisaṃsaniddeso </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> ānisaṃsapakāsanā </h3n>
            <h4>
              <h4n> </h4n>
              <p>[03] 854^b^.^eb^ yaṃ ^a^M2.0340^ea^ ^a^V2.0338^ea^ pana vuttaṃ ``paññābhāvanāya ko ānisaṃso''ti, tattha vadāma.  ayañhi paññābhāvanā nāma anekasatānisaṃsā. tassā dīghenāpi addhunā na sukaraṃ vitthārato  ānisaṃsaṃ pakāsetuṃ. saṅkhepato panassā nānākilesaviddhaṃsanaṃ, ariyaphalarasānubhavanaṃ,  nirodhasamāpattisamāpajjanasamatthatā, āhuneyyabhāvādisiddhīti ayamānisaṃso veditabbo. </p>
            </h4>
          </h3>
          <h3>
            <h3n> nānākilesaviddhaṃsanakathā </h3n>
            <h4>
              <h4n> </h4n>
              <p>[03] 855^b^.^eb^ tattha yaṃ nāmarūpaparicchedato paṭṭhāya sakkāyadiṭṭhādīnaṃ vasena ^b^nānākilesaviddhaṃsanaṃ^eb^  vuttaṃ, ayaṃ lokikāya paññābhāvanāya ānisaṃso. yaṃ ariyamaggakkhaṇe saṃyojanādīnaṃ  vasena ^b^nānākilesaviddhaṃsanaṃ^eb^ vuttaṃ, ayaṃ lokuttarāya paññābhāvanāya ānisaṃsoti  veditabbo. </p>
              <p>[21] bhīmavegānupatitā, asanīva siluccaye. </p>
              <p>[22] vāyuvegasamuṭṭhito, araññamiva pāvako.. </p>
              <p>[21] andhakāraṃ viya ravi, satejujjalamaṇḍalo. </p>
              <p>[22] dīgharattānupatitaṃ, sabbānatthavidhāyakaṃ.. </p>
              <p>[21] kilesajālaṃ paññā hi, viddhaṃsayati bhāvitā. </p>
              <p>[22] sandiṭṭhikamato jaññā, ānisaṃsamimaṃ idha.. </p>
            </h4>
          </h3>
          <h3>
            <h3n> phalasamāpattikathā </h3n>
            <h4>
              <h4n> </h4n>
              <p>[03] 856^b^.^eb^ ^b^ariyaphalarasānubhavana^eb^nti ^a^V2.0339^ea^ na kevalañca kilesaviddhaṃsanaññeva, ariyaphalarasānubhavanampi  paññābhāvanāya ānisaṃso. ariyaphalanti hi sotāpattiphalādi sāmaññaphalaṃ vuccati.  tassa dvīhākārehi rasānubhavanaṃ hoti. maggavīthiyañca phalasamāpattivasena ca pavattiyaṃ.  tatrāssa maggavīthiyaṃ pavatti dassitāyeva. </p>
              <p>[03] 857^b^.^eb^ apica ^a^M2.0341^ea^ ye ``saṃyojanappahānamattameva phalaṃ nāma, na koci añño  dhammo atthī''ti vadanti, tesaṃ anunayatthaṃ idaṃ suttampi dassetabbaṃ -- ``kathaṃ payogapaṭippassaddhipaññā  phale ñāṇaṃ? sotāpattimaggakkhaṇe dassanaṭṭhena sammādiṭṭhi micchādiṭṭhiyā vuṭṭhāti, tadanuvattakakilesehi  ca khandhehi ca vuṭṭhāti, bahiddhā ca sabbanimittehi vuṭṭhāti. tampayogapaṭippassaddhattā  uppajjati sammādiṭṭhi, maggassetaṃ phala''nti (paṭi0 ma0 1.63) vitthāretabbaṃ.</p>
              <p>[03] ``cattāro maggā apariyāpannā, cattāri ca sāmaññaphalāni, ime dhammā appamāṇārammaṇā''  (dha0 sa0 1422). ``mahaggato dhammo appamāṇassa dhammassa anantarapaccayena paccayo''ti (paṭṭhā0  2.12.62) evamādīnipi cettha sādhakāni. </p>
              <p>[03] 858^b^.^eb^ phalasamāpattiyaṃ pavattidassanatthaṃ panassa idaṃ pañhākammaṃ -- kā phalasamāpatti,  ke taṃ samāpajjanti, ke na samāpajjanti, kasmā samāpajjanti, kathañcassā samāpajjanaṃ  hoti, kathaṃ ṭhānaṃ, kathaṃ vuṭṭhānaṃ, kiṃ phalassa anantaraṃ, kassa ca phalaṃ anantaranti? </p>
              <p>[03] 859^b^.^eb^ tattha ^b^kā phalasamāpattī^eb^ti yā ariyaphalassa nirodhe appanā. </p>
              <p>[03] 860^b^.^eb^ ^b^ke taṃ samāpajjanti, ke na samāpajjantī^eb^ti sabbepi puthujjanā na samāpajjanti.  kasmā? anadhigatattā. ariyā pana sabbepi samāpajjanti. kasmā? adhigatattā.  uparimā pana heṭṭhimaṃ na samāpajjanti, puggalantarabhāvupagamanena paṭippassaddhattā. heṭṭhimā  ca uparimaṃ, anadhigatattā. attano attanoyeva pana phalaṃ samāpajjantīti idamettha sanniṭṭhānaṃ.</p>
              <p>[03] keci pana ``sotāpannasakadāgāminopi na samāpajjanti. uparimā dveyeva samāpajjantī''ti  ^a^V2.0340^ea^ vadanti. idañca tesaṃ kāraṇaṃ, ete hi samādhismiṃ paripūrakārinoti. taṃ puthujjanassāpi  attanā paṭiladdhalokiyasamādhisamāpajjanato akāraṇameva. kiñcettha kāraṇākāraṇacintāya.  nanu pāḷiyaṃyeva vuttaṃ -- ``katame dasa gotrabhudhammā vipassanāvasena uppajjanti? sotāpattimaggapaṭilābhatthāya  uppādaṃ pavattaṃ...pe0... upāyāsaṃ bahiddhā saṅkhāranimittaṃ abhibhuyyatīti gotrabhu.  sotāpattiphalasamāpattatthāya sakadāgāmimaggaṃ ^a^M2.0342^ea^ ...pe0... arahattaphalasamāpattatthāya...  suññatavihārasamāpattatthāya... animittavihārasamāpattatthāya uppādaṃ...pe0... bahiddhā  saṅkhāranimittaṃ abhibhuyyatīti gotrabhū''ti (paṭi0 ma0 1.60). tasmā sabbepi ariyā  attano attano phalaṃ samāpajjantīti niṭṭhamettha gantabbaṃ. </p>
              <p>[03] 861^b^.^eb^ ^b^kasmā samāpajjantī^eb^ti diṭṭhadhammasukhavihāratthaṃ. yathā hi rājā rajjasukhaṃ, devatā  dibbasukhaṃ anubhavanti, evaṃ ariyā ``ariyaṃ lokuttarasukhaṃ anubhavissāmā''ti  addhānapparicchedaṃ katvā icchiticchitakkhaṇe phalasamāpattiṃ samāpajjanti. </p>
              <p>[03] 862^b^.^eb^ ^b^kathañcassā samāpajjanaṃ hoti, kathaṃ ṭhānaṃ, kathaṃ vuṭṭhāna^eb^nti dvīhi tāva ākārehi  assā samāpajjanaṃ hoti -- nibbānato aññassa ārammaṇassa amanasikārā nibbānassa ca  manasikārā. yathāha -- ``dve kho, āvuso, paccayā animittāya cetovimuttiyā samāpattiyā  sabbanimittānañca amanasikāro, animittāya ca dhātuyā manasikāro''ti (ma0 ni0  1.458). </p>
              <p>[03] 863^b^.^eb^ ayampanettha samāpajjanakkamo. phalasamāpattatthikena hi ariyasāvakena rahogatena  paṭisallīnena udayabbayādivasena saṅkhārā vipassitabbā. tassa pavattānupubbavipassanassa saṅkhārārammaṇagotrabhuñāṇānantarā  phalasamāpattivasena nirodhe cittaṃ appeti. phalasamāpattininnatāya cettha sekkhassāpi  phalameva uppajjati, na maggo.</p>
              <p>[03] ye pana vadanti ``sotāpanno `phalasamāpattiṃ samāpajjissāmī'ti vipassanaṃ paṭṭhapetvā  sakadāgāmī hoti. sakadāgāmī ca anāgāmī''ti, te vattabbā ``evaṃ sati  anāgāmī arahā bhavissati, arahā paccekabuddho, paccekabuddho ca buddho. tasmā  na kiñci etaṃ, pāḷivaseneva ca paṭikkhitta''ntipi na gahetabbaṃ. idameva pana gahetabbaṃ --  sekkhassāpi phalameva ^a^V2.0341^ea^ uppajjati, na maggo. phalañcassa sace anena paṭhamajjhāniko maggo  adhigato hoti. paṭhamajjhānikameva uppajjati. sace dutiyādīsu aññatarajjhāniko, dutiyādīsu  aññatarajjhānikamevāti. evaṃ tāvassā samāpajjanaṃ hoti. </p>
              <p>[03] 864^b^.^eb^ ``tayo ^a^M2.0343^ea^ kho, āvuso, paccayā animittāya cetovimuttiyā ṭhitiyā  sabbanimittānañca amanasikāro, animittāya ca dhātuyā manasikāro, pubbe ca abhisaṅkhāro''ti  (ma0 ni0 1.458) vacanato panassā tīhākārehi ṭhānaṃ hoti. tattha ^b^pubbe ca abhisaṅkhāro^eb^ti  samāpattito pubbe kālaparicchedo. ``asukasmiṃ nāma kāle vuṭṭhahissāmī''ti  paricchinnattā hissā yāva so kālo nāgacchati, tāva ṭhānaṃ hoti. evamassā ṭhānaṃ  hotīti. </p>
              <p>[03] 865^b^.^eb^ ``dve kho, āvuso, paccayā animittāya cetovimuttiyā vuṭṭhānāya sabbanimittānañca  manasikāro, animittāya ca dhātuyā amanasikāro''ti (ma0 ni0 1.458) vacanato panassā  dvīhākārehi vuṭṭhānaṃ hoti. tattha ^b^sabbanimittāna^eb^nti rūpanimittavedanāsaññāsaṅkhāraviññāṇanimittānaṃ.  kāmañca na sabbānevetāni ekato manasikaroti sabbasaṅgāhikavasena panetaṃ vuttaṃ.  tasmā yaṃ bhavaṅgassa ārammaṇaṃ hoti, taṃ manasikaroto phalasamāpattivuṭṭhānaṃ hotīti evamassā  vuṭṭhānaṃ veditabbaṃ. </p>
              <p>[03] 866^b^.^eb^ ^b^kiṃ phalassa anantaraṃ, kassa ca phalaṃ anantara^eb^nti phalassa tāva phalameva vā anantaraṃ  hoti, bhavaṅgaṃ vā. phalaṃ pana atthi maggānantaraṃ, atthi phalānantaraṃ, atthi gotrabhuanantaraṃ,  atthi nevasaññānāsaññāyatanānantaraṃ. tattha maggavīthiyaṃ maggānantaraṃ, purimassa purimassa  pacchimaṃ pacchimaṃ phalānantaraṃ. phalasamāpattīsu purimaṃ purimaṃ gotrabhuanantaraṃ.  ^b^gotrabhū^eb^ti cettha anulomaṃ veditabbaṃ. vuttañhetaṃ paṭṭhāne -- ``arahato anulomaṃ  phalasamāpattiyā anantarapaccayena paccayo. sekkhānaṃ anulomaṃ phalasamāpattiyā anantarapaccayena  paccayo''ti (paṭṭhā0 1.1.417). yena phalena nirodhā vuṭṭhānaṃ hoti, taṃ nevasaññānāsaññāyatanānantaranti.  tattha ṭhapetvā maggavīthiyaṃ uppannaṃ phalaṃ avasesaṃ sabbaṃ phalasamāpattivasena pavattaṃ nāma.  evametaṃ maggavīthiyaṃ phalasamāpattiyaṃ vā uppajjanavasena, </p>
              <p>[21] paṭippassaddhadarathaṃ ^a^V2.0342^ea^, amatārammaṇaṃ subhaṃ. </p>
              <p>[22] vantalokāmisaṃ santaṃ, sāmaññaphalamuttamaṃ.. </p>
              <p>[21] ojavantena sucinā, sukhena abhisanditaṃ. </p>
              <p>[22] yena sātātisātena, amatena madhuṃ viya.. </p>
              <p>[21] taṃ ^a^M2.0344^ea^ sukhaṃ tassa ariyassa, rasabhūtamanuttaraṃ. </p>
              <p>[22] phalassa paññaṃ bhāvetvā, yasmā vindati paṇḍito.. </p>
              <p>[21] tasmā ariyaphalassetaṃ, rasānubhavanaṃ idha. </p>
              <p>[22] vipassanābhāvanāya, ānisaṃsoti vuccati.. </p>
            </h4>
          </h3>
          <h3>
            <h3n> nirodhasamāpattikathā </h3n>
            <h4>
              <h4n> </h4n>
              <p>[03] 867^b^.^eb^ ^b^nirodhasamāpattisamāpajjanasamatthatā^eb^ti na kevalañca ariyaphalarasānubhavanaṃyeva, ayaṃ  pana nirodhasamāpattiyā samāpajjanasamatthatāpi imissā paññābhāvanāya ānisaṃsoti veditabbo.</p>
              <p>[03] tatridaṃ nirodhasamāpattiyā vibhāvanatthaṃ pañhākammaṃ -- kā nirodhasamāpatti, ke taṃ  samāpajjanti, ke na samāpajjanti, kattha samāpajjanti, kasmā samāpajjanti, kathañcassā  samāpajjanaṃ hoti, kathaṃ ṭhānaṃ, kathaṃ vuṭṭhānaṃ, vuṭṭhitassa kiṃninnaṃ cittaṃ hoti,  matassa ca samāpannassa ca ko viseso, nirodhasamāpatti kiṃ saṅkhatā asaṅkhatā lokiyā  lokuttarā nipphannā anipphannāti? </p>
              <p>[03] 868^b^.^eb^ tattha ^b^kā nirodhasamāpattī^eb^ti yā anupubbanirodhavasena cittacetasikānaṃ  dhammānaṃ appavatti. ^b^ke taṃ samāpajjanti, ke na samāpajjantī^eb^ti sabbepi puthujjanā,  sotāpannā, sakadāgāmino, sukkhavipassakā ca anāgāmino, arahanto na samāpajjanti.  aṭṭhasamāpattilābhino pana anāgāmino, khīṇāsavā ca  samāpajjanti. ``dvīhi balehi samannāgatattā ^a^V2.0343^ea^,  tayo ca saṅkhārānaṃ paṭippassaddhiyā, soḷasahi ñāṇacariyāhi, navahi samādhicariyāhi vasībhāvatā  paññā nirodhasamāpattiyā ñāṇa''nti (paṭi0 ma0 mātikā 1.34) hi vuttaṃ. ayañca  sampadā ṭhapetvā aṭṭhasamāpattilābhino anāgāmikhīṇāsave aññesaṃ natthi. tasmā teyeva  samāpajjanti, na aññe. </p>
              <p>[03] 869^b^.^eb^ katamāni panettha dve balāni...pe0... katamā vasībhāvatāti? na ettha kiñci  amhehi vattabbaṃ atthi. sabbamidaṃ etassa uddesassa niddese vuttameva. yathāha -- </p>
              <p>[02] ^b^``dvīhi^eb^ ^a^M2.0345^ea^ ^b^balehī^eb^ti dve balāni samathabalaṃ vipassanābalaṃ. katamaṃ  samathabalaṃ? nekkhammavasena cittassa ekaggatā avikkhepo samathabalaṃ. abyāpādavasena... ālokasaññāvasena...  avikkhepavasena...pe0... paṭinissaggānupassiassāsavasena... paṭinissaggānupassipassāsavasena  cittassa ekaggatā avikkhepo samathabalanti. kenaṭṭhena samathabalaṃ? paṭhamajjhānena nīvaraṇe  na kampatīti samathabalaṃ. dutiyajjhānena vitakkavicāre...pe0... nevasaññānāsaññāyatanasamāpattiyā  ākiñcaññāyatanasaññāya na kampatīti samathabalaṃ. uddhacce ca uddhaccasahagatakilese ca khandhe  ca na kampati na calati na vedhatīti samathabalaṃ. idaṃ ^b^samathabalaṃ^eb^. </p>
              <p>[02] ``katamaṃ vipassanābalaṃ? aniccānupassanā vipassanābalaṃ. dukkhānupassanā... anattānupassanā...  nibbidānupassanā... virāgānupassanā... nirodhānupassanā... paṭinissaggānupassanā  vipassanābalaṃ. rūpe aniccānupassanā...pe0... rūpe paṭinissaggānupassanā vipassanābalaṃ.  vedanāya... saññāya... saṅkhāresu... viññāṇe... cakkhusmiṃ...pe0... jarāmaraṇe  aniccānupassanā. jarāmaraṇe paṭinissaggānupassanā vipassanābalanti. kenaṭṭhena  vipassanābalaṃ? aniccānupassanāya niccasaññāya na kampatīti vipassanābalaṃ. dukkhānupassanāya  sukhasaññāya na kampatīti... anattānupassanāya attasaññāya na kampatīti... nibbidānupassanāya  nandiyā na kampatīti... virāgānupassanāya rāge na kampatīti... nirodhānupassanāya  samudaye na kampatīti... paṭinissaggānupassanāya ādāne na kampatīti vipassanābalaṃ.  avijjāya ^a^V2.0344^ea^ ca avijjāsahagatakilese ca khandhe ca na kampati na calati na vedhatīti vipassanābalaṃ.  idaṃ ^b^vipassanābalaṃ^eb^. </p>
              <p>[02] ^b^``tayo ca saṅkhārānaṃ paṭippassaddhiyā^eb^ti katamesaṃ tiṇṇannaṃ saṅkhārānaṃ paṭippassaddhiyā?  dutiyajjhānaṃ samāpannassa vitakkavicārā vacīsaṅkhārā paṭippassaddhā honti. catutthaṃ  jhānaṃ samāpannassa assāsapassāsā kāyasaṅkhārā paṭippassaddhā honti. saññāvedayitanirodhaṃ  samāpannassa saññā ca vedanā ca cittasaṅkhārā paṭippassaddhā honti. imesaṃ tiṇṇannaṃ  saṅkhārānaṃ paṭippassaddhiyā. </p>
              <p>[02] ^b^``soḷasahi^eb^ ^a^M2.0346^ea^ ^b^ñāṇacariyāhī^eb^ti katamāhi soḷasahi ñāṇacariyāhi? aniccānupassanā  ñāṇacariyā. dukkhā... anattā... nibbidā... virāgā... nirodhā... paṭinissaggā...  vivaṭṭānupassanā ñāṇacariyā. sotāpattimaggo ñāṇacariyā. sotāpattiphalasamāpatti  ñāṇacariyā. sakadāgāmimaggo...pe0... arahattaphalasamāpatti ñāṇacariyā. imāhi  soḷasahi ñāṇacariyāhi. </p>
              <p>[02] ^b^``navahi samādhicariyāhī^eb^ti katamāhi navahi samādhicariyāhi? paṭhamajjhānaṃ samādhicariyā.  dutiyajjhānaṃ...pe0... nevasaññānāsaññāyatanasamāpatti samādhicariyā. paṭhamajjhānapaṭilābhatthāya  vitakko ca vicāro ca pīti ca sukhañca cittekaggatā ca...pe0... nevasaññānāsaññāyatanasamāpattiṃ  paṭilābhatthāya vitakko ca vicāro ca pīti ca sukhañca cittekaggatā ca. imāhi  navahi samādhicariyāhi. </p>
              <p>[02] ^b^``vasī^eb^ti pañca vasiyo -- āvajjanavasī, samāpajjanavasī, adhiṭṭhānavasī, vuṭṭhānavasī,  paccavekkhaṇavasī. paṭhamajjhānaṃ yatthicchakaṃ yadicchakaṃ yāvaticchakaṃ āvajjati, āvajjanāya  dandhāyitattaṃ natthīti āvajjanavasī. paṭhamajjhānaṃ yatthicchakaṃ yadicchakaṃ yāvaticchakaṃ  samāpajjati, samāpajjanāya dandhāyitattaṃ natthīti samāpajjanavasī...pe0... adhiṭṭhāti  adhiṭṭhāne...pe0... vuṭṭhāti vuṭṭhāne...pe0... paccavekkhati paccavekkhaṇāya dandhāyitattaṃ  natthīti paccavekkhaṇavasī. dutiyaṃ...pe0... nevasaññānāsaññāyatanasamāpattiṃ yatthicchakaṃ  yadicchakaṃ yāvaticchakaṃ āvajjati ^a^V2.0345^ea^ ...pe0... paccavekkhati. paccavekkhaṇāya dandhāyitattaṃ  natthīti paccavekkhaṇavasī. imā pañca vasiyo''ti (paṭi0 ma0 1.83). </p>
              <p>[03] 870^b^.^eb^ ettha ca ``soḷasahi ñāṇacariyāhī''ti ukkaṭṭhaniddeso esa. anāgāmino pana cuddasahi  ñāṇacariyāhi hoti. yadi evaṃ sakadāgāmino dvādasahi sotāpannassa ca dasahi kiṃ  na hotīti? na hoti, samādhipāribandhikassa pañca kāmaguṇikarāgassa appahīnattā.  tesaṃ hi so appahīno. tasmā samathabalaṃ na paripuṇṇaṃ hoti, tasmiṃ aparipūre dvīhi  balehi samāpajjitabbaṃ nirodhasamāpattiṃ balavekallena samāpajjituṃ na sakkonti.  anāgāmissa pana so pahīno, tasmā esa paripuṇṇabalo ^a^M2.0347^ea^ hoti. paripuṇṇabalattā  sakkoti. tenāha bhagavā -- ``nirodhā vuṭṭhahantassa nevasaññānāsaññāyatanakusalaṃ phalasamāpattiyā  anantarapaccayena paccayo''ti (paṭṭhā0 1.1.417). idañhi paṭṭhāne mahāpakaraṇe anāgāminova  nirodhā vuṭṭhānaṃ sandhāya vuttanti. </p>
              <p>[03] 871^b^.^eb^ ^b^kattha samāpajjantī^eb^ti pañcavokārabhave. kasmā? anupubbasamāpattisabbhāvato.  catuvokārabhave pana paṭhamajjhānādīnaṃ uppatti natthi. tasmā na sakkā tattha samāpajjitunti.  keci pana ``vatthussa abhāvā''ti vadanti. </p>
              <p>[03] 872^b^.^eb^ ^b^kasmā samāpajjantī^eb^ti saṅkhārānaṃ pavattibhede ukkaṇṭhitvā diṭṭheva dhamme acittakā  hutvā ``nirodhaṃ nibbānaṃ patvā sukhaṃ viharissāmā''ti samāpajjanti. </p>
              <p>[03] 873^b^.^eb^ ^b^kathañcassā samāpajjanaṃ hotī^eb^ti samathavipassanāvasena ussakkitvā katapubbakiccassa  nevasaññānāsaññāyatanaṃ nirodhayato, evamassa samāpajjanaṃ hoti. yo hi samathavaseneva ussakkati,  so nevasaññānāsaññāyatanasamāpattiṃ patvā tiṭṭhati. yo pana vipassanāvaseneva ussakkati,  so phalasamāpattiṃ patvā tiṭṭhati. yo pana ubhayavaseneva ussakkitvā pubbakiccaṃ  katvā nevasaññānāsaññāyatanaṃ nirodheti, so taṃ samāpajjatīti ayamettha saṅkhepo. </p>
              <p>[03] 874^b^.^eb^ ayaṃ pana vitthāro -- idha bhikkhu nirodhaṃ samāpajjitukāmo  katabhattakicco sudhotahatthapādo ^a^V2.0346^ea^  vivitte okāse supaññattamhi āsane nisīdati pallaṅkaṃ ābhujitvā ujuṃ kāyaṃ  paṇidhāya parimukhaṃ satiṃ upaṭṭhapetvā, so paṭhamaṃ jhānaṃ samāpajjitvā vuṭṭhāya tattha saṅkhāre  aniccato dukkhato anattato vipassati.</p>
              <p>[03] vipassanā panesā tividhā hoti -- saṅkhāraparigaṇhanakavipassanā, phalasamāpattivipassanā,  nirodhasamāpattivipassanāti. tattha saṅkhāraparigaṇhanakavipassanā mandā vā hotu tikkhā  vā, maggassa padaṭṭhānaṃ hotiyeva. phalasamāpattivipassanā ^a^M2.0348^ea^ tikkhāva vaṭṭati  maggabhāvanāsadisā. nirodhasamāpattivipassanā pana nātimandanātitikkhā vaṭṭati. tasmā  esa nātimandāya nātitikkhāya vipassanāya te saṅkhāre vipassati.</p>
              <p>[03] tato dutiyaṃ jhānaṃ samāpajjitvā vuṭṭhāya tattha saṅkhāre tatheva vipassati. tato tatiyaṃ  jhānaṃ...pe0... tato viññāṇañcāyatanaṃ samāpajjitvā vuṭṭhāya tattha saṅkhāre tatheva vipassati.  tathā ākiñcaññāyatanaṃ samāpajjitvā vuṭṭhāya catubbidhaṃ pubbakiccaṃ karoti -- nānābaddhāvikopanaṃ,  saṅghapaṭimānanaṃ, satthupakkosanaṃ, addhānaparicchedanti. </p>
              <p>[03] 875^b^.^eb^ tattha ^b^nānābaddhāvikopana^eb^nti yaṃ iminā bhikkhunā saddhiṃ ekābaddhaṃ na hoti,  nānābaddhaṃ hutvā ṭhitaṃ pattacīvaraṃ vā mañcapīṭhaṃ vā nivāsagehaṃ vā aññaṃ vā pana  kiñci parikkhārajātaṃ, taṃ yathā na vikuppati, aggiudakavātacoraundūrādīnaṃ vasena  na vinassati, evaṃ adhiṭṭhātabbaṃ.</p>
              <p>[03] tatridaṃ adhiṭṭhānavidhānaṃ ``idañca idañca imasmiṃ sattāhabbhantare mā agginā jhāyatu, mā  udakena vuyhatu, mā vātena viddhaṃsatu, mā corehi hariyatu, mā undūrādīhi khajjatū''ti.  evaṃ adhiṭṭhite taṃ sattāhaṃ tassa na koci parissayo hoti.</p>
              <p>[03] anadhiṭṭhahato pana aggiādīhi vinassati mahānāgattherassa viya. thero kira mātūpāsikāya  gāmaṃ piṇḍāya pāvisi. upāsikā yāguṃ datvā āsanasālāya nisīdāpesi. thero  nirodhaṃ samāpajjitvā nisīdi. tasmiṃ nisinne āsanasālāya agginā gahitāya sesabhikkhū  attano attano nisinnāsanaṃ gahetvā palāyiṃsu. gāmavāsikā sannipatitvā  ^a^V2.0347^ea^ theraṃ  disvā ``alasasamaṇo''ti āhaṃsu. aggi tiṇaveṇukaṭṭhāni jhāpetvā theraṃ parikkhipitvā  aṭṭhāsi. manussā ghaṭehi udakaṃ āharitvā nibbāpetvā chārikaṃ apanetvā paribhaṇḍaṃ  katvā pupphāni vikiritvā namassamānā aṭṭhaṃsu. thero paricchinnakālavasena vuṭṭhāya  te disvā ``pākaṭomhi jāto''ti vehāsaṃ uppatitvā piyaṅgudīpaṃ agamāsi. idaṃ  nānābaddhāvikopanaṃ nāma.</p>
              <p>[03] yaṃ ekābaddhaṃ hoti nivāsanapāvuraṇaṃ vā nisinnāsanaṃ vā, tattha visuṃ adhiṭṭhānakiccaṃ  natthi. samāpattivaseneva naṃ rakkhati āyasmato sañjīvassa viya ^a^M2.0349^ea^. vuttampi  cetaṃ ``āyasmato sañjīvassa samādhivipphārā iddhi, āyasmato sāriputtassa samādhivipphārā  iddhī''ti. </p>
              <p>[03] 876^b^.^eb^ ^b^saṅghapaṭimānana^eb^nti saṅghassa paṭimānanaṃ udikkhanaṃ. yāva eso bhikkhu āgacchati,  tāva saṅghakammassa akaraṇanti attho. ettha ca na paṭimānanaṃ etassa pubbakiccaṃ, paṭimānanāvajjanaṃ  pana pubbakiccaṃ. tasmā evaṃ āvajjitabbaṃ ``sace mayi sattāhaṃ nirodhaṃ samāpajjitvā  nisinne saṅgho uttikammādīsu kiñcideva kammaṃ kattukāmo hoti, yāva maṃ  koci bhikkhu āgantvā na pakkosati, tāvadeva vuṭṭhahissāmī''ti. evaṃ katvā samāpanno  hi tasmiṃ samaye vuṭṭhātiyeva.</p>
              <p>[03] yo pana evaṃ na karoti, saṅgho ca sannipatitvā taṃ apassanto ``asuko bhikkhu kuhi''nti  ``nirodhasamāpanno''ti vutte saṅgho kañci bhikkhuṃ peseti ``gaccha naṃ saṅghassa vacanena  pakkosāhī''ti. athassa tena bhikkhunā savanūpacāre ṭhatvā ``saṅgho taṃ āvuso paṭimānetī''ti  vuttamatteva vuṭṭhānaṃ hoti. evaṃ garukā hi saṅghassa āṇā nāma. tasmā taṃ āvajjitvā  yathā sayameva vuṭṭhāti, evaṃ samāpajjitabbaṃ. </p>
              <p>[03] 877^b^.^eb^ ^b^satthupakkosana^eb^nti idhāpi satthupakkosanāvajjanameva imassa kiccaṃ. tasmā tampi  evaṃ āvajjitabbaṃ ``sace mayi sattāhaṃ nirodhaṃ samāpajjitvā nisinne satthā otiṇṇavatthusmiṃ  sikkhāpadaṃ vā paññapeti, tathārūpāya vā atthuppattiyā dhammaṃ  deseti, yāva maṃ ^a^V2.0348^ea^ koci  āgantvā na pakkosati, tāvadeva vuṭṭhahissāmī''ti. evaṃ katvā nisinno hi tasmiṃ  samaye vuṭṭhātiyeva.</p>
              <p>[03] yo pana evaṃ na karoti, satthā ca saṅghe sannipatite taṃ apassanto ``asuko bhikkhu  kuhi''nti ``nirodhasamāpanno''ti vutte kañci bhikkhuṃ peseti ``gaccha naṃ mama  vacanena pakkosā''ti. athassa tena bhikkhunā savanūpacāre ṭhatvā ``satthā āyasmantaṃ  āmantetī''ti vuttamatteva vuṭṭhānaṃ hoti. evaṃ garukaṃ hi satthupakkosanaṃ, tasmā  taṃ āvajjitvā yathā sayameva vuṭṭhāti, evaṃ samāpajjitabbaṃ. </p>
              <p>[03] 878^b^.^eb^ ^b^addhānaparicchedo^eb^ti jīvitaddhānassa paricchedo. iminā bhikkhunā addhānaparicchede  sukusalena bhavitabbaṃ. attano ``āyusaṅkhārā sattāhaṃ ^a^M2.0350^ea^ pavattissanti  na pavattissantī''ti āvajjitvāva samāpajjitabbaṃ. sace hi sattāhabbhantare nirujjhanake  āyusaṅkhāre anāvajjitvāva samāpajjati, nāssa nirodhasamāpatti maraṇaṃ paṭibāhituṃ  sakkoti. antonirodhe maraṇassa natthitāya antarāva samāpattito vuṭṭhāti. tasmā etaṃ  āvajjitvāva samāpajjitabbaṃ. avasesaṃ hi anāvajjitumpi vaṭṭati. idaṃ pana āvajjitabbamevāti  vuttaṃ. </p>
              <p>[03] 879^b^.^eb^ so evaṃ ākiñcaññāyatanaṃ samāpajjitvā vuṭṭhāya imaṃ pubbakiccaṃ katvā nevasaññānāsaññāyatanaṃ  samāpajjati. athekaṃ vā dve vā cittavāre atikkamitvā acittako hoti, nirodhaṃ  phusati. kasmā panassa dvinnaṃ cittānaṃ uparicittāni na pavattantīti? nirodhassa payogattā.  idañhi imassa bhikkhuno dve samathavipassanādhamme yuganaddhe katvā aṭṭha samāpattiārohanaṃ  anupubbanirodhassa payogo, na nevasaññānāsaññāyatanasamāpattiyāti nirodhassa payogattā  dvinnaṃ cittānaṃ upari na pavattanti.</p>
              <p>[03] yo pana bhikkhu ākiñcaññāyatanato vuṭṭhāya idaṃ pubbakiccaṃ akatvā nevasaññānāsaññāyatanaṃ  samāpajjati, so parato acittako bhavituṃ na sakkoti, paṭinivattitvā puna ākiñcaññāyataneyeva  patiṭṭhāti. maggaṃ agatapubbapurisūpamā cettha vattabbā --</p>
              <p>[03] eko ^a^V2.0349^ea^ kira puriso ekaṃ maggaṃ agatapubbo antarā udakakandaraṃ vā gambhīraṃ udakacikkhallaṃ  atikkamitvā ṭhapitaṃ caṇḍātapasantattapāsāṇaṃ vā āgamma taṃ nivāsanapāvuraṇaṃ asaṇṭhapetvāva  kandaraṃ orūḷho parikkhāratemanabhayena punadeva tīre patiṭṭhāti. pāsāṇaṃ akkamitvāpi  santattapādo punadeva orabhāge patiṭṭhāti. tattha yathā so puriso asaṇṭhapitanivāsanapāvuraṇattā  kandaraṃ otiṇṇamattova, tattapāsāṇaṃ akkantamatto eva ca paṭinivattitvā oratova patiṭṭhāti,  evaṃ yogāvacaropi pubbakiccassa akatattā nevasaññānāsaññāyatanaṃ samāpannamattova  paṭinivattitvā ākiñcaññāyatane patiṭṭhāti.</p>
              <p>[03] yathā pana pubbepi taṃ maggaṃ gatapubbapuriso taṃ ṭhānaṃ āgamma ekaṃ sāṭakaṃ daḷhaṃ nivāsetvā  aparaṃ hatthena gahetvā kandaraṃ uttaritvā tattapāsāṇaṃ ^a^M2.0351^ea^ vā akkantamattakameva  karitvā parato gacchati, evamevaṃ katapubbakicco bhikkhu nevasaññānāsaññāyatanaṃ samāpajjitvāva  parato acittako hutvā nirodhaṃ phusitvā viharati. </p>
              <p>[03] 880^b^.^eb^ ^b^kathaṃ ṭhāna^eb^nti evaṃ samāpannāya panassā kālaparicchedavasena ceva antarāāyukkhayasaṅghapaṭimānanasatthupakkosanābhāvena  ca ṭhānaṃ hoti. </p>
              <p>[03] 881^b^.^eb^ ^b^kathaṃ vuṭṭhāna^eb^nti anāgāmissa anāgāmiphaluppattiyā, arahato arahattaphaluppattiyāti  evaṃ dvedhā vuṭṭhānaṃ hoti. </p>
              <p>[03] 882^b^.^eb^ ^b^vuṭṭhitassa kiṃninnaṃ cittaṃ hotī^eb^ti nibbānaninnaṃ. vuttaṃ hetaṃ ``saññāvedayitanirodhasamāpattiyā  vuṭṭhitassa kho, āvuso visākha, bhikkhuno vivekaninnaṃ cittaṃ hoti vivekapoṇaṃ  vivekapabbhāra''nti (ma0 ni0 1.464). </p>
              <p>[03] 883^b^.^eb^ ^b^matassa ca samāpannassa ca ko viseso^eb^ti ayampi attho sutte vuttoyeva. yathāha --  ``yvāyaṃ, āvuso, mato kālaṅkato, tassa kāyasaṅkhārā niruddhā paṭippassaddhā, vacīsaṅkhārā...  cittasaṅkhārā niruddhā paṭippassaddhā, āyu parikkhīṇo, usmā vūpasantā, indriyāni paribhinnāni.  yo cāyaṃ bhikkhu saññāvedayitanirodhaṃ samāpanno, tassapi kāyasaṅkhārā ^a^V2.0350^ea^ niruddhā paṭippassaddhā,  vacīsaṅkhārā... cittasaṅkhārā niruddhā paṭippassaddhā, āyu aparikkhīṇo, usmā avūpasantā,  indriyāni aparibhinnānī''ti (ma0 ni0 1.457). </p>
              <p>[03] 884^b^.^eb^ ^b^nirodhasamāpatti saṅkhatā^eb^tiādipucchāyaṃ pana saṅkhatātipi asaṅkhatātipi lokiyātipi  lokuttarātipi na vattabbā. kasmā? sabhāvato natthitāya. yasmā panassā samāpajjantassa  vasena samāpannā nāma hoti, tasmā nipphannāti vattuṃ vaṭṭati, no anipphannā. </p>
              <p>[21] iti santaṃ samāpattiṃ, imaṃ ariyanisevitaṃ. </p>
              <p>[27] diṭṭheva dhamme nibbānamitisaṅkhaṃ upāgataṃ. </p>
              <p>[22] bhāvetvā ariyaṃ paññaṃ, samāpajjanti paṇḍitā.. </p>
              <p>[21] yasmā tasmā imissāpi, samāpattisamatthatā. </p>
              <p>[22] ariyamaggesu paññāya, ānisaṃsoti vuccatīti.. </p>
            </h4>
          </h3>
          <h3>
            <h3n> āhuneyyabhāvādisiddhikathā </h3n>
            <h4>
              <h4n> </h4n>
              <p>[03] 885^b^.^eb^ ^b^āhuneyyabhāvādisiddhī^eb^ti ^a^M2.0352^ea^ na kevalañca nirodhasamāpattiyā samāpajjanasamatthatāva,  ayaṃ pana āhuneyyabhāvādisiddhipi imissā lokuttarapaññābhāvanāya ānisaṃsoti veditabbo.  avisesena hi catubbidhāyapi etissā bhāvitattā bhāvitapañño puggalo sadevakassa lokassa  āhuneyyo hoti pāhuneyyo dakkhiṇeyyo añjalīkaraṇīyo anuttaraṃ puññakkhettaṃ  lokassa. </p>
              <p>[03] 886^b^.^eb^ visesato panettha paṭhamamaggapaññaṃ tāva bhāvetvā mandāya vipassanāya āgato mudindriyopi  ^b^sattakkhattuparamo^eb^ nāma hoti, sattasugatibhave saṃsaritvā dukkhassantaṃ karoti.  majjhimāya vipassanāya āgato majjhimindriyo ^b^kolaṃkolo^eb^ nāma hoti, dve vā tīṇi  vā kulāni ^a^V2.0351^ea^ sandhāvitvā saṃsaritvā dukkhassantaṃ karoti. tikkhāya vipassanāya āgato  tikkhindriyo ^b^ekabījī^eb^ nāma hoti, ekaññeva mānusakaṃ bhavaṃ nibbattetvā dukkhassantaṃ  karoti. </p>
              <p>[03] 887^b^.^eb^ dutiyamaggapaññaṃ bhāvetvā ^b^sakadāgāmī^eb^ nāma hoti, sakideva imaṃ lokaṃ āgantvā  dukkhassantaṃ karoti. </p>
              <p>[03] 888^b^.^eb^ tatiyamaggapaññaṃ bhāvetvā ^b^anāgāmī^eb^ nāma hoti. so indriyavemattatāvasena  antarāparinibbāyī, upahaccaparinibbāyī, asaṅkhāraparinibbāyī, sasaṅkhāraparinibbāyī,  uddhaṃsoto akaniṭṭhagāmīti pañcadhā. idha vihāyaniṭṭho hoti. tattha ^b^antarāparinibbāyī^eb^ti  yattha katthaci suddhāvāsabhave upapajjitvā āyuvemajjhaṃ appatvāva parinibbāyati. ^b^upahaccaparinibbāyī^eb^ti  āyuvemajjhaṃ atikkamitvā parinibbāyati. ^b^asaṅkhāraparinibbāyī^eb^ti asaṅkhārena appayogena  uparimaggaṃ nibbatteti. ^b^sasaṅkhāraparinibbāyī^eb^ti sasaṅkhārena sappayogena uparimaggaṃ nibbatteti.  ^b^uddhaṃsoto akaniṭṭhagāmī^eb^ti yatthupapanno, tato uddhaṃ yāva akaniṭṭhabhavā āruyha  tattha parinibbāyati. </p>
              <p>[03] 889^b^.^eb^ catutthamaggapaññaṃ bhāvetvā koci ^b^saddhāvimutto^eb^ hoti, koci ^b^paññāvimutto^eb^  hoti, koci ^b^ubhatobhāgavimutto^eb^ hoti, koci ^b^tevijjo,^eb^ koci ^b^chaḷabhiñño,^eb^  koci ^b^paṭisambhidappabhedappatto^eb^ mahākhīṇāsavo. yaṃ sandhāya vuttaṃ ``maggakkhaṇe  panesa taṃ jaṭaṃ vijaṭeti nāma ^a^M2.0353^ea^. phalakkhaṇe vijaṭitajaṭo sadevakassa lokassa  aggadakkhiṇeyyo hotī''ti. </p>
              <p>[21] evaṃ anekānisaṃsā, ariyapaññāya bhāvanā. </p>
              <p>[22] yasmā tasmā kareyyātha, ratiṃ tattha vicakkhaṇo.. </p>
              <p>[03] 890^b^.^eb^ ettāvatā ca -- </p>
              <p>[21] sīle patiṭṭhāya naro sapañño, cittaṃ paññañca bhāvayaṃ. </p>
              <p>[22] ātāpī nipako bhikkhu, so imaṃ vijaṭaye jaṭanti.. --</p>
              <p>[03] imissā ^a^V2.0352^ea^ gāthāya sīlasamādhipaññāmukhena desite visuddhimagge sānisaṃsā paññābhāvanā paridīpitā  hotīti. </p>
              <p>[06] iti sādhujanapāmojjatthāya kate visuddhimagge </p>
              <p>[06] paññābhāvanādhikāre </p>
              <p>[06] paññābhāvanānisaṃsaniddeso nāma </p>
              <p>[06] tevīsatimo paricchedo. </p>
            </h4>
          </h3>
          <h3>
            <h3n> nigamanakathā </h3n>
            <h4>
              <h4n> </h4n>
              <p>[03] 891^b^.^eb^ ettāvatā ^a^M2.0354^ea^ ca -- </p>
              <p>[21] ``sīle patiṭṭhāya naro sapañño, cittaṃ paññañca bhāvayaṃ. </p>
              <p>[22] ātāpī nipako bhikkhu, so imaṃ vijaṭaye jaṭa''nti.. --</p>
              <p>[03] imaṃ gāthaṃ nikkhipitvā yadavocumha -- </p>
              <p>[21] ``imissā dāni gāthāya, kathitāya mahesinā. </p>
              <p>[22] vaṇṇayanto yathābhūtaṃ, atthaṃ sīlādibhedanaṃ.. </p>
              <p>[21] ``sudullabhaṃ labhitvāna, pabbajjaṃ jinasāsane. </p>
              <p>[22] sīlādisaṅgahaṃ khemaṃ, ujuṃ maggaṃ visuddhiyā.. </p>
              <p>[21] ``yathābhūtaṃ ajānantā, suddhikāmāpi ye idha. </p>
              <p>[22] visuddhiṃ nādhigacchanti, vāyamantāpi yogino.. </p>
              <p>[21] ``tesaṃ ^a^V2.0353^ea^ pāmojjakaraṇaṃ, suvisuddhavinicchayaṃ. </p>
              <p>[22] mahāvihāravāsīnaṃ, desanānayanissitaṃ.. </p>
              <p>[21] ``visuddhimaggaṃ bhāsissaṃ, taṃ me sakkacca bhāsato. </p>
              <p>[22] visuddhikāmā sabbepi, nisāmayatha sādhavo''ti..</p>
              <p>[03] svāyaṃ bhāsito hoti. </p>
              <p>[03] 892^b^.^eb^ tattha ca -- </p>
              <p>[21] tesaṃ sīlādibhedānaṃ, atthānaṃ yo vinicchayo. </p>
              <p>[22] pañcannampi nikāyānaṃ, vutto aṭṭhakathānaye.. </p>
              <p>[21] samāharitvā taṃ sabbaṃ, yebhuyyena sanicchayo. </p>
              <p>[22] sabbasaṅkaradosehi, mutto yasmā pakāsito.. </p>
              <p>[21] tasmā visuddhikāmehi, suddhapaññehi yogihi. </p>
              <p>[22] visuddhimagge etasmiṃ, karaṇīyova ādaroti.. </p>
              <p>[03] 893^b^.^eb^ </p>
              <p>[21] vibhajjavādiseṭṭhānaṃ ^a^M2.0355^ea^, theriyānaṃ yasassinaṃ. </p>
              <p>[22] mahāvihāravāsīnaṃ, vaṃsajassa vibhāvino.. </p>
              <p>[21] bhadantasaṅghapālassa, sucisallekhavuttino. </p>
              <p>[22] vinayācārayuttassa, yuttassa paṭipattiyaṃ.. </p>
              <p>[21] khantisoraccamettādi-guṇabhūsitacetaso. </p>
              <p>[22] ajjhesanaṃ gahetvāna, karontena imaṃ mayā.. </p>
              <p>[21] saddhammaṭṭhitikāmena ^a^V2.0354^ea^, yo patto puññasañcayo. </p>
              <p>[22] tassa tejena sabbepi, sukhamedhantu pāṇino.. </p>
              <p>[03] 894^b^.^eb^ </p>
              <p>[21] visuddhimaggo eso ca, antarāyaṃ vinā idha. </p>
              <p>[22] niṭṭhito aṭṭhapaññāsa-bhāṇavārāya pāḷiyā.. </p>
              <p>[21] yathā tatheva lokassa, sabbe kalyāṇanissitā. </p>
              <p>[22] anantarāyā ijjhantu, sīghaṃ sīghaṃ manorathāti.. </p>
              <p>[03] 895^b^.^eb^ parama visuddha saddhā buddhi vīriya paṭimaṇḍitena sīlācārajjava maddavādiguṇasamudayasamuditena  sakasamaya samayantaragahanajjhogāhaṇasamatthena paññāveyyattiyasamannāgatena tipiṭakapariyattibhede  sāṭṭhakathe satthusāsane appaṭihatañāṇappabhāvena mahāveyyākaraṇena  karaṇasampattijanitasukhaviniggatamadhurodāravacanalāvaṇṇayuttena  yuttamuttavādinā vādīvarena mahākavinā chaḷabhiññāpaṭisambhidādi bhedaguṇapaṭimaṇḍite  uttarimanussadhamme appaṭihatabuddhīnaṃ theravaṃsappadīpānaṃ therānaṃ mahāvihāravāsīnaṃ  vaṃsālaṅkārabhūtena vipulavisuddhabuddhinā ^b^buddhaghoso^eb^ti garūhi gahitanāmadheyyena therena  mudantakhedakavattabbena kato visuddhimaggo nāma. </p>
              <p>[03] 896^b^.^eb^ </p>
              <p>[21] tāva tiṭṭhatu lokasmiṃ, lokanittharaṇesinaṃ. </p>
              <p>[22] dassento kulaputtānaṃ, nayaṃ sīlādisuddhiyā.. </p>
              <p>[21] yāva ^a^M2.0356^ea^ buddhoti nāmampi, suddhacittassa tādino. </p>
              <p>[22] lokamhi lokajeṭṭhassa, pavattati mahesinoti.. </p>
              <p>[06] iti sādhujanapāmojjatthāya katā visuddhimaggakathā, </p>
              <p>[06] pāḷigaṇanāya pana sā aṭṭhapaññāsabhāṇavārā hotīti. </p>
              <p>[06] visuddhimaggapakaraṇaṃ niṭṭhitaṃ.</p>
            </h4>
          </h3>
        </h2>
      </h1>
    </h0>
  </ha>
</body>
