<?xml version="1.0"?>
<body>
  <p>[06].. namo tassa bhagavato arahato sammāsambuddhassa.. </p>
  <h>[12] saṃyuttanikāye </h>
  <ha>
    <han> saḷāyatanavagga-aṭṭhakathā </han>
    <h0>
      <h0n> </h0n>
      <h1>
        <h1n> </h1n>
        <h2>
          <h2n> 1. saḷāyatanasaṃyuttaṃ </h2n>
          <h3>
            <h3n> 1. aniccavaggo </h3n>
            <h4>
              <h4n> 1. ajjhattāniccasuttavaṇṇanā </h4n>
              <p>[03] 1^b^.^eb^ saḷāyatanavaggassa ^a^V3.0001^ea^ ^a^M3.0001^ea^ ^a^P2.0354^ea^ paṭhame  ^b^cakkhu^eb^nti dve cakkhūni -- ñāṇacakkhu ceva maṃsacakkhu ca.  tattha ^b^ñāṇacakkhu^eb^ pañcavidhaṃ -- buddhacakkhu, dhammacakkhu,  samantacakkhu, dibbacakkhu, paññācakkhūti. tesu buddhacakkhu nāma  āsayānusayañāṇañceva indriyaparopariyattañāṇañca, yaṃ --  ``buddhacakkhunā lokaṃ volokento''ti (mahāva0 9; ma0 ni0  1.283; 2.338) āgataṃ ^a^V3.0002^ea^. dhammacakkhu nāma heṭṭhimā tayo maggā  tīṇi ca phalāni, yaṃ -- ``virajaṃ vītamalaṃ dhammacakkhuṃ udapādī''ti  (mahāva0 16; ma0 ni0 2.395) āgataṃ. samantacakkhu nāma  sabbaññutaññāṇaṃ, yaṃ -- ``pāsādamāruyha samantacakkhū''ti (mahāva0  8; ma0 ni0 1.282; 2.338) āgataṃ. dibbacakkhu nāma  ālokapharaṇena uppannaṃ ñāṇaṃ, yaṃ -- ``dibbena cakkhunā  visuddhenā''ti (pārā0 13; ma0 ni0 2.341) āgataṃ.  paññācakkhu nāma catusaccaparicchedakañāṇaṃ, yaṃ -- ``cakkhuṃ  udapādī''ti (sa0 ni0  5.1081; mahāva0 15) āgataṃ.</p>
              <p>[03] ^b^maṃsacakkhupi^eb^ ^a^M3.0002^ea^ duvidhaṃ -- sasambhāracakkhu, pasādacakkhūti.  tesu yvāyaṃ akkhikūpake akkhipaṭalehi parivārito maṃsapiṇḍo,  yattha catasso dhātuyo vaṇṇagandharasojā sambhavo jīvitaṃ bhāvo  cakkhupasādo kāyapasādoti saṅkhepato terasa sambhārā honti.  vitthārato pana catasso dhātuyo vaṇṇagandharasojā sambhavoti ime nava  catusamuṭṭhānavasena chattiṃsa, jīvitaṃ bhāvo cakkhupasādo kāyapasādoti  ime kammasamuṭṭhānā tāva cattāroti cattārīsa sambhārā honti. idaṃ  sasambhāracakkhu ^a^P2.0355^ea^ nāma. yaṃ panettha  setamaṇḍalaparicchinnena kaṇhamaṇḍalena parivārite diṭṭhimaṇḍale sanniviṭṭhaṃ  rūpadassanasamatthaṃ pasādamattaṃ, idaṃ pasādacakkhu nāma. tassa tato  paresañca sotādīnaṃ vitthārakathā visuddhimagge vuttāva.</p>
              <p>[03] tattha yadidaṃ pasādacakkhu, taṃ gahetvā bhagavā -- ^b^cakkhuṃ,  bhikkhave, anicca^eb^ntiādimāha. tattha -- ``catūhi kāraṇehi  aniccaṃ udayabbayavantatāyā''tiādinā nayena vitthārakathā heṭṭhā  pakāsitāyeva. ^b^sotampi^eb^ pasādasotameva adhippetaṃ, tathā  ^b^ghānajivhākāyā. mano^eb^ti tebhūmakasammasanacāracittaṃ. iti  idaṃ suttaṃ chasu ajjhattikāyatanesu tīṇi lakkhaṇāni dassetvā kathite  bujjhanakānaṃ ajjhāsayena vuttaṃ. </p>
            </h4>
            <h4>
              <h4n> 2-3. ajjhattadukkhasuttādivaṇṇanā </h4n>
              <p>[03] 2-3^b^.^eb^ dutiyaṃ dve lakkhaṇāni, tatiyaṃ ekalakkhaṇaṃ  dassetvā kathite bujjhanakānaṃ ajjhāsayena vuttaṃ. sesāni pana tehi  sallakkhitāni vā ettakeneva vā sallakkhessantīti. </p>
            </h4>
            <h4>
              <h4n> 4-6. bāhirāniccasuttādivaṇṇanā </h4n>
              <p>[03] 4-6^b^.^eb^ catutthe ^a^V3.0003^ea^ ^b^rūpagandharasaphoṭṭhabbā^eb^ catusamuṭṭhānā,  ^b^saddo^eb^ dvisamuṭṭhāno, ^b^dhammā^eb^ti tebhūmakadhammārammaṇaṃ. idampi  bāhiresu chasu āyatanesu tilakkhaṇaṃ dassetvā kathite bujjhanakānaṃ  vasena vuttaṃ. pañcame chaṭṭhe ca dutiyatatiyesu vuttasadisova nayo. </p>
            </h4>
            <h4>
              <h4n> 7-12. ajjhattāniccātītānāgatasuttādivaṇṇanā </h4n>
              <p>[03] 7-12^b^.^eb^ sattamādīni ^a^M3.0003^ea^ atītānāgatesu cakkhādīsu  aniccalakkhaṇādīni sallakkhetvā paccuppannesu balavagāhena kilamantānaṃ  vasena vuttāni. sesaṃ sabbattha heṭṭhā vuttanayamevāti. </p>
              <p>[06] aniccavaggo paṭhamo. </p>
            </h4>
          </h3>
          <h3>
            <h3n> 2. yamakavaggo </h3n>
            <h4>
              <h4n> 1-4. paṭhamapubbesambodhasuttādivaṇṇanā </h4n>
              <p>[03] 13-16^b^.^eb^ yamakavaggassa ^a^P2.0356^ea^ paṭhamadutiyesu  ^b^ajjhattikāna^eb^nti ajjhattajjhattavasena ajjhattikānaṃ. so pana  nesaṃ ajjhattikabhāvo chandarāgassa adhimattabalavatāya veditabbo.  manussānañhi antogharaṃ viya cha ajjhattikāyatanāni, gharūpacāraṃ  viya cha bāhirāyatanāni. yathā nesaṃ puttadāradhanadhaññapuṇṇe antoghare  chandarāgo adhimattabalavā hoti, tattha kassaci pavisituṃ na denti,  appamattena bhājanasaddamattenāpi ``kiṃ eta''nti? vattāro bhavanti.  evamevaṃ chasu ajjhattikesu āyatanesu adhimattabalavachandarāgoti.  iti imāya chandarāgabalavatāya tāni ``ajjhattikānī''ti vuttāni.  gharūpacāre pana no tathā balavā hoti, tattha carante manussepi  catuppadānipi na sahasā nivārenti. kiñcāpi na nivārenti,  anicchantā pana pasupacchimattampi gahituṃ na denti. iti nesaṃ tattha  na adhimattabalavachandarāgo hoti. rūpādīsupi tatheva na  adhimattabalavachandarāgo, tasmā tāni ``bāhirānī''ti vuttāni.  vitthārato ^a^V3.0004^ea^ pana ajjhattikabāhirakathā visuddhimagge vuttāva. sesaṃ  dvīsupi suttesu heṭṭhā vuttanayameva. tathā tatiyacatutthesu. </p>
            </h4>
            <h4>
              <h4n> 5-6. paṭhamanoceassādasuttādivaṇṇanā </h4n>
              <p>[03] 17-18^b^.^eb^ pañcame ^b^nissaṭā^eb^ti nikkhantā.  ^b^visaññuttā^eb^ti nosaṃyuttā. ^b^vippamuttā^eb^ti no adhimuttā  ^b^vimariyādīkatena cetasā^eb^ti nimmariyādīkatena cetasā. yañhi  kilesajātaṃ vā vaṭṭaṃ vā appahīnaṃ hoti, tena ^a^M3.0004^ea^ sekhānaṃ cittaṃ  samariyādīkataṃ nāma. yaṃ pahīnaṃ, tena vimariyādīkataṃ. idha pana  sabbaso kilesānañceva vaṭṭassa ca pahīnattā vimariyādīkatena  ^a^P2.0357^ea^ kilesavaṭṭamariyādaṃ atikkantena cittena  vihariṃsūti attho. chaṭṭhepi eseva nayo. chasupi panetesu suttesu  catusaccameva kathitanti veditabbaṃ. </p>
            </h4>
            <h4>
              <h4n> 7-10. paṭhamābhinandasuttādivaṇṇanā </h4n>
              <p>[03] 19-22^b^.^eb^ sattamādīsu catūsu vaṭṭavivaṭṭameva kathitaṃ.  anupubbakathā pana nesaṃ heṭṭhā vuttanayeneva veditabbāti. </p>
              <p>[06] yamakavaggo dutiyo. </p>
            </h4>
          </h3>
          <h3>
            <h3n> 3. sabbavaggo </h3n>
            <h4>
              <h4n> 1. sabbasuttavaṇṇanā </h4n>
              <p>[03] 23^b^.^eb^ sabbavaggassa paṭhame ^b^sabbaṃ vo, bhikkhave^eb^ti  sabbaṃ nāma catubbidhaṃ -- sabbasabbaṃ, āyatanasabbaṃ, sakkāyasabbaṃ,  padesasabbanti. tattha -- </p>
              <p>[21] ``na tassa addiṭṭhamidhātthi kiñci, </p>
              <p>[27] atho aviññātamajānitabbaṃ. </p>
              <p>[26] sabbaṃ ^a^V3.0005^ea^ abhiññāsi yadatthi neyyaṃ, </p>
              <p>[22] tathāgato tena samantacakkhū''ti.. (mahāni0 156;  cūḷani0 dhotakamāṇavapucchāniddeso 32; paṭi0 ma0 1.121) -- </p>
              <p>[25] idaṃ sabbasabbaṃ nāma. ``sabbaṃ vo, bhikkhave,  desessāmi, taṃ suṇāthā''ti (saṃ0 ni0  4.24) idaṃ āyatanasabbaṃ  nāma. ``sabbadhammamūlapariyāyaṃ vo, bhikkhave, desessāmī''ti (ma0  ni0 1.1) idaṃ sakkāyasabbaṃ nāma. ``sabbadhammesu vā pana  paṭhamasamannāhāro uppajjati cittaṃ mano mānasaṃ...pe0...  tajjāmanodhātū''ti idaṃ padesasabbaṃ nāma. iti pañcārammaṇamattaṃ  padesasabbaṃ. tebhūmakadhammā sakkāyasabbaṃ. catubhūmakadhammā  āyatanasabbaṃ. yaṃkiñci neyyaṃ sabbasabbaṃ. padesasabbaṃ sakkāyasabbaṃ  ^a^M3.0005^ea^ na pāpuṇāti, sakkāyasabbaṃ āyatanasabbaṃ na pāpuṇāti, āyatanasabbaṃ  sabbasabbaṃ na pāpuṇāti. kasmā? sabbaññutaññāṇassa ayaṃ nāma  dhammo ārammaṇaṃ na hotīti natthitāya. imasmiṃ pana sutte  āyatanasabbaṃ adhippetaṃ.</p>
              <p>[03] ^b^paccakkhāyā^eb^ti ^a^P2.0358^ea^ paṭikkhipitvā.  ^b^vācāvatthukamevassā^eb^ti, vācāya vattabbavatthumattakameva bhaveyya.  imāni pana dvādasāyatanāni atikkamitvā ayaṃ nāma añño  sabhāvadhammo atthīti dassetuṃ na sakkuṇeyya. ^b^puṭṭho ca na  sampāyeyyā^eb^ti, ``katamaṃ aññaṃ sabbaṃ nāmā''ti? pucchito, ``idaṃ  nāmā''ti vacanena sampādetuṃ na sakkuṇeyya. ^b^vighātaṃ  āpajjeyyā^eb^ti dukkhaṃ āpajjeyya. ^b^yathā taṃ, bhikkhave,  avisayasmi^eb^nti ettha ^b^ta^eb^nti nipātamattaṃ. ^b^yathā^eb^ti  kāraṇavacanaṃ, yasmā avisaye puṭṭhoti attho. avisayasmiñhi  sattānaṃ vighātova hoti, kūṭāgāramattaṃ silaṃ sīsena ukkhipitvā  gambhīre udake taraṇaṃ avisayo, tathā candimasūriyānaṃ ākaḍḍhitvā  pātanaṃ, tasmiṃ avisaye vāyamanto vighātameva āpajjati, evaṃ  imasmimpi avisaye vighātameva āpajjeyyāti adhippāyo. </p>
            </h4>
            <h4>
              <h4n> 2. pahānasuttavaṇṇanā </h4n>
              <p>[03] 24^b^.^eb^ dutiye ^b^sabbappahānāyā^eb^ti sabbassa  pahānāya. ^b^cakkhusamphassapaccayā uppajjati vedayita^eb^nti  cakkhusamphassaṃ mūlapaccayaṃ katvā uppannā  sampaṭicchanasantīraṇavoṭṭhabbanajavanavedanā. cakkhuviññāṇasampayuttāya  ^a^V3.0006^ea^ pana vattabbameva natthi. sotadvārādivedanāpaccayādīsupi eseva nayo.  ettha pana ^b^mano^eb^ti bhavaṅgacittaṃ. ^b^dhammā^eb^ti ārammaṇaṃ.  ^b^manoviññāṇa^eb^nti sahāvajjanakajavanaṃ. ^b^manosamphasso^eb^ti  bhavaṅgasahajāto samphasso. ^b^vedayita^eb^nti sahāvajjanavedanāya  javanavedanā. bhavaṅgasampayuttāya pana vattabbameva natthi. āvajjanaṃ  bhavaṅgato amocetvā ^b^mano^eb^ti sahāvajjanena bhavaṅgaṃ daṭṭhabbaṃ.  ^b^dhammā^eb^ti ārammaṇaṃ. ^b^manoviññāṇa^eb^nti javanaviññāṇaṃ.  ^b^manosamphasso^eb^ti bhavaṅgasahajāto samphasso. ^b^vedayita^eb^nti  javanasahajātā vedanā. sahāvajjanena bhavaṅgasahajātāpi vaṭṭatiyeva.  yā panettha desanā anusiṭṭhiāṇā, ayaṃ paṇṇatti nāmāti. </p>
            </h4>
            <h4>
              <h4n> 3. abhiññāpariññāpahānasuttavaṇṇanā </h4n>
              <p>[03] 25^b^.^eb^ tatiye ^a^M3.0006^ea^ ^a^P2.0359^ea^ ^b^sabbaṃ abhiññā  pariññā pahānāyā^eb^ti sabbaṃ abhijānitvā parijānitvā pajahanatthāya.  ^b^abhiññā pariññā pahātabba^eb^nti abhijānitvā parijānitvā  pahātabbaṃ. sesaṃ vuttanayeneva veditabbaṃ. </p>
            </h4>
            <h4>
              <h4n> 4. paṭhamāparijānanasuttavaṇṇanā </h4n>
              <p>[03] 26^b^.^eb^ catutthe ^b^anabhijānaṃ aparijānaṃ avirājayaṃ  appajaha^eb^nti anabhijānanto aparijānanto avirājento appajahanto.  ettha ca ^b^avirājento^eb^ti avigacchāpento. iti imasmiṃ  sutte tissopi pariññā kathitā honti. ``abhijāna''nti hi  vacanena ñātapariññā kathitā, ``parijāna''nti vacanena  tīraṇapariññā, ``virājayaṃ pajaha''nti dvīhi pahānapariññāti. </p>
            </h4>
            <h4>
              <h4n> 5. dutiyāparijānanasuttavaṇṇanā </h4n>
              <p>[03] 27^b^.^eb^ pañcame ^b^cakkhuviññāṇaviññātabbā  dhammā^eb^ti heṭṭhā gahitarūpameva gahetvā dasseti. heṭṭhā vā āpāthagataṃ  gahitaṃ, idha anāpāthagataṃ. idaṃ panettha sanniṭṭhānaṃ -- heṭṭhā  āpāthagatampi anāpāthagatampi gahitameva, idha pana  cakkhuviññāṇasampayuttā tayo khandhā. te hi cakkhuviññāṇena  ^a^V3.0007^ea^ saha viññātabbattā ``cakkhuviññāṇaviññātabbā''ti vuttā. sesapadesupi  eseva nayo. </p>
            </h4>
            <h4>
              <h4n> 6. ādittasuttavaṇṇanā </h4n>
              <p>[03] 28^b^.^eb^ chaṭṭhe ^b^gayāsīse^eb^ti gayāgāmassa hi  avidūre gayāti ekā pokkharaṇīpi atthi nadīpi, gayāsīsanāmako  hatthikumbhasadiso piṭṭhipāsāṇopi, yattha bhikkhusahassassapi okāso  pahoti, bhagavā tattha viharati. tena vuttaṃ ``gayāsīse''ti.  ^b^bhikkhū āmantesī^eb^ti tesaṃ sappāyadhammadesanaṃ vicinitvā taṃ  desessāmīti āmantesi.</p>
              <p>[03] tatrāyaṃ anupubbikathā -- ito kira dvānavutikappe mahindo  nāma rājā ahosi. tassa jeṭṭhaputto phusso nāma. so  pūritapāramī pacchimabhavikasatto, paripākagate ñāṇe bodhimaṇḍaṃ āruyha  ^a^P2.0360^ea^ sabbaññutaṃ paṭivijjhi ^a^M3.0007^ea^. rañño kaniṭṭhaputto tassa  aggasāvako ahosi, purohitaputto dutiyasāvako. rājā cintesi  -- ``mayhaṃ jeṭṭhaputto nikkhamitvā buddho jāto, kaniṭṭhaputto  aggasāvako, purohitaputto dutiyasāvako''ti. so ``amhākaṃyeva  buddho, amhākaṃ dhammo, amhākaṃ saṅgho''ti vihāraṃ kāretvā  vihāradvārakoṭṭhakato yāva attano gharadvārā ubhato veḷubhittikuṭikāhi  parikkhipitvā matthake  suvaṇṇatārakakhacitasamosaritagandhadāmamālādāmavitānaṃ bandhāpetvā heṭṭhā  rajatavaṇṇaṃ vālukaṃ santharitvā pupphāni vikirāpetvā tena maggena  bhagavato āgamanaṃ kāresi.</p>
              <p>[03] satthā vihārasmiṃyeva ṭhito cīvaraṃ pārupitvā antosāṇiyāva  saddhiṃ bhikkhusaṅghena rājagehaṃ āgacchati, katabhattakicco  antosāṇiyāva gacchati. koci kaṭacchubhikkhāmattampi dātuṃ na  labhati. tato nāgarā ujjhāyiṃsu, ``buddho loke uppanno, na ca  mayaṃ puññāni kātuṃ labhāma. yathā hi candimasūriyā sabbesaṃ  ālokaṃ karonti, evaṃ buddhā nāma sabbesaṃ hitatthāya uppajjanti, ayaṃ  pana rājā sabbesaṃ puññacetanaṃ attanoyeva anto pavesetī''ti.</p>
              <p>[03] tassa ca rañño aññe tayo puttā atthi. nāgarā tehi saddhiṃ  ekato hutvā sammantayiṃsu, ``rājakulehi saddhiṃ aṭṭo nāma natthi,  ekaṃ upāyaṃ karomā''ti. te paccante core ^a^V3.0008^ea^ uṭṭhāpetvā, ``katipayā  gāmā pahaṭā''ti sāsanaṃ āharāpetvā rañño ārocayiṃsu. rājā putte  pakkosāpetvā``tātā, ahaṃ mahallako, gacchatha core vūpasamethā''ti  pesesi. payuttacorā ito cito ca avippakiritvā tesaṃ santikameva  āgacchiṃsu. te anāvāse gāme vāsetvā ``vūpasamitā corā''ti  āgantvā rājānaṃ vanditvā aṭṭhaṃsu. </p>
              <p>[01] rājā tuṭṭho ``tātā, varaṃ vo demī''ti āha. te  adhivāsetvā gantvā nāgarehi saddhiṃ mantayiṃsu, ``raññā amhākaṃ varo  dinno. kiṃ gaṇhāmā''ti? ayyaputtā, tumhākaṃ hatthiassādayo na  dullabhā ^a^P2.0361^ea^, buddharatanaṃ pana dullabhaṃ, na sabbakālaṃ  uppajjati, tumhākaṃ jeṭṭhabhātikassa phussabuddhassa paṭijagganavaraṃ  gaṇhathāti. te ``evaṃ karissāmā''ti nāgarānaṃ paṭissuṇitvā  ^a^M3.0008^ea^ katamassukammā sunhātā suvilittā rañño santikaṃ gantvā,   ``deva, no varaṃ dethā''ti yāciṃsu. kiṃ gaṇhissatha tātāti? deva,  amhākaṃ hatthiassādīhi attho natthi, jeṭṭhabhātikassa no  phussabuddhassa paṭijagganavaraṃ dethāti. ``ayaṃ varo na sakkā mayā  jīvamānena dātu''nti dve kaṇṇe pidahi. ``deva, na tumhe amhehi  balakkārena varaṃ dāpitā, tumhehi attano ruciyā tuṭṭhehi dinno. kiṃ,  deva, rājakulassa dve kathā vaṭṭantī''ti? saccavāditāya bhaṇiṃsu.</p>
              <p>[03] rājā vinivattituṃ alabhanto -- ``tātā, satta saṃvacchare satta  māse satta ca divase upaṭṭhahitvā tumhākaṃ dassāmī''ti āha.  ``sundaraṃ, deva, pāṭibhogaṃ dethā''ti. ``kissa pāṭibhogaṃ tātā''ti?  ``ettakaṃ kālaṃ amaraṇapāṭibhogaṃ devā''ti. ``tātā, ayuttaṃ  pāṭibhogaṃ dāpetha, na sakkā evaṃ pāṭibhogaṃ dātuṃ, tiṇagge  ussāvabindusadisaṃ sattānaṃ jīvita''nti. ``no ce, deva, pāṭibhogaṃ  detha, mayaṃ antarā matā kiṃ kusalaṃ karissāmā''ti? ``tena hi,  tātā, cha saṃvaccharāni dethā''ti. ``na sakkā, devā''ti. ``tena  hi pañca, cattāri, tīṇi, dve, ekaṃ saṃvaccharaṃ detha''. ``satta, cha  māse detha...pe0... māsaḍḍhamattaṃ dethā''ti. ``na sakkā, devā''ti.  ``tena hi sattadivasamattaṃ dethā''ti. ``sādhu, devāti satta divase  sampaṭicchiṃsu''. rājā satta saṃvacchare satta māse satta divase  kattabbasakkāraṃ sattasuyeva divasesu akāsi.</p>
              <p>[03] tato puttānaṃ vasanaṭṭhānaṃ satthāraṃ pesetuṃ aṭṭhausabhavitthataṃ maggaṃ  alaṅkārāpesi, majjhaṭṭhāne catūsabhappamāṇaṃ ^a^V3.0009^ea^ padesaṃ hatthīhi maddāpetvā  kasiṇamaṇḍalasadisaṃ katvā vālukāya santharāpetvā  pupphābhikiṇṇamakāsi, tattha tattha kadaliyo ca puṇṇaghaṭe ca ṭhapāpetvā  dhajapaṭākā ^a^P2.0362^ea^ ukkhipāpesi. usabhe usabhe  pokkharaṇiṃ khaṇāpesi, aparabhāge dvīsu passesu gandhamālāpupphāpaṇe  pasārāpesi. majjhaṭṭhāne catūsabhavitthārassa alaṅkatamaggassa ubhosu  passesu dve dve usabhavitthāre magge khāṇukaṇṭake harāpetvā  daṇḍadīpikāyo kārāpesi. rājaputtāpi attano āṇāpavattiṭṭhāne  soḷasausabhamaggaṃ tatheva alaṅkārāpesuṃ. </p>
              <p>[01] rājā ^a^M3.0009^ea^ attano āṇāpavattiṭṭhānassa kedārasīmaṃ gantvā  satthāraṃ vanditvā paridevamāno, ``tātā, mayhaṃ dakkhiṇakkhiṃ  uppāṭetvā gaṇhantā viya gacchatha, evaṃ gaṇhitvā gatā pana buddhānaṃ  anucchavikaṃ kareyyātha. mā surāsoṇḍā viya pamattā vicaritthā''ti  āha. te ``jānissāma mayaṃ, devā''ti satthāraṃ gahetvā gatā,  vihāraṃ kāretvā satthu niyyātetvā tattha satthāraṃ paṭijaggantā kālena  therāsane, kālena majjhimāsane, kālena saṅghanavakāsane tiṭṭhanti.  dānaṃ upaparikkhamānānaṃ tiṇṇampi janānaṃ ekasadisameva ahosi. te  upakaṭṭhāya vassūpanāyikāya cintayiṃsu -- ``kathaṃ nu kho satthu  ajjhāsayaṃ gaṇheyyāmā''ti? atha nesaṃ etadahosi -- ``buddhā nāma  dhammagaruno, na āmisagaruno, sīle patiṭṭhamānā mayaṃ satthu  ajjhāsayaṃ gahetuṃ sakkhissāmā''ti dānasaṃvidhāyake manusse  pakkosāpetvā, ``tātā, imināva nīhārena yāgubhattakhādanīyādīni  sampādentā dānaṃ pavattethā''ti vatvā dānasaṃvidahanapalibodhaṃ chindiṃsu.</p>
              <p>[03] atha nesaṃ jeṭṭhabhātā pañcasate purise ādāya dasasu sīlesu  patiṭṭhāya dve kāsāyāni acchādetvā kappiyaṃ udakaṃ paribhuñjamāno vāsaṃ  kappesi. majjhimo tīhi, kaniṭṭho dvīhi purisasatehi saddhiṃ tatheva  paṭipajji. te yāvajīvaṃ satthāraṃ upaṭṭhahiṃsu. satthā tesaṃyeva santike  parinibbāyi.</p>
              <p>[03] tepi kālaṃ katvā tato paṭṭhāya dvānavutikappe manussalokato  devalokaṃ, devalokato ca manussalokaṃ saṃsarantā amhākaṃ satthukāle  devalokā cavitvā manussaloke nibbattiṃsu. tesaṃ dānagge byāvaṭo  mahāamacco aṅgamagadhānaṃ rājā bimbisāro hutvā nibbatti. te  tasseva rañño raṭṭhe ^a^P2.0363^ea^ brāhmaṇamahāsālakule nibbattiṃsu.  jeṭṭhabhātā jeṭṭhova jāto, majjhimakaniṭṭhā majjhimakaniṭṭhāyeva. yepi  tesaṃ parivāramanussā, te parivāramanussāva jātā. te vuddhimanvāya  tayopi ^a^V3.0010^ea^ janā taṃ purisasahassaṃ ādāya nikkhamitvā tāpasā hutvā  uruvelāyaṃ nadītīreyeva vasiṃsu. aṅgamagadhavāsino māse māse tesaṃ  mahāsakkāraṃ abhiharanti.</p>
              <p>[03] atha ^a^M3.0010^ea^ amhākaṃ bodhisatto katābhinikkhamano anupubbena  sabbaññutaṃ patvā pavattitavaradhammacakko yasādayo kulaputte vinetvā saṭṭhi  arahante dhammadesanatthāya disāsu uyyojetvā sayaṃ pattacīvaramādāya --  ``te tayo jaṭilabhātike damessāmī''ti uruvelaṃ gantvā anekehi  pāṭihāriyasatehi tesaṃ diṭṭhiṃ bhinditvā te pabbājesi. so taṃ  iddhimayapattacīvaradharaṃ samaṇasahassaṃ ādāya gayāsīsaṃ gantvā tehi  parivārito nisīditvā, -- ``katarā nu kho etesaṃ dhammakathā  sappāyā''ti cintento, ``ime sāyaṃpātaṃ aggiṃ paricaranti. imesaṃ  dvādasāyatanāni ādittāni sampajjalitāni viya katvā desessāmi,  evaṃ ime arahattaṃ pāpuṇituṃ sakkhissantī''ti sanniṭṭhānamakāsi. atha  nesaṃ tathā dhammaṃ desetuṃ imaṃ ādittapariyāyaṃ abhāsi. tena vuttaṃ --  ``bhikkhū āmantesīti tesaṃ sappāyadhammadesanaṃ vicinitvā taṃ  desessāmīti āmantesī''ti. tattha ^b^āditta^eb^nti padittaṃ  sampajjalitaṃ. sesaṃ vuttanayameva. iti imasmiṃ sutte dukkhalakkhaṇaṃ  kathitaṃ. </p>
            </h4>
            <h4>
              <h4n> 7. addhabhūtasuttavaṇṇanā </h4n>
              <p>[03] 29^b^.^eb^ sattame ^b^addhabhūta^eb^nti adhibhūtaṃ ajjhotthaṭaṃ,  upaddutanti attho. imasmimpi sutte dukkhalakkhaṇameva kathitaṃ. </p>
            </h4>
            <h4>
              <h4n> 8. samugghātasāruppasuttavaṇṇanā </h4n>
              <p>[03] 30^b^.^eb^ aṭṭhame ^b^sabbamaññitasamugghātasāruppa^eb^nti  sabbesaṃ taṇhāmānadiṭṭhimaññitānaṃ samugghātāya anucchavikaṃ.  ^b^idhā^eb^ti imasmiṃ sāsane. ^b^cakkhuṃ na maññatī^eb^ti cakkhuṃ  ^a^P2.0364^ea^ ahanti vā mamanti vā paroti vā parassāti vā  na maññati. ^b^cakkhusmiṃ na maññatī^eb^ti ahaṃ cakkhusmiṃ, mama  kiñcanapalibodho cakkhusmiṃ paro cakkhusmiṃ, parassa  kiñcanapalibodho cakkhusminti na maññati. ^b^cakkhuto na  maññatī^eb^ti ahaṃ cakkhuto niggato, mama kiñcanapalibodho cakkhuto  niggato, paro cakkhuto niggato, parassa kiñcanapalibodho cakkhuto  ^a^V3.0011^ea^ niggatoti evampi na maññati, taṇhāmānadiṭṭhimaññanānaṃ ekampi na  uppādetīti attho. ^b^cakkhuṃ meti na maññatī^eb^ti mama cakkhūti  na maññati, mamattabhūtaṃ taṇhāmaññanaṃ na uppādetīti attho. sesaṃ  uttānamevāti. imasmiṃ sutte catucattālīsāya ṭhānesu arahattaṃ pāpetvā  vipassanā kathitā. </p>
            </h4>
            <h4>
              <h4n> 9. paṭhamasamugghātasappāyasuttavaṇṇanā </h4n>
              <p>[03] 31^b^.^eb^ navame ^a^M3.0011^ea^ ^b^samugghātasappāyā^eb^ti samugghātassa  upakārabhūtā. ^b^tato taṃ hoti aññathā^eb^ti tato taṃ aññenākārena  hoti. ^b^aññathābhāvī bhavasatto loko bhavamevābhinandatī^eb^ti  aññathābhāvaṃ vipariṇāmaṃ upagamanena aññathābhāvī hutvāpi bhavesu satto  laggo lagito palibuddho ayaṃ loko bhavaṃyeva abhinandati.  ^b^yāvatā, bhikkhave, khandhadhātuāyatana^eb^nti, bhikkhave, yattakaṃ idaṃ  khandhā ca dhātuyo ca āyatanāni cāti khandhadhātuāyatanaṃ.  ^b^tampi na maññatī^eb^ti sabbampi na maññatīti heṭṭhā gahitameva  saṃkaḍḍhitvā puna dasseti. imasmiṃ sutte aṭṭhacattālīsāya ṭhānesu  arahattaṃ pāpetvā vipassanā kathitā. </p>
            </h4>
            <h4>
              <h4n> 10. dutiyasamugghātasappāyasuttavaṇṇanā </h4n>
              <p>[03] 32^b^.^eb^ dasame ^b^etaṃ mamā^eb^tiādīhi tīhi tīhi  padehi taṇhāmānadiṭṭhigāhe dassetvā tiparivaṭṭanayena desanā katā.  paṭipāṭiyā pana tīsupi imesu suttesu saha vipassanāya cattāropi  maggā kathitāti. </p>
              <p>[06] sabbavaggo tatiyo. </p>
            </h4>
          </h3>
          <h3>
            <h3n> 4. jātidhammavaggavaṇṇanā </h3n>
            <h4>
              <h4n> </h4n>
              <p>[03] 33-42^b^.^eb^ jātidhammavagge ^a^P2.0365^ea^  ^b^jātidhamma^eb^nti jāyanadhammaṃ nibbattanasabhāvaṃ. ^b^jarādhamma^eb^nti  jīraṇasabhāvaṃ. ^b^byādhidhamma^eb^nti byādhino uppattipaccayabhāvena  byādhisabhāvaṃ. ^b^maraṇadhamma^eb^nti maraṇasabhāvaṃ ^a^V3.0012^ea^.  ^b^sokadhamma^eb^nti sokassa uppattipaccayabhāvena sokasabhāvaṃ.  ^b^saṃkilesikadhamma^eb^nti saṃkilesikasabhāvaṃ. ^b^khayadhamma^eb^nti  khayagamanasabhāvaṃ. ^b^vayadhammā^eb^dīsupi eseva nayoti. </p>
              <p>[06] jātidhammavaggo catuttho. </p>
            </h4>
          </h3>
          <h3>
            <h3n> 5. sabbāniccavaggavaṇṇanā </h3n>
            <h4>
              <h4n> </h4n>
              <p>[03] 43-52^b^.^eb^ aniccavagge ^a^M3.0012^ea^ ^b^abhiññeyya^eb^nti pade  ñātapariññā āgatā, itarā pana dve gahitāyevāti veditabbā.  ^b^pariññeyyapahātabba^eb^padesupi tīraṇapahānapariññāva āgatā, itarāpi  pana dve gahitāyevāti veditabbā. ^b^sacchikātabba^eb^nti paccakkhaṃ  kātabbaṃ. ^b^abhiññāpariññeyya^eb^nti idhāpi pahānapariññā avuttāpi  gahitāyevāti veditabbā. ^b^upadduta^eb^nti anekaggaṭṭhena.  ^b^upassaṭṭha^eb^nti upahataṭṭhena. sesaṃ uttānamevāti. </p>
              <p>[06] sabbāniccavaggo pañcamo. </p>
              <p>[06] paṭhamo paṇṇāsako. </p>
            </h4>
          </h3>
          <h3>
            <h3n> 6. avijjāvaggavaṇṇanā </h3n>
            <h4>
              <h4n> </h4n>
              <p>[03] 53-62^b^.^eb^ avijjāvagge ^b^avijjā^eb^ti catūsu saccesu  aññāṇaṃ. ^b^vijjā^eb^ti arahattamaggavijjā. ^b^aniccato jānato  passato^eb^ti dukkhānattavasenāpi jānato passato ^a^P2.0366^ea^  pahīyatiyeva, idaṃ pana aniccavasena kathite bujjhanakapuggalassa  ajjhāsayena vuttaṃ. eseva nayo sabbattha. api cettha  ^b^saṃyojanā^eb^ti dasa saṃyojanāni. ^b^āsavā^eb^ti cattāro  āsavā. ^b^anusayā^eb^ti satta anusayā.  ^b^sabbupādānapariññāyā^eb^ti sabbesaṃ catunnampi upādānānaṃ tīhi  pariññāhi parijānanatthāya. ^b^pariyādānāyā^eb^ti khepanatthāya.  sesaṃ sabbattha uttānamevāti. </p>
              <p>[06] avijjāvaggo chaṭṭho. </p>
            </h4>
          </h3>
          <h3>
            <h3n> 7. migajālavaggo </h3n>
            <h4>
              <h4n> 1. paṭhamamigajālasuttavaṇṇanā </h4n>
              <p>[03] 63^b^.^eb^ migajālavaggassa paṭhame ^a^V3.0013^ea^ ^b^cakkhuviññeyyā^eb^ti  cakkhuviññāṇena passitabbā. ^b^sotaviññeyyā^eb^dīsupi eseva  nayo. ^b^iṭṭhā^eb^ti pariyiṭṭhā vā hontu ^a^M3.0013^ea^ mā vā, iṭṭhārammaṇabhūtāti  attho. ^b^kantā^eb^ti kamanīyā. ^b^manāpā^eb^ti manavaḍḍhanakā.  ^b^piyarūpā^eb^ti piyajātikā. ^b^kāmūpasaṃhitā^eb^ti ārammaṇaṃ  katvā uppajjamānena kāmena upasaṃhitā ^b^rajanīyā^eb^ti rañjanīyā,  rāguppattikāraṇabhūtāti attho. ^b^nandī^eb^ti taṇhānandī.  ^b^saṃyogo^eb^ti saṃyojanaṃ. ^b^nandisaṃyojanasaṃyutto^eb^ti  nandībandhanena baddho. ^b^araññavanapatthānī^eb^ti araññāni ca  vanapatthāni ca. tattha kiñcāpi abhidhamme nippariyāyena  ``nikkhamitvā bahi indakhīlā sabbametaṃ arañña''nti (vibha0  529) vuttaṃ, tathāpi yaṃ taṃ ``pañcadhanusatikaṃ pacchima''nti (pārā0  654) araññakaṅganipphādakaṃ senāsanaṃ vuttaṃ, tadeva adhippetanti  veditabbaṃ. ^b^vanapattha^eb^nti gāmantaṃ atikkamitvā manussānaṃ  anupacāraṭṭhānaṃ, yattha na kasīyati na vapīyati. vuttampi cetaṃ -- </p>
              <p>[02] ``vanapatthanti dūrānametaṃ senāsanānaṃ adhivacanaṃ.  vanapatthanti vanasaṇḍānametaṃ, vanapatthanti bhiṃsanakānametaṃ, vanapatthanti  salomahaṃsānametaṃ, vanapatthanti pariyantānametaṃ, vanapatthanti  amanussūpacārānaṃ senāsanānametaṃ ^a^P2.0367^ea^ adhivacana''nti  (vibha0 531).</p>
              <p>[03] ettha ca pariyantānanti imaṃ ekaṃ pariyāyaṃ ṭhapetvā  sesapariyāyehi vanapatthāni veditabbāni. ^b^pantānī^eb^ti  pariyantāni atidūrāni. ^b^appasaddānī^eb^ti  udukkhalamusaladārakasaddādīnaṃ abhāvena appasaddāni.  ^b^appanigghosānī^eb^ti tesaṃ tesaṃ ninnādamahānigghosassa abhāvena  appanigghosāni. ^b^vijanavātānī^eb^ti sañcaraṇajanassa  sarīravātavirahitāni. ^b^manussarāhasseyyakānī^eb^ti manussānaṃ  rahokammassa anucchavikāni. ^b^paṭisallānasāruppānī^eb^ti  nilīyanasāruppāni. </p>
            </h4>
            <h4>
              <h4n> 2. dutiyamigajālasuttavaṇṇanā </h4n>
              <p>[03] 64^b^.^eb^ dutiye ^a^V3.0014^ea^ ^b^nandinirodhā dukkhanirodho^eb^ti  taṇhānandiyā nirodhena vaṭṭadukkhassa nirodho. </p>
            </h4>
            <h4>
              <h4n> 3-5. paṭhamasamiddhimārapañhāsuttādivaṇṇanā </h4n>
              <p>[03] 65-67^b^.^eb^ tatiye ^a^M3.0014^ea^ ^b^samiddhī^eb^ti attabhāvassa  samiddhatāya evaṃ laddhanāmo. tassa kira therassa attabhāvo abhirūpo  ahosi pāsādiko, ukkhittamālāpuṭo viya alaṅkatamālāgabbho viya  ca sabbākārapāripūriyā samiddho. tasmā samiddhitveva saṅkhaṃ gato.  ^b^māro^eb^ti maraṇaṃ pucchati. ^b^mārapaññattī^eb^ti māroti  paññatti nāmaṃ nāmadheyyaṃ. ^b^atthi tattha māro vā mārapaññatti  vā^eb^ti tattha maraṇaṃ vā maraṇanti idaṃ nāmaṃ vā atthīti dasseti.  catutthaṃ uttānameva, tathā pañcamaṃ. </p>
            </h4>
            <h4>
              <h4n> 6. samiddhilokapañhāsuttavaṇṇanā </h4n>
              <p>[03] 68^b^.^eb^ chaṭṭhe ^a^P2.0368^ea^ ^b^loko^eb^ti  lujjanapalujjanaṭṭhena loko. iti migajālattherassa āyācanasuttato  paṭṭhāya pañcasupi suttesu vaṭṭavivaṭṭameva kathitaṃ. </p>
            </h4>
            <h4>
              <h4n> 7. upasenāasīvisasuttavaṇṇanā </h4n>
              <p>[03] 69^b^.^eb^ sattame ^b^sītavane^eb^ti evaṃnāmake susānavane.  ^b^sappasoṇḍikapabbhāre^eb^ti sappaphaṇasadisatāya evaṃladdhanāme  pabbhāre. ^b^upasenassā^eb^ti dhammasenāpatino  kaniṭṭhabhātikaupasenattherassa. ^b^āsīviso patito hotī^eb^ti thero  kira katabhattakicco mahācīvaraṃ gahetvā leṇacchāyāya mandamandena  vātapānavātena bījiyamāno nisīditvā dupaṭṭanivāsane sūcikammaṃ  karoti. tasmiṃ khaṇe leṇacchadane dve āsīvisapotakā kīḷanti.  tesu eko patitvā therassa aṃsakūṭe avatthāsi. so ca phuṭṭhaviso  hoti. tasmā patitaṭṭhānato paṭṭhāya therassa kāye dīpasikhā viya  vaṭṭiṃ pariyādiyamānamevassa visaṃ otiṇṇaṃ. thero visassa  tathāgamanaṃ disvā kiñcāpi taṃ patitamattameva yathāparicchedena gataṃ,  attano pana iddhibalena ``ayaṃ attabhāvo leṇe mā vinassatū''ti  ^a^V3.0015^ea^ adhiṭṭhahitvā bhikkhū āmantesi. ^b^purāyaṃ kāyo idheva  vikiratī^eb^ti yāva na vikirati, tāva naṃ bahiddhā nīharathāti attho.  ^b^aññathatta^eb^nti aññathābhāvaṃ. ^b^indriyānaṃ vā  vipariṇāma^eb^nti cakkhusotādīnaṃ indriyānaṃ ^a^M3.0015^ea^ pakativijahanabhāvaṃ.  ^b^tattheva vikirī^eb^ti bahi nīharitvā ṭhapitaṭṭhāne mañcakasmiṃyeva  vikiri. </p>
            </h4>
            <h4>
              <h4n> 8. upavāṇasandiṭṭhikasuttavaṇṇanā </h4n>
              <p>[03] 70^b^.^eb^ aṭṭhame ^b^rūpappaṭisaṃvedī^eb^ti nīlapītādibhedaṃ  ārammaṇaṃ vavatthāpento rūpaṃ paṭisaṃviditaṃ karoti, tasmā  rūpappaṭisaṃvedī nāma hoti. ^b^rūparāgappaṭisaṃvedī^eb^ti kilesassa  atthibhāveneva pana rūparāgaṃ paṭisaṃviditaṃ karoti nāma, tasmā  rūparāgappaṭisaṃvedīti vuccati. ^b^sandiṭṭhiko^eb^tiādīni  visuddhimagge vuttatthāneva. ^b^no^eb^ ^a^P2.0369^ea^ ^b^ca  rūparāgappaṭisaṃvedī^eb^ti kilesassa natthibhāveneva na rūparāgaṃ  paṭisaṃviditaṃ karoti nāma, tasmā ``no ca rūparāgappaṭisaṃvedī''ti  vuccati. imasmiṃ sutte sekhāsekhānaṃ paccavekkhaṇā kathitā. </p>
            </h4>
            <h4>
              <h4n> 9. paṭhamachaphassāyatanasuttavaṇṇanā </h4n>
              <p>[03] 71^b^.^eb^ navame ^b^phassāyatanāna^eb^nti phassākarānaṃ.  ^b^avusita^eb^nti avuṭṭhaṃ. ^b^ārakā^eb^ti dūre. ^b^etthāhaṃ, bhante,  anassasa^eb^nti, bhante, ahaṃ ettha anassasiṃ, naṭṭho nāma ahanti  vadati. bhagavā -- ``ayaṃ bhikkhu `ahaṃ nāma imasmiṃ sāsane  naṭṭho'ti vadati, kinnu khvassa aññesu  dhātukammaṭṭhāna-kasiṇakammaṭṭhānādīsu abhiyogo atthī''ti cintetvā,  tampi apassanto -- ``kataraṃ nu kho kammaṭṭhānaṃ imassa sappāyaṃ  bhavissatī''ti cintesi. tato ``āyatanakammaṭṭhānameva sappāya''nti  disvā taṃ kathento ^b^taṃ kiṃ maññasi bhikkhū^eb^tiādimāha.  ^b^sādhū^eb^ti tassa byākaraṇe sampahaṃsanaṃ. ^b^esevanto  dukkhassā^eb^ti ayameva vaṭṭadukkhassanto paricchedo, nibbānanti attho. </p>
            </h4>
            <h4>
              <h4n> 10. dutiyachaphassāyatanasuttavaṇṇanā </h4n>
              <p>[03] 72^b^.^eb^ dasame ^b^anassasa^eb^nti nassasiṃ, naṭṭho  nāmamhi icceva attho. ^b^āyatiṃ apunabbhavāyā^eb^ti ^a^V3.0016^ea^ ettha āyatiṃ  apunabbhavo nāma nibbānaṃ, nibbānatthāya pahīnaṃ bhavissatīti attho. </p>
            </h4>
            <h4>
              <h4n> 11. tatiyachaphassāyatanasuttavaṇṇanā </h4n>
              <p>[03] 73^b^.^eb^ ekādasame ^a^M3.0016^ea^ ^b^anassasa^eb^nti naṭṭho,  ^b^panassasa^eb^nti atinaṭṭho. sesaṃ vuttanayeneva veditabbanti. </p>
              <p>[06] migajālavaggo sattamo. </p>
            </h4>
          </h3>
          <h3>
            <h3n> 8. gilānavaggo </h3n>
            <h4>
              <h4n> 1-5. paṭhamagilānasuttādivaṇṇanā </h4n>
              <p>[03] 74-78^b^.^eb^ gilānavaggassa ^a^P2.0370^ea^ paṭhame  ^b^amukasmi^eb^nti asukasmiṃ. ayameva vā pāṭho.  ^b^appaññāto^eb^ti aññāto apākaṭo. navopi hi koci paññāto  hoti rāhulatthero viya sumanasāmaṇero viya ca, ayaṃ pana navo ceva  apaññāto ca. sesamettha vuttanayamevāti. tathā ito paresu catūsu. </p>
            </h4>
            <h4>
              <h4n> 6. paṭhamāvijjāpahānasuttavaṇṇanā </h4n>
              <p>[03] 79^b^.^eb^ chaṭṭhe ^b^aniccato jānato^eb^ti  dukkhānattavasena jānatopi pahīyatiyeva, idaṃ pana aniccalakkhaṇaṃ  dassetvā vutte bujjhanakassa ajjhāsayena vuttaṃ. </p>
            </h4>
            <h4>
              <h4n> 7. dutiyāvijjāpahānasuttavaṇṇanā </h4n>
              <p>[03] 80^b^.^eb^ sattame ^b^sabbe dhammā^eb^ti sabbe tebhūmakadhammā.  ^b^nālaṃ abhinivesāyā^eb^ti abhinivesaparāmāsaggāhena ^a^V3.0017^ea^ gaṇhituṃ na  yuttā. ^b^sabbanimittānī^eb^ti sabbāni saṅkhāranimittāni.  ^b^aññato passatī^eb^ti yathā apariññātābhiniveso jano passati,  tato aññato passati. apariññātābhiniveso hi jano  sabbanimittānipi attato passati. pariññātābhiniveso pana  anattato passati, no attatoti evaṃ imasmiṃ sutte anattalakkhaṇameva  kathitaṃ. </p>
            </h4>
            <h4>
              <h4n> 8. sambahulabhikkhusuttavaṇṇanā </h4n>
              <p>[03] 81^b^.^eb^ aṭṭhame ^a^M3.0017^ea^ ^b^idha no^eb^ti ettha ^b^no^eb^-kāro  nipātamattameva. sesaṃ uttānatthameva. kevalaṃ idha dukkhalakkhaṇaṃ  kathitanti veditabbaṃ. </p>
            </h4>
            <h4>
              <h4n> 9. lokapañhāsuttavaṇṇanā </h4n>
              <p>[03] 82^b^.^eb^ navame ^b^lujjatī^eb^ti palujjati bhijjati.  idha aniccalakkhaṇaṃ kathitaṃ. </p>
            </h4>
            <h4>
              <h4n> 10. phaggunapañhāsuttavaṇṇanā </h4n>
              <p>[03] 83^b^.^eb^ dasame ^b^chinnapapañce^eb^ti taṇhāpapañcassa  chinnattā chinnapapañce. ^b^chinnavaṭume^eb^ti taṇhāvaṭumasseva chinnattā  chinnavaṭume. kiṃ pucchāmīti pucchati? atikkantabuddhehi  pariharitāni cakkhusotādīni pucchāmīti pucchati. atha vā sace  magge bhāvitepi anāgate cakkhusotādivaṭṭaṃ vaḍḍheyya, taṃ pucchāmīti  pucchatīti. </p>
              <p>[06] gilānavaggo aṭṭhamo. </p>
            </h4>
          </h3>
          <h3>
            <h3n> 9. channavaggo </h3n>
            <h4>
              <h4n> 1. palokadhammasuttavaṇṇanā </h4n>
              <p>[03] 84^b^.^eb^ channavaggassa ^a^V3.0018^ea^ ^a^P2.0371^ea^ paṭhame  ^b^palokadhamma^eb^nti bhijjanakasabhāvaṃ. evamettha aniccalakkhaṇameva  kathitaṃ. </p>
            </h4>
            <h4>
              <h4n> 2. suññatalokasuttavaṇṇanā </h4n>
              <p>[03] 85^b^.^eb^ dutiye ^b^attaniyenā^eb^ti attano santakena  parikkhārena. evamettha anattalakkhaṇameva kathitaṃ. </p>
            </h4>
            <h4>
              <h4n> 3. saṃkhittadhammasuttavaṇṇanā </h4n>
              <p>[03] 86^b^.^eb^ tatiyaṃ khandhiyavagge ānandovāde (saṃ0 ni0   3.83) vuttanayeneva veditabbaṃ. </p>
            </h4>
            <h4>
              <h4n> 4. channasuttavaṇṇanā </h4n>
              <p>[03] 87^b^.^eb^ catutthe ^a^M3.0018^ea^ ^b^channo^eb^ti evaṃnāmako thero, na  abhinikkhamanaṃ nikkhantathero. ^b^paṭisallānā^eb^ti phalasamāpattito.  ^b^gilānapucchakā^eb^ti gilānupaṭṭhākā. gilānupaṭṭhānaṃ nāma  buddhapasatthaṃ buddhavaṇṇitaṃ, tasmā evamāha. ^b^sīsaveṭhaṃ dadeyyā^eb^ti  sīse veṭhanaṃ sīsaveṭhaṃ, tañca dadeyya. ^b^sattha^eb^nti  jīvitahārakasatthaṃ. ^b^nāvakaṅkhāmī^eb^ti na icchāmi.  ^b^pariciṇṇo^eb^ti paricarito. ^b^manāpenā^eb^ti manavaḍḍhanakena  kāyakammādinā. ettha ca satta sekhā paricaranti nāma, arahā  paricārī nāma, bhagavā pariciṇṇo nāma.</p>
              <p>[03] ^b^etañhi, āvuso, sāvakassa patirūpa^eb^nti, āvuso,  sāvakassa nāma etaṃ anucchavikaṃ. ^b^anupavajja^eb^nti appavattikaṃ  appaṭisandhikaṃ. ^b^pucchāvuso sāriputta, sutvā vedissāmā^eb^ti  ayaṃ sāvakapavāraṇā ^a^V3.0019^ea^ nāma. ^b^etaṃ^eb^ ^a^P2.0372^ea^  ^b^mamā^eb^tiādīni taṇhāmānadiṭṭhiggāhavasena vuttāni. ^b^nirodhaṃ  disvā^eb^ti khayavayaṃ ñatvā. ^b^netaṃ mama, nesohamasmi, na meso  attāti samanupassāmī^eb^ti aniccaṃ dukkhaṃ anattāti samanupassāmi.  ettakesu ṭhānesu channatthero sāriputtattherena pucchitaṃ pañhaṃ arahatte  pakkhipitvā kathesi. sāriputtatthero pana tassa puthujjanabhāvaṃ ñatvāpi  taṃ ``puthujjano''ti vā ``khīṇāsavo''ti vā avatvā tuṇhīyeva  ahosi. cundatthero panassa puthujjanabhāvaṃ saññāpessāmīti cintetvā  ovādaṃ adāsi.</p>
              <p>[03] tattha ^b^tasmā^eb^ti yasmā māraṇantikaṃ vedanaṃ adhivāsetuṃ  asakkonto satthaṃ āharāmīti vadati, tasmā puthujjano āyasmā, tena  idampi manasikarohīti dīpeti. yasmā vā channaṃ āyatanānaṃ  nirodhaṃ disvā cakkhādīni tiṇṇaṃ gāhānaṃ vasena na samanupassāmīti  vadasi. tasmā idampi tassa bhagavato sāsanaṃ āyasmatā  manasikātabbantipi puthujjanabhāvameva dīpento vadati.  ^b^niccakappa^eb^nti niccakālaṃ. ^b^nissitassā^eb^ti  taṇhāmānadiṭṭhīhi nissitassa. ^b^calita^eb^nti vipphanditaṃ hoti.  yathayidaṃ āyasmato uppannaṃ vedanaṃ adhivāsetuṃ asakkontassa ``ahaṃ  vedayāmi, mama vedanā''ti appahīnaggāhassa idāni vipphanditaṃ hoti,  imināpi naṃ ``puthujjanova tva''nti vadati.</p>
              <p>[03] ^b^passaddhī^eb^ti ^a^M3.0019^ea^ kāyacittapassaddhi, kilesapassaddhi nāma  hotīti attho. ^b^natiyā^eb^ti taṇhānatiyā. ^b^asatī^eb^ti  bhavatthāya ālayanikantipariyuṭṭhāne asati. ^b^āgatigati na  hotī^eb^ti paṭisandhivasena āgati nāma, cutivasena gamanaṃ nāma na  hoti. ^b^cutūpapāto^eb^ti cavanavasena cuti, upapajjanavasena upapāto.  ^b^nevidha na huraṃ na ubhayamantarenā^eb^ti na idhaloke na paraloke  na ubhayattha hoti. ^b^esevanto dukkhassā^eb^ti  vaṭṭadukkhakilesadukkhassa ^a^P2.0373^ea^ ayameva anto ayaṃ  paricchedo parivaṭumabhāvo hoti. ayameva hi ettha attho. ye pana  ``ubhayamantarenā''ti vacanaṃ gahetvā antarābhavaṃ icchanti, tesaṃ vacanaṃ  niratthakaṃ. antarābhavassa hi bhāvo abhidhamme paṭikkhittoyeva.  ``antarenā''ti vacanaṃ pana vikappantaradīpanaṃ. tasmā ayamettha  attho -- neva idha na huraṃ, aparo vikappo na ubhayanti.</p>
              <p>[03] ^b^satthaṃ āharesī^eb^ti jīvitahārakasatthaṃ āhari, āharitvā  kaṇṭhanāḷaṃ chindi. athassa tasmiṃ khaṇe maraṇabhayaṃ okkami,  gatinimittaṃ upaṭṭhāsi. so attano puthujjanabhāvaṃ ñatvā, saṃviggacitto  ^a^V3.0020^ea^ vipassanaṃ paṭṭhapetvā, saṅkhāre pariggaṇhanto arahattaṃ patvā, samasīsī  hutvā parinibbuto. ^b^sammukhāyeva anupavajjatā byākatā^eb^ti  kiñcāpi idaṃ therassa puthujjanakāle byākaraṇaṃ hoti; etena pana  byākaraṇena anantarāyamassa parinibbānaṃ ahosi. tasmā bhagavā  tadeva byākaraṇaṃ gahetvā kathesi.</p>
              <p>[03] ^b^upavajjakulānī^eb^ti upasaṅkamitabbakulāni. iminā thero,  ``bhante, evaṃ upaṭṭhākesu ca upaṭṭhāyikāsu ca vijjamānāsu so bhikkhu  tumhākaṃ sāsane parinibbāyissatī''ti pubbabhāgapaṭipattiyaṃ  kulasaṃsaggadosaṃ dassento pucchati. athassa bhagavā kulesu  saṃsaggābhāvaṃ dīpento ^b^honti hete sāriputtā^eb^tiādimāha.  imasmiṃ kira ṭhāne therassa kulesu asaṃsaṭṭhabhāvo pākaṭo ahosi.  sesaṃ sabbattha uttānameva. </p>
            </h4>
            <h4>
              <h4n> 5-6. puṇṇasuttādivaṇṇanā </h4n>
              <p>[03] 88-89^b^.^eb^ pañcame ^b^tañce^eb^ti taṃ cakkhuñceva rūpañca.  ^b^nandisamudayā dukkhasamudayo^eb^ti taṇhāya samodhānena  pañcakkhandhadukkhassa samodhānaṃ hoti. iti ^a^M3.0020^ea^ chasu dvāresu  ``nandisamudayā dukkhasamudayo''ti iminā dvinnaṃ saccānaṃ vasena  ^a^P2.0374^ea^ vaṭṭaṃ matthakaṃ pāpetvā dassesi. dutiyanaye  ^b^nirodho maggo^eb^ti dvinnaṃ saccānaṃ vasena vivaṭṭaṃ matthakaṃ pāpetvā  dassesi. ^b^iminā tvaṃ puṇṇā^eb^ti pāṭiyekko anusandhi. evaṃ  tāva vaṭṭavivaṭṭavasena desanaṃ arahatte pakkhipitvā idāni puṇṇattheraṃ  sattasu ṭhānesu sīhanādaṃ nadāpetuṃ ^b^iminā tva^eb^ntiādimāha.</p>
              <p>[03] ^b^caṇḍā^eb^ti duṭṭhā kibbisā. ^b^pharusā^eb^ti kakkhaḷā  ^b^akkosissantī^eb^ti dasahi akkosavatthūhi akkosissanti.  ^b^paribhāsissantī^eb^ti ``kiṃ samaṇo nāma tvaṃ, idañcidañca te  karissāmā''ti tajjessanti. ^b^evametthā^eb^ti evaṃ mayhaṃ ettha  bhavissati. ^b^daṇḍenā^eb^ti catuhatthadaṇḍena vā khadiradaṇḍena vā  ghaṭikamuggarena vā. ^b^satthenā^eb^ti ekatodhārādinā satthena.  ^b^satthahārakaṃ pariyesantī^eb^ti jīvitahārakasatthaṃ pariyesanti. idaṃ  thero tatiyapārājikavatthusmiṃ asubhakathaṃ sutvā attabhāvena  jigucchantānaṃ bhikkhūnaṃ satthahārakapariyesanaṃ sandhāyāha.  ^b^damūpasamenā^eb^ti ettha ^b^damo^eb^ti indriyasaṃvarādīnaṃ etaṃ nāmaṃ. </p>
              <p>[21] ``saccena ^a^V3.0021^ea^ danto damasā upeto, </p>
              <p>[22] vedantagū vusitabrahmacariyo''ti.. (saṃ0 ni0   1.195; su0 ni0 467) -- </p>
              <p>[07] ettha hi indriyasaṃvaro damoti vutto. ``yadi saccā  damā cāgā, khantyā bhiyyodha vijjatī''ti (su0 ni0 191; saṃ0  ni0  1.246) ettha paññā damoti vuttā. ``dānena damena  saṃyamena saccavajjenā''ti (dī0 ni0 1.165; ma0 ni0 2.226)  ettha uposathakammaṃ damoti vuttaṃ. imasmiṃ pana sutte khanti damoti  veditabbo. ^b^upasamo^eb^ti tasseva vevacanaṃ.</p>
              <p>[03] ^b^atha kho āyasmā puṇṇo^eb^ti ko panesa puṇṇo, kasmā ca  panettha gantukāmo ahosīti? sunāparantavāsiko eva esa,  sāvatthiyaṃ pana asappāyavihāraṃ sallakkhetvā tattha gantukāmo ahosi.</p>
              <p>[03] tatrāyaṃ ^a^M3.0021^ea^ anuppubbikathā -- sunāparantaraṭṭhe kira ekasmiṃ  vāṇijagāme ete dve bhātaro. tesu kadāci jeṭṭho pañca sakaṭasatāni  gahetvā janapadaṃ ^a^P2.0375^ea^ gantvā bhaṇḍaṃ āharati, kadāci  kaniṭṭho. imasmiṃ pana samaye kaniṭṭhaṃ ghare ṭhapetvā, jeṭṭhabhātiko pañca  sakaṭasatāni gahetvā, janapadacārikaṃ caranto anupubbena sāvatthiṃ  patvā, jetavanassa nātidūre sakaṭasatthaṃ nivesetvā bhuttapātarāso  parijanaparivuto phāsukaṭṭhāne nisīdi.</p>
              <p>[03] tena ca samayena sāvatthivāsino bhuttapātarāsā uposathaṅgāni  adhiṭṭhāya suddhuttarāsaṅgā gandhapupphādihatthā yena buddho, yena dhammo,  yena saṅgho, tanninnā tappoṇā tappabbhārā hutvā, dakkhiṇadvārena  nikkhamitvā jetavanaṃ gacchanti. so te disvā ``kahaṃ ime  gacchantī''ti ekaṃ manussaṃ pucchi. kiṃ tvaṃ, ayyo, na jānāsi?  loke buddhadhammasaṅgharatanāni nāma uppannāni, icceso mahājano satthu  santikaṃ dhammakathaṃ sotuṃ gacchatīti. tassa ``buddho''ti vacanaṃ  chavicammādīni chinditvā aṭṭhimiñjaṃ āhacca aṭṭhāsi. so attano  parijanaparivuto tāya parisāya saddhiṃ vihāraṃ gantvā, satthu  madhurassarena dhammaṃ desentassa parisapariyante ṭhito, dhammaṃ sutvā  pabbajjāya cittaṃ uppādesi. atha tathāgatena kālaṃ viditvā parisāya  uyyojitāya satthāraṃ ^a^V3.0022^ea^ upasaṅkamitvā, vanditvā, svātanāya nimantetvā,  dutiyadivase maṇḍapaṃ kāretvā, āsanāni paññāpetvā, buddhappamukhassa  saṅghassa mahādānaṃ datvā, bhuttapātarāso uposathaṅgāni adhiṭṭhāya  bhaṇḍāgārikaṃ pakkosāpetvā, ``ettakaṃ dhanaṃ vissajjitaṃ, ettakaṃ dhanaṃ na  vissajjita''nti sabbaṃ ācikkhitvā, ``imaṃ sāpateyyaṃ mayhaṃ  kaniṭṭhassa dehī''ti sabbaṃ niyyātetvā, satthu santike pabbajitvā,  kammaṭṭhānaparāyaṇo ahosi.</p>
              <p>[03] athassa kammaṭṭhānaṃ manasikarontassa kammaṭṭhānaṃ na upaṭṭhāti.  tato cintesi -- ``ayaṃ janapado mayhaṃ asappāyo, yaṃnūnāhaṃ satthu  santike kammaṭṭhānaṃ gahetvā sakaraṭṭhameva gaccheyya''nti. atha  pubbaṇhasamaye piṇḍāya caritvā, sāyanhe paṭisallānā vuṭṭhahitvā,  bhagavantaṃ upasaṅkamitvā, kammaṭṭhānaṃ kathāpetvā, satta ^a^P2.0376^ea^  sīhanāde naditvā, pakkāmi. tena vuttaṃ, ``atha kho  āyasmā puṇṇo...pe0... viharatī''ti.</p>
              <p>[03] kattha ^a^M3.0022^ea^ panāyaṃ vihāsīti? catūsu ṭhānesu vihāsi.  sunāparantaraṭṭhaṃ tāva pavisitvā ca ^b^abbuhatthapabbataṃ^eb^ nāma patvā  vāṇijagāmaṃ piṇḍāya pāvisi. atha naṃ kaniṭṭhabhātā sañjānitvā  bhikkhaṃ datvā, ``bhante, aññattha agantvā idheva vasathā''ti paṭiññaṃ  kāretvā tattheva vasāpesi.</p>
              <p>[03] tato ^b^samuddagirivihāraṃ^eb^ nāma agamāsi. tattha  ayakantapāsāṇehi paricchinditvā katacaṅkamo atthi, koci taṃ  caṅkamituṃ samattho nāma natthi. tattha samuddavīciyo āgantvā  ayakantapāsāṇesu paharitvā mahāsaddaṃ karonti. thero ``kammaṭṭhānaṃ  manasikarontānaṃ phāsuvihāro hotū''ti samuddaṃ nissaddaṃ katvā  adhiṭṭhāsi.</p>
              <p>[03] tato ^b^mātulagiriṃ^eb^ nāma agamāsi. tatthapi sakuṇasaṅgho  ussanno rattiñca divā ca saddo ekābaddhova ahosi. thero ``idaṃ  ṭhānaṃ na phāsuka''nti tato ^b^makulakārāmavihāraṃ^eb^ nāma gato.  so vāṇijagāmassa nātidūro naccāsanno gamanāgamanasampanno vivitto  appasaddo. thero ``imaṃ ṭhānaṃ phāsuka''nti tattha  rattiṭṭhānadivāṭṭhānacaṅkamanādīni kāretvā vassaṃ upagacchi. evaṃ catūsu  ṭhānesu vihāsi.</p>
              <p>[03] athekadivasaṃ ^a^V3.0023^ea^ tasmiṃyeva antovasse pañca vāṇijasatāni  ``parasamuddaṃ gacchāmā''ti nāvāya bhaṇḍaṃ pakkhipiṃsu.  nāvārohanadivase therassa kaniṭṭhabhātā theraṃ bhojetvā, therassa santike  sikkhāpadāni gahetvā, vanditvā, ``bhante, samuddo nāma asaddheyyo  anekantarāyo, amhe āvajjeyyāthā''ti vatvā nāvaṃ āruhi. nāvā  uttamajavena gacchamānā aññataraṃ dīpakaṃ pāpuṇi. manussā  ``pātarāsaṃ karissāmā''ti dīpake uttiṇṇā. tasmiṃ pana dīpake  aññaṃ kiñci natthi, candanavanameva ahosi.</p>
              <p>[03] atheko vāsiyā rukkhaṃ ākoṭetvā lohitacandanabhāvaṃ ñatvā  āha -- ``bho, mayaṃ lābhatthāya parasamuddaṃ ^a^P2.0377^ea^  gacchāma, ito ca uttari lābho nāma natthi, caturaṅgulamattā ghaṭikā  satasahassaṃ agghati. hāretabbayuttakaṃ bhaṇḍaṃ hāretvā candanassa  pūressāmā''ti te tathā kariṃsu ^a^M3.0023^ea^. candanavane adhivatthā amanussā  kujjhitvā, ``imehi amhākaṃ candanavanaṃ nāsitaṃ ghātessāma ne''ti  cintetvā -- ``idheva ghātitesu sabbaṃ ekakuṇapaṃ bhavissati,  samuddamajjhe nesaṃ nāvaṃ osīdessāmā''ti āhaṃsu. atha nesaṃ nāvaṃ  āruyha muhuttaṃ gatakāleyeva uppātikaṃ uṭṭhapetvā sayampi te amanussā  bhayānakāni rūpāni dassayiṃsu. bhītā manussā attano attano  devatānaṃ namassanti. therassa kaniṭṭho cūḷapuṇṇakuṭumbiko ``mayhaṃ  bhātā avassayo hotū''ti therassa namassamāno aṭṭhāsi.</p>
              <p>[03] theropi kira tasmiṃyeva khaṇe āvajjetvā, tesaṃ byasanuppattiṃ  ñatvā, vehāsaṃ uppatitvā, abhimukho aṭṭhāsi. amanussā theraṃ  disvāva ``ayyo puṇṇatthero etī''ti apakkamiṃsu, uppātikaṃ  sannisīdi. thero ``mā bhāyathā''ti te assāsetvā ``kahaṃ  gantukāmatthā''ti pucchi. bhante, amhākaṃ sakaṭṭhānameva gacchāmāti.  thero nāvaṅgaṇe akkamitvā ``etesaṃ icchitaṭṭhānaṃ gacchatū''ti adhiṭṭhāsi.  vāṇijā sakaṭṭhānaṃ gantvā, taṃ pavattiṃ puttadārassa ārocetvā,  ``etha theraṃ saraṇaṃ gacchāmā''ti pañcasatāpi attano pañcahi  mātugāmasatehi saddhiṃ tīsu saraṇesu patiṭṭhāya upāsakattaṃ paṭivedesuṃ.  tato nāvāya bhaṇḍaṃ otāretvā therassa ekaṃ koṭṭhāsaṃ katvā, ``ayaṃ,  bhante, tumhākaṃ koṭṭhāso''ti āhaṃsu. thero mayhaṃ visuṃ koṭṭhāsakiccaṃ  natthi. satthā pana tumhehi diṭṭhapubboti. na diṭṭhapubbo, bhanteti.  tena hi iminā satthu maṇḍalamāḷaṃ karotha. evaṃ satthāraṃ  passissathāti. te sādhu, bhanteti. tena ca koṭṭhāsena attano ca  koṭṭhāsehi maṇḍalamāḷaṃ kātuṃ ārabhiṃsu.</p>
              <p>[03] satthāpi ^a^V3.0024^ea^ kira taṃ āraddhakālato paṭṭhāya paribhogaṃ akāsi.  ārakkhamanussā rattiṃ obhāsaṃ disvā, ``mahesakkhā devatā  atthī''ti saññaṃ kariṃsu. upāsakā maṇḍalamāḷañca bhikkhusaṅghassa  ^a^P2.0378^ea^ ca senāsanāni niṭṭhāpetvā dānasambhāraṃ sajjetvā,  ``kataṃ, bhante, amhehi attano kiccaṃ, satthāraṃ pakkosathā''ti therassa  ārocesuṃ. thero sāyanhasamaye iddhiyā sāvatthiṃ gantvā, ``bhante,  vāṇijagāmavāsino tumhe daṭṭhukāmā ^a^M3.0024^ea^, tesaṃ anukampaṃ karothā''ti  bhagavantaṃ yāci. bhagavā adhivāsesi. thero sakaṭṭhānameva paccāgato.</p>
              <p>[03] bhagavāpi ānandattheraṃ āmantesi, ``ānanda, sve sunāparante  vāṇijagāme piṇḍāya carissāma, tvaṃ ekūnapañcasatānaṃ bhikkhūnaṃ  salākaṃ dehī''ti. thero ``sādhu, bhante''ti bhikkhusaṅghassa tamatthaṃ  ārocetvā, ``ākāsacārī bhikkhū salākaṃ gaṇhantū''ti āha.  taṃdivasaṃ kuṇḍadhānatthero paṭhamaṃ salākaṃ aggahesi.  vāṇijagāmavāsinopi ``sve kira satthā āgamissatī''ti gāmamajjhe  maṇḍapaṃ katvā dānaggaṃ sajjayiṃsu. bhagavā pātova sarīrapaṭijagganaṃ  katvā, gandhakuṭiṃ pavisitvā, phalasamāpattiṃ appetvā, nisīdi.  sakkassa paṇḍukambalasilāsanaṃ uṇhaṃ ahosi. so ``kiṃ ida''nti  āvajjetvā satthu sunāparantagamanaṃ disvā, vissakammaṃ āmantesi,  ``tāta, ajja bhagavā tiṃsamattāni yojanasatāni piṇḍacāraṃ  gamissati. pañca kūṭāgārasatāni māpetvā jetavanadvārakoṭṭhakamatthake  gamanasajjāni katvā ṭhapehī''ti. so tathā akāsi. bhagavato  kūṭāgāraṃ catumukhaṃ ahosi, dvinnaṃ aggasāvakānaṃ dvimukhāni, sesāni  ekamukhāni, satthā gandhakuṭito nikkhamitvā paṭipāṭiyā  ṭhapitakūṭāgāresu dhurakūṭāgāraṃ pāvisi. dve aggasāvake ādiṃ katvā  ekūnapañcabhikkhusatānipi kūṭāgāragatāni ahesuṃ. ekaṃ tucchaṃ  kūṭāgāraṃ ahosi, pañcapi kūṭāgārasatāni ākāse uppattiṃsu.</p>
              <p>[03] satthā ^b^saccabandhapabbataṃ^eb^ nāma patvā kūṭāgāraṃ ākāse  ṭhapesi. tasmiṃ pabbate saccabandho nāma micchādiṭṭhikatāpaso mahājanaṃ  micchādiṭṭhiṃ uggaṇhāpento lābhaggayasaggappatto ^a^P2.0379^ea^  hutvā vasati, abbhantare cassa antocāṭiyaṃ padīpo viya  arahattaphalassa upanissayo jalati. taṃ disvā ``dhammamassa  kathessāmī''ti gantvā dhammaṃ desesi. tāpaso desanāpariyosāne  arahattaṃ pāpuṇi. maggenevassa abhiññā āgatā. so ehibhikkhu  hutvā iddhimayapattacīvaradharo tucchakūṭāgāraṃ pāvisi.</p>
              <p>[03] bhagavā ^a^V3.0025^ea^ ^a^M3.0025^ea^ kūṭāgāragatehi pañcahi bhikkhusatehi saddhiṃ vāṇijagāmaṃ  gantvā, kūṭāgārāni adissamānakāni katvā, vāṇijagāmaṃ pāvisi.  vāṇijā buddhappamukhassa saṅghassa mahādānaṃ datvā satthāraṃ  makulakārāmaṃ nayiṃsu. satthā maṇḍalamāḷaṃ pāvisi. mahājano yāva  satthā bhattadarathaṃ paṭippassambheti, tāva pātarāsaṃ katvā uposathaṅgāni  samādāya bahuṃ gandhañca pupphañca ādāya dhammassavanatthāya ārāmaṃ  paccāgamāsi. satthā dhammaṃ desesi. mahājanassa bandhanamokkho  jāto, mahantaṃ buddhakolāhalaṃ ahosi.</p>
              <p>[03] satthā mahājanassa saṅgahatthāya sattāhaṃ tattheva vasi, aruṇaṃ pana  mahāgandhakuṭiyaṃyeva uṭṭhapesi. sattāhampi dhammadesanāpariyosāne  caturāsītiyā pāṇasahassānaṃ dhammābhisamayo ahosi. tattha sattāhaṃ  vasitvā, vāṇijagāme piṇḍāya caritvā, ``tvaṃ idheva vasāhī''ti  puṇṇattheraṃ nivattetvā antare ^b^nammadānadī^eb^ nāma atthi, tassā  tīraṃ agamāsi. nammadā nāgarājā satthu paccuggamanaṃ katvā,  nāgabhavanaṃ pavesetvā, tiṇṇaṃ ratanānaṃ sakkāraṃ akāsi. satthā tassa  dhammaṃ kathetvā nāgabhavanā nikkhami. so ``mayhaṃ, bhante,  paricaritabbaṃ dethā''ti yāci. bhagavā nammadānadītīre padacetiyaṃ  dassesi. taṃ vīcīsu āgatāsu pidhīyati, gatāsu vivarīyati.  mahāsakkārapattaṃ ahosi. satthā tato nikkhamitvā saccabandhapabbataṃ  gantvā saccabandhaṃ āha -- ``tayā mahājano apāyamagge otārito.  tvaṃ idheva vasitvā, etesaṃ laddhiṃ vissajjāpetvā, nibbānamagge  patiṭṭhāpehī''ti. sopi paricaritabbaṃ yāci. satthā ghanapiṭṭhipāsāṇe  allamattikapiṇḍamhi lañchanaṃ viya padacetiyaṃ dassesi. tato  jetavanameva gato. etamatthaṃ sandhāya ^b^teneva  antaravassenā^eb^tiādi vuttaṃ.</p>
              <p>[03] ^b^parinibbāyī^eb^ti ^a^P2.0380^ea^ anupādisesāya  nibbānadhātuyā parinibbāyi. mahājano therassa satta divasāni  sarīrapūjaṃ katvā, bahūni gandhakaṭṭhāni samodhānetvā, sarīraṃ jhāpetvā  dhātuyo ādāya cetiyaṃ akāsi. ^b^sambahulā bhikkhū^eb^ti therassa  āḷāhanaṭṭhāne ṭhitabhikkhū. sesaṃ sabbattha uttānameva. chaṭṭhaṃ  uttānameva. </p>
            </h4>
            <h4>
              <h4n> 7-8. paṭhamaejāsuttādivaṇṇanā </h4n>
              <p>[03] 90-91^b^.^eb^ sattame ^a^M3.0026^ea^ ^b^ejā^eb^ti taṇhā. sā hi  calanaṭṭhena ejāti vuccati. sāva ābādhanaṭṭhena ^a^V3.0026^ea^ ^b^rogo,^eb^ anto  dussanaṭṭhena ^b^gaṇḍo,^eb^ nikantanaṭṭhena ^b^sallaṃ. tasmā^eb^ti yasmā  ejā rogo ceva gaṇḍo ca sallañca, tasmā. ^b^cakkhuṃ na  maññeyyā^eb^tiādi vuttanayameva, idhāpi sabbaṃ heṭṭhā gahitameva  saṃkaḍḍhitvā dassitaṃ. aṭṭhamaṃ vuttanayameva. </p>
            </h4>
            <h4>
              <h4n> 9-10. paṭhamadvayasuttādivaṇṇanā </h4n>
              <p>[03] 92-93^b^.^eb^ navame ^b^dvaya^eb^nti dve dve koṭṭhāse. dasame  ^b^itthetaṃ dvaya^eb^nti evametaṃ dvayaṃ. ^b^calañceva byathañcā^eb^ti  attano sabhāvena asaṇṭhahanato calati ceva byathati ca. ^b^yopi  hetu yopi paccayo^eb^ti cakkhuviññāṇassa vatthārammaṇaṃ hetu ceva paccayo  ca. ^b^kuto niccaṃ bhavissatī^eb^ti kena kāraṇena niccaṃ bhavissati.  yathā pana dāsassa dāsiyā kucchismiṃ jāto putto parova dāso  hoti, evaṃ aniccameva hotīti attho. ^b^saṅgatī^eb^ti sahagati.  ^b^sannipāto^eb^ti ekato sannipatanaṃ. ^b^samavāyo^eb^ti ekato  samāgamo. ^b^ayaṃ vuccati cakkhusamphasso^eb^ti iminā  saṅgatisannipātasamavāyasaṅkhātena paccayena uppannattā paccayanāmeneva  saṅgati sannipāto samavāyoti ayaṃ vuccati cakkhusamphasso.</p>
              <p>[03] ^b^sopi hetū^eb^ti phassassa vatthu ārammaṇaṃ sahajātā tayo  khandhāti ayaṃ hetu. ^b^phuṭṭho^eb^ti upayogatthe paccattaṃ, phassena  phuṭṭhameva gocaraṃ vedanā vedeti, cetanā ceteti, saññā sañjānātīti  attho. phuṭṭhoti vā phassasamaṅgīpuggalo ^a^P2.0381^ea^, phassena  phuṭṭhārammaṇameva vedanādīhi vedeti ceteti sañjānātītipi vuttaṃ hoti.  iti imasmiṃ sutte samatiṃsakkhandhā kathitā honti. kathaṃ?  cakkhudvāre tāva vatthu ceva ārammaṇañca rūpakkhandho, phuṭṭho vedetīti  vedanākkhandho, cetetīti saṅkhārakkhandho, sañjānātīti  saññākkhandho, vijānātīti viññāṇakkhandhoti. sesadvāresupi  eseva nayo. manodvārepi hi vatthurūpaṃ ekantato rūpakkhandho, rūpe  pana ārammaṇe sati ārammaṇampi rūpakkhandhoti cha pañcakātiṃsa  honti. saṅkhepena panete chasupi dvāresu pañceva ^a^M3.0027^ea^ khandhāti sapaccaye  pañcakkhandhe aniccāti vitthāretvā vuccamāne bujjhanakānaṃ ajjhāsayena  idaṃ suttaṃ desitanti. </p>
              <p>[06] channavaggo navamo. </p>
            </h4>
          </h3>
          <h3>
            <h3n> 10. saḷavaggo </h3n>
            <h4>
              <h4n> 1. adantāguttavaṇṇanā </h4n>
              <p>[03] 94^b^.^eb^ saḷavaggassa ^a^V3.0027^ea^ paṭhame ^b^adantā^eb^ti adamitā.  ^b^aguttā^eb^ti agopitā. ^b^arakkhitā^eb^ti na rakkhitā.  ^b^asaṃvutā^eb^ti apihitā. ^b^dukkhādhivāhā hontī^eb^ti  nerayikādibhedaṃ adhikadukkhaṃ āvahanakā honti. ^b^sukhādhivāhā  hontī^eb^ti jhānamaggaphalapabhedaṃ adhikasukhaṃ āvahanakā honti.  adhivahātipi pāṭho, esevattho.</p>
              <p>[03] ^b^saḷevā^eb^ti cha eva. ^b^asaṃvuto yattha dukkhaṃ  nigacchatī^eb^ti yesu āyatanesu saṃvaravirahito dukkhaṃ pāpuṇāti.  ^b^tesañca ye saṃvaraṇaṃ avedisu^eb^nti ye tesaṃ āyatanānaṃ saṃvaraṃ  vindiṃsu paṭilabhiṃsu. ^b^viharantānavassutā^eb^ti viharanti  anavassutā atintā.</p>
              <p>[03] ^b^asāditañca sādu^eb^nti assādavantañca madhurañca.  ^b^phassadvayaṃ sukhadukkhe upekkhe^eb^ti sukhaphassañca dukkhaphassañcāti  idaṃ phassadvayaṃ upekkhe, upekkhāmevettha uppādeyyāti attho.  phassadvayaṃ sukhadukkhaṃ upekkhoti vā pāṭho, phassahetukaṃ sukhadukkhaṃ  upekkho, sukhe anurodhaṃ dukkhe ca virodhaṃ anuppādento upekkhako  bhaveyyātipi attho. ^b^anānuruddho^eb^ ^a^P2.0382^ea^  ^b^aviruddho kenacī^eb^ti kenaci saddhiṃ neva anuruddho na viruddho  bhaveyya.</p>
              <p>[03] ^b^papañcasaññā^eb^ti kilesasaññāya papañcasaññā nāma hutvā.  ^b^itarītarā narā^eb^ti lāmakasattā ^b^papañcayantā upayantī^eb^ti  papañcayamānā vaṭṭaṃ upagacchanti. ^b^saññino^eb^ti sasaññā sattā.  ^b^manomayaṃ gehasitañca sabba^eb^nti sabbameva pañcakāmaguṇagehanissitaṃ  manomayaṃ vitakkaṃ. ^b^panujjā^eb^ti panuditvā nīharitvā.  ^b^nekkhammasitaṃ irīyatī^eb^ti dabbajātiko bhikkhu nekkhammasitaṃ  iriyena irīyati.</p>
              <p>[03] ^b^chassu yadā^eb^ ^a^M3.0028^ea^ ^b^subhāvito^eb^ti chasu ārammaṇesu yadā suṭṭhu  bhāvito. ^b^phuṭṭhassa cittaṃ na vikampate^eb^ ^a^V3.0028^ea^ ^b^kvacī^eb^ti sukhaphassena vā  dukkhaphassena vā phuṭṭhassa kismiñci cittaṃ na kampati na vedhati.  ^b^bhavattha jātimaraṇassa pāragā^eb^ti jātimaraṇānaṃ pāraṃ nibbānaṃ  gamakā hotha. </p>
            </h4>
            <h4>
              <h4n> 2. mālukyaputtasuttavaṇṇanā </h4n>
              <p>[03] 95^b^.^eb^ dutiye ^b^mālukyaputto^eb^ti mālukyabrāhmaṇiyā  putto. ^b^etthā^eb^ti etasmiṃ tava ovādāyācane. iminā theraṃ  apasādetipi ussādetipi. kathaṃ? ayaṃ kira daharakāle rūpādīsu  pamajjitvā pacchā mahallakakāle araññavāsaṃ patthento kammaṭṭhānaṃ yācati.  atha bhagavā ``ettha dahare kiṃ vakkhāma? mālukyaputto viya  tumhepi taruṇakāle pamajjitvā mahallakakāle araññaṃ pavisitvā  samaṇadhammaṃ kareyyāthā''ti iminā adhippāyena bhaṇanto theraṃ  apasādeti nāma.</p>
              <p>[03] yasmā pana thero mahallakakālepi araññaṃ pavisitvā samaṇadhammaṃ  kātukāmo, tasmā bhagavā ``ettha dahare kiṃ vakkhāma? ayaṃ amhākaṃ  mālukyaputto ^a^P2.0383^ea^ mahallakakālepi araññaṃ pavisitvā  samaṇadhammaṃ kattukāmo kammaṭṭhānaṃ yācati, tumhe nāma taruṇakālepi  vīriyaṃ na karothā''ti iminā adhippāyena bhaṇanto theraṃ ussādeti  nāma.</p>
              <p>[03] ^b^yatra hi nāmā^eb^ti yo nāma. ^b^kiñcāpāha^eb^nti  kiñcāpi ``ahaṃ mahallako''ti ñātaṃ. yadi ahaṃ mahallako, mahallako  samānopi sakkhissāmi samaṇadhammaṃ kātuṃ, desetu me, bhante, bhagavāti  adhippāyena mahallakabhāvaṃ anuggaṇhanto ovādañca pasaṃsanto evamāha.</p>
              <p>[03] ^b^adiṭṭhā adiṭṭhapubbā^eb^ti imasmiṃ attabhāve adiṭṭhā atītepi  adiṭṭhapubbā. ^b^na ca passasī^eb^ti etarahipi na passasi.  ^b^na ca te hoti passeyya^eb^nti evaṃ samannāhāropi te yattha natthi,  api nu te tattha chandādayo uppajjeyyunti pucchati.</p>
              <p>[03] ^b^diṭṭhe diṭṭhamatta^eb^nti rūpāyatane cakkhuviññāṇena diṭṭhe  diṭṭhamattaṃ bhavissati. cakkhuviññāṇañhi rūpe rūpamattameva passati,  na niccādisabhāvaṃ, iti sesaviññāṇehipi me ettha diṭṭhamattameva cittaṃ  bhavissatīti attho. atha vā ^a^M3.0029^ea^ diṭṭhe diṭṭhaṃ nāma cakkhuviññāṇaṃ, rūpe  rūpavijānananti ^a^V3.0029^ea^ attho. ^b^mattā^eb^ti pamāṇaṃ, diṭṭhaṃ mattā assāti  diṭṭhamattaṃ, cittaṃ, cakkhuviññāṇamattameva me cittaṃ bhavissatīti attho.  idaṃ vuttaṃ hoti -- yathā āpāthagatarūpe cakkhuviññāṇaṃ na rajjati  na dussati na muyhati, evaṃ rāgādivirahena cakkhuviññāṇamattameva  javanaṃ bhavissati, cakkhuviññāṇapamāṇeneva javanaṃ ṭhapessāmīti.  atha vā diṭṭhaṃ nāma cakkhuviññāṇena diṭṭharūpaṃ, diṭṭhe diṭṭhamattaṃ nāma  tattheva uppannaṃ sampaṭicchanasantīraṇavoṭṭhabbanasaṅkhātaṃ cittattayaṃ. yathā  taṃ na rajjati, na dussati, na muyhati, evaṃ āpāthagate rūpe teneva  sampaṭicchanādippamāṇena javanaṃ uppādessāmi, nāhaṃ taṃ pamāṇaṃ  atikkamitvā ^a^P2.0384^ea^ rajjanādivasena uppajjituṃ dassāmīti  ayamettha attho. eseva nayo ^b^sutamutesu^eb^.</p>
              <p>[03] ^b^viññāte viññātamatta^eb^nti ettha pana viññātaṃ nāma  manodvārāvajjanena viññātārammaṇaṃ, tasmiṃ viññāte viññātamattanti  āvajjanapamāṇaṃ. yathā āvajjanena na rajjati na dussati na muyhati,  evaṃ rajjanādivasena uppajjituṃ adatvā āvajjanapamāṇeneva cittaṃ  ṭhapessāmīti ayamettha attho.</p>
              <p>[03] ^b^yato^eb^ti yadā. ^b^tato^eb^ti tadā. ^b^na tenā^eb^ti  tena rāgena vā ratto, dosena vā duṭṭho, mohena vā mūḷho na  bhavissati. ^b^tato tvaṃ mālukyaputta na tatthā^eb^ti yadā tvaṃ tena  rāgena vā dosamohehi vā ratto vā duṭṭho vā mūḷho vā na  bhavissasi, tadā tvaṃ na tattha tasmiṃ diṭṭhe vā sutamutaviññāte vā  paṭibaddho allīno patiṭṭhito nāma bhavissasi. ^b^nevidhā^eb^tiādi  vuttatthameva.</p>
              <p>[03] ^b^sati muṭṭhā^eb^ti sati naṭṭhā. ^b^tañca ajjhosā^eb^ti taṃ  ārammaṇaṃ gilitvā. ^b^abhijjhā ca vihesā cā^eb^ti abhijjhāya  ca vihiṃsāya ca. atha vā ``tassa vaḍḍhantī''ti padenāpi saddhiṃ  yojetabbaṃ, abhijjhā ca vihesā cāti imepi dve dhammā tassa  vaḍḍhantīti attho.</p>
              <p>[03] ^b^cittamassūpahaññatī^eb^ti abhijjhāvihesāhi assa cittaṃ  upahaññati. ^b^ācinato^eb^ti ācinantassa. ^b^ārā nibbāna  vuccatī^eb^ti evarūpassa puggalassa nibbānaṃ nāma dūre pavuccati.  ^b^ghatvā^eb^ti ghāyitvā. ^b^bhotvā^eb^ti bhutvā sāyitvā ^a^M3.0030^ea^ lehitvā.  ^b^phussā^eb^ti phusitvā. ^b^paṭissato^eb^ti paṭissatisaṅkhātāya  ^a^V3.0030^ea^ satiyā yutto. ^b^sevato cāpi vedana^eb^nti catumaggasampayuttaṃ  nibbattitalokuttaravedanaṃ sevantassa. ^b^khīyatī^eb^ti khayaṃ gacchati.  kiṃ taṃ? dukkhampi kilesajātampi. ^b^aññataro^eb^ti  asītiyā mahāsāvakānaṃ abbhantaro eko. iti imasmiṃ sutte  gāthāhipi vaṭṭavivaṭṭameva kathitaṃ. </p>
            </h4>
            <h4>
              <h4n> 3. parihānadhammasuttavaṇṇanā </h4n>
              <p>[03] 96^b^.^eb^ tatiye ^b^parihānadhamma^eb^nti parihānasabhāvaṃ.  ^b^abhibhāyatanānī^eb^ti abhibhavitāni āyatanāni.  ^b^sarasaṅkappā^eb^ti ettha sarantīti sarā, dhāvantīti attho. sarā  ca ^a^P2.0385^ea^ te saṅkappā ca ^b^sarasaṅkappā.  saṃyojaniyā^eb^ti bandhaniyā bandhanassa paccayabhūtā. ^b^tañce  bhikkhū^eb^ti taṃ evaṃ uppannaṃ kilesajātaṃ, taṃ vā ārammaṇaṃ.  ^b^adhivāsetī^eb^ti citte āropetvā vāseti. ^b^nappajahatī^eb^ti  chandarāgappahānena na pajahati. evaṃ sabbapadehi yojetabbaṃ.  ^b^abhibhāyatanañhetaṃ vuttaṃ bhagavatā^eb^ti etaṃ buddhena bhagavatā  abhibhavitaṃ āyatananti kathitaṃ. idha dhammaṃ pucchitvā vibhajantena  puggalena dhammo dassito. </p>
            </h4>
            <h4>
              <h4n> 4. pamādavihārīsuttavaṇṇanā </h4n>
              <p>[03] 97^b^.^eb^ catutthe ^b^asaṃvutassā^eb^ti apihitassa na  pidahitvā sañchāditvā ṭhapitassa. ^b^byāsiñcatī^eb^ti  viāsiñcati, kilesatintaṃ hutvā vattati. ^b^pāmojja^eb^nti  dubbalapīti. ^b^pītī^eb^ti balavapīti. ^b^passaddhī^eb^ti  darathapassaddhi. ^b^dhammā na pātubhavantī^eb^ti samathavipassanādhammā  na uppajjanti. imasmiṃ sutte puggalaṃ pucchitvā vibhajantena dhammena  puggalo dassito. </p>
            </h4>
            <h4>
              <h4n> 5. saṃvarasuttavaṇṇanā </h4n>
              <p>[03] 98^b^.^eb^ pañcame ^b^kathañca, bhikkhave, asaṃvaro^eb^ti  idaṃ maggakusalassa vāmaṃ muñcitvā dakkhiṇaṃ gaṇheyyāsīti paṭhamaṃ  pahātabbamaggakkhānaṃ viya uddesakkamena avatvā desanākusalatāya paṭhamaṃ  pahātabbadhammakkhānavasena vuttanti veditabbaṃ. idha dhammaṃ pucchitvā  dhammova vibhatto. </p>
            </h4>
            <h4>
              <h4n> 6. samādhisuttavaṇṇanā </h4n>
              <p>[03] 99^b^.^eb^ chaṭṭhe ^a^V3.0031^ea^ ^a^M3.0031^ea^ ^b^samādhi^eb^nti cittekaggataṃ. idañhi  suttaṃ cittekaggatāya parihāyamāne disvā, ``imesaṃ cittekaggataṃ  labhantānaṃ kammaṭṭhānaṃ phātiṃ gamissatī''ti ñatvā kathitaṃ. </p>
            </h4>
            <h4>
              <h4n> 7. paṭisallānasuttavaṇṇanā </h4n>
              <p>[03] 100^b^.^eb^ sattame ^a^P2.0386^ea^ ^b^paṭisallāna^eb^nti  kāyavivekaṃ. idañhi suttaṃ kāyavivekena parihāyamāne disvā,  ``imesaṃ kāyavivekaṃ labhantānaṃ kammaṭṭhānaṃ phātiṃ gamissatī''ti ñatvā  kathitaṃ. </p>
            </h4>
            <h4>
              <h4n> 8-9. paṭhamanatumhākaṃsuttādivaṇṇanā </h4n>
              <p>[03] 101-102^b^.^eb^ aṭṭhamaṃ upamāya parivāretvā kathite bujjhanakānaṃ,  navamaṃ suddhikavaseneva bujjhanakānaṃ ajjhāsayavasena vuttaṃ. attho pana  ubhayatthāpi khandhiyavagge vuttanayeneva veditabbo. </p>
            </h4>
            <h4>
              <h4n> 10. udakasuttavaṇṇanā </h4n>
              <p>[03] 103^b^.^eb^ dasame ^b^udako suda^eb^nti ettha ^b^suda^eb^nti  nipātamattaṃ. ^b^udako^eb^ti tassa nāmaṃ. ^b^idaṃ jātu vedagū^eb^ti  ettha ^b^ida^eb^nti nipātamattaṃ. atha vā idaṃ mama vacanaṃ suṇāthāti  dīpento evamāha. ^b^jātu vedagū^eb^ti ahaṃ ekaṃseneva vedagū,  vedasaṅkhātena ñāṇena neyyesu gato, vedaṃ vā gato adhigato,  paṇḍitohamasmīti attho. ^b^sabbajī^eb^ti ekaṃsena sabbavaṭṭaṃ  jinitvā abhibhavitvā ṭhitosmīti vadati. ^b^apalikhataṃ  gaṇḍamūla^eb^nti apalikhataṃ dukkhamūlaṃ. ^b^palikhaṇi^eb^nti palikhataṃ  mayā, khanitvā ṭhitosmīti dīpeti.</p>
              <p>[03] ^b^mātāpettikasambhavassā^eb^ti mātito ca pitito ca  nibbattena mātāpettikena sukkasoṇitena sambhūtassa.  ^b^odanakummāsūpacayassā^eb^ti odanena ceva kummāsena ca  upacitassa vaḍḍhitassa.  ^b^aniccucchādanaparimaddanabhedanaviddhaṃsanadhammassā^eb^ti ettha ayaṃ  kāyo hutvā abhāvaṭṭhena aniccadhammo ^a^V3.0032^ea^, duggandhavighātatthāya  tanuvilepanena ucchādanadhammo, aṅgapaccaṅgābādhavinodanatthāya  khuddakasambāhanena ^a^P2.0387^ea^ parimaddanadhammo, daharakāle  ^a^M3.0032^ea^ vā ūrūsu sayāpetvā gabbhavāsena dussaṇṭhitānaṃ tesaṃ tesaṃ aṅgānaṃ  saṇṭhānasampādanatthaṃ añchanapīḷanādīnaṃ vasena parimaddanadhammo, evaṃ  pariharitopi ca bhedanaviddhaṃsanadhammo bhijjati ceva vikirati ca, evaṃ  sabhāvoti attho.</p>
              <p>[03] tattha mātāpettikasambhavaodanakummāsūpacayaparimaddanapadehi vaḍḍhi  kathitā, aniccabhedanaviddhaṃsanapadehi parihāni. purimehi vā tīhi  samudayo, pacchimehi atthaṅgamoti. evaṃ cātumahābhūtikassa kāyassa  vaḍḍhiparihāninibbattibhedā dassitā. sesaṃ uttānatthamevāti. </p>
              <p>[06] saḷavaggo dasamo. </p>
              <p>[06] dutiyo paṇṇāsako. </p>
            </h4>
          </h3>
          <h3>
            <h3n> 11. yogakkhemivaggo </h3n>
            <h4>
              <h4n> 1. yogakkhemisuttavaṇṇanā </h4n>
              <p>[03] 104^b^.^eb^ yogakkhemivaggassa paṭhame  ^b^yogakkhemipariyāya^eb^nti catūhi yogehi khemino kāraṇabhūtaṃ.  ^b^dhammapariyāya^eb^nti dhammakāraṇaṃ. ^b^akkhāsi yoga^eb^nti yuttiṃ  kathesi. ^b^tasmā^eb^ti kasmā? kiṃ akkhātattā, udāhu  pahīnattāti? pahīnattā. na hi akkhānena yogakkhemi nāma hoti. </p>
            </h4>
            <h4>
              <h4n> 2-10. upādāyasuttādivaṇṇanā </h4n>
              <p>[03] 105-113^b^.^eb^ dutiye vedanāsukhadukkhaṃ kathitaṃ, taṃ pana  vipākasukhadukkhaṃ vaṭṭati. tatiye ^b^dukkhassā^eb^ti vaṭṭadukkhassa.  catutthe ^b^lokassā^eb^ti saṅkhāralokassa. pañcamādīsu yaṃ vattabbaṃ  siyā, taṃ khandhiyavagge vuttanayameva. </p>
              <p>[06] yogakkhemivaggo ekādasamo. </p>
            </h4>
          </h3>
          <h3>
            <h3n> 12. lokakāmaguṇavaggo </h3n>
            <h4>
              <h4n> 1-2. paṭhamamārapāsasuttādivaṇṇanā </h4n>
              <p>[03] 114-115^b^.^eb^ lokakāmaguṇavaggassa ^a^V3.0033^ea^ ^a^M3.0033^ea^ ^a^P2.0388^ea^ paṭhame  ^b^āvāsagato^eb^ti vasanaṭṭhānaṃ gato. ^b^mārassa vasaṃ gato^eb^ti  tividhassāpi mārassa vasaṃ gato. ^b^paṭimukka'ssa mārapāso^eb^ti  assa gīvāya mārapāso paṭimukko pavesito. dutiyaṃ uttānameva. </p>
            </h4>
            <h4>
              <h4n> 3. lokantagamanasuttavaṇṇanā </h4n>
              <p>[03] 116^b^.^eb^ tatiye ^b^lokassā^eb^ti cakkavāḷalokassa.  ^b^lokassa anta^eb^nti saṅkhāralokassa antaṃ. ^b^vihāraṃ  pāvisī^eb^ti ``mayi vihāraṃ paviṭṭhe ime bhikkhū, imaṃ uddesaṃ ānandaṃ  pucchissanti, so ca tesaṃ mama sabbaññutaññāṇena saṃsanditvā  kathessati. tato naṃ thomessāmi, mama thomanaṃ sutvā bhikkhū  ānandaṃ upasaṅkamitabbaṃ, vacanañcassa sotabbaṃ saddhātabbaṃ maññissanti,  taṃ nesaṃ bhavissati dīgharattaṃ hitāya sukhāyā''ti cintetvā saṃkhittena  bhāsitassa vitthārena atthaṃ avibhajitvāva nisinnāsane antarahito  gandhakuṭiyaṃ pāturahosi. tena vuttaṃ ``uṭṭhāyāsanā vihāraṃ  pāvisī''ti.</p>
              <p>[03] ^b^satthu ceva saṃvaṇṇito^eb^ti satthārā ca pasattho.  ^b^viññūna^eb^nti idampi karaṇatthe sāmivacanaṃ, paṇḍitehi  sabrahmacārīhi ca sambhāvitoti attho. ^b^pahotī^eb^ti sakkoti.  ^b^atikkammeva mūlaṃ atikkammeva khandha^eb^nti sāro nāma mūle vā  khandhe vā bhaveyya, tampi atikkamitvāti attho.  ^b^evaṃsampadamida^eb^nti evaṃsampattikaṃ, īdisanti attho.  ^b^atisitvā^eb^ti atikkamitvā. ^b^jānaṃ jānātī^eb^ti  jānitabbameva jānāti. ^b^passaṃ passatī^eb^ti passitabbameva  passati. yathā vā ekacco viparītaṃ gaṇhanto jānantopi na  jānāti, passantopi na passati, na evaṃ bhagavā. bhagavā pana  jānanto jānāti, passanto passatiyeva. svāyaṃ  dassanapariṇāyakaṭṭhena ^b^cakkhubhūto^eb^. viditakaraṇaṭṭhena  ^b^ñāṇabhūto^eb^ ^a^P2.0389^ea^. aviparītasabhāvaṭṭhena  pariyattidhammapavattanato vā hadayena cintetvā vācāya  nicchāritadhammamayoti ^b^dhammabhūto^eb^. seṭṭhaṭṭhena ^b^brahmabhūto^eb^.  atha vā cakkhu ^a^V3.0034^ea^ viya bhūtoti cakkhubhūto. evametesu padesu attho  veditabbo. svāyaṃ dhammassa ^a^M3.0034^ea^ vattanato ^b^vattā^eb^. pavattanato  ^b^pavattā^eb^. atthaṃ nīharitvā nīharitvā dassanasamatthatāya  ^b^atthassa ninnetā^eb^. amatādhigamāya paṭipattiṃ desetīti  ^b^amatassa dātā^eb^.</p>
              <p>[03] ^b^agaruṃ karitvā^eb^ti punappunaṃ yācāpentopi hi garuṃ karoti  nāma. attano sekkhapaṭisambhidāñāṇe ṭhatvā sinerupādato vālikaṃ  uddharamāno viya dubbiññeyyaṃ katvā kathentopi garuṃ karotiyeva nāma.  evaṃ akatvā amhe punappunaṃ ayācāpetvā suviññeyyampi no katvā  kathehīti vuttaṃ hoti.</p>
              <p>[03] ^b^yaṃ kho vo^eb^ti yaṃ kho tumhākaṃ. ^b^cakkhunā kho,  āvuso, lokasmiṃ lokasaññī hoti lokamānī^eb^ti cakkhuñhi loke  appahīnadiṭṭhi puthujjano sattalokavasena lokoti sañjānāti ceva  maññati ca, tathā cakkavāḷalokavasena. na hi aññatra cakkhādīhi  dvādasāyatanehi tassa sā saññā vā māno vā uppajjati. tena vuttaṃ,  ``cakkhunā kho, āvuso, lokasmiṃ lokasaññī hoti  lokamānī''ti. imassa ca lokassa gamanena anto nāma ñātuṃ vā  daṭṭhuṃ vā pattuṃ vā na sakkā. lujjanaṭṭhena pana tasseva cakkhādibhedassa  lokassa nibbānasaṅkhātaṃ antaṃ appatvā vaṭṭadukkhassa antakiriyā  nāma natthīti veditabbā.</p>
              <p>[03] evaṃ pañhaṃ vissajjetvā idāni ``sāvakena pañho kathitoti  mā nikkaṅkhā ahuvattha, ayaṃ bhagavā sabbaññutaññāṇatulaṃ gahetvā  nisinno. icchamānā tameva upasaṅkamitvā nikkaṅkhā hothā''ti  uyyojento ^b^ākaṅkhamānā panā^eb^tiādimāha.</p>
              <p>[03] ^b^imehi ākārehī^eb^ti imehi kāraṇehi cakkavāḷalokassa  antābhāvakāraṇehi ceva saṅkhāralokassa antāpattikāraṇehi ca.  ^b^imehi padehī^eb^ti imehi akkharasampiṇḍanehi. ^b^byañjanehī^eb^ti  pāṭiyekkākkharehi.</p>
              <p>[03] ^b^paṇḍito^eb^ti ^a^P2.0390^ea^ paṇḍiccena samannāgato.  catūhi kāraṇehi paṇḍito dhātukusalo āyatanakusalo  paccayākārakusalo kāraṇākāraṇakusaloti. ^b^mahāpañño^eb^ti mahante  atthe mahante dhamme mahantā ^a^M3.0035^ea^ niruttiyo mahantāni paṭibhānāni  paṭiggaṇhanasamatthatāya mahāpaññāya samannāgato. ^b^yathā^eb^  ^a^V3.0035^ea^ ^b^taṃ ānandenā^eb^ti yathā ānandena byākataṃ, taṃ sandhāya vuttaṃ. yathā  ānandena taṃ byākataṃ, ahampi taṃ evameva byākareyyanti attho. </p>
            </h4>
            <h4>
              <h4n> 4. kāmaguṇasuttavaṇṇanā </h4n>
              <p>[03] 117^b^.^eb^ catutthe ^b^ye me^eb^ti ye mama. ^b^cetaso  samphuṭṭhapubbā^eb^ti cittena anubhūtapubbā. ^b^tatra me cittaṃ bahulaṃ  gacchamānaṃ gaccheyyā^eb^ti tesu  pāsādattayatividhanāṭakādibhedasampattivasena anubhūtapubbesu pañcasu  kāmaguṇesu bahūsu vāresu uppajjamānaṃ uppajjeyyāti dīpeti.  ^b^paccuppannesu vā^eb^ti idha padhānacariyakāle chabbassāni  supupphitavanasaṇḍajātānaṃ dijagaṇādīnaṃ vasena diṭṭhasutādibhedaṃ  manoramārammaṇaṃ kāmaguṇaṃ katvā dassento ``evarūpesu paccuppannesu vā  bahulaṃ uppajjeyyā''ti dasseti. ^b^appaṃ vā anāgatesū^eb^ti anāgate  ``metteyyo nāma buddho bhavissati, saṅkho nāma rājā, ketumatī  nāma rājadhānī''tiādivasena (dī0 ni0 3.106) parittakameva  anāgatesu kāmaguṇesu uppajjeyyāti dasseti. ^b^tatra me  attarūpenā^eb^ti tatra mayā attano hitakāmajātikena.  ^b^appamādo^eb^ti sātaccakiriyā pañcasu kāmaguṇesu cittassa  avossaggo. ^b^satī^eb^ti ārammaṇapariggahitasati.  ^b^ārakkho^eb^ti ayaṃ appamādo ca sati ca cetaso ārakkho  karaṇīyo, evaṃ me ahosīti dasseti, ārakkhatthāya ime dve dhammā  kātabbāti vuttaṃ hoti.</p>
              <p>[03] ^b^tasmātiha, bhikkhave, se āyatane veditabbe^eb^ti yasmā  cetaso ārakkhatthāya appamādo ca sati ca kātabbā, yasmā tasmiṃ  āyatane vidite appamādena vā satiyā vā kātabbaṃ natthi, tasmā  ^a^P2.0391^ea^ se āyatane veditabbe, taṃ kāraṇaṃ jānitabbanti  attho. ^b^saḷāyatananirodha^eb^nti saḷāyatananirodho vuccati  nibbānaṃ, taṃ sandhāya bhāsitanti attho. nibbānasmiñhi  cakkhuādīni ceva nirujjhanti rūpasaññādayo ca nirujjhantīti.  sesaṃ vuttanayameva. </p>
            </h4>
            <h4>
              <h4n> 5-6. sakkapañhasuttādivaṇṇanā </h4n>
              <p>[03] 118-119^b^.^eb^ pañcame ^a^M3.0036^ea^ ^b^diṭṭheva dhamme^eb^ti imasmiṃyeva  attabhāve. ^b^parinibbāyantī^eb^ti kilesaparinibbānena  parinibbāyanti. ^b^tannissitaṃ viññāṇaṃ hotī^eb^ti taṇhānissitaṃ  kammaviññāṇaṃ hoti ^a^V3.0036^ea^. ^b^tadupādāna^eb^nti taṃgahaṇaṃ, taṇhāgahaṇena  sahagataṃ viññāṇaṃ hotīti attho. chaṭṭhaṃ uttānameva. </p>
            </h4>
            <h4>
              <h4n> 7. sāriputtasaddhivihārikasuttavaṇṇanā </h4n>
              <p>[03] 120^b^.^eb^ sattame ^b^santānessatī^eb^ti ghaṭessati,  yogavicchedamassa pāpuṇituṃ na dassati. </p>
            </h4>
            <h4>
              <h4n> 8. rāhulovādasuttavaṇṇanā </h4n>
              <p>[03] 121^b^.^eb^ aṭṭhame ^b^vimuttiparipācaniyā^eb^ti vimuttiṃ  paripācentīti vimuttiparipācaniyā. ^b^dhammā^eb^ti pannarasa dhammā,  te saddhindriyādīnaṃ visuddhikaraṇavasena veditabbā. vuttañhetaṃ -- </p>
              <p>[02] ``assaddhe puggale parivajjayato, saddhe puggale sevato  bhajato payirupāsato, pasādanīye suttante paccavekkhato, imehi  tīhākārehi saddhindriyaṃ visujjhati. kusīte puggale parivajjayato,  āraddhavīriye puggale sevato bhajato payirupāsato, sammappadhāne  paccavekkhato, imehi tīhākārehi vīriyindriyaṃ visujjhati.  muṭṭhassatī puggale parivajjayato, upaṭṭhitassatī puggale sevato bhajato  payirupāsato ^a^P2.0392^ea^, satipaṭṭhāne paccavekkhato, imehi  tīhākārehi satindriyaṃ visujjhati. asamāhite puggale  parivajjayato, samāhite puggale sevato bhajato payirupāsato,  jhānavimokkhe paccavekkhato, imehi tīhākārehi samādhindriyaṃ  visujjhati. duppaññe puggale parivajjayato, paññavante puggale sevato  bhajato payirupāsato, gambhīrañāṇacariyaṃ paccavekkhato, imehi  tīhākārehi paññindriyaṃ visujjhati. iti ime pañca puggale  parivajjayato, pañca puggale sevato bhajato payirupāsato ^a^M3.0037^ea^, pañca suttante  paccavekkhato, imehi pannarasahi ākārehi imāni pañcindriyāni  visujjhantī''ti (paṭi0 ma0 1.184).</p>
              <p>[03] aparepi pannarasa dhammā vimuttiparipācaniyā -- saddhāpañcamāni  indriyāni, aniccasaññā, anicce dukkhasaññā, dukkhe anattasaññā,  pahānasaññā, virāgasaññāti imā ^a^V3.0037^ea^ pañca nibbedhabhāgiyā saññā,  meghiyattherassa kathitā kalyāṇamittatādayo pañca dhammāti (udā0  31). kāya pana velāya bhagavato etadahosīti? paccūsasamaye  lokaṃ volokentassa.</p>
              <p>[03] ^b^anekāni devatāsahassānī^eb^ti āyasmatā rāhulena  padumuttarassa bhagavato pādamūle pālitanāgarājakāle patthanaṃ paṭṭhapentena  saddhiṃ patthanaṃ paṭṭhapitadevatāsu pana kāci bhūmaṭṭhakā devatā, kāci  antalikkhaṭṭhakā, kāci cātumahārājikā, kāci devaloke, kāci  brahmaloke nibbattā. imasmiṃ pana divase sabbāpi tā ekaṭṭhāne  andhavanasmiṃyeva sannipatitā, tā sandhāyāha -- ``anekāni  devatāsahassānī''ti. ^b^dhammacakkhu^eb^nti imasmiṃ sutte cattāro ca  maggā cattāri ca phalāni dhammacakkhunti veditabbāni. tattha hi  kāci devatā sotāpannā ahesuṃ, kāci sakadāgāmī, anāgāmī,  khīṇāsavā. tāsañca pana devatānaṃ ettakāti gaṇanavasena paricchedo  natthi. sesaṃ sabbattha uttānameva. </p>
            </h4>
            <h4>
              <h4n> 9-10. saṃyojaniyadhammasuttādivaṇṇanā </h4n>
              <p>[03] 122-123^b^.^eb^ navamadasamāni iṭṭhārammaṇavasena kathiyamāne  bujjhanakānaṃ vasena vuttānīti. </p>
              <p>[06] lokakāmaguṇavaggo dvādasamo. </p>
            </h4>
          </h3>
          <h3>
            <h3n> 13. gahapativaggo </h3n>
            <h4>
              <h4n> 1-3. vesālīsuttādivaṇṇanā </h4n>
              <p>[03] 124-126^b^.^eb^ gahapativaggassa ^a^P2.0393^ea^ paṭhame  ^b^uggo^eb^ti paṇītadāyakānaṃ aggauggo, so bhagavatā ``etadaggaṃ,  bhikkhave, mama sāvakānaṃ paṇītadāyakānaṃ yadidaṃ ^a^M3.0038^ea^ uggo gahapatī''ti  evaṃ etadagge ṭhapito. sesametesu ceva dvīsu, tatiye ca vuttatthameva. </p>
            </h4>
            <h4>
              <h4n> 4-5. bhāradvājasuttādivaṇṇanā </h4n>
              <p>[03] 127-128^b^.^eb^ catutthe ^a^V3.0038^ea^ piṇḍaṃ ulamāno pariyesamāno  pabbajitoti ^b^piṇḍolo^eb^. so kira parijiṇṇabhogo brāhmaṇo  ahosi. atha bhikkhusaṅghassa lābhasakkāraṃ disvā piṇḍatthāya  nikkhamitvā pabbajito. so mahantaṃ kapallapattaṃ gahetvā carati, tena  kapallapūraṃ yāguṃ pivati, kapallapūre pūve khādati, kapallapūraṃ bhattaṃ bhuñjati.  athassa mahagghasabhāvaṃ satthu ārocayiṃsu. satthā tassa pattatthavikaṃ  nānujāni. heṭṭhāmañce pattaṃ nikkujjitvā ṭhapeti. so ṭhapentopi  ghaṃsantova paṇāmetvā ṭhapeti, gaṇhantopi ghaṃsantova ākaḍḍhitvā  gaṇhāti. taṃ gacchante kāle dhaṃsanena parikkhīṇaṃ nāḷikodanamattameva  gaṇhanakaṃ jātaṃ. tato satthu ārocesuṃ, athassa satthā pattatthavikaṃ  anujāni. thero aparena samayena indriyabhāvanaṃ bhāvetvā aggaphale  arahatte patiṭṭhāsi. iti so piṇḍatthāya pabbajitattā piṇḍolo,  gottena pana bhāradvājoti ubhayaṃ ekato katvā  ^b^piṇḍolabhāradvājo^eb^ti vuccati.</p>
              <p>[03] ^b^upasaṅkamī^eb^ti uggatuggatehi mahāamaccehi parivuto  upasaṅkami. thero kira ekadivasaṃ sāvatthiyaṃ piṇḍāya caritvā  katabhattakicco nidāghasamaye sītaṭhāne divāvihāraṃ nisīdissāmīti  ākāsena gantvā gaṅgātīre udenassa rañño udapānaṃ nāma uyyānaṃ  atthi, tattha pavisitvā aññatarasmiṃ rukkhamūle divāvihāraṃ nisīdi  sītena udakavātena ^a^P2.0394^ea^ bījiyamāno.</p>
              <p>[03] udenopi kho nāma rājā sattāhaṃ mahāpānaṃ pivitvā sattame  divase uyyānaṃ paṭijaggāpetvā mahājanaparivāro uyyānaṃ gantvā  maṅgalasilāpaṭṭe atthatāya seyyāya nipajji. tassa ekā paricārikā  pāde sambāhamānā nisinnā. rājā kamena niddaṃ okkami. tasmiṃ  niddaṃ okkante nāṭakitthiyo ``yassatthāya mayaṃ gītādīni  payojeyyāma, so niddaṃ upagato, na ca niddākāle ^a^M3.0039^ea^ mahāsaddaṃ kātuṃ  vaṭṭatī''ti attano attano tūriyāni ṭhapetvā uyyānaṃ pakkantā. tā  tattha tattha phalāphalāni khādamānā pupphāni piḷandhamānā  vicarantiyo theraṃ disvā ``mā saddaṃ karitthā''ti aññamaññaṃ  nivārayamānā vanditvā nisīdiṃsu. thero ``issā pahātabbā,  maccheraṃ vinodetabba''ntiādinā nayena tāsaṃ anurūpaṃ dhammakathaṃ  kathesi.</p>
              <p>[03] sāpi ^a^V3.0039^ea^ kho rañño pāde sambāhamānā nisinnā itthī pāde  cāletvā rājānaṃ pabodhesi. so ``kahaṃ tā gatā''ti pucchi. kiṃ  tāsaṃ tumhehi? tā ekaṃ samaṇaṃ parivāretvā nisinnāti. rājā  kuddho uddhane pakkhittaloṇaṃ viya taṭataṭāyamāno uṭṭhahitvā  ``tambakipillikāhi naṃ khādāpessāmī''ti gacchanto ekasmiṃ  asokarukkhe tambakipillikānaṃ puṭaṃ disvā hatthenākaḍḍhitvā sākhaṃ  gaṇhituṃ nāsakkhi. kipillikapuṭo chijjitvā rañño sīse pati,  sakalasarīraṃ sālithusehi parikiṇṇaṃ viya daṇḍadīpikāhi ḍayhamānaṃ  viya ca ahosi. thero rañño paduṭṭhabhāvaṃ ñatvā iddhiyā ākāsaṃ  pakkhandi. tāpi itthiyo uṭṭhāya rañño santikaṃ gantvā sarīraṃ  puñchantiyo viya bhūmiyaṃ patitapatitā kipillikāyo gahetvā sarīre  khipamānā sabbā mukhasattīhi vijjhiṃsu -- ``kiṃ nāmetaṃ, aññe  rājāno pabbajite disvā vandanti, pañhaṃ pucchanti, ayaṃ pana rājā  kipillikapuṭaṃ sīse bhinditukāmo jāto''ti.</p>
              <p>[03] rājā attano aparādhaṃ disvā uyyānapālaṃ pakkosāpetvā pucchi  -- ``kiṃ esa pabbajito? aññesupi divasesu idha āgacchatī''ti?  āma, devāti. idha tvaṃ āgatadivase mayhaṃ āroceyyāsīti.  theropi ^a^P2.0395^ea^ katipāheneva puna āgantvā rukkhamūle  nisīdi. uyyānapālo disvā -- ``mahanto me ayaṃ  paṇṇākāro''ti vegena gantvā rañño ārocesi. rājā uṭṭhahitvā  saṅkhapaṇavādisaddaṃ nivāretvā uggatuggatehi amaccehi saddhiṃ uyyānaṃ  agamāsi. tena vuttaṃ ``upasaṅkamī''ti.</p>
              <p>[03] ^b^anikīḷitāvino kāmesū^eb^ti yā kāmesu kāmakīḷā, taṃ  akīḷitapubbā, aparibhuttakāmāti attho. ^b^addhānañca  āpādentī^eb^ti paveṇiṃ paṭipādenti, dīgharattaṃ anubandhāpenti.  ^b^mātumattīsū^eb^ti mātupamāṇāsu. lokasmiñhi mātā bhaginī  dhītāti idaṃ tividhaṃ garukārammaṇaṃ nāma ^a^M3.0040^ea^, iti garukārammaṇe  upanibandhaṃ cittaṃ vimocetuṃ na labhatīti dassento evamāha. athassa  tena pañhena cittaṃ anotarantaṃ disvā bhagavatā paṭikūlamanasikāravasena  cittūpanibandhanatthaṃ vuttaṃ dvattiṃsākārakammaṭṭhānaṃ kathesi.</p>
              <p>[03] ^b^abhāvitakāyā^eb^ti abhāvitapañcadvārikakāyā. ^b^tesaṃ taṃ  dukkaraṃ hotī^eb^ti tesaṃ taṃ asubhakammaṭṭhānaṃ bhāvetuṃ dukkaraṃ hoti.  itissa imināpi cittaṃ anotarantaṃ disvā indriyasaṃvarasīlaṃ kathesi  ^a^V3.0040^ea^.  indriyasaṃvarasmiñhi upanibandhacittaṃ viheṭhetuṃ na labhati. rājā taṃ  sutvā tattha otiṇṇacitto ^b^acchariyaṃ, bho bhāradvājā^eb^tiādimāha.</p>
              <p>[03] ^b^arakkhiteneva kāyenā^eb^tiādīsu hatthapāde kīḷāpento gīvaṃ  parivattento kāyaṃ na rakkhati nāma, nānappakāraṃ duṭṭhullaṃ kathento vacanaṃ  na rakkhati nāma, kāmavitakkādayo vitakkento cittaṃ na rakkhati nāma.  ^b^rakkhiteneva kāyenā^eb^tiādīsu vuttavipariyāyena attho  veditabbo.</p>
              <p>[03] ^b^ativiya maṃ tasmiṃ samaye lobhadhammā parisahantī^eb^ti maṃ  tasmiṃ samaye atikkamitvā lobho adhibhavatīti attho.  ^b^upaṭṭhitāya satiyā^eb^ti kāyagatāya satiyā supaṭṭhitāya. ^b^na  maṃ tathā tasmiṃ samaye^eb^ti tasmiṃ samaye maṃ yathā pubbe, na tathā  lobho atikkamitvā uppajjatīti attho. ^b^parisahantī^eb^ti padassa  uppajjantītipi atthoyeva. iti imasmiṃ sutte tayo kāyā kathitā.  kathaṃ ^a^P2.0396^ea^? ``imameva kāya''nti ettha hi  karajakāyo kathito, ``bhāvitakāyo''ti ettha pañcadvārikakāyo,  ``rakkhiteneva kāyenā''ti ettha copanakāyo, kāyaviññattīti attho.  pañcamaṃ uttānameva. </p>
            </h4>
            <h4>
              <h4n> 6. ghositasuttavaṇṇanā </h4n>
              <p>[03] 129^b^.^eb^ chaṭṭhe ^b^rūpā ca manāpā^eb^ti rūpā ca manāpā  saṃvijjanti. ^b^cakkhuviññāṇañcā^eb^ti cakkhuviññāṇañca saṃvijjati.  ^b^sukhavedaniyaṃ phassa^eb^nti cakkhuviññāṇasampayuttaṃ  upanissayavasena javanakāle sukhavedanāya paccayabhūtaṃ phassaṃ.  ^b^sukhā vedanā^eb^ti ekaṃ phassaṃ paṭicca javanavasena sukhavedanā  uppajjati. sesapadesupi eseva nayo.</p>
              <p>[03] iti ^a^M3.0041^ea^ imasmiṃ sutte tevīsati dhātuyo kathitā. kathaṃ? ettha  hi cakkhupasādo cakkhudhātu, tassa ārammaṇaṃ rūpadhātu, cakkhuviññāṇaṃ  viññāṇadhātu, cakkhuviññāṇadhātuyā sahajātā tayo khandhā dhammadhātu,  evaṃ pañcasu dvāresu catunnaṃ catunnaṃ vasena vīsati. manodvāre  ``manodhātū''ti āvajjanacittaṃ gahitaṃ, ārammaṇañceva hadayavatthu ca  dhammadhātu, vatthunissitaṃ manoviññāṇadhātūti ^a^V3.0041^ea^ evaṃ tevīsati honti.  evaṃ tevīsatiyā dhātūnaṃ vasena dhātunānattaṃ vuttaṃ bhagavatāti dasseti. </p>
            </h4>
            <h4>
              <h4n> 7-8. hāliddikānisuttādivaṇṇanā </h4n>
              <p>[03] 130-131^b^.^eb^ sattame ^b^manāpaṃ itthetanti pajānātī^eb^ti yaṃ  anena manāpaṃ rūpaṃ diṭṭhaṃ, taṃ itthetanti evametaṃ manāpameva tanti  pajānāti. ^b^cakkhuviññāṇaṃ sukhavedaniyañca phassaṃ paṭiccā^eb^ti  cakkhuviññāṇañceva, yo ca upanissayakoṭiyā vā anantarakoṭiyā  vā samanantarakoṭiyā vā sampayuttakoṭiyā vā sukhavedanāya paccayo  phasso, taṃ sukhavedaniyaṃ phassañca paṭicca uppajjati sukhavedanāti.  esa nayo sabbattha. iti imesu dvīsu suttesu  kiriyāmanoviññāṇadhātu āvajjanakiccā, manodhātuyeva vā samānā  manodhātunāmena vuttāti veditabbā. aṭṭhamaṃ ^a^P2.0397^ea^  uttānameva. </p>
            </h4>
            <h4>
              <h4n> 9. lohiccasuttavaṇṇanā </h4n>
              <p>[03] 132^b^.^eb^ navame ^b^makkarakate^eb^ti evaṃnāmake nagare  ^b^araññakuṭikāya^eb^nti araññe katāya pāṭiyekkāya kuṭiyaṃ, na  vihārapaccantakuṭiyaṃ. ^b^māṇavakā^eb^ti yepi tattha mahallakā, te  mahallakakālepi antevāsikatāya māṇavakātveva vuttā.  ^b^tenupasaṅkamiṃsū^eb^ti pāto sippaṃ uggaṇhitvā sāyaṃ ``ācariyassa  kaṭṭhāni āharissāmā''ti araññaṃ pavisitvā vicarantā yena sā  kuṭikā, tenupasaṅkamiṃsu. ^b^parito parito kuṭikāyā^eb^ti tassā  kuṭikāya samantato samantato. ^b^seleyyakānī^eb^ti aññamaññassa  piṭṭhiṃ gahetvā laṅghitvā ito cito caṅkamanakīḷanāni.</p>
              <p>[03] ^b^muṇḍakā^eb^tiādīsu ^a^M3.0042^ea^ muṇḍe muṇḍāti, samaṇe ca samaṇāti  vattuṃ vaṭṭeyya, ime pana hīḷentā ``muṇḍakā samaṇakā''ti āhaṃsu.  ^b^ibbhā^eb^ti gahapatikā. ^b^kaṇhā^eb^ti kaṇhā, kāḷakāti attho.  ^b^bandhupādāpaccā^eb^ti ettha ^b^bandhū^eb^ti brahmā adhippeto.  tañhi brāhmaṇā pitāmahoti voharanti. pādānaṃ apaccā pādāpaccā,  brahmuno piṭṭhipādato jātāti adhippāyo. tesaṃ kira ayaṃ laddhi  ``brāhmaṇā brahmuno mukhato nikkhantā, khattiyā urato, vessā  ^a^V3.0042^ea^ nābhito, suddā jāṇuto, samaṇā piṭṭhipādato''ti.  ^b^bharatakāna^eb^nti kuṭimbikānaṃ. kuṭimbikā hi yasmā raṭṭhaṃ  bharanti, tasmā bharatāti vuccanti. ime pana paribhavaṃ katvā vadamānā  ``bharatakāna''nti āhaṃsu.</p>
              <p>[03] ^b^vihārā nikkhamitvā^eb^ti ``rattiṭṭhakāparicchanne  rajatapaṭṭasannibhasamavippakiṇṇavālike ramaṇīye pariveṇe kaṭṭhakalāpe  bandhitvā khipamānā vālikaṃ āluḷetvā, hatthena hatthaṃ ādāya  paṇṇakuṭiṃ pariyāyantā `ime imesaṃ bharatakānaṃ ^a^P2.0398^ea^  sakkatā, ime imesaṃ bharatakānaṃ sakkatā'ti punappunaṃ viravantā ativiya  ime māṇavakā kīḷaṃ karonti, vihāre bhikkhūnaṃ atthibhāvampi na  jānanti, dassessāmi nesaṃ bhikkhūnaṃ atthibhāva''nti cintetvā  paṇṇakuṭito nikkhami.</p>
              <p>[03] ^b^sīluttamā pubbatarā ahesu^eb^nti guṇavantānaṃ guṇe kathite  nigguṇānaṃ guṇābhāvo pākaṭova bhavissatīti porāṇakabrāhmaṇānaṃ guṇe  kathento evamāha. tattha ^b^sīluttamā^eb^ti sīlajeṭṭhakā. sīlañhi  tesaṃ uttamaṃ, na jātigottaṃ. ^b^ye purāṇaṃ sarantī^eb^ti ye porāṇakaṃ  brāhmaṇadhammaṃ saranti. ^b^abhibhuyya kodha^eb^nti kodhaṃ abhibhavitvā  tesaṃ dvārāni suguttāni surakkhitāni ahesuṃ. ^b^dhamme ca jhāne ca  ratā^eb^ti dasavidhe kusalakammapathadhamme aṭṭhasamāpattijhānesu ca ratā.</p>
              <p>[03] evaṃ porāṇānaṃ guṇaṃ kathetvā athetarahi brāhmaṇānaṃ mānaṃ  nimmaddento ^b^ime ca vokkamma japāmase^eb^tiādimāha. tattha  ^b^vokkammā^eb^ti etehi guṇehi apakkamitvā. ^b^japāmase^eb^ti mayaṃ  japāma sajjhāyāmāti ettakeneva brāhmaṇamhāti maññamānā brāhmaṇā  mayanti iminā gottena mattā hutvā ^b^visamaṃ caranti,^eb^ visamāni  kāyakammādīni karontīti attho. ^b^puthuattadaṇḍā^eb^ti ^a^M3.0043^ea^ puthu attā  daṇḍā etehīti puthuattadaṇḍā, gahitanānāvidhadaṇḍāti attho.  ^b^sataṇhātaṇhesū^eb^ti sataṇhanittaṇhesu. ^b^aguttadvārassa bhavanti  moghā^eb^ti asaṃvutadvārassa sabbepi vatasamādānā moghā bhavantīti  dīpeti. yathā kinti? ^b^supineva laddhaṃ purisassa vitta^eb^nti  yathā supine purisassa laddhaṃ maṇimuttādinānāvidhaṃ vittaṃ moghaṃ hoti,  pabujjhitvā kiñci na passati, evaṃ moghā bhavantīti attho.</p>
              <p>[03] ^b^anāsakā^eb^ti ekāhadvīhādivasena anāhārakā.  ^b^thaṇḍilasāyikā cā^eb^ti haritakusasanthate bhūmibhāge sayanaṃ,  ^b^pāto sinānañca^eb^ ^a^P2.0399^ea^ ^b^tayo ca vedā^eb^ti  pātova udakaṃ pavisitvā nhānañceva tayo ^a^V3.0043^ea^ ca vedā. ^b^kharājinaṃ  jaṭā paṅko^eb^ti kharasamphassaṃ ajinacammañceva jaṭākalāpo ca paṅko  ca, paṅko nāma dantamalaṃ. ^b^mantā sīlabbataṃ tapo^eb^ti mantā ca  ajasīlagosīlasaṅkhātaṃ sīlaṃ ajavatagovatasaṅkhātaṃ vatañca. ayaṃ  idāni brāhmaṇānaṃ tapoti vadati. ^b^kuhanā vaṅkadaṇḍā cā^eb^ti  paṭicchannakūpo viya paṭicchannadosaṃ kohaññañceva vaṅkadaṇḍo, ca  udumbarapalāsabeḷuvarukkhānaṃ aññatarato gahitaṃ vaṅkadaṇḍañcāti attho.  ^b^udakācamanāni cā^eb^ti udakena mukhaparimajjanāni.  ^b^vaṇṇā ete brāhmaṇāna^eb^nti ete brāhmaṇānaṃ  parikkhārabhaṇḍakavaṇṇāti dasseti. ^b^kata kiñcikkhabhāvanā^eb^ti  katā kiñcikkhabhāvanā. ayameva vā pāṭho, āmisakiñcikkhassa  vaḍḍhanatthāya katanti attho.</p>
              <p>[03] evaṃ etarahi brāhmaṇānaṃ mānaṃ nimmadditvā puna  porāṇakabrāhmaṇānaṃ vaṇṇaṃ kathento ^b^cittañca  susamāhita^eb^ntiādimāha. tattha ^b^susamāhita^eb^nti tesaṃ brāhmaṇānaṃ  cittaṃ upacārappanāsamādhīhi susamāhitaṃ ahosīti dasseti.  ^b^akhila^eb^nti mudu athaddhaṃ. ^b^so maggo brahmapattiyā^eb^ti so  seṭṭhapattiyā maggo, tumhe pana kiṃ brāhmaṇā nāmāti dīpento evamāha.</p>
              <p>[03] ^b^āgamaṃsu nu khvidhā^eb^ti āgamaṃsu nu kho idha.  ^b^adhimuccatī^eb^ti kilesavasena adhimutto giddho hoti.  ^b^byāpajjatī^eb^ti byāpādavasena pūticittaṃ hoti.  ^b^parittacetaso^eb^ti anupaṭṭhitasatitāya saṃkilesacittena parittacitto.  ^b^cetovimutti^eb^nti phalasamādhiṃ. ^b^paññāvimutti^eb^nti  phalapaññaṃ. ^b^appamāṇacetaso^eb^ti upaṭṭhitasatitāya nikkilesacittena  appamāṇacitto. </p>
            </h4>
            <h4>
              <h4n> 10. verahaccānisuttavaṇṇanā </h4n>
              <p>[03] 133^b^.^eb^ dasame ^a^M3.0044^ea^ ^b^kāmaṇḍāya^eb^nti evaṃnāmake nagare.  ^b^yagghe^eb^ti codanatthe nipāto. sesaṃ uttānamevāti. </p>
              <p>[06] gahapativaggo terasamo. </p>
            </h4>
          </h3>
          <h3>
            <h3n> 14. devadahavaggo </h3n>
            <h4>
              <h4n> 1. devadahasuttavaṇṇanā </h4n>
              <p>[03] 134^b^.^eb^ devadahavaggassa ^a^V3.0044^ea^ ^a^P2.0400^ea^ paṭhame  ^b^devadaha^eb^nti napuṃsakaliṅgena laddhanāmo nigamo.  ^b^manoramā^eb^ti manaṃ ramayantā, manāpāti attho.  ^b^amanoramā^eb^ti amanāpā. </p>
            </h4>
            <h4>
              <h4n> 2. khaṇasuttavaṇṇanā </h4n>
              <p>[03] 135^b^.^eb^ dutiye ^b^chaphassāyatanikā nāmā^eb^ti visuṃ  chaphassāyatanikā nāma nirayā natthi. sabbesupi hi  ekatiṃsamahānirayesu chadvāraphassāyatanapaññatti hotiyeva. idaṃ pana  avīcimahānirayaṃ sandhāya vuttaṃ. ^b^saggā^eb^ti idhāpi  tāvatiṃsapurameva adhippetaṃ. kāmāvacaradevaloke pana ekasmimpi  chaphassāyatanapaññattiyā abhāvo nāma natthi. iminā kiṃ dīpeti?  niraye ekantadukkhasamappitabhāvena, devaloke ca ekantasukhasamappitattā  ekantakhiḍḍārativasena uppannapamādena maggabrahmacariyavāsaṃ vasituṃ na  sakkā. manussaloko pana vokiṇṇasukhadukkho, idheva apāyopi  saggopi paññāyati. ayaṃ maggabrahmacariyassa kammabhūmi nāma, sā  tumhehi laddhā. tasmā ye vo ime mānussakā khandhā laddhā, te vo  lābhā. yañca vo idaṃ manussattaṃ laddhaṃ, paṭiladdho vo  brahmacariyavāsassa khaṇo samayoti. vuttampi hetaṃ porāṇehi -- </p>
              <p>[21] ``ayaṃ kammabhūmi idha maggabhāvanā, </p>
              <p>[27] ṭhānāni saṃvejaniyā bahū idha. </p>
              <p>[26] saṃvegasaṃvejaniyesu vatthusu, </p>
              <p>[22] saṃvegajātova payuñca yoniso''ti.. </p>
            </h4>
            <h4>
              <h4n> 3. paṭhamarūpārāmasuttavaṇṇanā </h4n>
              <p>[03] 136^b^.^eb^ tatiye ^a^M3.0045^ea^ ^b^rūpasammuditā^eb^ti rūpe sammuditā  pamoditā. ^b^dukkhā^eb^ti dukkhitā. ^b^sukho^eb^ti  ^a^V3.0045^ea^ nibbānasukhena sukhito. ^b^kevalā^eb^ti ^a^P2.0401^ea^  sakalā. ^b^yāvatatthīti vuccatī^eb^ti yattakā atthīti vuccati.  ^b^ete vo^eb^ti ettha vo-kāro nipātamattaṃ. ^b^paccanīkamidaṃ  hoti, sabbalokena passata^eb^nti yaṃ idaṃ passantānaṃ paṇḍitānaṃ dassanaṃ,  taṃ sabbalokena paccanīkaṃ hoti viruddhaṃ. loko hi pañcakkhandhe  niccā sukhā attā subhāti maññati, paṇḍitā aniccā dukkhā anattā  asubhāti. ^b^sukhato āhū^eb^ti sukhanti kathenti. ^b^sukhato  vidū^eb^ti sukhanti jānanti. sabbametaṃ nibbānameva sandhāya vuttaṃ.</p>
              <p>[03] ^b^sammūḷhetthā^eb^ti ettha nibbāne sammūḷhā.  ^b^aviddasū^eb^ti bālā. sabbepi hi channavutipāsaṇḍino ``nibbānaṃ  pāpuṇissāmā''ti saññino honti, te pana ``nibbānaṃ nāma  ida''ntipi na jānanti. ^b^nivutāna^eb^nti kilesanīvaraṇena  nivutānaṃ pariyonaddhānaṃ. ^b^andhakāro apassata^eb^nti apassantānaṃ  andhakāro hoti. kiṃ taṃ evaṃ hoti? nibbānaṃ vā nibbānadassanaṃ  vā apassantānañhi bālānaṃ nibbānampi nibbānadassanampi  kāḷameghāvacchāditaṃ viya candamaṇḍalaṃ kaṭāhena paṭikujjitapatto viya  ca niccakālaṃ tamo ceva andhakāro ca sampajjati.</p>
              <p>[03] ^b^satañca vivaṭaṃ hoti, āloko passatāmivā^eb^ti satañca  sappurisānaṃ paññādassanena passantānaṃ nibbānaṃ āloko viya vivaṭaṃ  hoti. ^b^santike na vijānanti, magā dhammassa akovidā^eb^ti yaṃ  attano sarīre kese vā lomādīsu vā aññatarakoṭṭhāsaṃ paricchinditvā  anantarameva adhigantabbato attano vā khandhānaṃ nirodhamaggato  santike nibbānaṃ. taṃ evaṃ santike samānampi maggabhūtā janā  maggāmaggadhammassa catusaccadhammassa vā akovidā na jānanti.</p>
              <p>[03] ^b^māradheyyānupannehī^eb^ti tebhūmakavaṭṭaṃ mārassa nivāsaṭṭhānaṃ  anupannehi. ^b^ko^eb^ ^a^P2.0402^ea^ ^b^nu aññatra  ariyebhī^eb^ti ṭhapetvā ariye ko nu añño nibbānapadaṃ jānituṃ  arahati. ^b^sammadaññāya parinibbantī^eb^ti arahattapaññāya sammā  jānitvā anantarameva anāsavā hutvā kilesaparinibbānena  parinibbanti. atha vā sammadaññāya anāsavā hutvā ante  khandhaparinibbānena parinibbāyanti. </p>
            </h4>
            <h4>
              <h4n> 4-12. dutiyarūpārāmasuttādivaṇṇanā </h4n>
              <p>[03] 137-145^b^.^eb^ catutthaṃ ^a^V3.0046^ea^ ^a^M3.0046^ea^ suddhikaṃ katvā desiyamāne bujjhanakānaṃ  ajjhāsayena vuttaṃ. pañcamādīni tathā tathā bujjhantānaṃ ajjhāsayena  vuttāni. attho pana tesaṃ pākaṭoyevāti. </p>
              <p>[06] devadahavaggo cuddasamo. </p>
            </h4>
          </h3>
          <h3>
            <h3n> 15. navapurāṇavaggo </h3n>
            <h4>
              <h4n> 1. kammanirodhasuttavaṇṇanā </h4n>
              <p>[03] 146^b^.^eb^ navapurāṇavaggassa paṭhame ^b^navapurāṇānī^eb^ti  navāni ca purāṇāni ca. ^b^cakkhu, bhikkhave, purāṇakamma^eb^nti na  cakkhu purāṇaṃ, kammameva purāṇaṃ, kammato pana nibbattattā paccayanāmena  evaṃ vuttaṃ. ^b^abhisaṅkhata^eb^nti paccayehi abhisamāgantvā kataṃ.  ^b^abhisañcetayita^eb^nti cetanāya pakappitaṃ. ^b^vedaniyaṃ  daṭṭhabba^eb^nti vedanāya vatthūti passitabbaṃ. ^b^nirodhā vimuttiṃ  phusatī^eb^ti imassa tividhassa kammassa nirodhena vimuttiṃ phusati.  ^b^ayaṃ vuccatī^eb^ti ayaṃ tassā vimuttiyā ārammaṇabhūto nirodho  kammanirodhoti vuccati. iti imasmiṃ sutte pubbabhāgavipassanā  kathitā. </p>
            </h4>
            <h4>
              <h4n> 2-5. aniccanibbānasappāyasuttādivaṇṇanā </h4n>
              <p>[03] 147-150^b^.^eb^ dutiye ^b^nibbānasappāya^eb^nti nibbānassa  sappāyaṃ upakārapaṭipadaṃ. tatiyādīsupi eseva nayo. paṭipāṭiyā  pana catūsupi etesu suttesu saha vipassanāya cattāro maggā kathitā. </p>
            </h4>
            <h4>
              <h4n> 6-7. antevāsikasuttādivaṇṇanā </h4n>
              <p>[03] 151-152^b^.^eb^ chaṭṭhe ^a^P2.0403^ea^  ^b^anantevāsika^eb^nti anto vasanakakilesavirahitaṃ.  ^b^anācariyaka^eb^nti ācaraṇakakilesavirahitaṃ ^a^V3.0047^ea^. ^b^antassa  vasantī^eb^ti anto assa vasanti. ^b^te naṃ samudācarantī^eb^ti te  etaṃ adhibhavanti ajjhottharanti sikkhāpenti vā. ``evaṃ vejjakammaṃ  karohi, evaṃ dūtakamma''nti iti sikkhāpanasaṅkhātena  samudācaraṇatthenassa te ācariyā nāma honti, tehi ^a^M3.0047^ea^ ācariyehi  sācariyakoti vuccati. sesamettha vuttanayeneva veditabbaṃ. sattamaṃ  heṭṭhā kathitanayameva. </p>
            </h4>
            <h4>
              <h4n> 8. atthinukhopariyāyasuttavaṇṇanā </h4n>
              <p>[03] 153^b^.^eb^ aṭṭhame ^b^yaṃ pariyāyaṃ āgammā^eb^ti yaṃ kāraṇaṃ  āgamma. ^b^aññatreva saddhāyā^eb^ti vinā saddhāya saddhaṃ apanetvā.  ettha ca saddhāti na paccakkhā saddhā. yo pana parassa evaṃ kira  evaṃ kirāti kathentassa sutvā uppanno saddahanākāro, taṃ sandhāyetaṃ  vuttaṃ. ^b^ruci^eb^ādīsupi rucāpetvā khamāpetvā atthetanti  gahaṇākāro ^b^ruci^eb^ nāma, evaṃ kira bhavissatīti anussavanaṃ  ^b^anussavo,^eb^ nisīditvā ekaṃ kāraṇaṃ cintentassa kāraṇaṃ  upaṭṭhāti, evaṃ upaṭṭhitassa atthetanti gahaṇaṃ ^b^ākāraparivitakko^eb^  nāma, kāraṇavitakkoti attho. kāraṇaṃ cintentassa pāpikā laddhi  uppajjati, taṃ atthesāti gahaṇākāro ^b^diṭṭhinijjhānakkhanti^eb^ nāma.  ^b^aññaṃ byākareyyā^eb^ti imāni pañca ṭhānāni muñcitvā arahattaṃ  byākareyya. imasmiṃ sutte sekhāsekhānaṃ paccavekkhaṇā kathitā. </p>
            </h4>
            <h4>
              <h4n> 9-10. indriyasampannasuttādivaṇṇanā </h4n>
              <p>[03] 154-155^b^.^eb^ navame ^b^indriyasampanno^eb^ti paripuṇṇindriyo.  tattha yena cha indriyāni sammasitvā arahattaṃ pattaṃ, so tehi  nibbisevanehi indriyehi samannāgatattā, cakkhādīni vā cha  indriyāni ^a^P2.0404^ea^ sammasantassa uppannehi saddhādīhi  indriyehi samannāgatattā paripuṇṇindriyo nāma hoti, taṃ sandhāya  bhagavā ^b^cakkhundriye ce^eb^tiādinā nayena desanaṃ vitthāretvā  ^b^ettāvatā kho bhikkhu indriyasampanno hotī^eb^ti āha. dasamaṃ  heṭṭhā vuttanayamevāti. </p>
              <p>[06] navapurāṇavaggo pañcadasamo. </p>
              <p>[06] tatiyo paṇṇāsako. </p>
            </h4>
          </h3>
          <h3>
            <h3n> 16. nandikkhayavaggo </h3n>
            <h4>
              <h4n> 1-4. ajjhattanandikkhayasuttādivaṇṇanā </h4n>
              <p>[03] 156-159^b^.^eb^ nandikkhayavaggassa ^a^V3.0048^ea^ ^a^M3.0048^ea^ ^a^P3.0001^ea^ paṭhame  ^b^nandikkhayā rāgakkhayo, rāgakkhayā nandikkhayo^eb^ti nandiyā ca  rāgassa ca atthato ekattā vuttaṃ. ^b^suvimutta^eb^nti  arahattaphalavimuttivasena suṭṭhu vimuttaṃ. sesamettha dutiyādīsu ca  uttānameva. </p>
            </h4>
            <h4>
              <h4n> 5-6. jīvakambavanasamādhisuttādivaṇṇanā </h4n>
              <p>[03] 160-161^b^.^eb^ pañcamaṃ samādhivikalānaṃ, chaṭṭhaṃ  paṭisallānavikalānaṃ cittekaggatañca kāyavivekañca labhantānaṃ etesaṃ  kammaṭṭhānaṃ phātiṃ gamissatīti ñatvā kathitaṃ. tattha  ^b^okkhāyatī^eb^ti (paccakkhāyati) paññāyati pākaṭaṃ hoti. iti  dvīsupi etesu saha vipassanāya cattāro maggā kathitā. </p>
            </h4>
            <h4>
              <h4n> 7-9. koṭṭhikāniccasuttādivaṇṇanā </h4n>
              <p>[03] 162-164^b^.^eb^ sattamādīsu ^a^P3.0002^ea^ tīsu therassa  vimuttiparipācaniyā dhammāva kathitā. </p>
            </h4>
            <h4>
              <h4n> 10-12. micchādiṭṭhipahānasuttādivaṇṇanā </h4n>
              <p>[03] 165-167^b^.^eb^ dasamādīni tīṇi pāṭiyekkena  puggalajjhāsayavasena vuttāni. tesaṃ attho vuttanayeneva veditabboti. </p>
              <p>[06] nandikkhayavaggo solasamo. </p>
            </h4>
          </h3>
          <h3>
            <h3n> 17. saṭṭhipeyyālavaggo </h3n>
            <h4>
              <h4n> 1-60. ajjhattāniccachandasuttādivaṇṇanā </h4n>
              <p>[03] 168-227^b^.^eb^ tadanantaro ^a^V3.0049^ea^ saṭṭhipeyyālo nāma hoti, so  uttānatthova. yāni panettha saṭṭhi suttāni vuttāni, tāni ``chando  pahātabbo''ti ^a^M3.0049^ea^ evaṃ tassa tasseva padassa vasena bujjhanakānaṃ  ajjhāsayavasena vuttāni. iti sabbāni tāni pāṭiyekkena  puggalajjhāsayavasena kathitāni. ekekasuttapariyosāne cettha saṭṭhi  saṭṭhi bhikkhū arahattaṃ pattāti. </p>
              <p>[06] saṭṭhipeyyālavaggo. </p>
            </h4>
          </h3>
          <h3>
            <h3n> 18. samuddavaggo </h3n>
            <h4>
              <h4n> 1. paṭhamasamuddasuttavaṇṇanā </h4n>
              <p>[03] 228^b^.^eb^ samuddavaggassa paṭhame ^b^cakkhu, bhikkhave,  purisassa samuddo^eb^ti yadi duppūraṇaṭṭhena yadi vā samuddanaṭṭhena samuddo,  cakkhumeva samuddo. tassa hi pathavito yāva akaniṭṭhabrahmalokā  nīlādiārammaṇaṃ samosarantaṃ paripuṇṇabhāvaṃ kātuṃ na sakkoti, evaṃ  duppūraṇaṭṭhenapi samuddo. cakkhu ca tesu tesu nīlādīsu ārammaṇesu  samuddati, asaṃvutaṃ hutvā osaramānaṃ kilesuppattiyā kāraṇabhāvena  sadosagamanena gacchatīti samuddanaṭṭhenapi samuddo. ^b^tassa rūpamayo  vego^eb^ti samuddassa appamāṇo ūmimayo vego viya tassāpi  cakkhusamuddassa samosarantassa nīlādibhedassa ārammaṇassa vasena  appameyyo rūpamayo vego veditabbo. ^b^yo taṃ rūpamayaṃ vegaṃ  sahatī^eb^ti yo taṃ cakkhusamudde samosaṭaṃ rūpamayaṃ vegaṃ, manāpe rūpe  rāgaṃ, amanāpe dosaṃ, asamapekkhite mohanti evaṃ rāgādikilese  ^a^P3.0003^ea^ anuppādento upekkhakabhāvena sahati.</p>
              <p>[03] ^b^saūmi^eb^ntiādīsu kilesaūmīhi ^b^saūmiṃ^eb^.  kilesāvaṭṭehi ^b^sāvaṭṭaṃ^eb^. kilesagāhehi ^b^sagāhaṃ^eb^ ^a^V3.0050^ea^.  kilesarakkhasehi ^b^sarakkhasaṃ^eb^. kodhūpāyāsassa ca vasena  ^b^saūmiṃ^eb^. vutañhetaṃ ``ūmibhayanti kho, bhikkhave,  kodhūpāyāsassetaṃ adhivacana''nti (itivu0 109; ma0 ni0  2.162; a0 ni0  4.122). kāmaguṇavasena ^b^sāvaṭṭaṃ^eb^.  vutañhetaṃ ``āvaṭṭaggāhoti kho, bhikkhave, pañcannetaṃ kāmaguṇānaṃ  adhivacana''nti (saṃ0 ni0  4.241). mātugāmavasena ^b^sagāhaṃ  sarakkhasaṃ^eb^. vuttañhetaṃ ``gāharakkhasoti kho, bhikkhave,  mātugāmassetaṃ adhivacana''nti (itivu0 109). sesavāresupi eseva  ^a^M3.0050^ea^ nayo. ^b^sabhayaṃ duttaraṃ accatarī^eb^ti ūmibhayena sabhayaṃ duratikkamaṃ  atikkami. ^b^lokantagū^eb^ti saṅkhāralokassa antaṃ gato.  ^b^pāragatoti vuccatī^eb^ti nibbānaṃ gatoti kathīyati. </p>
            </h4>
            <h4>
              <h4n> 2-3. dutiyasamuddasuttādivaṇṇanā </h4n>
              <p>[03] 229-230^b^.^eb^ dutiye ^b^samuddo^eb^ti samuddanaṭṭhena samuddo,  kiledanaṭṭhena temanaṭṭhenāti vuttaṃ hoti. ^b^yebhuyyenā^eb^ti ṭhapetvā  ariyasāvake. ^b^samunnā^eb^ti kilinnā tintā nimuggā.  ^b^tantākulakajātā^eb^tiādi heṭṭhā vitthāritameva. ^b^maccujaho^eb^ti  tayo maccū jahitvā ṭhito. ^b^nirupadhī^eb^ti tīhi upadhīhi  anupadhi. ^b^apunabbhavāyā^eb^ti nibbānatthāya. ^b^amohayī  maccurāja^eb^nti yathā tassa gatiṃ na jānāti, evaṃ maccurājānaṃ mohetvā  gato. tatiyaṃ vuttanayameva. </p>
            </h4>
            <h4>
              <h4n> 4-6. khīrarukkhopamasuttādivaṇṇanā </h4n>
              <p>[03] 231-233^b^.^eb^ catutthe appahīnaṭṭhena ^b^atthi,^eb^ tenevāha  ^b^so appahīno^eb^ti. ^b^parittā^eb^ti, pabbatamattampi rūpaṃ aniṭṭhaṃ  arajanīyaṃ parittaṃ nāma hoti, evarūpāpissa rūpā cittaṃ  pariyādiyantīti dasseti. ^b^ko pana vādo adhimattāna^eb^nti  ^a^P3.0004^ea^ iṭṭhārammaṇaṃ panassa rajanīyaṃ vatthu cittaṃ  pariyādiyatīti ettha kā kathā? ettha ca nakhapiṭṭhipamāṇampi  maṇimuttādi rajanīyaṃ vatthu adhimattārammaṇamevāti veditabbaṃ.  ^b^daharo^eb^tiādīni tīṇipi aññamaññavevacanāneva.  ^b^ābhindeyyā^eb^ti pahareyya padāleyya vā. pañcame ^b^tadubhaya^eb^nti  taṃ ubhayaṃ. chaṭṭhaṃ uttānameva. </p>
            </h4>
            <h4>
              <h4n> 7. udāyīsuttavaṇṇanā </h4n>
              <p>[03] 234^b^.^eb^ sattame ^a^V3.0051^ea^ ^b^anekapariyāyenā^eb^ti anekehi  kāraṇehi. ^b^itipāya^eb^nti itipi ayaṃ. imasmiṃ sutte aniccena  anattalakkhaṇaṃ kathitaṃ. </p>
            </h4>
            <h4>
              <h4n> 8. ādittapariyāyasuttavaṇṇanā </h4n>
              <p>[03] 235^b^.^eb^ aṭṭhame ^b^anubyañjanaso nimittaggāho^eb^ti  ``hatthā sobhanā pādā sobhanā''ti evaṃ anubyañjanavasena  nimittaggāho. nimittaggāhoti hi ^a^M3.0051^ea^ saṃsandetvā gahaṇaṃ,  anubyañjanaggāhoti vibhattigahaṇaṃ. nimittaggāho kumbhīlasadiso  sabbameva gaṇhāti, anubyañjanaggāho rattapāsadiso vibhajitvā  hatthapādādīsu taṃ taṃ koṭṭhāsaṃ. ime pana dve gāhā ekajavanavārepi  labbhanti, nānājavanavāre vattabbameva natthi.</p>
              <p>[03] ^b^nimittassādagathita^eb^nti nimittassādena ganthitaṃ baddhaṃ.  ^b^viññāṇa^eb^nti kammaviññāṇaṃ. ^b^tasmiṃ ce samaye kālaṃ  kareyyā^eb^ti na koci saṃkiliṭṭhena cittena kālaṃ karonto nāma atthi.  sabbasattānañhi bhavaṅgeneva kālakiriyā hoti. kilesabhayaṃ pana  dassento evamāha. samayavasena vā evaṃ vuttaṃ. cakkhudvārasmiñhi  āpāthagate ārammaṇe rattacittaṃ vā duṭṭhacittaṃ vā mūḷhacittaṃ vā  ārammaṇarasaṃ anubhavitvā bhavaṅgaṃ otarati, bhavaṅge ṭhatvā kālakiriyaṃ  karoti. tasmiṃ samaye kālaṃ ^a^P3.0005^ea^ karontassa dveva  gatiyo pāṭikaṅkhā, imassa samayassa vasenetaṃ vuttaṃ.</p>
              <p>[03] ^b^imaṃ khvāhaṃ, bhikkhave, ādīnava^eb^nti imaṃ anekāni  vassasatasahassāni niraye anubhavitabbaṃ dukkhaṃ sampassamāno evaṃ  vadāmi tattāya ayosalākāya akkhīni añjāpetukāmoti. iminā  nayena sabbattha attho veditabbo. ^b^ayosaṅkunā^eb^ti ayasūlena.  ^b^sampalimaṭṭha^eb^nti dvepi kaṇṇacchiddāni vinivijjhitvā pathaviyaṃ  ākoṭanavasena sampalimaṭṭhaṃ.</p>
              <p>[03] tatiyavāre ^b^sampalimaṭṭha^eb^nti nakhacchedanaṃ pavesetvā  ukkhipitvā sahadhunaṭṭhena chinditvā pātanavasena sampalimaṭṭhaṃ.  catutthavāre ^b^sampalimaṭṭha^eb^nti bandhanamūlaṃ chetvā pātanavasena  sampalimaṭṭhaṃ. pañcamavāre ^a^V3.0052^ea^ ^b^sampalimaṭṭha^eb^nti tikhiṇāya sattiyā  kāyapasādaṃ uppāṭetvā patanavasena sampalimaṭṭhaṃ. ^b^sattiyā^eb^ti ettha  mahatī daṇḍakavāsi veditabbā. ^b^sotta^eb^nti nipajjitvā  niddokkamanaṃ. ^b^yathārūpānaṃ vitakkānaṃ vasaṃ gato saṅghaṃ  bhindeyyā^eb^ti iminā vitakkānaṃ yāva saṅghabhedā pāpakammāvahanatā  dassitā. sesamettha uttānameva. </p>
            </h4>
            <h4>
              <h4n> 9-10. paṭhamahatthapādopamasuttādivaṇṇanā </h4n>
              <p>[03] 236-237^b^.^eb^ navame ^a^M3.0052^ea^ ^b^hatthesu, bhikkhave, satī^eb^ti hatthesu  vijjamānesu. dasame ^b^na hotī^eb^ti vuccamāne bujjhanakānaṃ  ajjhāsayavasena vuttaṃ. dvīsupi cetesu vipākasukhadukkhameva dassetvā  vaṭṭavivaṭṭaṃ kathitanti. </p>
              <p>[06] samuddavaggo niṭṭhito. </p>
            </h4>
          </h3>
          <h3>
            <h3n> 19. āsīvisavaggo </h3n>
            <h4>
              <h4n> 1. āsīvisopamasuttavaṇṇanā </h4n>
              <p>[03] 238^b^.^eb^ āsīvisavaggassa paṭhame ^b^bhikkhū  āmantesī^eb^ti ekacārikadvicārikaticārikacatucārikapañcacārike  sabhāgavuttino kārake yuttapayutte sabbepi dukkhalakkhaṇakammaṭṭhānike  parivāretvā nisinne yogāvacare bhikkhū āmantesi. idañhi  ^a^P3.0006^ea^ suttaṃ puggalajjhāsayena vuttaṃ. puggalesupi  vipañcitaññūnaṃ disāvāsikānaṃ dukkhalakkhaṇakammaṭṭhānikānaṃ  upaṭṭhānavelāya āgantvā satthāraṃ parivāretvā nisinnānaṃ vasena vuttaṃ.  evaṃ santepi ugghaṭitaññūādīnaṃ catunnampi puggalānaṃ paccayabhūtamevetaṃ.  ugghaṭitaññū puggalo hi imassa suttassa mātikānikkhepeneva arahattaṃ  pāpuṇissati, vipañcitaññū mātikāya vitthārabhājanena, neyyapuggalo  imameva suttaṃ sajjhāyanto paripucchanto yoniso manasikaronto  kalyāṇamitte sevanto bhajanto payirupāsanto arahattaṃ pāpuṇissati.  padaparamassetaṃ suttaṃ anāgate vāsanā bhavissatīti evaṃ sabbesampi  upakārabhāvaṃ ñatvā bhagavā sineruṃ ukkhipanto viya ākāsaṃ  vitthārento viya cakkavāḷapabbataṃ ^a^V3.0053^ea^ kampento viya ca mahantena ussāhena  ^b^seyyathāpi, bhikkhave^eb^ti imaṃ āsīvisopamasuttaṃ ārabhi.</p>
              <p>[03] tattha ^b^cattāro āsīvisā^eb^ti kaṭṭhamukho, pūtimukho,  aggimukho, satthamukhoti ime cattāro. tesu kaṭṭhamukhena daṭṭhassa  sakalasarīraṃ sukkhakaṭṭhaṃ viya thaddhaṃ hoti, sandhipabbesu adhimattaṃ  ayasūlasamappitaṃ viya tiṭṭhati. pūtimukhena daṭṭhassa pakkapūtipanasaṃ  viya vipubbakabhāvaṃ āpajjitvā paggharati ^a^M3.0053^ea^, caṅgavāre pakkhittaudakaṃ  viya hoti. aggimukhena daṭṭhassa sakalasarīraṃ jhāyitvā bhasmamuṭṭhi  viya thusamuṭṭhi viya ca vippakirīyati. sattamukhena daṭṭhassa  sakalasarīraṃ bhijjati, asanipātaṭṭhānaṃ viya mahānikhādanena  khatasandhimukhaṃ viya ca hoti. evaṃ visavasena vibhattā cattāro  āsīvisā.</p>
              <p>[03] visavegavikārena panete soḷasa honti. kaṭṭhamukho hi  ^a^P3.0007^ea^ daṭṭhaviso, diṭṭhaviso, phuṭṭhaviso, vātavisoti  catubbidho hoti. tena hi daṭṭhampi diṭṭhampi phuṭṭhampi tassa vātena  pahaṭampi sarīraṃ vuttappakārena thaddhaṃ hoti. sesesupi eseva nayoti.  evaṃ visavegavikāravasena soḷasa honti.</p>
              <p>[03] puna puggalapaṇṇattivasena catusaṭṭhi honti. kathaṃ? kaṭṭhamukhesu  tāva daṭṭhaviso ca āgataviso no ghoraviso, ghoraviso no  āgataviso, āgataviso ceva ghoraviso ca, nevāgataviso na  ghoravisoti catubbidho hoti. tattha yassa visaṃ  sampajjalitatiṇukkāya aggi viya sīghaṃ abhiruhitvā akkhīni gahetvā  khandhaṃ gahetvā sīsaṃ gahetvā ṭhitanti vattabbataṃ āpajjati  maṇisappādīnaṃ visaṃ viya, mantaṃ pana parivattetvā kaṇṇavātaṃ datvā  daṇḍakena pahaṭamatte otaritvā daṭṭhaṭṭhāneyeva tiṭṭhati, ayaṃ āgataviso  no ghoraviso nāma. yassa pana visaṃ saṇikaṃ abhiruhati,  āruḷhāruḷhaṭṭhāne pana ayaṃ sītaudakaṃ viya hoti udakasappādīnaṃ  visaṃ viya, dvādasavassaccayenāpi kaṇṇapiṭṭhikhandhapiṭṭhikādīsu  gaṇḍapiḷakādivasena paññāyati, mantaparivattanādīsu ca kayiramānāsu  sīghaṃ na otarati, ayaṃ ghoraviso no āgataviso nāma. yassa  pana visaṃ sīghaṃ abhiruhati, na sīghaṃ otarati aneḷakasappādīnaṃ  visaṃ viya, ayaṃ āgataviso ceva ghoraviso ca. yassa pana visaṃ  mandaṃ hoti, otāriyamānampi sukheneva otarati  nīlasappadhammanisappādīnaṃ visaṃ viya, ayaṃ nevāgataviso na  ^a^V3.0054^ea^ ghoraviso nāma. iminā upāyena kaṭṭhamukhe daṭṭhavisādayo  pūtimukhādīsu ca daṭṭhavisādayo veditabbāti. evaṃ  puggalapaṇṇattivasena catusaṭṭhi.</p>
              <p>[03] tesu ^a^M3.0054^ea^ ``aṇḍajā nāgā''tiādinā (saṃ0 ni0   3.342-344) yonivasena ekekaṃ catudhā vibhajitvā  chapaṇṇāsādhikāni dve satāni honti. te jalajāthalajāti  dviguṇitā ^a^P3.0008^ea^ dvādasādhikāni pañcasatāni honti, te  kāmarūpākāmarūpānaṃ vasena dviguṇitā catuvīsādhikasahassasaṅkhā  honti. puna gatamaggassa paṭilomato saṃkhippamānā kaṭṭhamukhādivasena  cattārova hontīti. te sandhāya bhagavā ``seyyathāpi, bhikkhave,  cattāro āsīvisā''ti āha. kulavasena hi ete gahitā.</p>
              <p>[03] tattha ^b^āsīvisā^eb^ti āsittavisātipi āsīvisā,  asitavisātipi āsīvisā, asisadisavisātipi āsīvisā.  ^b^āsittavisā^eb^ti sakalakāye āsiñcitvā viya ṭhapitavisā,  parassa ca attano sarīre ca āsiñcanavisāti attho.  ^b^asitavisā^eb^ti yaṃ yaṃ etehi asitaṃ hoti paribhuttaṃ, taṃ taṃ  visameva sampajjati, tasmā asitaṃ visaṃ hoti etesanti āsīvisā.  ^b^asisadisavisā^eb^ti asiviya tikhiṇaṃ paramammacchedanasamatthaṃ  visaṃ etesanti āsīvisāti evamettha vacanattho veditabbo.  ^b^uggatejā^eb^ti uggatatejā balavatejā. ^b^ghoravisā^eb^ti  dunnimmaddanavisā.</p>
              <p>[03] ^b^evaṃ vadeyyu^eb^nti paṭijaggāpanatthaṃ evaṃ vadeyyuṃ. rājāno  hi āsīvise gāhāpetvā -- ``tathārūpe core vā etehi ḍaṃsāpetvā  māressāma, nagarūparodhakāle parasenāya vā taṃ khipissāma, parabalaṃ  nimmaddetuṃ asakkontā subhojanaṃ bhuñjitvā varasayanaṃ āruyha etehi  attānaṃ ḍaṃsāpetvā sattūnaṃ vasaṃ anāgacchantā attano ruciyā  marissāmā''ti āsīvise jaggāpenti. te yaṃ coraṃ sahasāva māretuṃ  na icchanti, ``evamete dīgharattaṃ dukkhappatto hutvā marissantī''ti  icchantā taṃ purisaṃ evaṃ vadanti ^b^ime te ambho purisa cattāro  āsīvisā^eb^ti.</p>
              <p>[03] tattha ^b^kālena kāla^eb^nti kāle kāle. ^b^saṃvesetabbā^eb^ti  nipajjāpetabbā. ^b^aññataro vā aññataro vā^eb^ti kaṭṭhamukhādīsu  yo koci. ^b^yaṃ te ambho purisa karaṇīyaṃ, taṃ karohī^eb^ti idaṃ  atthacarakassa vacanaṃ veditabbaṃ. tassa kira purisassa evaṃ  āsīvise paṭipādetvā `ayaṃ vo upaṭṭhāko'ti ^a^V3.0055^ea^ catūsu peḷāsu ṭhapitānaṃ  āsīvisānaṃ ārocenti. atheko nikkhamitvā āgamma tassa  purisassa dakkhiṇapādānusārena abhiruhitvā ^a^M3.0055^ea^ dakkhiṇahatthaṃ  maṇibandhato paṭṭhāya ^a^P3.0009^ea^ veṭhetvā dakkhiṇakaṇṇasotamūle  phaṇaṃ katvā susūti karonto nipajji. aparo vāmapādānusārena  abhiruhitvā tatheva vāmahatthaṃ veṭhetvā vāmakaṇṇasotamūle phaṇaṃ katvā  susūti karonto nipajji, tatiyo nikkhamitvā abhimukhaṃ  abhiruhitvā kucchiṃ veṭhetvā galavāṭakamūle phaṇaṃ katvā susūti  karonto nipajji, catuttho piṭṭhibhāgena abhiruhitvā gīvaṃ veṭhetvā  uparimuddhani phaṇaṃ ṭhapetvā susūti karonto nipajji.</p>
              <p>[03] evaṃ catūsu āsīvisesu sarīraṭṭhakesuyeva jātesu eko tassa  purisassa atthacarakapuriso taṃ disvā ``kiṃ te, bho purisa,  laddha''nti, pucchi. tato tena ``ime me, bho, hatthesu hatthakaṭakaṃ  viya bāhāsu keyūraṃ viya kucchimhi kucchiveṭhanasāṭako viya kaṇṇesu  kaṇṇacūḷikā viya gale muttāvaliyo viya sīse sīsapasādhanaṃ viya  keci alaṅkāravisesā raññā dinnā''ti vutte so āha -- ``bho  andhabāla, mā evaṃ maññittha `raññā me tuṭṭhenetaṃ pasādhanaṃ dinna'nti.  tvaṃ rañño āgucārī coro, ime ca cattāro āsīvisā durupaṭṭhāhā  duppaṭijaggiyā, ekasmiṃ uṭṭhātukāme eko nhāyitukāmo hoti,  ekasmiṃ nhāyitukāme eko bhuñjitukāmo, ekasmiṃ bhuñjitukāme eko  nipajjitukāmo. tesu yasseva icchā na pūrati, so tattheva ḍaṃsitvā  māretī''ti. atthi pana, bho, evaṃ sante koci sotthimaggoti?  āma, rājapurisānaṃ vikkhittabhāvaṃ ñatvā palāyanaṃ sotthibhāvoti  vatvā ``yaṃ te karaṇīyaṃ, taṃ karohī''ti vadeyya.</p>
              <p>[03] taṃ sutvā itaro catunnaṃ āsīvisānaṃ pamādakkhaṇaṃ rājapurisehi  ca pavivittaṃ disvā, vāmahatthena dakkhiṇahatthaṃ veṭhetvā,  dakkhiṇakaṇṇacūḷikāya phaṇaṃ ṭhapetvā, sayitāsīvisassa sarīraṃ  parimajjanto viya saṇikaṃ taṃ apanetvā, eteneva upāyena sesepi  apanetvā tesaṃ bhīto palāyeyya. atha naṃ te āsīvisā ``ayaṃ  amhākaṃ raññā upaṭṭhāko dinno''ti anubandhamānā āgaccheyyuṃ. idaṃ  sandhāya ^b^atha kho so, bhikkhave, puriso bhīto catunnaṃ  āsīvisānaṃ...pe0... palāyethā^eb^ti vuttaṃ.</p>
              <p>[03] tasmiṃ pana purise evaṃ āgatamaggaṃ oloketvā oloketvā  palāyante ^a^P3.0010^ea^ rājā ``palāto ^a^V3.0056^ea^ so puriso''ti sutvā  ``ko nu kho taṃ anubandhitvā ghātetuṃ sakkhissatī''ti vicinanto  tasseva paccatthike pañca ^a^M3.0056^ea^ jane labhitvā ``gacchatha naṃ anubandhitvā  ghātethā''ti peseyya. athassa atthacarā purisā taṃ pavattiṃ ñatvā  āroceyyuṃ. so bhiyyosomattāya bhīto palāyetha. imamatthaṃ sandhāya  ^b^tamenaṃ evaṃ vadeyyu^eb^ntiādi vuttaṃ.</p>
              <p>[03] ^b^chaṭṭho antaracaro vadhako^eb^ti ``paṭhamaṃ āsīvisehi  anubaddho ito cito ca te vañcento palāyi, idāni pañcahi  paccatthikehi anubaddho suṭṭhutaraṃ palāyati, na sakkā so evaṃ gahetuṃ,  upalāḷanāya pana sakkā, tasmā daharakālato paṭṭhāya ekato khāditvā  ca pivitvā ca santhavaṃ antaracaraṃ vadhakamassa pesethā''ti amaccehi  vuttena raññā pariyesitvā pesito antaracaro vadhako.</p>
              <p>[03] ^b^so passeyya suññaṃ gāma^eb^nti nivattitvā olokento padaṃ  ghāyitvā ghāyitvā vegenāgacchante cattāro āsīvise pañca vadhake  paccatthike chaṭṭhañca antaracaraṃ vadhakaṃ ``nivatta bho, mā palāyi,  puttadārena saddhiṃ kāme paribhuñjanto sukhaṃ vasissasī''ti vatvā  āgacchantaṃ disvā, bhiyyosomattāya yena vā tena vā palāyanto  paccantaraṭṭhe abhimukhagataṃ ekaṃ chakuṭikaṃ suññaṃ gāmaṃ passeyya.  ^b^rittakaññeva paviseyyā^eb^ti dhanadhaññamañcapīṭhādīhi virahitattā  rittakaññeva paviseyya. ^b^tucchakaṃ suññaka^eb^nti etasseva vevacanaṃ.  ^b^parimaseyyā^eb^ti ``sace pānīyaṃ bhavissati, pivissāmi, sace  bhattaṃ bhavissati, bhuñjissāmī''ti bhājanaṃ vivaritvā hatthaṃ anto  pavesetvā parimaseyya.</p>
              <p>[03] ^b^tamenaṃ^eb^ ^a^P3.0011^ea^ ^b^evaṃ vadeyyu^eb^nti channaṃ  gharānaṃ ekagharepi kiñci alabhitvā gāmamajjhe eko sandacchāyo  rukkho atthi, tattha vaṅkaphalakaṃ atthataṃ disvā, ``idha tāva  nisīdissāmī''ti gantvā, tattha nisinnaṃ mandamandena vātena  bījiyamānaṃ tattakamattampi sukhaṃ santato assādayamānaṃ, tamenaṃ purisaṃ  kecideva atthacarakā bahi pavattiṃ ñatvā āgatā evaṃ vadeyyuṃ.  ^b^idāni ambho purisā^eb^ti ambho, purisa, idāni. ^b^corā  gāmaghātakā^eb^ti ``yadevettha labhissāma, taṃ gaṇhissāma vā  ghātessāma vā''ti āgatā cha gāmaghātakacorā.</p>
              <p>[03] ^b^udakaṇṇava^eb^nti ^a^M3.0057^ea^ gambhīraṃ puthulaṃ udakaṃ. gambhīrampi hi  aputhulaṃ, puthulaṃ vā agambhīraṃ, na aṇṇavoti ^a^V3.0057^ea^ vuccati, yampana  gambhīrañca puthulañca, tassevetaṃ nāmaṃ. ^b^sāsaṅkaṃ sappaṭibhaya^eb^nti  catunnaṃ āsīvisānaṃ pañcannaṃ vadhakānaṃ chaṭṭhassa antaracarassa channañca  gāmaghātakacorānaṃ vasena sāsaṅkaṃ sappaṭibhayaṃ. ^b^khemaṃ  appaṭibhaya^eb^nti tesaṃyeva āsīvisādīnaṃ abhāvena khemañca nibbhayañca  vicitrauyyānavaraṃ bahvannapānaṃ devanagarasadisaṃ. ^b^na cassa nāvā  santāraṇī^eb^ti ``imāya nāvāya orimatīrato paratīraṃ  gamissantī''ti evaṃ ṭhapitā ca santāraṇī nāvā na bhaveyya.  ^b^uttarasetu vā^eb^ti rukkhasetu-jaṅghasetu-sakaṭasetūnaṃ aññataro  uttarasetu vā na bhaveyya. ^b^tiṭṭhati brāhmaṇo^eb^ti na kho esa  brāhmaṇo. kasmā naṃ brāhmaṇoti āha? ettakānaṃ paccatthikānaṃ  bāhitattā, desanaṃ vā vinivattento ekaṃ khīṇāsavabrāhmaṇaṃ dassetumpi  evamāha.</p>
              <p>[03] tasmiṃ pana evaṃ uttiṇṇe cattāro āsīvisā ``na laddho  vatāsi amhehi, ajja te murumurāya jīvitaṃ khāditvā chaḍḍeyyāma''.  pañca paccatthikā ``na laddho vatāsi amhehi, ajja te parivāretvā  aṅgamaṅgāni chinditvā rañño santikaṃ ^a^P3.0012^ea^ gatā sataṃ  vā sahassaṃ vā labheyyāma''. chaṭṭho antaracaro ``na laddho vatāsi  mayā, ajja te phalikavaṇṇena asinā sīsaṃ chinditvā, senāpatiṭṭhānaṃ  labhitvā sampattiṃ anubhaveyyaṃ''. cha corā ``na laddho vatāsi  amhehi, ajja te vividhāni kammakāraṇāni kāretvā bahudhanaṃ  āharāpessāmā''ti cintetvā, udakaṇṇavaṃ otarituṃ asakkontā rañño  āṇāya kopitattā parato gantumpi avisahantā tattheva sussitvā  mareyyuṃ.</p>
              <p>[03] ^b^upamā kho myāya^eb^nti ettha evaṃ ādito paṭṭhāya  opammasaṃsandanaṃ veditabbaṃ -- rājā viya hi kammaṃ daṭṭhabbaṃ,  rājāparādhikapuriso viya vaṭṭanissito puthujjano. cattāro  āsīvisā viya cattāri mahābhūtāni, rañño tassa cattāro āsīvise  paṭicchāpitakālo viya kammunā puthujjanassa paṭisandhikkhaṇeyeva  catunnaṃ mahābhūtānaṃ dinnakālo. ``imesaṃ āsīvisānaṃ pamādakkhaṇe  rājapurisānañca vivittakkhaṇe nikkhamitvā yaṃ te ambho, purisa,  karaṇīyaṃ, taṃ karohī''ti vacanena ``palāyassū''ti vuttakālo viya  satthārā imassa bhikkhuno mahābhūtakammaṭṭhānaṃ kathetvā ^a^M3.0058^ea^ ``imesu catūsu  mahābhūtesu nibbinda virajja, evaṃ vaṭṭato parimuccissasī''ti  kathitakālo, tassa purisassa atthacarakavacanaṃ sutvā catunnaṃ  āsīvisānaṃ pamādakkhaṇe rājapurisānañca vivittakkhaṇe nikkhamitvā  yena vā tena vā palāyanaṃ viya imassa ^a^V3.0058^ea^ bhikkhuno satthu santike  kammaṭṭhānaṃ labhitvā mahābhūtāsīvisehi parimuccanatthāya ñāṇapalāyanena  palāyanaṃ.</p>
              <p>[03] idāni ^b^catunnetaṃ mahābhūtānaṃ adhivacanaṃ pathavīdhātuyā  āpodhātuyā^eb^tiādīsu catumahābhūtakathā ca pañcupādānakkhandhakathā ca  āyatanakathā ca visuddhimagge vitthāritanayeneva veditabbā. ettha ca  kaṭṭhamukhāasīviso viya pathavīdhātu daṭṭhabbā,  pūtimukhāggimukhasatthamukhā viya sesadhātuyo. yatheva hi kaṭṭhamukhena  daṭṭhassa sakalakāyo thaddho ^a^P3.0013^ea^ hoti, evaṃ  pathavīdhātupakopenāpi. yathā ca pūtimukhādīhi daṭṭhassa paggharati ceva  jhāyati ca chijjati ca, evaṃ āpodhātutejodhātuvāyodhātupakopenāpīti.  tenāhu aṭṭhakathācariyā -- </p>
              <p>[21] ``patthaddho bhavatī kāyo, daṭṭho kaṭṭhamukhena vā. </p>
              <p>[22] pathavīdhātupakopena, hoti kaṭṭhamukheva so.. </p>
              <p>[21] ``pūtiko bhavatī kāyo, daṭṭho pūtimukhena vā. </p>
              <p>[22] āpodhātupakopena, hoti pūtimukheva so.. </p>
              <p>[21] ``santatto bhavatī kāyo, daṭṭho aggimukhena vā. </p>
              <p>[22] tejodhātupakopena, hoti aggimukheva so.. </p>
              <p>[21] ``sañchinno bhavatī kāyo, daṭṭho satthamukhena vā. </p>
              <p>[22] vāyodhātupakopena, hoti satthamukheva so''ti.. -- </p>
              <p>[07] evaṃ tāvettha visesato sadisabhāvo veditabbo.</p>
              <p>[03] avisesato pana āsayato visavegavikārato anatthaggahaṇato  durupaṭṭhānato durāsadato akataññutato avisesakārito  anantadosūpaddavatoti imehi kāraṇehi etesaṃ āsīvisasadisatā  veditabbā. tattha ^b^āsayato^eb^ti āsīvisānañhi vammiko  āsayo, tattheva te vasanti. mahābhūtānampi kāyavammiko āsayo  ^a^M3.0059^ea^. āsīvisānañca rukkhasusiratiṇapaṇṇagahanasaṅkāraṭṭhānānipi  ^a^V3.0059^ea^ āsayo. etesupi hi te vasanti. mahābhūtānampi kāyasusiraṃ   kāyagahanaṃ kāyasaṅkāraṭṭhānaṃ āsayoti. evaṃ tāva āsayato sadisatā veditabbā.</p>
              <p>[03] ^b^visavegavikārato^eb^ti āsīvisā hi kulavasena  kaṭṭhamukhādibhedato cattāro. tattha ekeko visavikārato vibhajjamāno  daṭṭhavisādivasena catubbidho hoti. mahābhūtānipi  paccattalakkhaṇavasena pathavīādibhedato cattāri. ettha ekekaṃ  kammasamuṭṭhānādivasena catubbidhaṃ hoti. evaṃ visavegavikārato  sadisatā veditabbā.</p>
              <p>[03] ^b^anatthaggahaṇato^eb^ti āsīvise gaṇhantā pañca anatthe  gaṇhanti -- duggandhaṃ gaṇhanti, asuciṃ gaṇhanti, byādhiṃ gaṇhanti,  visaṃ gaṇhanti, maraṇaṃ gaṇhanti. mahābhūtānipi gaṇhantā pañca  anatthe gaṇhanti -- duggandhaṃ gaṇhanti, asuciṃ gaṇhanti, byādhiṃ  gaṇhanti, jaraṃ gaṇhanti, maraṇaṃ gaṇhanti. tenāhu porāṇā -- </p>
              <p>[21] ``yekeci ^a^P3.0014^ea^ sappaṃ gaṇhanti,  mīḷhalittaṃ mahāvisaṃ. </p>
              <p>[22] pañca gaṇhantunatthāni, loke sappābhinandino.. </p>
              <p>[21] ``duggandhaṃ asuciṃ byādhiṃ, visaṃ maraṇapañcamaṃ. </p>
              <p>[22] anatthā honti pañcete, mīḷhalitte bhujaṅgame.. </p>
              <p>[21] ``evamevaṃ akusalā, andhabālaputhujjanā. </p>
              <p>[22] pañca gaṇhantunatthāni, bhave jātābhinandino.. </p>
              <p>[21] ``duggandhaṃ asuciṃ byādhiṃ, jaraṃ maraṇapañcamaṃ. </p>
              <p>[22] anatthā honti pañcete, mīḷhalitteva pannage''ti.. -- </p>
              <p>[07] evaṃ anatthaggahaṇato sadisatā veditabbā.</p>
              <p>[03] ^b^durupaṭṭhānato^eb^ti te āsīvisā durupaṭṭhānā, ekasmiṃ  uṭṭhātukāme eko nhāyitukāmo hoti ^a^V3.0060^ea^, tasmiṃ nhāyitukāme aparo  bhuñjitukāmo, tasmiṃ bhuñjitukāme añño nipajjitukāmo hoti. tesu  yassa yasseva ajjhāsayo na pūrati, so tattheva ḍaṃsitvā māreti.  imehi pana āsīvisehi bhūtāneva durupaṭṭhānatarāni. pathavīdhātuyā hi  bhesajje kayiramāne āpodhātu kuppati, tasseva bhesajjaṃ karontassa  tejodhātūti ^a^M3.0060^ea^ evaṃ ekissā bhesajje kayiramāne aparā kuppantīti.  evaṃ durupaṭṭhānato sadisatā veditabbā.</p>
              <p>[03] ^b^durāsadato^eb^ti durāsadā hi āsīvisā, gehassa purimabhāge  āsīvisaṃ disvā pacchimabhāgena palāyanti, pacchimabhāge disvā  purimabhāgena, gehamajjhe disvā gabbhaṃ pavisanti, gabbhe disvā  mañcapīṭhaṃ abhiruhanti. mahābhūtāni tatopi durāsadatarāni.  tathārūpena hi kuṭṭharogena phuṭṭhassa kaṇṇanāsādīni chinditvā patanti,  sarīraṃ samphuṭati nīlamakkhikā parivārenti, sarīragandho dūratova  ubbāhati. taṃ purisaṃ akkosamānampi paridevamānampi neva  rosavasena, na kāruññena, upasaṅkamituṃ sakkonti, nāsikaṃ pidahitvā  kheḷaṃ pātentā dūratova naṃ vivajjenti. evaṃ aññesampi  bhagandarakucchirogavātarogādīnaṃ bībhacchajegucchabhāvakarānañca rogānaṃ  vasena ayamevattho vibhāvetabboti. evaṃ durāsadato sadisatā  veditabbā.</p>
              <p>[03] ^b^akataññutato^eb^ti ^a^P3.0015^ea^ āsīvisā hi  akataññuno honti, nhāpiyamānāpi bhojiyamānāpi gandhamālādīhi  pūjiyamānāpi peḷāyaṃ pakkhipitvā parihariyamānāpi otārameva  gavesanti. yattha otāraṃ labhanti, tattheva naṃ ḍaṃsitvā mārenti.  āsīvisehipi mahābhūtāneva akataññutarāni. etesañhi kataṃ nāma  natthi, sītena vā uṇhena vā nimmalena jalena nhāpiyamānānipi  gandhamālādīhi sakkariyamānānipi muduvatthamudusayanamuduyānādīhi  parihariyamānānipi, varabhojanaṃ bhojiyamānānipi, varapānaṃ  pāyāpiyamānānipi otārameva gavesanti. yattha otāraṃ labhanti,  tattheva kuppitvā anayabyasanaṃ pāpentīti. evaṃ akataññutato  sadisatā veditabbā.</p>
              <p>[03] ^b^avisesakārito^eb^ti āsīvisā hi ``ayaṃ khattiyo vā  brāhmaṇo vā vesso vā suddo vā gahaṭṭho vā pabbajito vā''ti visesaṃ  na karonti, sampattasampattameva ḍaṃsitvā mārenti. mahābhūtānipi  ``ayaṃ khattiyo vā brāhmaṇo vā vesso vā suddo vā gahaṭṭho vā  pabbajito vā devo vā manusso vā māro vā brahmā vā nigguṇo vā  saguṇo vā''ti visesaṃ na karonti ^a^V3.0061^ea^. yadi hi nesaṃ ``ayaṃ  guṇavā''ti lajjā ^a^M3.0061^ea^ uppajjeyya, sadevake loke aggapuggale tathāgate lajjaṃ  uppādeyyuṃ. athāpi nesaṃ ``ayaṃ mahāpañño ayaṃ mahiddhiko ayaṃ  dhutavādo''tiādinā nayena lajjā uppajjeyya,  dhammasenāpatisāriputtattherādīsu lajjaṃ uppādeyyuṃ. athāpi nesaṃ  ``ayaṃ nigguṇo dāruṇo thaddho''ti bhayaṃ uppajjeyya, sadevake loke  nigguṇathaddhadāruṇānaṃ aggassa devadattassa channaṃ vā satthārānaṃ bhāyeyyuṃ,  na ca lajjanti na ca bhāyanti, kuppitvā yaṃkiñci anayabyasanaṃ  āpādentiyeva. evaṃ avisesakārito sadisatā veditabbā.</p>
              <p>[03] ^b^anantadosūpaddavato^eb^ti āsīvise nissāya  uppajjanakānañhi dosūpaddavānaṃ pamāṇaṃ natthi. tathā hete ḍaṃsitvā  kāṇampi karonti khujjampi pīṭhasappimpi ekapakkhalampīti evaṃ  aparimāṇaṃ vippakāraṃ dassenti. bhūtānipi kuppitāni na  kāṇādibhāvesu na kiñci vippakāraṃ na karonti, appamāṇo etesaṃ  dosūpaddavoti. evaṃ anantadosūpaddavato sadisatā veditabbā.</p>
              <p>[03] idānettha ^a^P3.0016^ea^ catumahābhūtavasena yāva arahattā  kammaṭṭhānaṃ kathetabbaṃ siyā, taṃ visuddhimagge catudhātuvavatthānaniddese  kathitameva.</p>
              <p>[03] ^b^pañca vadhakā paccatthikāti kho bhikkhave pañcannetaṃ  upādānakkhandhānaṃ adhivacana^eb^nti ettha dvīhi ākārehi khandhānaṃ  vadhakapaccatthikasadisatā veditabbā. khandhā hi aññamaññañca  vadhenti, tesu ca santesu vadho nāma paññāyati. kathaṃ? rūpaṃ tāva  rūpampi vadheti arūpampi, tathā arūpaṃ arūpampi vadheti rūpampi.  kathaṃ? ayañhi pathavīdhātu bhijjamānā itarā tisso dhātuyo  gahetvāva bhijjati, āpodhātuādīsupi eseva nayo, evaṃ tāva rūpaṃ  rūpameva vadheti. rūpakkhandho pana bhijjamāno cattāro arūpakkhandhe  gahetvāva bhijjati, evaṃ rūpaṃ arūpampi vadheti. vedanākkhandhopi  bhijjamāno saññāsaṅkhāraviññāṇakkhandhe gahetvāva bhijjati.  saññākkhandhādīsupi eseva nayo. evaṃ arūpaṃ arūpameva vadheti.  cutikkhaṇe pana cattāro arūpakkhandhā bhijjamānā vatthurūpampi  gahetvāva bhijjanti, evaṃ arūpaṃ rūpampi vadheti. evaṃ tāva  aññamaññaṃ vadhentīti vadhakā. yattha pana khandhā atthi, tattha  chedanabhedanavadhabandhanādayo honti, na aññatthāti. evaṃ khandhesu  santesu vadho paññāyatītipi vadhakā.</p>
              <p>[03] idāni ^a^V3.0062^ea^ ^a^M3.0062^ea^ pañcakkhandhe rūpārūpavasena dve koṭṭhāse katvā,  rūpavasena vā nāmavasena vā rūpapariggahaṃ ādiṃ katvā, yāva arahattā  kammaṭṭhānaṃ kathetabbaṃ siyā tampi visuddhimagge kathitameva.</p>
              <p>[03] ^b^chaṭṭho antaracaro vadhako ukkhittāsikoti kho, bhikkhave,  nandīrāgassetaṃ adhivacana^eb^nti ettha dvīhākārehi nandīrāgassa  ukkhittāsikavadhakasadisatā veditabbā paññāsirapātanato ^a^P3.0017^ea^  ca yonisampaṭipādanato ca. kathaṃ? cakkhudvārasmiñhi  iṭṭhārammaṇe āpāthagate taṃ ārammaṇaṃ nissāya lobho uppajjati,  ettāvatā paññāsīsaṃ patitaṃ nāma hoti, sotadvārādīsupi eseva nayo.  evaṃ tāva paññāsirapātanato sadisatā veditabbā. nandīrāgo  panesa aṇḍajādibhedā catasso yoniyo upaneti. tassa  yoniupagamanamūlakāni pañcavīsati mahābhayāni dvattiṃsa  kammakāraṇāni ca āgatāneva hontīti evaṃ yonisampaṭipādanatopissa  ukkhittāsikavadhakasadisatā veditabbā.</p>
              <p>[03] iti nandīrāgavasenāpi ekassa bhikkhuno kammaṭṭhānaṃ kathitameva  hoti. kathaṃ? ayañhi nandīrāgo saṅkhārakkhandho, taṃ  saṅkhārakkhandhoti vavatthapetvā taṃsampayuttā vedanā vedanākkhandho,  saññā saññākkhandho, cittaṃ viññāṇakkhandho, tesaṃ vatthārammaṇaṃ  rūpakkhandhoti, evaṃ pañcakkhandhe vavatthapeti. idāni te pañcakkhandhe  nāmarūpavasena vavatthapetvā, tesaṃ paccayapariyesanato paṭṭhāya vipassanaṃ  vaḍḍhetvā, anupubbena eko arahattaṃ pāpuṇātīti evaṃ nandīrāgavasena  kammaṭṭhānaṃ kathitaṃ hoti.</p>
              <p>[03] channaṃ ajjhattikāyatanānaṃ suññagāmena sadisatā pāḷiyaṃyeva  āgatā. ayaṃ panettha kammaṭṭhānanayo -- yathā ca te cha corā  chakuṭikaṃ suññaṃ gāmaṃ pavisitvā aparāparaṃ vicarantā kiñci  alabhitvā gāmena anatthikā honti, evamevaṃ bhikkhu chasu  ajjhattikāyatanesu abhinivisitvā vicinanto ``aha''nti vā  ``mama''nti vā gahetabbaṃ kiñci adisvā tehi anatthiko hoti.  so ``vipassanaṃ paṭṭhapessāmī''ti upādārūpakammaṭṭhānavasena  cakkhupasādādayo pariggahetvā ``ayaṃ rūpakkhandho''ti vavatthapeti,  manāyatanaṃ ``arūpakkhandho''ti. iti sabbānipetāni nāmañceva  rūpañcāti nāmarūpavasena vavatthapetvā, tesaṃ paccayaṃ pariyesitvā  vipassanaṃ ^a^V3.0063^ea^ vaḍḍhetvā ^a^M3.0063^ea^, saṅkhāre sammasanto anupubbena arahatte patiṭṭhāti.  idaṃ ekassa bhikkhuno yāva arahattā kammaṭṭhānaṃ kathitaṃ hoti.</p>
              <p>[03] idāni bāhirānaṃ gāmaghātakacorehi sadisataṃ dassento  ^b^corā gāmaghātakāti kho^eb^tiādimāha. tattha ^a^P3.0018^ea^  ^b^manāpāmanāpesū^eb^ti karaṇatthe bhummaṃ, manāpāmanāpehīti attho.  tattha coresu gāmaṃ hanantesu pañca kiccāni vattanti -- corā tāva  gāmaṃ parivāretvā ṭhitā aggiṃ datvā kaṭakaṭasaddaṃ uṭṭhāpenti, tato  manussā hatthasāraṃ gahetvā bahi nikkhamanti. tato tehi saddhiṃ  bhaṇḍakassa kāraṇā hatthaparāmāsaṃ karonti. keci panettha pahāraṃ  pāpuṇanti, keci pahāraṭṭhāne patanti, avasese pana arogajane bandhitvā  attano vasanaṭṭhānaṃ netvā rajjubandhanādīhi bandhitvā dāsaparibhogena  paribhuñjanti.</p>
              <p>[03] tattha gāmaghātakacorānaṃ gāmaṃ parivāretvā aggidānaṃ viya chasu  dvāresu ārammaṇe āpāthagate kilesapariḷāhuppatti veditabbā, hatthasāraṃ  ādāya bahi nikkhamanaṃ viya. taṅkhaṇe kusaladhammaṃ pahāya  akusalasamaṅgitā, bhaṇḍakassa kāraṇā hatthaparāmasanāpajjanaṃ viya  dukkaṭadubbhāsitapācittiyathullaccayānaṃ āpajjanakālo, pahāraladdhakālo  viya saṅghādisesaṃ āpajjanakālo, pahāraṃ laddhā pana pahāraṭṭhāne  patitakālo viya pārājikaṃ āpajjitvā assamaṇakālo,  avasesajanassa bandhitvā vasanaṭṭhānaṃ netvā dāsaparibhogena  paribhuñjanakālo viya tameva ārammaṇaṃ nissāya sabbesaṃ passantānaṃyeva  cūḷasīlamajjhimasīlamahāsīlāni bhinditvā sikkhaṃ paccakkhāya  gihibhāvaṃ āpajjanakālo. tatrassa puttadāraṃ posentassa sandiṭṭhiko  dukkhakkhandho veditabbo, kālaṃ katvā apāye nibbattassa samparāyiko.</p>
              <p>[03] imānipi bāhirāyatanāni ekassa bhikkhuno kammaṭṭhānavaseneva  kathitāni. ettha hi rūpādīni cattāri upādārūpāni,  phoṭṭhabbāyatanaṃ tisso dhātuyo, dhammāyatane āpodhātuyā saddhiṃ tā  catassoti imāni cattāri bhūtāni, tesaṃ paricchedavasena ākāsadhātu,  lahutādivasena lahutādayoti evamidaṃ sabbampi bhūtupādāyarūpaṃ  rūpakkhandho, tadārammaṇā vedanādayo cattāro arūpakkhandhā. tattha  ^a^P3.0019^ea^ ``rūpakkhandho rūpaṃ, cattāro arūpino ^a^M3.0064^ea^ khandhā  nāma''nti. nāmarūpaṃ vavatthapetvā purimanayeneva paṭipajjantassa yāva  arahattā kammaṭṭhānaṃ kathitaṃ hoti.</p>
              <p>[03] ^b^oghāna^eb^nti ^a^V3.0064^ea^ ettha duruttaraṇaṭṭho oghaṭṭho. ete hi  ``sīlasaṃvaraṃ pūretvā arahattaṃ pāpuṇissāmī''ti ajjhāsayaṃ samuṭṭhāpetvā  kalyāṇamitte nissāya sammā vāyamantena taritabbā, yena vā tena vā  duruttarā. iminā duruttaraṇaṭṭhena oghāti vuccanti. tepi ekassa  bhikkhuno kammaṭṭhānavasena kathitā. cattāropi hi ete eko  saṅkhārakkhandho vāti. sesaṃ nandīrāge vuttanayeneva yojetvā  vitthāretabbaṃ.</p>
              <p>[03] ^b^sakkāyassetaṃ adhivacana^eb^nti, sakkāyopi hi  āsīvisādīhi udakaṇṇavassa orimatīraṃ viya catumahābhūtādīhi  sāsaṅko sappaṭibhayo, sopi ekassa bhikkhuno kammaṭṭhānavaseneva  kathito. sakkāyo hi tebhūmakapañcakkhandhā, te ca samāsato  nāmarūpamevāti. evamettha nāmarūpavavatthānaṃ ādiṃ katvā yāva  arahattā kammaṭṭhānaṃ vitthāretabbanti.</p>
              <p>[03] ^b^nibbānassetaṃ adhivacana^eb^nti nibbānañhi udakaṇṇavassa  pārimatīraṃ viya catumahābhūtādīhi khemaṃ appaṭibhayaṃ.  ^b^vīriyārambhassetaṃ adhivacana^eb^nti ettha cittakiriyadassanatthaṃ heṭṭhā  vuttavāyāmameva vīriyanti gaṇhitvā dasseti. ^b^tiṇṇo  pāraṅgato^eb^ti taritvā pāraṃ gato.</p>
              <p>[03] tattha yathā sāsaṅkaorimatīre ṭhitena udakaṇṇavaṃ taritukāmena  katipāhaṃ vasitvā saṇikaṃ nāvaṃ sajjetvā udakakīḷaṃ kīḷantena viya  na nāvā abhiruhitabbā. evaṃ karonto hi anāruḷhova byasanaṃ  pāpuṇāti. evameva kilesaṇṇavaṃ taritukāmena ``taruṇo tāvamhi,  mahallakakāle aṭṭhaṅgikamaggakullaṃ bandhissāmī''ti papañco na kātabbo  ^a^P3.0020^ea^. evaṃ karonto hi mahallakakālaṃ apatvāpi vināsaṃ  pāpuṇāti, patvāpi kātuṃ na sakkoti. bhaddekarattādīni pana  anussaritvā vegeneva ayaṃ ariyamaggakullo bandhitabbo.</p>
              <p>[03] yathā ca kullaṃ bandhantassa hatthapādapāripūri icchitabbā.  kuṇṭhapādo hi khañjapādo vā patiṭṭhātuṃ na sakkoti, phaṇahatthakādayo  tiṇapaṇṇādīni gahetuṃ na sakkonti. evamimampi ariyamaggakullaṃ  bandhantassa sīlapādānañceva saddhāhatthassa ^a^M3.0065^ea^ ca pāripūri icchitabbā.  na hi dussīlo assaddho sāsane appatiṭṭhito paṭipattiṃ assaddahanto  ariyamaggakullaṃ bandhituṃ sakkoti. yathā ca paripuṇṇahatthapādopi  dubbalo byādhipīḷito kullaṃ bandhituṃ na sakkoti, thāmasampannova  sakkoti, evaṃ sīlavā saddhopi alaso kusīto imaṃ maggakullaṃ bandhituṃ  na sakkoti ^a^V3.0065^ea^, āraddhavīriyova sakkotīti imaṃ bandhitukāmena  āraddhavīriyena bhavitabbaṃ. yathā so puriso kullaṃ bandhitvā tīre  ṭhatvā yojanavitthāraṃ udakaṇṇavaṃ ``ayaṃ mayā paccattapurisakāraṃ  nissāya nittharitabbo''ti mānasaṃ bandhati, evaṃ yogināpi caṅkamā  oruyha ``ajja mayā catumaggavajjhaṃ kilesaṇṇavaṃ taritvā arahatte  patiṭṭhātabba''nti mānasaṃ bandhitabbaṃ.</p>
              <p>[03] yathā ca so puriso kullaṃ nissāya udakaṇṇavaṃ taranto  gāvutamattaṃ gantvā nivattitvā olokento ``ekakoṭṭhāsaṃ  atikkantomhi, aññe tayo sesā''ti jānāti, aparampi gāvutamattaṃ  gantvā nivattitvā olokento ``dve atikkantomhi, dve sesā''ti  jānāti, aparampi gāvutamattaṃ gantvā nivattitvā olokento ``tayo  atikkantomhi, eko seso''ti jānāti, tampi atikkamma nivattitvā  olokento ``cattāropi me koṭṭhasā atikkantā''ti jānāti, tañca  kullaṃ pādena akkamitvā sotābhimukhaṃ khipitvā uttaritvā tīre tiṭṭhati.  evaṃ ayampi bhikkhu ariyamaggakullaṃ nissāya kilesaṇṇavaṃ taranto  sotāpattimaggena paṭhamamaggavajjhe kilese taritvā maggānantare phale  ṭhito paccavekkhaṇañāṇena nivattitvā olokento ``catumaggavajjhānaṃ  me kilesānaṃ eko koṭṭhāso pahīno ^a^P3.0021^ea^, itare tayo  sesā''ti jānāti. puna tatheva indriyabalabojjhaṅgāni samodhānetvā  saṅkhāre sammasanto sakadāgāmimaggena dutiyamaggavajjhe kilese  taritvā maggānantare phale ṭhito paccavekkhaṇañāṇena nivattitvā,  olokento ``catumaggavajjhānaṃ me kilesānaṃ dve koṭṭhāsā pahīnā  ^a^M3.0066^ea^, itare dve sesā''ti jānāti. puna tatheva indriyabalabojjhaṅgāni  samodhānetvā saṅkhāre sammasanto anāgāmimaggena tatiyamaggavajjhe  kilese taritvā maggānantare phale ṭhito paccavekkhaṇañāṇena nivattitvā  olokento ``catumaggavajjhānaṃ me kilesānaṃ tayo koṭṭhāsā pahīnā,  eko seso''ti jānāti. puna tatheva indriyabalabojjhaṅgāni  samodhānetvā saṅkhāre sammasanto arahattamaggena catutthamaggavajjhe  kilese taritvā maggānantare phale ṭhito paccavekkhaṇañāṇena nivattitvā  olokento ``sabbakilesā me pahīnā''ti jānāti.</p>
              <p>[03] yathā so puriso taṃ kullaṃ sote pavāhetvā uttaritvā thale ṭhito  nagaraṃ pavisitvā uparipāsādavaragato ``ettakena vatamhi anatthena  mutto''ti ekaggacitto tuṭṭhamānaso nisīdati, evaṃ tasmiṃyeva vā  āsane aññesu vā rattiṭṭhānadivāṭṭhānādīsu yattha katthaci nisinno  ^a^V3.0066^ea^ ``ettakena vatamhi anatthena mutto''ti nibbānārammaṇaṃ phalasamāpattiṃ  appetvā ekaggacitto tuṭṭhamānaso nisīdati. idaṃ vā sandhāya vuttaṃ  ^b^tiṇṇo pāraṅgato thale tiṭṭhati brāhmaṇoti kho, bhikkhave, arahato  etaṃ adhivacana^eb^nti. evaṃ tāvettha nānākammaṭṭhānāni kathitāni,  samodhānetvā pana sabbānipi ekameva katvā dassetabbāni. ekaṃ  katvā dassentenāpi pañcakkhandhavaseneva vinivattetabbāni.</p>
              <p>[03] kathaṃ? ettha hi cattāri mahābhūtāni ajjhattikāni  pañcāyatanāni bāhirāni pañcāyatanāni dhammāyatane pannarasa  sukhumarūpāni sakkāyassa ekadesoti ayaṃ rūpakkhandho, manāyatanaṃ  viññāṇakkhandho dhammāyatanekadeso cattāro oghā sakkāyekadesoti ime  cattāro arūpino khandhā. tattha rūpakkhandho rūpaṃ, cattāro  arūpino khandhā nāmanti idaṃ nāmarūpaṃ. tassa nandīrāgo kāmogho  bhavogho dhammāyatanekadeso sakkāyekadesoti ^a^P3.0022^ea^ ime  paccayā. iti sappaccayaṃ nāmarūpaṃ vavatthapeti nāma. sappaccayaṃ  nāmarūpaṃ vavatthapetvā tilakkhaṇaṃ āropetvā vipassanaṃ vaḍḍhetvā  saṅkhāre sammasanto arahattaṃ pāpuṇātīti idaṃ ekassa bhikkhuno  niyyānamukhaṃ.</p>
              <p>[03] tattha cattāro mahābhūtā pañcupādānakkhandhā ajjhattikabāhirāni  ekādasāyatanāni dhammāyatanekadeso diṭṭhogho avijjogho  sakkāyekadesoti idaṃ dukkhasaccaṃ, nandīrāgo dhammāyatanekadeso  kāmogho bhavogho sakkāyekadesoti idaṃ samudayasaccaṃ,  pārimatīrasaṅkhātaṃ ^a^M3.0067^ea^ nibbānaṃ nirodhasaccaṃ, ariyamaggo maggasaccaṃ.  tattha dve saccāni vaṭṭaṃ, dve vivaṭṭaṃ, dve lokiyāni, dve lokuttarānīti  cattāri saccāni soḷasahākārehi saṭṭhinayasahassehi vibhajitvā  dassetabbānīti. desanāpariyosāne vipañcitaññū pañcasatā bhikkhū  arahatte patiṭṭhahiṃsu. suttaṃ pana dukkhalakkhaṇavasena kathitaṃ. </p>
            </h4>
            <h4>
              <h4n> 2. rathopamasuttavaṇṇanā </h4n>
              <p>[03] 239^b^.^eb^ dutiye ^b^sukhasomanassabahulo^eb^ti  kāyikasukhañceva cetasikasomanassañca bahulaṃ assāti  sukhasomanassabahulo. ^b^yoni cassa āraddhā hotī^eb^ti  kāraṇañcassa paripuṇṇaṃ hoti. ^b^āsavānaṃ khayāyā^eb^ti idha  āsavakkhayoti arahattamaggo adhippeto, tadatthāyāti attho.  ^b^odhastapatodo^eb^ti ^a^V3.0067^ea^ rathamajjhe tiriyaṃ ṭhapitapatodo.  ^b^yenicchaka^eb^nti yena disābhāgena icchati. ^b^yadicchaka^eb^nti  yaṃ yaṃ gamanaṃ icchati. ^b^sāreyyā^eb^ti peseyya.  ^b^paccāsāreyyā^eb^ti paṭivinivatteyya. ^b^ārakkhāyā^eb^ti  rakkhaṇatthāya. ^b^saṃyamāyā^eb^ti veganiggahaṇatthāya.  ^b^damāyā^eb^ti nibbisevanatthāya. ^b^upasamāyā^eb^ti  kilesūpasamatthāya.</p>
              <p>[03] ^b^evameva kho^eb^ti ettha yathā akusalassa sārathino adante  sindhave yojetvā visamamaggena rathaṃ pesentassa cakkānipi bhijjanti,  akkhopi sindhavānañca khurā, attanāpi anayabyasanaṃ pāpuṇāti, na  ca icchiticchitena gamanena sāretuṃ sakkoti ^a^P3.0023^ea^; evaṃ  chasu indriyesu aguttadvāro bhikkhu na icchiticchitaṃ samaṇaratiṃ  anubhavituṃ sakkoti. yathā pana cheko sārathi dante sindhave  yojetvā, same bhūmibhāge rathaṃ otāretvā rasmiyo gahetvā, sindhavānaṃ  khuresu satiṃ ṭhapetvā, patodaṃ ādāya nibbisevane katvā, pesento  icchiticchitena gamanena sāreti. evameva chasu indriyesu guttadvāro  bhikkhu imasmiṃ sāsane icchiticchitaṃ samaṇaratiṃ anubhoti, sace  aniccānupassanābhimukhaṃ ñāṇaṃ pesetukāmo hoti, tadabhimukhaṃ ñāṇaṃ  gacchati. dukkhānupassanādīsupi eseva nayo.</p>
              <p>[03] ^b^bhojane mattaññū^eb^ti bhojanamhi pamāṇaññū. tattha dve  pamāṇāni -- paṭiggahaṇapamāṇañca paribhogapamāṇañca. tattha  paṭiggahaṇapamāṇe dāyakassa vaso ^a^M3.0068^ea^ veditabbo, deyyadhammassa vaso  veditabbo, attano thāmo jānitabbo. evarūpo hi bhikkhu sace  deyyadhammo bahuko hoti, dāyako appaṃ dātukāmo, dāyakassa vasena  appaṃ gaṇhāti. deyyadhammo appo, dāyako bahuṃ dātukāmo,  deyyadhammassa vasena appaṃ gaṇhāti. deyyadhammopi bahu, dāyakopi  bahuṃ dātukāmo, attano thāmaṃ ñatvā pamāṇena gaṇhāti. so tāya  paṭiggahaṇe mattaññutāya anuppannañca lābhaṃ uppādeti, uppannañca thāvaraṃ  karoti dhammikatissamahārājakāle ^b^sattavassiko sāmaṇero^eb^ viya.</p>
              <p>[03] rañño kira pañcahi sakaṭasatehi guḷaṃ āhariṃsu. rājā  ``manāpo paṇṇākāro, ayyehi vinā na khādissāmā''ti  aḍḍhateyyāni sakaṭasatāni mahāvihāraṃ pesetvā sayampi bhuttapātarāso  agamāsi. bheriyā pahaṭāya dvādasa bhikkhusahassāni sannipatiṃsu.  rājā ekamante ṭhito ārāmikaṃ pakkosāpetvā āha -- ``rañño nāma  dāne pattapūrova pamāṇaṃ, gahitabhājanaṃ ^a^V3.0068^ea^ pūretvāva dehi, sace koci  mattapaṭiggahaṇe ṭhito na gaṇhāti, mayhaṃ āroceyyāsī''ti.</p>
              <p>[03] atheko mahāthero ``mahābodhimahācetiyāni vandissāmī''ti  cetiyapabbatā āgantvā, vihāraṃ pavisanto mahāmaṇḍapaṭṭhāne ^a^P3.0024^ea^  bhikkhū guḷaṃ gaṇhante disvā pacchato āgacchantaṃ sāmaṇeraṃ  āha, ``natthi te guḷena attho''ti. ``āma, bhante, natthī''ti.  sāmaṇera mayaṃ maggakilantā, ekena kapiṭṭhaphalamattena piṇḍakena amhākaṃ  atthoti. sāmaṇero thālakaṃ nīharitvā therassa vassaggapaṭipāṭiyaṃ  aṭṭhāsi. ārāmiko gahaṇamānaṃ pūretvā ukkhipi, sāmaṇero aṅguliṃ  cālesi. tāta sāmaṇera, rājakulānaṃ dāne bhājanapūrameva pamāṇaṃ,  thālakapūraṃ gaṇhāhīti. āma, upāsaka, rājāno nāma mahajjhāsayā  honti, amhākaṃ pana upajjhāyassa ettakeneva atthoti.</p>
              <p>[03] rājā tassa kathaṃ sutvā, ``kiṃ bho sāmaṇero bhaṇatī''ti?  tassa santikaṃ gato. ārāmiko āha -- ``sāmi, sāmaṇerassa  bhājanaṃ khuddakaṃ, bahuṃ na gaṇhātī''ti. rājā āha, ``ānītabhājanaṃ  pūretvā gaṇhatha, bhante''ti. mahārāja, rājāno nāma mahajjhāsayā  honti ^a^M3.0069^ea^, ukkhittabhājanaṃ pūretvāva dātukāmā, amhākaṃ pana upajjhāyassa  ettakeneva atthoti. rājā cintesi -- ``ayaṃ sattavassikadārako,  ajjāpissa mukhato khīragandho na muccati, gahetvā kuṭe vā kuṭumbe  vā pūretvā svepi punadivasepi khādissāmāti na vadati, sakkā  buddhasāsanaṃ pariggahetu''nti purise āṇāpesi, ``bho, pasannomhi  sāmaṇerassa, itarānipi aḍḍhateyyāni sakaṭasatāni ānetvā saghaṃssa  dethā''ti.</p>
              <p>[03] soyeva pana rājā ekadivasaṃ tittiramaṃsaṃ khāditukāmo  cintesi -- ``sace ahaṃ aṅgārapakkaṃ tittiramaṃsaṃ khāditukāmosmīti  aññassa kathessāmi, samantā yojanaṭṭhāne tittirasamugghātaṃ  karissantī''ti uppannaṃ pipāsaṃ adhivāsento tīṇi saṃvaccharāni  vītināmesi. athassa kaṇṇesu pubbo saṇṭhāsi, so adhivāsetuṃ  asakkonto ``atthi nu kho, bho, amhākaṃ koci upaṭṭhākupāsako  sīlarakkhako''ti pucchi ^a^P3.0025^ea^. āma, deva, atthi,  tisso nāma so akhaṇḍasīlaṃ rakkhatīti. atha naṃ vīmaṃsitukāmo  pakkosāpesi. so āgantvā rājānaṃ vanditvā aṭṭhāsi. tato naṃ  āha -- ``tvaṃ, tāta, tisso nāmā''ti? ``āma ^a^V3.0069^ea^ devā''ti.  tena hi gacchāti. tasmiṃ gate ekaṃ kukkuṭaṃ āharāpetvā ekaṃ purisaṃ  āṇāpesi, ``gaccha tissaṃ vadāhi, imaṃ tīhi pākehi pacitvā  amhākaṃ upaṭṭhāpehī''ti. so gantvā tathā avoca. so āha --  ``sace, bho, ayaṃ matako assa, yathā jānāmi, tathā pacitvā  upaṭṭhaheyyaṃ. pāṇātipātaṃ panāhaṃ na karomī''ti. so āgantvā  rañño ārocesi.</p>
              <p>[03] rājā puna ``ekavāraṃ gacchā''ti pesesi. so gantvā,  ``bho, rājupaṭṭhānaṃ nāma bhāriyaṃ, mā evaṃ kari, punapi sīlaṃ sakkā  samādātuṃ, paceta''nti āha. atha naṃ tisso avoca, ``bho,  ekasmiṃ nāma attabhāve dhuvaṃ ekaṃ maraṇaṃ, nāhaṃ pāṇātipātaṃ  karissāmī''ti. so punapi rañño ārocesi. rājā tatiyampi  pesetvā asampaṭicchantaṃ pakkosāpetvā attanā pucchi. raññopi tatheva  paṭivacanaṃ adāsi. atha rājā purise āṇāpesi, ``ayaṃ rañño  āṇaṃ kopeti, gacchathetassa āghātanabhaṇḍikāyaṃ ṭhapetvā, sīsaṃ  chindathā''ti. raho ^a^M3.0070^ea^ ca pana nesaṃ saññamadāsi -- ``imaṃ  santajjayamānā netvā sīsamassa āghātanabhaṇḍikāyaṃ ṭhapetvā āgantvā  mayhaṃ ārocethā''ti.</p>
              <p>[03] te taṃ āghātanabhaṇḍikāyaṃ nipajjāpetvā tamassa kukkuṭaṃ hatthesu  ṭhapayiṃsu. so taṃ hadaye ṭhapetvā ``ahaṃ, tāta, mama jīvitaṃ tuyhaṃ  demi, tava jīvitaṃ ahaṃ gaṇhāmi, tvaṃ nibbhayo gacchā''ti  vissajjesi. kukkuṭo pakkhe papphoṭetvā ākāsena gantvā vaṭarukkhe  nilīyi. tassa kukkuṭassa abhayadinnaṭṭhānaṃ kukkuṭagiri nāma jātaṃ.</p>
              <p>[03] rājā taṃ pavattiṃ sutvā amaccaputtaṃ pakkosāpetvā sabbābharaṇehi  alaṅkaritvā āha -- ``tāta, mayā tvaṃ etadatthameva vīmaṃsito, mayhaṃ  tittiramaṃsaṃ khāditukāmassa tīṇi saṃvaccharāni atikkantāni,  sakkhissasi me tikoṭiparisuddhaṃ katvā upaṭṭhāpetu''nti. ``etaṃ  nāma, deva, mayhaṃ kamma''nti nikkhamitvā dvārantare ṭhito ekaṃ purisaṃ  pātova tayo tittire gahetvā pavisantaṃ ^a^P3.0026^ea^ disvā, dve  kahāpaṇe datvā tittire ādāya parisodhetvā, jīrakādīhi vāsetvā,  aṅgāresu supakke pacitvā rañño upaṭṭhāpesi. rājā mahātale  sirīpallaṅke nisinnova ekaṃ gahetvā thokaṃ chinditvā mukhe pakkhipi,  tāvadevassa sattarasaharaṇīsahassāni pharitvā aṭṭhāsi.</p>
              <p>[03] tasmiṃ ^a^V3.0070^ea^ samaye bhikkhusaṅghaṃ saritvā, ``mādiso nāma  pathavissaro rājā tittiramaṃsaṃ khāditukāmo tīṇi saṃvaccharāni na  labhi, apaccamāno bhikkhusaṅgho kuto labhissatī''ti? mukhe  pakkhittakkhaṇḍaṃ bhūmiyaṃ chaḍḍesi. amaccaputto jaṇṇukehi patitvā  mukhena gaṇhi. rājā ``apehi, tāta, jānāmahaṃ tava niddosabhāvaṃ,  iminā nāma kāraṇena mayā etaṃ chaḍḍita''nti kathetvā, ``sesakaṃ  tatheva saṅgopetvā ṭhapehī''ti āha.</p>
              <p>[03] punadivase rājakulūpako thero piṇḍāya pāvisi. amaccaputto  taṃ disvā pattaṃ gahetvā rājagehaṃ pavesesi. aññataro  vuḍḍhapabbajitopi therassa pacchāsamaṇo viya hutvā anubandhanto  pāvisi. thero ``raññā pakkosāpitabhikkhu bhavissatī''ti pamajji.  amaccaputtopi ``therassa upaṭṭhāko bhavissatī''ti pamādaṃ āpajji.  tesaṃ nisīdāpetvā yāguṃ adaṃsu. yāguyā pītāya rājā tittire  upanesi. thero ekaṃ gaṇhi, itaropi ^a^M3.0071^ea^ ekaṃ gaṇhi. rājā  ``anubhāgo atthi, anāpucchitvā khādituṃ na yutta''nti mahātheraṃ  āpucchi. thero hatthaṃ pidahi, mahallakatthero sampaṭicchi. rājā  anattamano hutvā katabhattakiccaṃ theraṃ pattaṃ ādāya anugacchanto āha --  ``bhante, kulagehaṃ āgacchantehi uggahitavattaṃ bhikkhuṃ gahetvā āgantuṃ  vaṭṭatī''ti. thero tasmiṃ khaṇe aññāsi ``na esa raññā  pakkosāpito''ti.</p>
              <p>[03] punadivase upaṭṭhākasāmaṇeraṃ gahetvā pāvisi. rājā tadāpi  yāguyā pītāya tittire upanāmesi. thero ekaṃ aggahesi, sāmaṇero  aṅguliṃ cāletvā majjhe chindāpetvā ekakoṭṭhāsameva aggahesi. rājā  taṃ koṭṭhāsaṃ mahātherassa upanāmesi. mahāthero hatthaṃ pidahi,  sāmaṇeropi pidahi. rājā avidūre nisīditvā khaṇḍākhaṇḍaṃ  chinditvā khādanto ``uggahitavatte ^a^P3.0027^ea^ nissāya  diyaḍḍhatittire khādituṃ labhimhā''ti āha. tassa maṃse khāditamatteva  kaṇṇehi pubbo nikkhami. tato mukhaṃ vikkhāletvā sāmaṇeraṃ  upasaṅkamitvā, ``pasannosmi, tāta, aṭṭha te dhuvabhattāni demī''ti  āha. ahaṃ, mahārāja, upajjhāyassa dammīti. aparāni aṭṭha  demīti. tāni amhākaṃ ācariyassa dammīti. aparānipi aṭṭha  demīti. tāni samānupajjhāyānaṃ dammīti. aparānipi aṭṭha  demīti. tāni bhikkhusaṅghassa dammīti. aparānipi aṭṭha demīti.  sāmaṇero adhivāsesi. evaṃ paṭiggahaṇamattaṃ jānanto  anuppannañceva lābhaṃ uppādeti, uppannañca thāvaraṃ karoti. idaṃ  paṭiggahaṇapamāṇaṃ nāma. tattha paribhogapamāṇaṃ paccavekkhaṇapayojanaṃ,  ``idamatthiyaṃ bhojanaṃ bhuñjāmī''ti pana paccavekkhitaparibhogasseva  ^a^V3.0071^ea^ payojanattā paribhogapamāṇaṃyeva nāma, taṃ idha adhippetaṃ. teneva  ^b^paṭisaṅkhā yoniso^eb^tiādimāha, itarampi pana vaṭṭatiyeva.</p>
              <p>[03] ^b^sīhaseyya^eb^nti ettha kāmabhogiseyyā, petaseyyā,  sīhaseyyā, tathāgataseyyāti catasso seyyā. tattha ``yebhuyyena,  bhikkhave, kāmabhogī vāmena passena sentī''ti (a0 ni0   4.246) ayaṃ ^b^kāmabhogiseyyā^eb^. tesañhi yebhuyyena  dakkhiṇapassena sayāno nāma natthi.</p>
              <p>[03] ``yebhuyyena ^a^M3.0072^ea^, bhikkhave, petā uttānā sentī''ti (a0 ni0   4.246) ayaṃ ^b^petaseyyā^eb^. petā hi appamaṃsalohitattā  aṭṭhisaṅghāṭajaṭitā ekena passena sayituṃ na sakkonti, uttānāva  sayanti.</p>
              <p>[03] ``yebhuyyena, bhikkhave, sīho migarājā naṅguṭṭhaṃ antarasatthimhi  anupakkhipitvā dakkhiṇena passena sayatī''ti ayaṃ ^b^sīhaseyyā^eb^.  tejussadattā hi sīho migarājā dve purimapāde ekasmiṃ,  pacchimapāde ekasmiṃ ṭhāne ṭhapetvā naṅguṭṭhaṃ antarasatthimhi pakkhipitvā  purimapādapacchimapādanaṅguṭṭhānaṃ ṭhitokāsaṃ sallakkhetvā dvinnaṃ  purimapādānaṃ matthake sīsaṃ ṭhapetvā sayati ^a^P3.0028^ea^,  divasampi sayitvā pabujjhamāno na utrasanto pabujjhati, sīsaṃ pana  ukkhipitvā purimapādādīnaṃ ṭhitokāsaṃ sallakkheti. sace kiñci  ṭhānaṃ vijahitvā ṭhitaṃ hoti, ``nayidaṃ tuyhaṃ jātiyā sūrabhāvassa ca  anurūpa''nti anattamano hutvā tattheva sayati, na gocarāya pakkamati.  avijahitvā ṭhite pana ``tuyhaṃ jātiyā ca sūrabhāvassa ca  anurūpamida''nti haṭṭhatuṭṭho uṭṭhāya sīhavijambhitaṃ vijambhitvā  kesarabhāraṃ vidhunitvā tikkhattuṃ sīhanādaṃ naditvā gocarāya pakkamati.</p>
              <p>[03] catutthajjhānaseyyā pana ^b^tathāgataseyyā^eb^ti vuccati. tāsu  idha sīhaseyyā āgatā. ayañhi tejussadairiyāpathattā uttamaseyyā  nāma.</p>
              <p>[03] ^b^pāde pāda^eb^nti dakkhiṇapāde vāmapādaṃ.  ^b^accādhāyā^eb^ti atiādhāya, īsakaṃ atikkamma ṭhapetvā. gopphakena  hi gopphake, jāṇunā vā jāṇumhi saṅghaṭṭiyamāne abhiṇhaṃ vedanā  uppajjati, cittaṃ ekaggaṃ na hoti, seyyā aphāsukā hoti. yathā  pana na saṅghaṃṭṭeti, evaṃ atikkamma ^a^V3.0072^ea^ ṭhapite vedanā nuppajjati, cittaṃ  ekaggaṃ hoti, seyyā phāsukā hoti. tasmā evaṃ seyyaṃ kappeti.</p>
              <p>[03] ^b^sato sampajāno^eb^ti satiyā ceva sampajaññena ca  samannāgato. kathaṃ niddāyanto sato sampajāno hotīti?  satisampajaññassa appahānena. ayañhi divasañceva sakalayāmañca  āvaraṇīyehi dhammehi cittaṃ parisodhetvā paṭhamayāmāvasāne caṅkamā  oruyha pāde dhovantopi mūlakammaṭṭhānaṃ avijahantova dhovati, taṃ  avijahantova dvāraṃ ^a^M3.0073^ea^ vivarati, mañce nisīdati, avijahantova niddaṃ  okkamati. pabujjhanto pana mūlakammaṭṭhānaṃ gahetvāva pabujjhati. evaṃ  niddaṃ okkamantopi sato sampajāno hoti. evaṃ pana ñāṇadhātukanti  na rocayiṃsu.</p>
              <p>[03] vuttanayena ^a^P3.0029^ea^ panesa cittaṃ parisodhetvā  paṭhamayāmāvasāne ``upādinnakaṃ sarīraṃ niddāya samassāsessāmī''ti  caṅkamā oruyha mūlakammaṭṭhānaṃ avijahantova pāde dhovati, dvāraṃ  vivarati, mañce pana nisīditvā mūlakammaṭṭhānaṃ pahāya, ``khandhāva  khandhesu, dhātuyova dhātūsu paṭihaññantī''ti senāsanaṃ paccavekkhanto  kamena niddaṃ okkamati, pabujjhanto pana mūlakammaṭṭhānaṃ gahetvāva  pabujjhati. evaṃ niddaṃ okkamantopi sato sampajāno nāma hotīti  veditabbo.</p>
              <p>[03] iti imasmiṃ sutte tivaṅgikā pubbabhāgavipassanāva kathitā.  ettakeneva pana vosānaṃ anāpajjitvā tāneva indriyabalabojjhaṅgāni  samodhānetvā vipassanaṃ vaḍḍhetvā bhikkhu arahattaṃ pāpuṇātīti. evaṃ  yāva arahattā desanā kathetabbā. </p>
            </h4>
            <h4>
              <h4n> 3. kummopamasuttavaṇṇanā </h4n>
              <p>[03] 240^b^.^eb^ tatiye ^b^kummo^eb^ti aṭṭhikummo.  ^b^kacchapo^eb^ti tasseva vevacanaṃ. ^b^anunadītīre^eb^ti nadiyā  anutīre. ^b^gocarapasuto^eb^ti ``sace kiñci phalāphalaṃ  labhissāmi, khādissāmī''ti gocaratthāya pasuto ussukko tannibandho.  ^b^samodahitvā^eb^ti samugge viya pakkhipitvā.  ^b^saṅkasāyatī^eb^ti acchati. ^b^samodaha^eb^nti samodahanto  ṭhapento. idaṃ vuttaṃ hoti -- yathā kummo aṅgāni sake kapāle  samodahanto siṅgālassa otāraṃ na deti, na ca naṃ siṅgālo  pasahati, evaṃ ^a^V3.0073^ea^ bhikkhu attano manovitakke sake ārammaṇakapāle  samodahanto kilesamārassa otāraṃ na deti, na ca naṃ māro pasahati.</p>
              <p>[03] ^b^anissito^eb^ti taṇhādiṭṭhinissayehi anissito.  ^b^aññamaheṭhayāno^eb^ti aññaṃ kañci puggalaṃ aviheṭhento.  ^b^parinibbuto^eb^ti kilesaparinibbānena parinibbuto.  ^b^nūpavadeyya kañcī^eb^ti aññaṃ kañci puggalaṃ sīlavipattiyā vā  ācāravipattiyā vā attānaṃ ukkaṃsetukāmatāya vā ^a^M3.0074^ea^ paraṃ vambhetukāmatāya  vā na upavadeyya, aññadatthu pañca dhamme ajjhattaṃ upaṭṭhapetvā,  ``kālena vakkhāmi, no akālena, bhūtena vakkhāmi ^a^P3.0030^ea^,  no abhūtena, saṇhena vakkhāmi, no pharusena, atthasaṃhitena  vakkhāmi, no anatthasaṃhitena, mettacitto vakkhāmi, no  dosantaro''ti evaṃ ullumpanasabhāvasaṇṭhiteneva cittena viharati. </p>
            </h4>
            <h4>
              <h4n> 4. paṭhamadārukkhandhopamasuttavaṇṇanā </h4n>
              <p>[03] 241^b^.^eb^ catutthe ^b^addasā^eb^ti gaṅgātīre  paññattavarabuddhāsane nisinno addasa. ^b^vuyhamāna^eb^nti caturassaṃ  tacchetvā pabbatantare ṭhapitaṃ vātātapena suparisukkhaṃ pāvussake meghe  vassante udakena uplavitvā anupubbena gaṅgāya nadiyā sote patitaṃ  tena sotena vuyhamānaṃ. ^b^bhikkhū āmantesī^eb^ti ``iminā  dārukkhandhena sadisaṃ katvā mama sāsane saddhāpabbajitaṃ kulaputtaṃ  dassessāmī''ti dhammaṃ desetukāmatāya āmantesi. ^b^amuṃ mahantaṃ  dārukkhandhaṃ gaṅgāya nadiyā sotena vuyhamāna^eb^nti idaṃ pana  aṭṭhadosavimuttattā sotapaṭipannassa dārukkhandhassa apare samuddapattiyā  antarāyakare aṭṭha dose dassetuṃ ārabhi.</p>
              <p>[03] tatrassa evaṃ aṭṭhadosavimuttatā veditabbā -- eko hi gaṅgāya  nadiyā avidūre pabbatatale jāto nānāvallīhi paliveṭhito  paṇḍupalāsataṃ āpajjitvā upacikādīhi khajjamāno tasmiṃyeva ṭhāne  apaṇṇattikabhāvaṃ gacchati, ayaṃ dārukkhandho gaṅgaṃ otaritvā  vaṅkaṭṭhānesu vilāsamāno sāgaraṃ patvā maṇivaṇṇe ūmipiṭṭhe sobhituṃ na  labhati.</p>
              <p>[03] aparo gaṅgātīre bahimūlo antosākho hutvā jāto, ayaṃ  kiñcāpi kālena kālaṃ olambinīhi ^a^V3.0074^ea^ sākhāhi udakaṃ phusati,  bahimūlattā pana gaṅgaṃ otaritvā vaṅkaṭṭhānesu vilāsamāno sāgaraṃ patvā  maṇivaṇṇe ūmipiṭṭhe sobhituṃ na labhati.</p>
              <p>[03] aparo majjhe gaṅgāya jāto, daḷhamūlena pana suppatiṭṭhito,  bahi cassa gatā vaṅkasākhā nānāvallīhi ābaddhā, ayampi  daḷhamūlattā bahiddhā vallīhi ābaddhattā ca gaṅgaṃ otaritvā...pe0...  sobhituṃ na labhati.</p>
              <p>[03] aparo ^a^M3.0075^ea^ patitaṭṭhāneyeva vālikāya otthaṭo pūtibhāvaṃ āpajjati,  ayampi gaṅgaṃ otaritvā...pe0... na labhati.</p>
              <p>[03] aparo dvinnaṃ pāsāṇānaṃ ^a^P3.0031^ea^ antare jātattā,  sunikhāto viya niccalo ṭhito, āgatāgataṃ udakaṃ dvidhā phāleti,  ayaṃ pāsāṇantare suṭṭhu patiṭṭhitattā gaṅgaṃ otaritvā...pe0... na labhati.</p>
              <p>[03] aparo abbhokāsaṭṭhāne nabhaṃ pūretvā vallīhi ābaddho ṭhito.  ekaṃ dve saṃvacchare atikkamitvā āgate mahoghe sakiṃ vā dvikkhattuṃ vā  temeti, ayampi nabhaṃ pūretvā ṭhitatāya ceva ekassa vā dvinnaṃ vā  saṃvaccharānaṃ accayena sakiṃ vā dvikkhattuṃ vā temanatāya ca gaṅgaṃ  otaritvā...pe0... na labhati.</p>
              <p>[03] aparopi majjhe gaṅgāya dīpake jāto mudukkhandhasākho oghe  āgate anusotaṃ nipajjitvā, udake gate sīsaṃ ukkhipitvā, naccanto  viya tiṭṭhati. yassatthāya sāgaro gaṅgaṃ evaṃ viya vadati, ``bhoti  gaṅge tvaṃ mayhaṃ candanasārasalaḷasārādīni nānādārūni āharasi,  dārukkhandhaṃ pana nāharasī''ti. sulabho esa, deva, punavāre  jānissāmīti. punavāre tambavaṇṇena udakena āliṅgamānā viya  āgacchati. sopi tatheva anusotaṃ nipajjitvā, udake gate sīsaṃ  ukkhipitvā, naccanto viya tiṭṭhati. ayaṃ attano mudutāya gaṅgaṃ  otaritvā...pe0... na labhati.</p>
              <p>[03] aparo gaṅgāya nadiyā tiriyaṃ patito vālikāya ottharito  antarasetu viya bahūnaṃ paccayo ^a^V3.0075^ea^ jāto, ubhosu tīresu  veḷunaḷakarañjakakudhādayo uplavitvā tattheva lagganti. tathā  nānāvidhā gacchā vuyhamānā  bhinnamusalabhinnasuppāhikukkurahatthiassādikuṇapānipi tattheva lagganti.  mahāgaṅgāpi naṃ āsajja bhijjitvā dvidhā gacchati,  macchakacchapakumbhīlamakarādayopi tattheva vāsaṃ kappenti. ayampi  tiriyaṃ patitvā mahājanassa paccayattakatabhāvena ^a^P3.0032^ea^ gaṅgaṃ  otaritvā vaṅkaṭṭhānesu vilāsamāno sāgaraṃ patvā maṇivaṇṇe ūmipiṭṭhe  sobhituṃ na labhati.</p>
              <p>[03] iti bhagavā imehi aṭṭhahi dosehi vimuttattā sotapaṭipannassa  dārukkhandhassa apare samuddapattiyā antarāyakare aṭṭha dose dassetuṃ  ^b^amuṃ^eb^ ^a^M3.0076^ea^ ^b^mahantaṃ dārukkhandhaṃ gaṅgāya nadiyā sotena  vuyhamāna^eb^ntiādimāha. tattha ^b^na thale ussīdissatī^eb^ti thalaṃ  nābhiruhissati. ^b^na manussaggāho gahessatī^eb^ti ``mahā vatāyaṃ  dārukkhandho''ti disvā, uḷumpena taramānā gantvā, gopānasīādīnaṃ  atthāya manussā na gaṇhissanti. ^b^na amanussaggāho  gahessatī^eb^ti ``mahaggho ayaṃ candanasāro, vimānadvāre naṃ  ṭhapessāmā''ti maññamānā na amanussā gaṇhissanti.</p>
              <p>[03] ^b^evameva kho^eb^ti ettha saddhiṃ bāhirehi aṭṭhahi dosehi evaṃ  opammasaṃsandanaṃ veditabbaṃ -- gaṅgāya avidūre pabbatatale jāto tattheva  upacikādīhi khajjamāno apaṇṇattikabhāvaṃ gatadārukkhandho viya hi  ``natthi dinna''ntiādikāya micchādiṭṭhiyā samannāgato puggalo  veditabbo. ayañhi sāsanassa dūrībhūtattā ariyamaggaṃ oruyha  samādhikulle nisinno nibbānasāgaraṃ pāpuṇituṃ na sakkoti.</p>
              <p>[03] gaṅgātīre bahimūlo antosākho hutvā jāto viya  acchinnagihibandhano samaṇakuṭimbikapuggalo daṭṭhabbo. ayañhi  ``cittaṃ nāmetaṃ anibaddhaṃ, `samaṇomhī'ti vadantova gihī hoti,  `gihīmhī'ti vadantova samaṇo hoti. ko jānissati, kiṃ  bhavissatī''ti? mahallakakāle pabbajantopi gihibandhanaṃ na  vissajjeti. mahallakapabbajitānañca sampatti nāma natthi. tassa  sace cīvaraṃ pāpuṇāti, antacchinnakaṃ vā jiṇṇadubbaṇṇaṃ vā pāpuṇāti.  senāsanampi vihārapaccante paṇṇasālā vā maṇḍapo vā pāpuṇāti.  piṇḍāya carantenāpi puttanattakānaṃ dārakānaṃ pacchato caritabbaṃ ^a^P3.0033^ea^  hoti, pariyante nisīditabbaṃ hoti. tena so dukkhī  dummano assūni muñcanto, ``atthi me kulasantakaṃ dhanaṃ, kappati nu  kho taṃ khādantena ^a^V3.0076^ea^ jīvitu''nti cintetvā ekaṃ vinayadharaṃ pucchati --  ``kiṃ, bhante ācariya, attano santakaṃ vicāretvā khādituṃ kappati,  no kappatī''ti? ``natthettha doso, kappateta''nti. so attano  bhajamānake katipaye dubbace durācāre bhikkhū gahetvā, sāyanhasamaye  antogāmaṃ gantvā, gāmamajjhe ṭhito gāmike pakkosāpetvā, ``amhākaṃ  payogato uṭṭhitaṃ āyaṃ kassa dethā''ti āha. bhante, tumhe pabbajitā,  mayaṃ kassa dassāmāti? kiṃ pabbajitānaṃ attano santakaṃ na  vaṭṭatīti? kuddāla-piṭakaṃ gahetvā, khettamariyādabandhanādīni karonto  nānāppakāraṃ pubbaṇṇāparaṇṇañceva ^a^M3.0077^ea^ phalāphale ca saṅgaṇhitvā,  hemantagimhavassānesu yaṃ yaṃ icchati, taṃ taṃ pacāpetvā khādanto  samaṇakuṭumbiko hutvā jīvati. kevalamassa pañcacūḷakena dārakena  saddhiṃ pādaparicārikāva ekā natthi. ayaṃ puggalo kiñcāpi  olambinīhi sākhāhi udakaṃ phusamāno antosākho rukkho viya  cetiyaṅgaṇabodhiyaṅgaṇādīsu bhikkhūnaṃ kāyasāmaggiṃ deti,  gihibandhanassa pana acchinnatāya bahimūlattā ariyamaggaṃ otaritvā  samādhikulle nisinno nibbānasāgaraṃ pāpuṇituṃ na sakkoti.</p>
              <p>[03] gaṅgāya majjhe jāto bahiddhā vallīhi ābaddhavaṅkasākhā viya  saṅghasantakaṃ nissāya jīvamāno bhinnājīvapuggalo daṭṭhabbo. ekacco  gihibandhanaṃ pahāya pabbajantopi sāruppaṭṭhāne pabbajjaṃ na labhati.  pabbajjā hi nāmesā paṭisandhiggahaṇasadisā. yathā manussā yattha  paṭisandhiṃ gaṇhanti, tesaṃyeva kulānaṃ ācāraṃ sikkhanti, evaṃ  bhikkhūpi yesaṃ santike pabbajanti, tesaṃyeva ācāraṃ gaṇhanti.  tasmā ekacco asāruppaṭṭhāne pabbajitvā  ovādānusāsanīuddesaparipucchādīhi paribāhiro hutvā pātova muṇḍaghaṭaṃ  gahetvā udakatitthaṃ gacchati, ācariyupajjhāyānaṃ ^a^P3.0034^ea^  bhattatthāya khandhe pattaṃ katvā bhattasālaṃ gacchati, dubbacasāmaṇerehi  saddhiṃ nānākīḷaṃ kīḷati, ārāmikadārakehi saṃsaṭṭho viharati.</p>
              <p>[03] so daharabhikkhukāle attano anurūpehi daharabhikkhūhi ceva  ārāmikehi ca saddhiṃ saṅghabhogaṃ gantvā, ``ayaṃ khīṇāsavehi  asukarañño santikā paṭiggahitasaṅghabhogo, tumhe saṅghassa  idañcidañca na detha, na hi tumhākaṃ pavattiṃ sutvā rājā vā  rājamahāmattā vā attamanā bhavissanti, etha dāni idañcidañca  karothā''ti kuddāla-piṭakāni gāhāpetvā heṭṭhā taḷākamātikāsu  kattabbakiccāni kārāpetvā bahuṃ pubbaṇṇāparaṇṇaṃ vihāraṃ pavesetvā  ārāmikehi attano upakārabhāvaṃ saṅghassa ārocāpeti. saṅgho  ``ayaṃ daharo bahūpakāro, imassa ^a^V3.0077^ea^ sataṃ vā dvisataṃ vā dethā''ti  dāpeti. iti so ito cito ca saṅghasantakeneva vaḍḍhanto bahiddhā  ekavīsatividhāhi anesanāhi baddho ariyamaggaṃ otaritvā  samādhikulle nisinno nibbānasāgaraṃ pāpuṇituṃ na sakkoti.</p>
              <p>[03] patitaṭṭhāneyeva ^a^M3.0078^ea^ vālikāya ottharitvā pūtibhāvaṃ āpāditarukkho  viya ālasiyamahagghaso veditabbo. evarūpañhi puggalaṃ  āmisacakkhuṃ paccayalolaṃ vissaṭṭhāacariyupajjhāyavattaṃ  uddesaparipucchāyonisomanasikāravajjitaṃ sandhāya pañca nīvaraṇāni  atthato evaṃ vadanti -- ``bho, kassa santikaṃ gacchāmā''ti? atha  thinamiddhaṃ uṭṭhāya evamāha -- ``kiṃ na passatha? eso  asukavihāravāsī kusītapuggalo asukaṃ nāma gāmaṃ gantvā yāgumatthake  yāguṃ, pūvamatthake pūvaṃ, bhattamatthake bhattaṃ ajjhoharitvā vihāraṃ āgamma  vissaṭṭhasabbavatto uddesādivirahito mañcaṃ upagacchanto mayhaṃ okāsaṃ  karotī''ti.</p>
              <p>[03] tato kāmacchandanīvaraṇaṃ uṭṭhāyāha -- ``bho, tava okāse kate  mayhaṃ katova hoti, idāneva so niddāyitvā kilesānurañjitova  pabujjhitvā kāmavitakkaṃ vitakkessatī''ti. tato byāpādanīvaraṇaṃ  uṭṭhāyāha -- ``tumhākaṃ okāse kate mayhaṃ ^a^P3.0035^ea^ katova  hoti. idāneva niddāyitvā vuṭṭhito `vattapaṭivattaṃ karohī'ti  vuccamāno, `bho, ime attano kammaṃ akatvā amhesu byāvaṭā'ti  nānappakāraṃ pharusavacanaṃ vadanto akkhīni nīharitvā  vicarissatī''ti. tato uddhaccanīvaraṇaṃ uṭṭhāyāha -- ``tumhākaṃ  okāse kate mayhaṃ katova hoti, kusīto nāma vātāhato  aggikkhandho viya uddhato hotī''ti. atha kukuccanīvaraṇaṃ uṭṭhāyāha  -- ``tumhākaṃ okāse kate mayhaṃ katova hoti, kusīto nāma  kukkuccapakatova hoti, akappiye kappiyasaññaṃ kappiye ca  akappiyasaññaṃ uppādetī''ti. atha vicikicchānīvaraṇaṃ uṭṭhāyāha --  ``tumhākaṃ okāse kate mayhaṃ katova hoti. evarūpo hi aṭṭhasu  ṭhānesu mahāvicikicchaṃ uppādesī''ti. evaṃ ālasiyamahagghasaṃ pañca  nīvaraṇāni caṇḍasunakhādayo viya siṅgacchinnaṃ jaraggavaṃ  ajjhottharitvā gaṇhanti. sopi ariyamaggasotaṃ otaritvā  samādhikulle nisinno nibbānasāgaraṃ pāpuṇituṃ na sakkoti.</p>
              <p>[03] dvinnaṃ pāsāṇānaṃ antare nikhātamūlākārena ṭhitarukkho viya  diṭṭhiṃ uppādetvā ṭhito diṭṭhigatiko veditabbo. so hi  ``arūpabhave rūpaṃ atthi, asaññībhave cittaṃ pavattati,  bahucittakkhaṇiko ^a^V3.0078^ea^ lokuttaramaggo, anusayo ^a^M3.0079^ea^ cittavippayutto, te ca  sattā sandhāvanti saṃsarantī''ti vadanto ariṭṭho viya kaṇṭakasāmaṇero  viya ca vicarati. pisuṇavāco pana hoti, upajjhāyādayo  saddhivihārikādīhi bhindanto vicarati. sopi ariyamaggasotaṃ  otaritvā samādhikulle nisinno nibbānasāgaraṃ pāpuṇituṃ na sakkoti.</p>
              <p>[03] abbhokāse nabhaṃ pūretvā vallīhi ābaddho ṭhito ekaṃ dve  saṃvacchare atikkamitvā āgate mahoghe sakiṃ vā dvikkhattuṃ vā  temanarukkho viya mahallakakāle pabbajitvā paccante vasamāno  dullabhasaṅghadassano ceva dullabhadhammassavano ca puggalo veditabbo.  ekacco hi vuḍḍhakāle pabbajito katipāhena upasampadaṃ labhitvā  pañcavassakāle pātimokkhaṃ paguṇaṃ katvā dasavassakāle  vinayadharattherassa santike vinayakathākāle maricaṃ vā harītakakhaṇḍaṃ  vā mukhe ṭhapetvā bījanena mukhaṃ pidhāya niddāyanto nisīditvā  lesakappena katavinayo nāma ^a^P3.0036^ea^ hutvā pattacīvaraṃ  ādāya paccantaṃ gacchati. tatra naṃ manussā sakkaritvā  bhikkhudassanassa dullabhatāya ``idheva, bhante, vasathā''ti vihāraṃ  kāretvā pupphūpagaphalūpagarukkhe ropetvā tattha vāsenti.</p>
              <p>[03] atha mahāvihārasadisavihārā bahussutā bhikkhū, ``janapade  cīvararajanādīni katvā āgamissāmā''ti tattha gacchanti. so te  disvā, haṭṭhatuṭṭho vattapaṭivattaṃ katvā, punadivase ādāya  bhikkhācāragāmaṃ pavisitvā, ``asuko thero suttantiko, asuko  abhidhammiko, asuko vinayadharo, asuko tepiṭako, evarūpe there  kadā labhissatha, dhammasavanaṃ kārethā''ti vadati. upāsakā  ``dhammassavanaṃ kāressāmā''ti vihāramaggaṃ sodhetvā, sappitelādīni  ādāya, mahātheraṃ upasaṅkamitvā, ``bhante, dhammassavanaṃ kāressāma,  dhammakathikānaṃ vicārethā''ti vatvā punadivase āgantvā dhammaṃ suṇanti.</p>
              <p>[03] nevāsikatthero āgantukānaṃ pattacīvarāni paṭisāmento  antogabbheyeva divasabhāgaṃ vītināmeti. divākathiko uṭṭhito  sarabhāṇako ghaṭena udakaṃ vamento viya sarabhāṇaṃ bhaṇitvā uṭṭhito,  tampi ^a^M3.0080^ea^ so na jānāti. rattikathiko sāgaraṃ khobhento viya rattiṃ  kathetvā uṭṭhito, tampi so na jānāti. paccūsakathiko kathetvā  uṭṭhāsi, tampi so na jānāti. pātova pana uṭṭhāya mukhaṃ dhovitvā,  therānaṃ pattacīvarāni upanāmetvā, bhikkhācāraṃ upagacchanto mahātheraṃ  āha ^a^V3.0079^ea^ -- ``bhante, divākathiko kataraṃ jātakaṃ nāma kathesi,  sarabhāṇako kataraṃ suttaṃ nāma bhaṇi, rattikathiko kataraṃ dhammakathaṃ  nāma kathesi, paccūsakathiko kataraṃ jātakaṃ nāma kathesi, khandhā nāma  kati, dhātuyo nāma kati, āyatanā nāma katī''ti. evarūpo ekaṃ  dve saṃvaccharāni atikkamitvā bhikkhudassanañceva dhammassavanañca  labhantopi oghe āgate udakena sakiṃ vā dvikkhattuṃ ^a^P3.0037^ea^  vā temitarukkhasadiso hoti. so evaṃ saṅghadassanato ca  dhammassavanato ca paṭikkamma dūre vasanto ariyamaggaṃ otaritvā  samādhikulle nisinno nibbānasāgaraṃ pāpuṇituṃ na sakkoti.</p>
              <p>[03] majjhe gaṅgāya dīpake jāto mudurukkho viya  madhurassarabhāṇakapuggalo veditabbo. so hi abhiññātāni  abhiññātāni vessantarādīni jātakāni uggaṇhitvā,  dullabhabhikkhudassanaṃ paccantaṃ gantvā, tattha dhammakathāya pasāditahadayena  janena upaṭṭhiyamāno attānaṃ uddissa kate sampannapupphaphalarukkhe  nandanavanābhirāme vihāre vasati. athassa bhārahārabhikkhū taṃ pavattiṃ  sutvā, ``asuko kira evaṃ upaṭṭhākesu paṭibaddhacitto viharati.  paṇḍito bhikkhu paṭibalo buddhavacanaṃ vā uggaṇhituṃ, kammaṭṭhānaṃ vā  manasikātuṃ, ānetvā tena saddhiṃ asukattherassa santike dhammaṃ  uggaṇhissāma, asukattherassa santike kammaṭṭhāna''nti tattha gacchanti.</p>
              <p>[03] so tesaṃ vattaṃ katvā sāyanhasamayaṃ vihāracārikaṃ nikkhantehi  tehi ``imaṃ, āvuso, cetiyaṃ tayā kārita''nti puṭṭho, ``āma,  bhante''ti vadati. ``ayaṃ bodhi, ayaṃ maṇḍapo, idaṃ uposathāgāraṃ,  esā aggisālā, ayaṃ caṅkamo tayā kārito. ime rukkhe  ropāpetvā tayā nandanavanābhirāmo vihāro kārito''ti. ``āma,  bhante''ti, vadati.</p>
              <p>[03] so sāyaṃ therupaṭṭhānaṃ gantvā vanditvā pucchati -- ``kasmā,  bhante, āgatatthā''ti? ``āvuso, taṃ ādāya gantvā, asukattherassa  santike ^a^M3.0081^ea^ dhammaṃ uggaṇhitvā, asukattherassa santike kammaṭṭhānaṃ,  asukasmiṃ nāma araññe samaggā samaṇadhammaṃ karissāmāti iminā  kāraṇena āgatamhā''ti. sādhu, bhante, tumhe nāma mayhaṃ atthāya  āgatā, ahampi ciranivāsena idha ukkaṇṭhito gacchāmi, pattacīvaraṃ  gaṇhāmi, bhanteti. āvuso, sāmaṇeradaharā maggakilantā, ajja  vasitvā sve pacchābhattaṃ gamissāmāti. sādhu, bhanteti punadivase  tehi saddhiṃ piṇḍāya pavisati. gāmavāsino ``amhākaṃ ayyo bahū  āgantuke bhikkhū ^a^V3.0080^ea^ gahetvā āgato''ti āsanāni paññāpetvā yāguṃ  pāyetvā sukhanisinnakathaṃ ^a^P3.0038^ea^ sutvā bhattaṃ adaṃsu. therā  ``tvaṃ, āvuso, anumodanaṃ katvā nikkhama, mayaṃ udakaphāsukaṭṭhāne  bhattakiccaṃ karissāmā''ti nikkhantā.</p>
              <p>[03] gāmavāsino anumodanaṃ sutvā pucchiṃsu, ``kuto, bhante, therā  āgatā''ti? ete amhākaṃ ācariyupajjhāyā samānupajjhāyā sandiṭṭhā  sambhattāti. kasmā āgatāti? maṃ gahetvā gantukāmatāyāti.  tumhe pana gantukāmāti? āmāvusoti. kiṃ vadetha, bhante, amhehi  kassa uposathāgāraṃ kāritaṃ, kassa bhojanasālā, kassa  aggisālādayo kāritā, mayaṃ maṅgalāmaṅgalesu kassa santikaṃ  gamissāmāti? mahāupāsikāyopi tattheva nisīditvā assūni  pavattayiṃsu. daharo ``tumhesu evaṃ dukkhitesu ahaṃ gantvā kiṃ  karissāmi? there uyyojessāmī''ti vihāraṃ gato.</p>
              <p>[03] therāpi katabhattakiccā pattacīvarāni gahetvā nisinnā taṃ  disvāva, ``kiṃ, āvuso, cirāyasi, divā hoti, gacchāmā''ti  āhaṃsu. āma, bhante, tumhe sukhitā, asukagehassa iṭṭhakāmūlaṃ  ṭhitasaṇṭhāneneva ṭhitaṃ, asukagehādīnaṃ cittakammamūlādīni atthi,  gatassāpi me cittavikkhepo bhavissati, tumhe purato gantvā  asukavihāre cīvaradhovanarajanādīni karotha, ahaṃ tattha  sampāpuṇissāmīti. te tassa osakkitukāmataṃ ñatvā tvaṃ pacchā  āgaccheyyāsīti pakkamiṃsu.</p>
              <p>[03] so there anugantvā nivatto vihārameva āgantvā  bhojanasālādīni olokento vihāraṃ rāmaṇeyyakaṃ disvā cintesi --  ``sādhu vatamhi na gato. sace agamissaṃ, koci, deva,  dhammakathiko āgantvā ^a^M3.0082^ea^, sabbesaṃ manaṃ bhinditvā, vihāraṃ attano  nikāyasantakaṃ kareyya, atha mayā pacchā āgantvā etassa pacchato  laddhapiṇḍaṃ bhuñjantena caritabbaṃ bhavissatī''ti.</p>
              <p>[03] so aparena samayena suṇāti, ``te kira bhikkhū gataṭṭhāne  ekanikāyadvenikāyaekapiṭakadvepiṭakādivasena buddhavacanaṃ ^a^P3.0039^ea^  uggaṇhitvā aṭṭhakathācariyā jātā vinayadharā jātā  sataparivārāpi sahassaparivārāpi caranti. ye panettha samaṇadhammaṃ  kātuṃ gatā, te ghaṭentā vāyamantā sotāpannā jātā, sakadāgāmino  anāgāmino arahanto jātā, mahāsakkārena parinibbutā''ti ^a^V3.0081^ea^. so  cintesi -- ``sace ahampi agamissaṃ, mayhampesā sampatti  abhavissa, imaṃ pana ṭhānaṃ muñcituṃ asakkonto ativiya  parihīnamhī''ti. ayaṃ puggalo attano mudutāya taṃ ṭhānaṃ amuñcanto  ariyamaggaṃ otaritvā samādhikulle nisinno nibbānasāgaraṃ pāpuṇituṃ  na sakkoti.</p>
              <p>[03] gaṅgāya nadiyā tiriyaṃ patitvā, vālikāya otthaṭabhāvena  antarasetu viya hutvā, bahūnaṃ paccayo jātarukkho viya  rathavinītamahāariyavaṃsacandopamādipaṭipadāsu aññataraṃ paṭipadaṃ  uggahetvā ṭhito olīnavuttiko puggalo veditabbo. so hi taṃ  paṭipattinissitaṃ dhammaṃ uggahetvā pakatiyā mañjussaro  cittalapabbatādisadisaṃ mahantaṃ ṭhānaṃ gantvā cetiyaṅgaṇavattādīni  karoti. atha naṃ dhammassavanaggaṃ pattaṃ āgantukā daharā ``dhammaṃ  kathehī''ti vadanti. so sammā uggahitaṃ dhammaṃ paṭipadaṃ dīpetvā  katheti. athassa paṃsukūlikapiṇḍapātikādayo sabbe theranavamajjhimā  bhikkhū ``aho sappuriso''ti attamanā bhavanti.</p>
              <p>[03] so kassaci nidānamattaṃ, kassaci upaḍḍhagāthaṃ, kassaci gāthaṃ  upaṭṭhāpento ayapaṭṭakena ābandhanto viya daharasāmaṇere saṅgaṇhitvā  mahāthere upasaṅkamitvā, ``bhante, ayaṃ porāṇakavihāro atthi, ettha  koci tatruppādo''ti?, pucchati. therā -- ``kiṃ vadesi, āvuso,  catuvīsati karīsasahassāni tatruppādo''ti. bhante, tumhe evaṃ vadetha,  uddhane pana aggipi na jalatīti. āvuso, mahāvihāravāsīhi laddhā  ^a^M3.0083^ea^ nāma evameva nassanti, na koci saṇṭhapetīti. bhante,  porāṇakarājūhi dinnaṃ khīṇāsavehi paṭiggahitaṃ kasmā ete nāsentīti?  āvuso, tādisena dhammakathikena sakkā bhaveyya laddhunti. bhante,  mā evaṃ vadetha, amhe paṭipattidīpakadhammakathikā nāma, tumhe maṃ  ``saṅghakuṭumbiko vihārupaṭṭhāko''ti ^a^P3.0040^ea^ maññamānā  kātukāmāti. kiṃ nu kho, āvuso, akappiyametaṃ, tumhādisehi pana  kathite amhākaṃ uppajjeyyāti? tena hi, bhante, ārāmikesu āgatesu  amhākaṃ bhāraṃ karotha, ekaṃ kappiyadvāraṃ kathessāmāti.</p>
              <p>[03] so pātova gantvā, sannipātasālāyaṃ ṭhatvā, ārāmikesu  āgatesu ``upāsakā asukakhette bhāgo kuhiṃ, asukakhette kahāpaṇaṃ  kuhi''ntiādīni vatvā, aññassa khettaṃ gahetvā, aññassa deti.  evaṃ anukkamena taṃ taṃ paṭisedhento tassa tassa dento tathā akāsi  ^a^V3.0082^ea^, yathā yāguhatthā pūvahatthā bhattahatthā telamadhuphāṇitaghatādihatthā   ca attanova santikaṃ āgacchanti. sakalavihāro ekakolāhalo hoti,  pesalā bhikkhū nibbijja apakkamiṃsu.</p>
              <p>[03] sopi ācariyupajjhāyehi vissaṭṭhakānaṃ bahūnaṃ dubbacapuggalānaṃ  upajjhaṃ dento vihāraṃ pūreti. āgantukā bhikkhū vihāradvāre ṭhatvāva  ``vihāre ke vasantī''ti, pucchitvā, ``evarūpā nāma bhikkhū''ti  sutvā bāhireneva pakkamanti. ayaṃ puggalo sāsane tiriyaṃ nipannatāya  mahājanassa paccayabhāvaṃ upagato ariyamaggaṃ otaritvā samādhikulle  nisinno nibbānasāgaraṃ pāpuṇituṃ na sakkoti.</p>
              <p>[03] ^b^bhagavantaṃ etadavocā^eb^ti ``nibbānapabbhārā''ti padena  osāpitaṃ dhammadesanaṃ ñatvā anusandhikusalatāya etaṃ ``kiṃ nu kho,  bhante''tiādivacanaṃ avoca. tathāgatopi hi imissaṃ parisati  nisinno ``anusandhikusalo bhikkhu atthi, so maṃ pañhaṃ  pucchissatī''ti tasseva okāsakaraṇatthāya imasmiṃ ṭhāne desanaṃ  niṭṭhāpesi.</p>
              <p>[03] idāni ^b^orimaṃ tīra^eb^ntiādinā nayena vuttesu  ajjhattikāyatanādīsu evaṃ upagamanānupagamanādīni veditabbāni.  ``mayhaṃ cakkhu-pasannaṃ, ahaṃ appamattakampi rūpārammaṇaṃ ^a^M3.0084^ea^ paṭivijjhituṃ  sakkomī''ti etaṃ nissāya cakkhuṃ assādentopi ^a^P3.0041^ea^  timirakavātādīhi upahatapasādo ``amanāpaṃ mayhaṃ cakkhu, mahantampi  rūpārammaṇaṃ vibhāvetuṃ na sakkomī''ti domanassaṃ āpajjantopi  cakkhāyatanaṃ upagacchati nāma. aniccaṃ dukkhaṃ anattāti tiṇṇaṃ  lakkhaṇānaṃ vasena vipassanto pana na upagacchati nāma.  sotādīsupi eseva nayo.</p>
              <p>[03] manāyatane pana ``manāpaṃ vata me mano, kiñci vāmato  aggahetvā sabbaṃ dakkhiṇatova gaṇhātī''ti vā ``manena me  cintitacintitassa alābho nāma natthī''ti vā evaṃ assādentopi,  ``ducintitacintitassa me mano appadakkhiṇaggāhī''ti evaṃ  domanassaṃ uppādentopi manāyatanaṃ upagacchati nāma. iṭṭhe pana rūpe  rāgaṃ, aniṭṭhe paṭighaṃ uppādento rūpāyatanaṃ upagacchati nāma.  saddāyatanādīsupi eseva nayo.</p>
              <p>[03] ^b^nandīrāgassetaṃ adhivacana^eb^nti yathā hi majjhe saṃsīditvā  thalaṃ pattaṃ dārukkhandhaṃ saṇhathūlavālikā ^a^V3.0083^ea^ pidahati, so puna sīsaṃ  ukkhipituṃ na sakkoti, evaṃ nandīrāgena ābaddho puggalo catūsu  mahāapāyesu patito mahādukkhena pidhīyati, so anekehipi  vassasahassehi puna sīsaṃ ukkhipituṃ na sakkoti. tena vuttaṃ  ``nandīrāgassetaṃ adhivacana''nti.</p>
              <p>[03] ^b^asmimānassetaṃ adhivacana^eb^nti yathā hi thale āruḷho  dārukkhandho heṭṭhā gaṅgodakena ceva upari vassena ca temento anukkamena  sevālapariyonaddho ``pāsāṇo nu kho esa khāṇuko''ti vattabbataṃ  āpajjati, evameva asmimānena unnato puggalo paṃsukūlikaṭṭhāne  paṃsukūliko hoti, dhammakathikaṭṭhāne dhammakathiko, bhaṇḍanakārakaṭṭhāne  bhaṇḍanakārako, vejjaṭṭhāne vejjo, pisuṇaṭṭhāne pisuṇo. so  nānappakāraṃ anesanaṃ āpajjanto tāhi tāhi āpattīhi paliveṭhito  ``atthi nu kho assa abbhantare kiñci sīlaṃ, udāhu natthī''ti  vattabbataṃ āpajjati. tena vuttaṃ ``asmimānassetaṃ adhivacana''nti.</p>
              <p>[03] ^b^pañcannetaṃ^eb^ ^a^P3.0042^ea^ ^b^kāmaguṇānaṃ  adhivacana^eb^nti yathā hi āvaṭṭe patitadārukhandho antoyeva  pāsāṇādīsu āhatasamabbhāhato bhijjitvā cuṇṇavicuṇṇaṃ hoti, evaṃ  pañcakāmaguṇāvaṭṭe patitapuggalo catūsu ^a^M3.0085^ea^ apāyesu  kammakāraṇakhuppipāsādidukkhehi āhatasamabbhāhato dīgharattaṃ  cuṇṇavicuṇṇataṃ āpajjati. tena vuttaṃ ``pañcannetaṃ kāmaguṇānaṃ  adhivacana''nti.</p>
              <p>[03] ^b^dussīlo^eb^ti nissīlo. ^b^pāpadhammo^eb^ti lāmakadhammo.  ^b^asucī^eb^ti na suci. ^b^saṅkassarasamācāro^eb^ti ``imassa  maññe imassa maññe idaṃ kamma''nti evaṃ parehi saṅkāya  saritabbasamācāro. saṅkāya vā paresaṃ samācāraṃ saratītipi  saṅkassarasamācāro. tassa hi dve tayo jane kathente disvā, ``mama  dosaṃ maññe kathentī''ti tesaṃ samācāraṃ saṅkassarati dhāvatīti  saṅkassarasamācāro.</p>
              <p>[03] ^b^samaṇapaṭiñño^eb^ti salākaggahaṇādīsu ``kittakā vihāre  samaṇā''ti gaṇanāya āraddhāya ``ahampi samaṇo, ahampi  samaṇo''ti paṭiññaṃ deti, salākaggahaṇādīni karoti.  ^b^brahmacāripaṭiñño^eb^ti uposathapavāraṇādīsu ``ahampi  brahmacārī''ti paṭiññāya tāni kammāni pavisati  ^a^V3.0084^ea^. ^b^antopūtī^eb^ti vakkahadayādīsu apūtikassapi guṇānaṃ pūtibhāvena,  antopūti. ^b^avassuto^eb^ti rāgena tinto. ^b^kasambujāto^eb^ti  rāgādīhi kilesehi kacavarajāto.</p>
              <p>[03] ^b^etadavocā^eb^ti gogaṇaṃ gaṅgātīrābhimukhaṃ katvā  parisapariyante ṭhito ādito paṭṭhāya yāva pariyosānā satthu  dhammadesanaṃ sutvā, ``satthā orimatīrādīnaṃ anupagacchantādivasena  sakkā paṭipattiṃ pūretunti vadati. yadi evaṃ pūretuṃ sakkā, ahaṃ  pabbajitvā pūressāmī''ti cintetvā etaṃ ``ahaṃ kho,  bhante''tiādivacanaṃ avoca.</p>
              <p>[03] ^b^vacchagiddhiniyo^eb^ti vacchesu sasnehā thanehi khīraṃ  paggharantehi vacchakasnehena sayameva gamissantīti.  ^b^niyyātehevā^eb^ti niyyātehiyeva. gāvīsu hi aniyyātitāsu  gosāmikā āgantvā, ``ekā gāvī na dissati, eko goṇo, eko  vacchako na dissatī''ti tuyhaṃ piṭṭhito piṭṭhito vicarissanti, iti  te aphāsukaṃ ^a^P3.0043^ea^ bhavissati. pabbajjā ca nāmesā  saiṇassa na ruhati, aṇaṇā pabbajjā ca buddhādīhi saṃvaṇṇitāti  dassanatthaṃ evamāha. ^b^niyyātā^eb^ti niyyātitā. imasmiṃ sutte  vaṭṭavivaṭṭaṃ kathitaṃ. </p>
            </h4>
            <h4>
              <h4n> 5. dutiyadārukkhandhopamasuttavaṇṇanā </h4n>
              <p>[03] 242^b^.^eb^ pañcame ^a^M3.0086^ea^ ^b^kimilāya^eb^nti kimilānāmake  nagare. ^b^saṃkiliṭṭha^eb^nti paṭicchannakālato paṭṭhāya asaṃkiliṭṭhā  nāma āpatti natthi, evarūpaṃ saṃkiliṭṭhaṃ āpattiṃ. ^b^na vuṭṭhānaṃ  paññāyatī^eb^ti parivāsamānattābbhānehi vuṭṭhānaṃ na dissati. </p>
            </h4>
            <h4>
              <h4n> 6. avassutapariyāyasuttavaṇṇanā </h4n>
              <p>[03] 243^b^.^eb^ chaṭṭhe ^b^navaṃ santhāgāra^eb^nti adhunā kāritaṃ  santhāgāraṃ, ekā mahāsālāti attho. uyyogakālādīsu hi rājāno  tattha ṭhatvā, ``ettakā purato gacchantu, ettakā pacchā, ettakā ubhohi  passehi, ettakā hatthī abhiruhantu, ettakā asse, ettakā rathesu  tiṭṭhantū''ti evaṃ santhaṃ karonti, mariyādaṃ bandhanti, tasmā taṃ ṭhānaṃ  ^b^santhāgāra^eb^nti vuccati. uyyogaṭṭhānato ca āgantvā yāva gehesu  allagomayaparibhaṇḍādīni kārenti, tāva dve tīṇi divasāni te  rājāno ^a^V3.0085^ea^ tattha santharantītipi santhāgāraṃ. tesaṃ rājūnaṃ saha  atthānusāsanaṃ agārantipi santhāgāraṃ. gaṇarājāno hi te, tasmā  uppannaṃ kiccaṃ ekassa vasena na chijjati, sabbesaṃ chandopi laddhuṃ  vaṭṭati, tasmā sabbe tattha sannipatitvā anusāsanti. tena vuttaṃ  ``saha atthānusāsanaṃ agārantipi santhāgāra''nti. yasmā pana te  tattha ^a^P3.0044^ea^ sannipatitvā, ``imasmiṃ kāle kasituṃ  vaṭṭati, imasmiṃ kāle vapitu''nti evamādinā nayena  gharāvāsakiccāni sammantayanti, tasmā chiddāvachiddaṃ gharāvāsaṃ tattha  santharantītipi, santhāgāraṃ. ^b^acirakāritaṃ hotī^eb^ti  iṭṭhakakammasudhākammacittakammādivasena susajjitaṃ devavimānaṃ viya  adhunā niṭṭhāpitaṃ. ^b^samaṇena vā^eb^ti ettha yasmā  gharavatthupariggahaṇakāleyeva devatā attano vasanaṭṭhānaṃ gaṇhanti, tasmā  ``devena vā''ti avatvā, ``samaṇena vā brāhmaṇena vā kenaci vā  manussabhūtenā''ti vuttaṃ.</p>
              <p>[03] ^b^yena^eb^ ^a^M3.0087^ea^ ^b^bhagavā tenupasaṅkamiṃsū^eb^ti santhāgāraṃ niṭṭhitanti sutvā  ``gacchāma naṃ passissāmā''ti gantvā dvārakoṭṭhakato paṭṭhāya sabbaṃ  oloketvā ``idaṃ santhāgāraṃ ativiya manoramaṃ sassirikaṃ. kena  paṭhamaṃ paribhuttaṃ amhākaṃ dīgharattaṃ hitāya sukhāya assā''ti cintetvā  -- ``amhākaṃ ñātiseṭṭhassa paṭhamaṃ diyyamānepi satthunova anucchavikaṃ,  dakkhiṇeyyavasena diyyamānepi satthunova anucchavikaṃ, tasmā satthāraṃ  paṭhamaṃ paribhuñjāpessāma, bhikkhusaṅghassa ca āgamanaṃ karissāma,  bhikkhusaṅghe āgate tepiṭakaṃ buddhavacanaṃ āgatameva bhavissati, satthāraṃ  tiyāmarattiṃ amhākaṃ dhammakathaṃ kathāpessāma, iti tīhi ratanehi  paribhuttaṃ pacchā mayaṃ paribhuñjissāma, evaṃ no dīgharattaṃ hitāya  sukhāya bhavissatī''ti sanniṭṭhānaṃ katvā upasaṅkamiṃsu.</p>
              <p>[03] ^b^yena navaṃ santhāgāraṃ tenupasaṅkamiṃsū^eb^ti taṃdivasaṃ kira  santhāgāraṃ kiñcāpi rājakulānaṃ dassanatthāya devavimānaṃ viya  susajjitaṃ hoti supaṭijaggitaṃ, buddhārahaṃ pana katvā apaññattaṃ. buddhā  hi nāma araññajjhāsayā araññārāmā antogāme vaseyyuṃ vā no vā,  tasmā ``bhagavato manaṃ jānitvāva, paññāpessāmā''ti cintetvā, te  bhagavantaṃ upasaṅkamiṃsu, idāni pana manaṃ labhitvā paññāpetukāmā yena  santhāgāraṃ tenupasaṅkamiṃsu.</p>
              <p>[03] ^b^sabbasanthariṃ santhāgāraṃ santharitvā^eb^ti yathā sabbameva  santhataṃ hoti, evaṃ taṃ santharāpetvā. sabbapaṭhamaṃ ^a^V3.0086^ea^ tāva ``gomayaṃ nāma  sabbamaṅgalesu vaṭṭatī''ti sudhāparikammakatampi bhūmiṃ allagomayena  opuñjāpetvā, parisukkhabhāvaṃ ñatvā, yathā akkantaṭṭhāne ^a^P3.0045^ea^  padaṃ paññāyati, evaṃ catujjātiyagandhehi limpāpetvā upari  nānāvaṇṇakaṭasārake santharitvā tesaṃ upari mahāpiṭṭhikakojave ādiṃ  katvā  hatthattharāssattharasīhattharabyagghattharacandattharakasūriyattharakacittattharakādīhi  nānāvaṇṇehi attharakehi santharitabbayuttakaṃ sabbokāsaṃ santharāpesuṃ.  tena vuttaṃ ``sabbasanthariṃ santhāgāraṃ santharitvā''ti.</p>
              <p>[03] ^b^āsanāni paññāpetvā^eb^ti majjhaṭṭhāne tāva maṅgalathambhaṃ  nissāya mahārahaṃ buddhāsanaṃ paññāpetvā, tattha tattha yaṃ yaṃ mudukañca  manoramañca paccattharaṇaṃ ^a^M3.0088^ea^, taṃ taṃ paccattharitvā ubhatolohitakaṃ  manuññadassanaṃ upadhānaṃ upadahitvā upari  suvaṇṇarajatatārakavicittavitānaṃ bandhitvā  gandhadāmapupphadāmapattadāmādīhi alaṅkaritvā samantā dvādasahatthe ṭhāne  pupphajālaṃ kāretvā, tiṃsahatthamattaṃ ṭhānaṃ paṭasāṇiyā parikkhipāpetvā  pacchimabhittiṃ nissāya bhikkhusaṅghassa  pallaṅkapīṭhāpassayapīṭhamuṇḍapīṭhāni paññāpetvā upari setapaccattharaṇehi  paccattharāpetvā pācīnabhittiṃ nissāya attano attano  mahāpiṭṭhikakojave paññāpetvā manoramāni haṃsalomādipūritāni  upadhānāni ṭhapāpesuṃ ``evaṃ akilamamānā sabbarattiṃ dhammaṃ  suṇissāmā''ti. idaṃ sandhāya vuttaṃ ``āsanāni paññāpetvā''ti.</p>
              <p>[03] ^b^udakamaṇikaṃ patiṭṭhāpetvā^eb^ti mahākucchikaṃ udakacāṭiṃ  patiṭṭhāpetvā ``evaṃ bhagavā ca bhikkhusaṅgho ca yathāruciyā hatthe vā  dhovissanti pāde vā, mukhaṃ vā vikkhālessantī''ti tesu tesu  ṭhānesu maṇivaṇṇassa udakassa pūrāpetvā vāsatthāya nānāpupphāni ceva  udakavāsacuṇṇāni ca pakkhipitvā kadalipaṇṇehi pidahitvā  patiṭṭhāpesuṃ. idaṃ sandhāya vuttaṃ ``udakamaṇikaṃ patiṭṭhāpetvā''ti.</p>
              <p>[03] ^b^telappadīpaṃ āropetvā^eb^ti rajatasuvaṇṇādimayadaṇḍadīpikāsu  yonakarūpakirātarūpakādīnaṃ hatthe ṭhapitasuvaṇṇarajatādimayakapallikāsu  ca telappadīpaṃ jālāpetvāti attho. ^b^yena^eb^ ^a^P3.0046^ea^  ^b^bhagavā tenupasaṅkamiṃsū^eb^ti ettha pana te sakyarājāno na kevalaṃ  santhāgārameva, atha kho yojanāvaṭṭe kapilavatthusmiṃ nagaravīthiyopi  sammajjāpetvā dhaje ussāpetvā gehadvāresu puṇṇaghaṭe ca kadaliyo ca  ṭhapāpetevā sakalanagaraṃ dīpamālādīhi vippakiṇṇatārakaṃ viya katvā  ``khīrūpage dārake ^a^V3.0087^ea^ khīraṃ pāyetha, dahare kumāre lahuṃ lahuṃ bhojetvā  sayāpetha, uccāsaddaṃ mā karittha, ajja ekarattiṃ satthā antogāme  vasissati, buddhā nāma appasaddakāmā hontī''ti bheriṃ carāpetvā sayaṃ  daṇḍadīpikā ādāya yena bhagavā tenupasaṅkamiṃsu.</p>
              <p>[03] ^b^atha^eb^ ^a^M3.0089^ea^ ^b^kho bhagavā nivāsetvā pattacīvaramādāya saddhiṃ  bhikkhusaṅghena yena navaṃ santhāgāraṃ tenupasaṅkamī^eb^ti ``yassa dāni,  bhante, bhagavā kālaṃ maññatī''ti evaṃ kira kāle ārocite bhagavā  lākhārasatintarattakoviḷārapupphavaṇṇaṃ rattadupaṭṭaṃ kattariyā padumaṃ  kantento viya, saṃvidhāya timaṇḍalaṃ paṭicchādento nivāsetvā  suvaṇṇapāmaṅgena padumakalāpaṃ parikkhipanto viya, vijjulatāsassirikaṃ  kāyabandhanaṃ bandhitvā rattakambalena gajakumbhaṃ pariyonandhanto viya,  ratanasatubbedhe suvaṇṇagghike pavāḷajālaṃ khipamāno viya suvaṇṇacetiye  rattakambalakañcukaṃ paṭimuñcanto viya, gacchantaṃ puṇṇacandaṃ  rattavaṇṇavalāhakena paṭicchādayamāno viya, kañcanapabbatamatthake  supakkalākhārasaṃ parisiñcanto viya, cittakūṭapabbatamatthakaṃ vijjulatāya  parikkhipanto viya ca sacakkavāḷasineruyugandharaṃ mahāpathaviṃ  sañcāletvā gahitaṃ nigrodhapallavasamānavaṇṇaṃ rattavarapaṃsukūlaṃ pārupitvā,  gandhakuṭidvārato nikkhami kañcanaguhato sīho viya udayapabbatakūṭato  puṇṇacando viya ca. nikkhamitvā pana gandhakuṭipamukhe aṭṭhāsi.</p>
              <p>[03] athassa kāyato meghamukhehi vijjukalāpā viya rasmiyo  nikkhamitvā suvaṇṇarasadhārāparisekapiñjarapattapupphaphalaviṭape viya  ārāmarukkhe kariṃsu. tāvadeva ca attano attano pattacīvaramādāya  mahābhikkhusaṅgho bhagavantaṃ parivāresi. te pana parivāretvā ṭhitā  bhikkhū evarūpā ^a^P3.0047^ea^ ahesuṃ -- appicchā santuṭṭhā  pavivittā asaṃsaṭṭhā āraddhavīriyā vattāro vacanakkhamā codakā  pāpagarahino sīlasampannā samādhisampannā  paññāvimuttivimuttiñāṇadassanasampannā. tehi parivārito bhagavā  rattakambalaparikkhitto viya suvaṇṇakkhandho, rattapadumasaṇḍamajjhagatā  viya suvaṇṇanāvā, pavāḷavedikāparikkhitto viya suvaṇṇapāsādo  virocittha. sāriputtamoggallānādayo mahātherāpi naṃ meghavaṇṇaṃ  paṃsukūlaṃ pārupitvā maṇivammavammikā viya mahānāgā parivārayiṃsu  vantarāgā bhinnakilesā vijaṭitajaṭā chinnabandhanā kule vā gaṇe vā  alaggā.</p>
              <p>[03] iti bhagavā sayaṃ vītarāgo vītarāgehi, vītadoso vītadosehi,  vītamoho vītamohehi ^a^V3.0088^ea^, nittaṇho nittaṇhehi, nikkileso nikkilesehi,  sayaṃ buddho bahussutabuddhehi parivārito pattaparivāritaṃ viya ^a^M3.0090^ea^ kesaraṃ,  kesaraparivāritā viya kaṇṇikā, aṭṭhanāgasahassaparivārito viya  chaddanto nāgarājā, navutihaṃsasahassaparivārito viya dhataraṭṭho  haṃsarājā, senaṅgaparivārito viya cakkavattirājā, marugaṇaparivārito  viya sakko devarājā, brahmagaṇaparivārito viya hāritamahābrahmā,  tārāgaṇaparivārito viya puṇṇacando asamena buddhavesena aparimāṇena  buddhavilāsena kapilavatthugāmimaggaṃ paṭipajji.</p>
              <p>[03] athassa puratthimakāyato suvaṇṇavaṇṇā rasmi uṭṭhahitvā  asītihatthaṭṭhānaṃ aggahesi pacchima-kāyato, dakkhiṇahatthato,  vāmahatthato suvaṇṇavaṇṇā rasmi uṭṭhahitvā asītihatthaṭṭhānaṃ aggahesi.  upari kesantato paṭṭhāya sabbakesāvaṭṭehi moragīvavaṇṇā rasmi  uṭṭhahitvā gaganatale asītihatthaṭṭhānaṃ aggahesi. heṭṭhā pādatalehi  pavāḷavaṇṇā rasmi uṭṭhahitvā ghanapathaviṃ asītihatthaṭṭhānaṃ aggahesi.  evaṃ samantā asītihatthaṭṭhānaṃ chabbaṇṇā buddharasmiyo vijjotamānā  vipphandamānā kañcanadaṇḍadīpikāhi niccharitvā ākāsaṃ  pakkhandajālā viya cātuddīpikamahāmeghato nikkhantavijjulatā viya  vidhāviṃsu. sabbadisābhāgā suvaṇṇacampakapupphehi vikiriyamānā  viya, suvaṇṇaghaṭato nikkhantasuvaṇṇarasadhārāhi siñcamānā viya,  pasāritasuvaṇṇapaṭaparikkhittā viya,  verambhavātasamuṭṭhitakiṃsukakaṇikārapupphacuṇṇasamokiṇṇā ^a^P3.0048^ea^  viya vippabhāsiṃsu.</p>
              <p>[03] bhagavatopi  asītianubyañjanabyāmappabhādvattiṃsavaralakkhaṇasamujjalasarīraṃ  samuggatatārakaṃ viya gaganatalaṃ, vikasitamiva padumavanaṃ,  sabbapāliphullo viya yojanasatiko pāricchattako, paṭipāṭiyā  ṭhapitānaṃ dvattiṃsacandānaṃ dvattiṃsasūriyānaṃ dvattiṃsacakkavattīnaṃ  dvattiṃsadevarājānaṃ dvattiṃsamahābrahmānaṃ siriyā siriṃ abhibhavamānaṃ viya  virocittha, yathā taṃ dasahi pāramīhi dasahi upapāramīhi dasahi  paramatthapāramīhi sammadeva pūritāhi samatiṃsapāramitāhi alaṅkataṃ.  kappasatasahassādhikāni cattāri asaṅkhyeyyāni dinnadānaṃ  rakkhitasīlaṃ katakalyāṇakammaṃ ekasmiṃ attabhāve otaritvā vipākaṃ  dātuṃ ṭhānaṃ alabhamānaṃ sambādhapattaṃ viya ahosi. nāvāsahassabhaṇḍaṃ  ekanāvaṃ āropanakālo viya, sakaṭasahassabhaṇḍaṃ ekasakaṭaṃ  āropanakālo viya, pañcavīsatiyā gaṅgānaṃ ^a^M3.0091^ea^ oghassa sambhijja  mukhadvāre ekato rāsibhūtakālo viya ahosi.</p>
              <p>[03] imāya ^a^V3.0089^ea^ buddhasiriyā obhāsamānassāpi ca bhagavato purato  anekāni daṇḍadīpikāsahassāni ukkhipiṃsu, tathā pacchato,  vāmapasse, dakkhiṇapasse.  jātisumanacampakavanamallikārattuppala-nīluppala-bakulasinduvārapupphāni  ceva nīlapītādivaṇṇasugandhagandhacuṇṇāni ca cātuddīpikameghavissaṭṭhā  udakavuṭṭhiyo viya vippakiriyiṃsu. pañcaṅgikatūriyanigghosā ceva  buddhadhammasaṅghaguṇapaṭisaṃyuttā thutighosā ca sabbā disā pūrayiṃsu.  devamanussanāgasupaṇṇagandhabbayakkhādīnaṃ akkhīni amatapānaṃ viya  labhiṃsu. imasmiṃ pana ṭhāne ṭhatvā ^b^padasahassena^eb^ gamanavaṇṇaṃ vattuṃ  vaṭṭati. tatridaṃ mukhamattaṃ -- </p>
              <p>[21] ``evaṃ sabbaṅgasampanno, kampayanto vasundharaṃ. </p>
              <p>[22] aheṭhayanto pāṇāni, yāti lokavināyako.. </p>
              <p>[21] ``dakkhiṇaṃ ^a^P3.0049^ea^ paṭhamaṃ pādaṃ, uddharanto  narāsabho </p>
              <p>[22] gacchanto sirisampanno, sobhate dvipaduttamo.. </p>
              <p>[21] ``gacchato buddhaseṭṭhassa, heṭṭhāpādatalaṃ mudu. </p>
              <p>[22] samaṃ samphusate bhūmiṃ, rajasā nupalippati.. </p>
              <p>[21] ``ninnaṭṭhānaṃ unnamati, gacchante lokanāyake. </p>
              <p>[22] unnatañca samaṃ hoti, pathavī ca acetanā.. </p>
              <p>[21] ``pāsāṇā sakkharā ceva, kathalā khāṇukaṇṭakā. </p>
              <p>[22] sabbe maggā vivajjanti, gacchante lokanāyake.. </p>
              <p>[21] ``nātidūre uddharati, naccāsanne ca nikkhipaṃ. </p>
              <p>[22] aghaṭṭayanto niyyāti, ubho jāṇū ca gopphake.. </p>
              <p>[21] ``nātisīghaṃ pakkamati, sampannacaraṇo muni. </p>
              <p>[22] na cāpi saṇikaṃ yāti, gacchamāno samāhito.. </p>
              <p>[21] ``uddhaṃ ^a^V3.0090^ea^ adho ca tiriyañca, disañca vidisaṃ tathā. </p>
              <p>[22] na pekkhamāno so yāti, yugamattañhi pekkhati.. </p>
              <p>[21] ``nāgavikkantacāro ^a^M3.0092^ea^ so, gamane sobhate jino. </p>
              <p>[22] cāruṃ gacchati lokaggo, hāsayanto sadevake.. </p>
              <p>[21] ``uḷurājāva sobhanto, catucārīva kesarī. </p>
              <p>[22] tosayanto bahū satte, puraṃ seṭṭhaṃ upāgamī''ti..</p>
              <p>[03] vaṇṇakālo nāma kiresa, evaṃvidhesu kālesu buddhassa  sarīravaṇṇe vā guṇavaṇṇe vā dhammakathikassa thāmoyeva pamāṇaṃ.  cuṇṇiyapadehi vā gāthābandhena vā yattakaṃ sakkoti, tattakaṃ vattabbaṃ.  dukkathitanti na vattabbaṃ. appamāṇavaṇṇā hi buddhā. tesaṃ buddhāpi  anavasesato vaṇṇaṃ vattuṃ asamatthā, pageva itarā pajāti. iminā  sirivilāsena alaṅkatapaṭiyattaṃ sakyarājakulaṃ pavisitvā bhagavā  pasannacittena janena gandhadhūmavāsacuṇṇādīhi pūjiyamāno santhāgāraṃ  pāvisi. tena vuttaṃ ``atha kho bhagavā nivāsetvā pattacīvaramādāya  saddhiṃ ^a^P3.0050^ea^ bhikkhusaṅghena yena navaṃ santhāgāraṃ  tenupasaṅkamī''ti.</p>
              <p>[03] ^b^bhagavantaṃyeva purakkhatvā^eb^ti bhagavantaṃ purato katvā. tattha  bhagavā bhikkhūnañceva upāsakānañca majjhe nisinno gandhodakena  nhāpetvā dukūlacumbaṭakena vodakaṃ katvā jātihiṅgulakena majjitvā  rattakambalapaliveṭhite pīṭhe ṭhapitarattasuvaṇṇaghanapaṭimā viya  ativirocittha. ayaṃ panettha porāṇānaṃ vaṇṇabhaṇanamaggo -- </p>
              <p>[21] ``gantvāna maṇḍalamāḷaṃ, nāgavikkantacāraṇo. </p>
              <p>[22] obhāsayanto lokaggo, nisīdi varamāsane.. </p>
              <p>[21] ``tahiṃ nisinno naradammasārathi, </p>
              <p>[27] devātidevo satapuññalakkhaṇo. </p>
              <p>[26] buddhāsane ^a^V3.0091^ea^ majjhagato virocati, </p>
              <p>[22] suvaṇṇanekkhaṃ viya paṇḍukambale.. </p>
              <p>[21] ``nekkhaṃ jambonadasseva, nikkhittaṃ paṇḍukambale. </p>
              <p>[22] virocati vītamalo, maṇiverocano yathā.. </p>
              <p>[21] ``mahāsālova ^a^M3.0093^ea^ samphullo, nerurājāva'laṅkato. </p>
              <p>[22] suvaṇṇayūpasaṅkāso, padumo kokanado yathā.. </p>
              <p>[21] ``jalanto dīparukkhova, pabbatagge yathā sikhī. </p>
              <p>[22] devānaṃ pāricchattova, sabbaphullo virocatī''ti..</p>
              <p>[03] ^b^kāpilavatthave sakye bahudeva rattiṃ dhammiyā kathāyā^eb^ti  ettha dhammakathā nāma santhāgārānumodanāpaṭisaṃyuttā pakiṇṇakakathā  veditabbā. tadā hi bhagavā ākāsagaṅgaṃ otārento viya pathavojaṃ  ākaḍḍhanto viya mahājambuṃ matthake gahetvā cālento viya yojanikaṃ  madhubhaṇḍaṃ cakkayantena pīḷetvā madhupānaṃ pāyamāno viya  kapilavatthuvāsīnaṃ sakyānaṃ hitasukhāvahaṃ pakiṇṇakakathaṃ kathesi.  ``āvāsadānaṃ nāmetaṃ, mahārāja, mahantaṃ, tumhākaṃ āvāso mayā  paribhutto, bhikkhusaṅghena ca paribhutto ^a^P3.0051^ea^, mayā ca  bhikkhusaṅghena ca paribhutto pana dhammaratanena paribhuttoyevāti tīhi  ratanehi paribhutto nāma hoti. āvāsadānasmiñhi dinne sabbadānaṃ  dinnameva hoti. bhummaṭṭhakapaṇṇasālāya vā sākhāmaṇḍapassa vāpi  ānisaṃso nāma paricchindituṃ na sakkā. āvāsadānānubhāvena hi  bhave bhave nibbattassāpi sambādhitagabbhavāso na hoti, dvādasahattho  ovarako viya mātukucchi asambādhova hotī''ti. evaṃ  nānānayavicittaṃ bahuṃ dhammiṃ kathaṃ kathetvā -- </p>
              <p>[21] ``sītaṃ uṇhaṃ paṭihanti, tato vāḷamigāni ca. </p>
              <p>[22] sirīsape ca makase, sisire cāpi vuṭṭhiyo.. </p>
              <p>[21] ``tato ^a^V3.0092^ea^ vātātapo ghoro, sañjāto paṭihaññati. </p>
              <p>[22] leṇatthañca sukhatthañca, jhāyituñca vipassituṃ.. </p>
              <p>[21] ``vihāradānaṃ saṅghassa, aggaṃ buddhena vaṇṇitaṃ. </p>
              <p>[22] tasmā hi paṇḍito poso, sampassaṃ atthamattano.. </p>
              <p>[21] ``vihāre kāraye ramme, vāsayettha bahussute. </p>
              <p>[22] tesaṃ annañca pānañca, vatthasenāsanāni ca.. </p>
              <p>[21] ``dadeyya ^a^M3.0094^ea^ ujubhūtesu, vippasannena cetasā. </p>
              <p>[27] te tassa dhammaṃ desenti, sabbadukkhāpanūdanaṃ. </p>
              <p>[22] yaṃ so dhammaṃ idhaññāya, parinibbāti anāsavo''ti..  (cūḷava0 295) -- </p>
              <p>[07] evaṃ ``ayampi āvāse ānisaṃso, ayampi āvāse  ānisaṃso''ti bahudeva rattiṃ atirekataraṃ diyaḍḍhayāmaṃ  āvāsānisaṃsakathaṃ kathesi. tattha imā tāva gāthāva saṅgahaṃ  āruḷhā, pakiṇṇakadhammadesanā pana saṅgahaṃ nārohati.  ^b^sandassetvā^eb^tiādīni vuttatthāneva.</p>
              <p>[03] ^b^abhikkantā^eb^ti atikkantā dve yāmā gatā. ^b^yassa  dāni kālaṃ maññathā^eb^ti yassa tumhe gamanassa kālaṃ maññatha,  gamanakālo tumhākaṃ, gacchathāti vuttaṃ hoti. kasmā pana bhagavā te  uyyojesīti? anukampāya. sukhumālā hi te, tiyāmarattiṃ  nisīditvā vītināmentānaṃ sarīre ābādho uppajjeyya.  bhikkhusaṅghopi mahā, tassa ṭhānanisajjānaṃ okāso laddhuṃ vaṭṭatīti  ubhayānukampāya uyyojesi.</p>
              <p>[03] ^b^vigatathinamiddho^eb^ti tatra kira bhikkhū yāmadvayaṃ ṭhitāpi  ^a^P3.0052^ea^ nisinnāpi acālayiṃsu, pacchimayāme pana āhāro  pariṇamati, tassa pariṇatattā bhikkhusaṅgho vigatathinamiddho jātoti  akāraṇametaṃ. buddhānañhi kathaṃ suṇantassa kāyikacetasikadarathā na  honti, kāyacittalahutādayo uppajjanti, tena tesaṃ dve yāme ṭhitānampi  nisinnānampi dhammaṃ suṇantānaṃ thinamiddhaṃ vigataṃ, pacchimayāmepi  sampatte tathā vigatameva jātaṃ. tenāha ``vigatathinamiddho''ti.</p>
              <p>[03] ^b^piṭṭhi^eb^ ^a^V3.0093^ea^ ^b^me āgilāyatī^eb^ti kasmā āgilāyati? bhagavato  hi chabbassāni mahāpadhānaṃ padahantassa mahantaṃ kāyadukkhaṃ ahosi,  athassa aparabhāge mahallakakāle piṭṭhivāto uppajjīti. akāraṇaṃ vā  etaṃ. pahoti hi bhagavā uppannaṃ vedanaṃ vikkhambhetvā ekampi dvepi  sattāhāni ekapallaṅkena nisīdituṃ. santhāgārasālaṃ pana catūhi  iriyāpathehi paribhuñjitukāmo ahosi. tattha pādadhovanaṭṭhānato yāva  dhammāsanā agamāsi, ettake ṭhāne gamanaṃ nipphannaṃ. dhammāsanaṃ pattaṃ  thokaṃ ṭhatvā nisīdi, ettake ṭhāne ṭhānaṃ nipphannaṃ. dveyāmaṃ dhammāsane  nisīdi, ettake ṭhāne ^a^M3.0095^ea^ nisajjā nipphannā. idāni dakkhiṇena  passena thokaṃ nipanne sayanaṃ nipphajjissatīti evaṃ catūhi  iriyāpathehi paribhuñjitukāmo ahosi. upādinnakasarīrañca nāma  ``no āgilāyatī''ti na vattabbaṃ, tasmā ciranisajjāya sañjātaṃ  appakampi āgilāyanaṃ gahetvā evamāha.</p>
              <p>[03] ^b^saṅghāṭiṃ paññāpetvā^eb^ti santhāgārassa kira ekapasse te  rājāno paṭasāṇiṃ parikkhipāpetvā kappiyamañcakaṃ paññāpetvā  kappiyapaccattharaṇena attharitvā upari  suvaṇṇatārakagandhamālādidāmapaṭimaṇḍitaṃ vitānaṃ bandhitvā  gandhatelappadīpaṃ āropayiṃsu, ``appeva nāma satthā dhammāsanato vuṭṭhāya  thokaṃ vissamanto idha nipajjeyya, evaṃ no imaṃ santhāgāraṃ bhagavatā  catūhi iriyāpathehi paribhuttaṃ dīgharattaṃ hitāya sukhāya bhavissatī''ti.  satthāpi ^a^P3.0053^ea^ tadeva sandhāya tattha saṅghāṭiṃ  paññāpetvā nipajji. ^b^uṭṭhānasaññaṃ manasi karitvā^eb^ti ``ettakaṃ  kālaṃ atikkamitvā vuṭṭhahissāmī''ti vuṭṭhānasaññaṃ citte ṭhapetvā, tañca  kho aniddāyantova therassa dhammakathaṃ suṇamāno.</p>
              <p>[03] ^b^avassutapariyāya^eb^nti avassutassa pariyāyaṃ, avassutassa  kāraṇanti attho. ^b^adhimuccatī^eb^ti kilesādhimuccanena  adhimuccati, giddho hoti. ^b^byāpajjatī^eb^ti byāpādavasena  pūticitto hoti. ^b^cakkhuto^eb^ti cakkhubhāvena. ^b^māro^eb^ti  kilesamāropi devaputtamāropi. ^b^otāra^eb^nti vivaraṃ.  ^b^ārammaṇa^eb^nti paccayaṃ. naḷāgāratiṇāgāraṃ viya hi  savisevanāni āyatanāni, tiṇukkā viya kilesuppattirahaṃ ārammaṇaṃ,  tiṇukkāya ṭhapitaṭhapitaṭṭhāne aṅgārassujjalanaṃ viya ārammaṇe  āpāthamāgate kilesānaṃ uppatti. tena vuttaṃ ^b^labhetha māro  otāra^eb^nti.</p>
              <p>[03] sukkapakkhe ^a^V3.0094^ea^ bahalamattikapiṇḍāvalepanaṃ kūṭāgāraṃ viya  nibbisevanāni āyatanāni, tiṇukkā viya vuttapakārārammaṇaṃ,  tiṇukkāya ṭhapitaṭhapitaṭṭhāne nibbāpanaṃ viya nibbisevanānaṃ āyatanānaṃ  ārammaṇe āpāthamāgate kilesapariḷāhassa anuppatti. tena vuttaṃ  ^b^neva labhetha māro otāra^eb^nti. </p>
            </h4>
            <h4>
              <h4n> 7. dukkhadhammasuttavaṇṇanā </h4n>
              <p>[03] 244^b^.^eb^ sattame ^a^M3.0096^ea^ ^b^dukkhadhammāna^eb^nti  dukkhasambhavadhammānaṃ. pañcasu hi khandhesu sati  chedanavadhabandhanādibhedaṃ dukkhaṃ sambhavati, tasmā te dukkhasambhavadhammattā  dukkhadhammāti vuccanti. ^b^tathā kho panassā^eb^ti tenākārenassa.  ^b^yathāssa kāme passato^eb^ti yenākārenassa kāme passantassa.  ^b^yathā caranta^eb^nti yenākārena cārañca vihārañca anubandhitvā  carantaṃ. ^b^aṅgārakāsūpamā^eb^ ^a^P3.0054^ea^ ^b^kāmā diṭṭhā  hontī^eb^ti pariyeṭṭhimūlakassa ceva paṭisandhimūlakassa ca dukkhassa  vasena aṅgārakāsu viya mahāpariḷāhāti diṭṭhā honti. kāme  pariyesantānañhi nāvāya  mahāsamuddogāhanājapathasaṅkupathapaṭipajjanaubhatobyūḷhasaṅgāmapakkhandanādivasena  pariyeṭṭhimūlakampi, kāme paribhuñjantānaṃ kāmaparibhogacetanāya catūsu  apāyesu dinnapaṭisandhimūlakampi mahāpariḷāhadukkhaṃ uppajjati.  evametassa duvidhassāpi dukkhassa vasena aṅgārakāsu viya  mahāpariḷāhāti diṭṭhā honti.</p>
              <p>[03] ^b^dāya^eb^nti aṭaviṃ. ^b^puratopi kaṇṭako^eb^ti purimapasse  vijjhitukāmo viya āsannaṭṭhāneyeva ṭhitakaṇṭako.  ^b^pacchato^eb^tiādīsupi eseva nayo. heṭṭhā pana pādehi  akkantaṭṭhānassa santike, na akkantaṭṭhāneyeva. evaṃ so kaṇṭakagabbhaṃ  paviṭṭho viya bhaveyya. ^b^mā maṃ kaṇṭako^eb^ti mā maṃ kaṇṭako  vijjhīti kaṇṭakavedhaṃ rakkhamāno.</p>
              <p>[03] ^b^dandho, bhikkhave, satuppādo^eb^ti satiyā uppādoyeva  dandho, uppannamattāya pana tāya kāci kilesā niggahitāva honti, na  saṇṭhātuṃ sakkonti. cakkhudvārasmiñhi rāgādīsu uppannesu  dutiyajavanavārena ``kilesā me uppannā''ti ñatvā tatiye javanavāre  saṃvarajavanaṃyeva javati. anacchariyañcetaṃ, yaṃ vipassako  tatiyajavanavāre kilese niggaṇheyya. cakkhudvāre pana iṭṭhārammaṇe  āpāthagate bhavaṅgaṃ āvaṭṭetvā āvajjanādīsu uppannesu voṭṭhabbanānantaraṃ  sampattakilesajavanavāraṃ ^a^V3.0095^ea^ nivattetvā kusalameva uppādeti.  āraddhavipassakānañhi ayamānisaṃso bhāvanāpaṭisaṅkhāne  patiṭṭhitabhāvassa.</p>
              <p>[03] ^b^abhihaṭṭhuṃ^eb^ ^a^M3.0097^ea^ ^b^pavāreyyu^eb^nti sudinnattherassa viya  raṭṭhapālakulaputtassa viya ca kāyena vā satta ratanāni abhiharitvā  vācāya vā ``amhākaṃ dhanato yattakaṃ icchasi, tattakaṃ ^a^P3.0055^ea^  gaṇhā''ti vadantā pavāreyyuṃ. ^b^anudahantī^eb^ti sarīre  paliveṭhitattā uṇhapariḷāhaṃ janetvā anudahanti. sañjātasede vā  sarīre laggantā anusentītipi attho. ^b^yañhi taṃ, bhikkhave,  citta^eb^nti idaṃ yasmā citte anāvaṭṭante puggalassa āvaṭṭanaṃ nāma  natthi. evarūpañhi cittaṃ anāvaṭṭanti, tasmā vuttaṃ. iti imasmiṃ  sutte vipassanābalameva dīpitaṃ. </p>
            </h4>
            <h4>
              <h4n> 8. kiṃsukopamasuttavaṇṇanā </h4n>
              <p>[03] 245^b^.^eb^ aṭṭhame ^b^dassana^eb^nti paṭhamamaggassetaṃ  adhivacanaṃ. paṭhamamaggo hi kilesapahānakiccaṃ sādhento paṭhamaṃ  nibbānaṃ passati, tasmā dassananti vuccati. gotrabhuñāṇaṃ pana  kiñcāpi maggato paṭhamataraṃ passati, passitvā pana kattabbakiccassa  kilesapahānassa abhāvena na dassananti vuccati. apica cattāropi  maggā dassanameva. kasmā? sotāpattimaggakkhaṇe dassanaṃ  visujjhati, phalakkhaṇe visuddhaṃ.  sakadāgāmianāgāmiarahattamaggakkhaṇe visujjhati, phalakkhaṇe  visuddhanti evaṃ kathentānaṃ bhikkhūnaṃ sutvā so bhikkhu ``ahampi  dassanaṃ visodhetvā arahattaphale patiṭṭhito dassanavisuddhikaṃ nibbānaṃ  sacchikatvā viharissāmī''ti taṃ bhikkhuṃ upasaṅkamitvā evaṃ pucchi.  so phassāyatanakammaṭṭhāniko channaṃ phassāyatanānaṃ vasena rūpārūpadhamme  pariggahetvā arahattaṃ patto. ettha hi purimāni pañca āyatanāni  rūpaṃ, manāyatanaṃ arūpaṃ. iti so attanā adhigatamaggameva kathesi.</p>
              <p>[03] ^b^asantuṭṭho^eb^ti padesasaṅkhāresu ṭhatvā kathitattā asantuṭṭho.  evaṃ kirassa ahosi -- ``ayaṃ padesasaṅkhāresu ṭhatvā kathesi.  sakkā nu kho padesasaṅkhāresu ṭhatvā dassanavisuddhikaṃ nibbānaṃ  pāpuṇitu''nti? tato naṃ pucchi -- ``āvuso, tvaṃyeva nu kho idaṃ  dassanavisuddhikaṃ nibbānaṃ jānāsi, udāhu aññepi jānantā  atthī''ti. atthāvuso, asukavihāre asukatthero nāmāti. so  tampi upasaṅkamitvā pucchi. etenupāyena aññampi aññampīti.</p>
              <p>[03] ettha ^a^V3.0096^ea^ ^a^M3.0098^ea^ ca dutiyo pañcakkhandhakammaṭṭhāniko rūpakkhandhavasena  ^a^P3.0056^ea^ rūpaṃ, sesakkhandhavasena nāmanti nāmarūpaṃ  vavatthapetvā anukkamena arahattaṃ patto. tasmā sopi attanā  adhigatamaggameva kathesi. ayaṃ pana ``imesaṃ aññamaññaṃ na sameti,  paṭhamena sappadesasaṅkhāresu ṭhatvāva kathitaṃ, iminā nippadesesū''ti  asantuṭṭho hutvā tatheva taṃ pucchitvā pakkāmi.</p>
              <p>[03] tatiyo mahābhūtakammaṭṭhāniko cattāri mahābhūtāni saṅkhepato ca  vitthārato ca pariggahetvā arahattaṃ patto, tasmā ayampi attanā  adhigatamaggameva kathesi. ayaṃ pana ``imesaṃ aññamaññaṃ na sameti,  paṭhamena sappadesasaṅkhāresu ṭhatvā kathitaṃ, dutiyena nippadesesu,  tatiyena atisappadesesū''ti asantuṭṭho hutvā tatheva taṃ pucchitvā  pakkāmi.</p>
              <p>[03] catuttho tebhūmakakammaṭṭhāniko. tassa kira samappavattā dhātuyo  ahesuṃ, kallasarīraṃ balapattaṃ, kammaṭṭhānānipissa sabbāneva sappāyāni,  atītā vā saṅkhārā hontu anāgatā vā paccuppannā vā kāmāvacarā  vā rūpāvacarā vā arūpāvacarā vā, sabbepi sappāyāva.  asappāyakammaṭṭhānaṃ nāma natthi. kālesupi purebhattaṃ vā hotu  pacchābhattaṃ vā paṭhamayāmādayo vā, asappāyo kālo nāma natthi.  yathā nāma cāribhūmiṃ otiṇṇo mahāhatthī hatthena gahetabbaṃ hattheneva  luñcitvā gaṇhāti, pādehi paharitvā gahetabbaṃ pādehi paharitvā  gaṇhāti, evameva sakale tebhūmakadhamme kalāpaggāhena gahetvā  sammasanto arahattaṃ patto, tasmā esopi attanā adhigatamaggameva  kathesi. ayaṃ pana ``imesaṃ aññamaññaṃ na sameti. paṭhamena  sappadesasaṅkhāresu ṭhatvā kathitaṃ, dutiyena nippadesesu, puna tatiyena  sappadesesu, catutthena nippadesesuyevā''ti asantuṭṭho hutvā taṃ pucchi --  ``kiṃ nu kho, āvuso, idaṃ dassanavisuddhikaṃ ^a^P3.0057^ea^  nibbānaṃ tumhehi attanova dhammatāya ñātaṃ, udāhu kenaci vo  akkhāta''nti? āvuso, mayaṃ kiṃ jānāma? atthi pana sadevake  loke sammāsambuddho, taṃ nissāyetaṃ amhehi ñātanti. so cintesi  -- ``ime bhikkhū mayhaṃ ajjhāsayaṃ gahetvā kathetuṃ na sakkonti, ahaṃ  sabbaññubuddhameva pucchitvā nikkaṅkho bhavissāmī''ti yena bhagavā  tenupasaṅkami.</p>
              <p>[03] bhagavā ^a^M3.0099^ea^ tassa vacanaṃ sutvā ``yehi te pañho kathito, te  cattāropi khīṇāsavā, sukathitaṃ tehi, tvaṃ pana attano andhabālatāya  taṃ na sallakkhesī''ti na evaṃ vihesesi. kārakabhāvaṃ ^a^V3.0097^ea^ panassa ñatvā  ``atthagavesako esa, dhammadesanāya eva naṃ bujjhāpessāmī''ti  kiṃsukopamaṃ āhari. tattha bhūtaṃ vatthuṃ katvā evamattho vibhāvetabbo  -- ekasmiṃ kira mahānagare eko sabbaganthadharo brāhmaṇavejjo paṇḍito  paṭivasati. atheko nagarassa pācīnadvāragāmavāsī paṇḍurogapuriso  tassa santikaṃ āgantvā taṃ vanditvā aṭṭhāsi. vejjapaṇḍito tena  saddhiṃ sammoditvā ``kenatthena āgatosi bhadramukhā''ti, pucchi.  rogenamhi, ayya, upadduto, bhesajjaṃ me kathehīti. tena hi, bho,  gaccha, kiṃsukarukkhaṃ chinditvā, sosetvā jhāpetvā, tassa khārodakaṃ  gahetvā iminā ciminā ca bhesajjena yojetvā, ariṭṭhaṃ katvā piva,  tena te phāsukaṃ bhavissatīti. so tathā katvā nirogo balavā  pāsādiko jāto.</p>
              <p>[03] athañño dakkhiṇadvāragāmavāsī puriso teneva rogena āturo  ``asuko kira bhesajjaṃ katvā arogo jāto''ti sutvā taṃ  upasaṅkamitvā pucchi -- ``kena te, samma, phāsukaṃ jāta''nti.  kiṃsukāriṭṭhena nāma, gaccha tvampi karohīti. sopi tathā katvā  tādisova jāto.</p>
              <p>[03] athañño pacchimadvāragāmavāsī...pe0... uttaradvāragāmavāsī  puriso teneva rogena āturo ``asuko kira bhesajjaṃ katvā arogo  jāto''ti taṃ upasaṅkamitvā pucchi ``kena te, samma, phāsukaṃ  jāta''nti? kiṃsukāriṭṭhena nāma, gaccha tvampi karohīti. sopi  tathā katvā tādisova jāto.</p>
              <p>[03] athañño paccantavāsī adiṭṭhapubbakiṃsuko eko puriso teneva  rogena āturo ciraṃ tāni tāni bhesajjāni katvā roge avūpasamamāne  ``asuko kira nagarassa pācīnadvāragāmavāsī ^a^P3.0058^ea^  puriso bhesajjaṃ katvā arogo jāto''ti sutvā ``gacchāmahampi, tena  katabhesajjaṃ karissāmī''ti daṇḍamolubbha anupubbena tassa santikaṃ  gantvā, ``kena te, samma, phāsukaṃ jāta''nti pucchi. kiṃsukāriṭṭhena  sammāti. kīdiso ^a^M3.0100^ea^ pana so kiṃsukoti. jhāpitagāme  ṭhitajhāmathūṇo viyāti. iti so puriso attanā diṭṭhākārenava  kiṃsukaṃ ācikkhi. tena hi diṭṭhakāle kiṃsuko patitapatto  khāṇukakāle diṭṭhattā tādisova hoti.</p>
              <p>[03] so pana puriso sutamaṅgalikattā ``ayaṃ `jhāpitagāme  jhāmathūṇo viyā'ti āha, amaṅgalametaṃ ^a^V3.0098^ea^. etasmiñhi me bhesajje  katepi rogo na vūpasamissatī''ti tassa veyyākaraṇena asantuṭṭho taṃ  pucchi -- ``kiṃ nu kho, bho, tvaññeva kiṃsukaṃ jānāsi, udāhu  aññopi atthī''ti. atthi, bho, dakkhiṇadvāragāme asuko nāmāti.  so taṃ upasaṅkamitvā pucchi, svāssa pupphitakāle diṭṭhattā attano  dassanānurūpena ``lohitako kiṃsuko''ti āha. so ``ayaṃ  purimena viruddhaṃ āha, kāḷako lohitakato suvidūradūre''ti tassapi  veyyākaraṇena asantuṭṭho ``atthi pana, bho, aññopi koci  kiṃsukadassāvī, yena kiṃsuko diṭṭhapubbo''ti? pucchitvā, ``atthi  pacchimadvāragāme asuko nāmā''ti vutte tampi upasaṅkamitvā pucchi.  svāssa phalitakāle diṭṭhattā attano dassanānurūpena ``ocirakajāto  ādinnasipāṭiko''ti āha. phalitakālasmiñhi kiṃsuko  olambamānacīrako viya adhomukhaṃ katvā gahitāsikoso viya ca  sirīsarukkho viya ca lambamānaphalo hoti. so ``ayaṃ purimehi  viruddhaṃ āha, na sakkā imassa vacanaṃ gahetu''nti tassapi veyyākaraṇena  asantuṭṭho ``atthi pana, bho, aññopi koci kiṃsukadassāvī, yena  kiṃsuko diṭṭhapubbo''ti? pucchitvā, ``atthi uttaradvāragāme asuko  nāmā''ti vutte tampi upasaṅkamitvā pucchi. so assa  sañchannapattakāle diṭṭhattā attano dassanānurūpena ``bahalapattapalāso  sandacchāyo''ti āha. ^b^sandacchāyo^eb^ nāma saṃsanditvā  ṭhitacchāyo.</p>
              <p>[03] so ``ayampi purimehi viruddhaṃ āha, na sakkā imassa vacanaṃ  gahetu''nti tassapi veyyākaraṇena asantuṭṭho ^a^P3.0059^ea^ taṃ āha,  ``kiṃ nu kho, bho, tumhe attanova dhammatāya kiṃsukaṃ jānātha, udāhu  kenaci vo akkhāto''ti? kiṃ, bho, mayaṃ jānāma? atthi pana  mahānagarassa majjhe ^a^M3.0101^ea^ amhākaṃ ācariyo vejjapaṇḍito, taṃ nissāya  amhehi ñātanti. ``tena hi ahampi ācariyameva upasaṅkamitvā  nikkaṅkho bhavissāmī''ti tassa santikaṃ upasaṅkamitvā taṃ vanditvā  aṭṭhāsi. vejjapaṇḍito tena saddhiṃ sammoditvā, ``kenatthena  āgatosi bhadramukhā''ti pucchi. rogenamhi, ayya, upadduto, bhesajjaṃ  me kathethāti. tena hi, bho, gaccha, kiṃsukarukkhaṃ chinditvā  sosetvā jhāpetvā tassa khārodakaṃ gahetvā iminā ciminā ca  bhesajjena yojetvā ariṭṭhaṃ katvā piva, etena te phāsukaṃ bhavissatīti.  so tathā katvā nirogo balavā pāsādiko jāto.</p>
              <p>[03] tattha mahānagaraṃ viya nibbānanagaraṃ daṭṭhabbaṃ. vejjapaṇḍito viya  sammāsambuddho. vuttampi ce ^a^V3.0099^ea^ taṃ ``bhisakko sallakattoti kho,  sunakkhatta, tathāgatassetaṃ adhivacanaṃ arahato sammāsambuddhassā''ti  (ma0 ni0 3.65) catūsu dvāragāmesu cattāro vejjantevāsikā viya  cattāro dassanavisuddhipattā khīṇāsavā. paccantavāsī paṭhamapuriso  viya pañhapucchako bhikkhu. paccantavāsino catunnaṃ vejjantevāsikānaṃ  kathāya asantuṭṭhassa ācariyameva upasaṅkamitvā pucchanakālo viya  imassa bhikkhuno catunnaṃ dassanavisuddhipattānaṃ khīṇāsavānaṃ kathāya  asantuṭṭhassa satthāraṃ upasaṅkamitvā pucchanakālo.</p>
              <p>[03] ^b^yathā yathā adhimuttāna^eb^nti yena yenākārena adhimuttānaṃ.  ^b^dassanaṃ suvisuddha^eb^nti nibbānadassanaṃ suṭṭhu visuddhaṃ. ^b^tathā  tathā kho tehi sappurisehi byākata^eb^nti tena tenevākārena tuyhaṃ tehi  sappurisehi kathitaṃ. yathā hi ``kāḷako kiṃsuko''ti kathento na  aññaṃ kathesi, attanā diṭṭhanayena kiṃsukameva kathesi, evameva  chaphassāyatanānaṃ vasena dassanavisuddhipattakhīṇāsavopi imaṃ pañhaṃ  kathento na aññaṃ kathesi, attanā adhigatamaggena dassanavisuddhikaṃ  nibbānameva kathesi.</p>
              <p>[03] yathā ca ``lohitako ocirakajāto bahalapattapalāso  kiṃsuko''ti kathentopi na aññaṃ kathesi, attanā diṭṭhanayena  kiṃsukameva kathesi, evameva pañcupādānakkhandhavasena catumahābhūtavasena  tebhūmakadhammavasena dassanavisuddhipattakhīṇāsavopi imaṃ pañhaṃ kathento  ^a^M3.0102^ea^ na aññaṃ kathesi, attanā adhigatamaggena dassanavisuddhikaṃ nibbānameva  kathesi.</p>
              <p>[03] tattha yathā kāḷakakāle kiṃsukadassāvinopi taṃ dassanaṃ bhūtaṃ  ^a^P3.0060^ea^ tacchaṃ na tena aññaṃ diṭṭhaṃ, kiṃsukova diṭṭho, evameva  chaphassāyatanavasena dassanavisuddhipattassāpi khīṇāsavassa dassanaṃ  bhūtaṃ tacchaṃ, na tena aññaṃ kathitaṃ, attanā adhigatamaggena  dassanavisuddhikaṃ nibbānameva kathitaṃ. yathā ca lohitakāle  ocirakajātakāle bahalapattapalāsakāle kiṃsukadassāvinopi taṃ dassanaṃ  bhūtaṃ tacchaṃ, na tena aññaṃ diṭṭhaṃ, kiṃsukova diṭṭho, evameva  pañcupādānakkhandhavasena catumahābhūtavasena tebhūmakadhammavasena  dassanavisuddhipattassāpi khīṇāsavassa dassanaṃ bhūtaṃ tacchaṃ, na tena  aññaṃ kathitaṃ, attanā adhigatamaggena dassanavisuddhikaṃ nibbānameva  kathitaṃ.</p>
              <p>[03] ^b^seyyathāpi^eb^ ^a^V3.0100^ea^, ^b^bhikkhu rañño paccantimaṃ nagara^eb^nti idaṃ kasmā  āraddhaṃ? sace tena bhikkhunā taṃ sallakkhitaṃ, athassa dhammadesanatthaṃ  āraddhaṃ. sace na sallakkhitaṃ, athassa iminā nagaropamena  tassevatthassa dīpanatthāya āvibhāvanatthāya āraddhaṃ. tattha yasmā  majjhimapadese nagarassa pākārādīni thirāni vā hontu dubbalāni  vā, sabbaso vā mā hontu, corāsaṅkā na honti, tasmā taṃ  aggahetvā ``paccantimaṃ nagara''nti āha. ^b^daḷhuddhāpa^eb^nti  thirapākāraṃ. ^b^daḷhapākāratoraṇa^eb^nti thirapākārañceva  thiratoraṇañca. toraṇāni nāma hi purisubbedhāni nagarassa  alaṅkāratthaṃ karīyanti, coranivāraṇatthānipi hontiyeva. atha vā  toraṇanti piṭṭhasaṅghāṭassetaṃ nāmaṃ, thirapiṭṭhasaṅghāṭantipi attho.  ^b^chadvāra^eb^nti nagaradvāraṃ nāma ekampi hoti dvepi satampi  sahassampi, idha pana satthā chadvārikanagaraṃ dassento evamāha.  ^b^paṇḍito^eb^ti paṇḍiccena samannāgato. ^b^byatto^eb^ti veyyattiyena  samannāgato visadañāṇo. ^b^medhāvī^eb^ti  ṭhānuppattikapaññāsaṅkhātāya medhāya samannāgato.</p>
              <p>[03] ^b^puratthimāya disāyā^eb^tiādimhi bhūtamatthaṃ katvā evamattho  veditabbo -- samiddhe kira mahānagare sattaratanasampanno rājā  cakkavatti rajjaṃ anusāsati, tassetaṃ paccantanagaraṃ rājāyuttavirahitaṃ  ^a^P3.0061^ea^, atha purisā āgantvā ^a^M3.0103^ea^ ``amhākaṃ, deva, nagare  āyuttako natthi, dehi no kiñci āyuttaka''nti āhaṃsu. rājā  ekaṃ puttaṃ datvā ``gacchatha, etaṃ ādāya tattha abhisiñcitvā  vinicchayaṭṭhānādīni katvā vasathā''ti. te tathā akaṃsu. rājaputto  pāpamittasaṃsaggena katipāheyeva surāsoṇḍo hutvā, sabbāni  vinicchayaṭṭhānādīni hāretvā, nagaramajjhe dhuttehi parivārito suraṃ  pivanto naccagītādiratiyā vītināmeti. atha rañño āgantvā  ārocayiṃsu.</p>
              <p>[03] rājā ekaṃ paṇḍitaṃ amaccaṃ āṇāpesi -- ``gaccha kumāraṃ  ovaditvā, vinicchayaṭṭhānādīni kāretvā, puna abhisekaṃ katvā,  ehī''ti. na sakkā, deva, kumāraṃ ovadituṃ, caṇḍo kumāro  ghāteyyāpi manti. athekaṃ balasampannaṃ yodhaṃ āṇāpesi -- ``tvaṃ  iminā saddhiṃ gantvā sace so ovāde na tiṭṭhati, sīsamassa  chindāhī''ti. iti so amacco yodho cāti idaṃ sīghaṃ dūtayugaṃ  tattha gantvā dovārikaṃ pucchi -- ``kahaṃ, bho, nagarassa sāmi  kumāro''ti. esa majjhesiṅghāṭake suraṃ pivanto dhuttaparivārito  gītādiratiṃ anubhonto nisinnoti. atha taṃ dūtayugaṃ gantvā amacco  tāvettha, ``sāmi, vinicchayaṭṭhānādīni ^a^V3.0101^ea^ kira kāretvā sādhukaṃ rajjaṃ  anusāsā''ti āha. kumāro asuṇanto viya nisīdi. atha naṃ  yodho sīse gahetvā, ``sace rañño āṇaṃ karosi, kara, no ce,  ettheva te sīsaṃ pātessāmī''ti khaggaṃ abbāhi. paricārakā dhuttā  tāvadeva disāsu palāyiṃsu. kumāro bhīto sāsanaṃ sampaṭicchi.  athassa te tattheva abhisekaṃ katvā setacchattaṃ ussāpetvā ``sammā  rajjaṃ anusāsāhī''ti raññā vuttaṃ yathābhūtavacanaṃ niyyātetvā  yathāgatamaggameva paṭipajjiṃsu. imamatthaṃ āvikaronto bhagavā  ``puratthimāya disāyā''ti āha.</p>
              <p>[03] tatridaṃ ^a^P3.0062^ea^ opammasaṃsandanaṃ -- samiddhamahānagaraṃ  viya hi nibbānanagaraṃ daṭṭhabbaṃ, sattaratanasamannāgato rājā cakkavatti  viya sattabojjhaṅgaratanasamannāgato dhammarājā sammāsambuddho,  paccantimanagaraṃ viya sakkāyanagaraṃ, tasmiṃ nagare kūṭarājaputto viya  imassa bhikkhuno kūṭacittuppādo, kūṭarājaputtassa dhuttehi  parivāritakālo viya imassa bhikkhuno pañcahi nīvaraṇehi  samaṅgikālo, dve sīghadūtā viya samathakammaṭṭhānañca  vipassanākammaṭṭhānañca, mahāyodhena sīse gahitakālo viya  uppannapaṭhamajjhānasamādhinā ^a^M3.0104^ea^ niccalaṃ katvā cittaggahitakālo, yodhena  sīse gahitamatte dhuttānaṃ disāsu palāyitvā dūrībhāvo viya  paṭhamajjhānamhi uppannamatte nīvaraṇānaṃ dūrībhāvo, ``karissāmi rañño  sāsana''nti sampaṭicchitamatte vissaṭṭhakālo viya jhānato  vuṭṭhitakālo, amaccena rañño sāsanaṃ ārocitakālo viya samādhinā  cittaṃ kammaniyaṃ katvā vipassanākammaṭṭhānassa vaḍḍhitakālo, tatthevassa  tehi dvīhi dūtehi katābhisekassa setacchattaussāpanaṃ viya  samathavipassanākammaṭṭhānaṃ nissāya arahattappattassa  vimuttisetacchattussāpanaṃ veditabbaṃ.</p>
              <p>[03] ^b^nagaranti kho bhikkhu imassetaṃ cātumahābhūtikassa kāyassa  adhivacana^eb^ntiādīsu pana ^b^cātumahābhūtikassā^eb^tiādīnaṃ padānaṃ  attho heṭṭhā vitthāritova. kevalaṃ pana viññāṇarājaputtassa  nivāsaṭṭhānattā ettha kāyo ``nagara''nti vutto, tasseva dvārabhūtattā  cha āyatanāni ``dvārānī''ti, tesu dvāresu niccaṃ suppatiṭṭhitattā  sati ``dovāriko''ti, kammaṭṭhānaṃ ācikkhantena dhammarājena  pesitattā samathavipassanā ``sīghaṃ dūtayuga''nti. ettha mahāyodho  viya samatho, paṇḍitāmacco viya vipassanā veditabbā.</p>
              <p>[03] ^b^majjhe siṅghāṭako^eb^ti nagaramajjhe siṅghāṭako.  ^b^mahābhūtāna^eb^nti hadayavatthussa nissayabhūtānaṃ mahābhūtānaṃ  ^a^V3.0102^ea^. vatthurūpassa hi paccayadassanatthamevetaṃ catumahābhūtaggahaṇaṃ kataṃ.  nagaramajjhe pana so rājakumāro viya sarīramajjhe hadayarūpasiṅghāṭake  nisinno samathavipassanādūtehi arahattābhisekena abhisiñcitabbo  vipassanāviññāṇarājaputto daṭṭhabbo. nibbānaṃ pana yathābhūtasabhāvaṃ  akuppaṃ ^a^P3.0063^ea^ adhikārīti katvā ^b^yathābhūtaṃ vacana^eb^nti  vuttaṃ. ariyamaggo pana yādisova pubbabhāgavipassanāmaggo, ayampi  aṭṭhaṅgasamannāgatattā tādisoyevāti katvā ^b^yathāgatamaggo^eb^ti vutto.  idaṃ tāvettha dhammadesanatthaṃ ābhatāya upamāya saṃsandanaṃ.</p>
              <p>[03] tassevatthassa pākaṭīkaraṇatthaṃ ābhatapakkhe pana idaṃ saṃsandanaṃ  -- ettha hi chadvārūpamā chaphassāyatanavasena dassanavisuddhipattaṃ  khīṇāsavaṃ dassetuṃ ^a^M3.0105^ea^ ābhatā, nagarasāmiupamā pañcakkhandhavasena,  siṅghāṭakūpamā catumahābhūtavasena, nagarūpamā tebhūmakadhammavasena  dassanavisuddhipattaṃ khīṇāsavaṃ dassetuṃ ābhatā. saṅkhepato panimasmiṃ  sutte catusaccameva kathitaṃ. sakalenapi hi nagarasambhārena  dukkhasaccameva kathitaṃ, yathābhūtavacanena nirodhasaccaṃ, yathāgatamaggena  maggasaccaṃ, dukkhassa pana pabhāvikā taṇhā samudayasaccaṃ.  desanāpariyosāne pañhapucchako bhikkhu sotāpattiphale patiṭṭhitoti. </p>
            </h4>
            <h4>
              <h4n> 9. vīṇopamasuttavaṇṇanā </h4n>
              <p>[03] 246^b^.^eb^ navame ^b^yassa kassaci, bhikkhave,  bhikkhussa vā bhikkhuniyā vā^eb^ti idaṃ satthā yathā nāma  mahākuṭumbiko mahantaṃ kasikammaṃ katvā, nipphannasasso gharadvāre maṇḍapaṃ  katvā, ubhatosaṅghassa dānaṃ pavatteyya. kiñcāpi tena  ubhatosaṅghassa dānaṃ paṭṭhapitaṃ, dvīsu pana parisāsu santappitāsu  sesajanampi santappetiyeva, evameva bhagavā samadhikāni cattāri  asaṅkhyeyyāni pāramiyo pūretvā bodhimaṇḍe sabbaññutaññāṇaṃ  adhigantvā pavattitavaradhammacakko jetavanamahāvihāre nisinno  bhikkhuparisāya ceva bhikkhuniparisāya ca mahādhammayāgaṃ yajanto  vīṇopamasuttaṃ ārabhi. taṃ penetaṃ kiñcāpi dve parisā sandhāya  āraddhaṃ, catunnampi pana parisānaṃ avāritaṃ. tasmā sabbehipi  sotabbañceva saddhātabbañca, pariyogāhitvā cassa attharaso  vinditabboti.</p>
              <p>[03] tattha ^a^P3.0064^ea^ ^b^chando^eb^tiādīsu ^b^chando^eb^  nāma pubbuppattikā dubbalataṇhā, so rañjetuṃ na sakkoti ^a^V3.0103^ea^. aparāparaṃ  uppajjamānā pana balavataṇhā ^b^rāgo^eb^ nāma, so rañjetuṃ sakkoti.  daṇḍādānādīni kātuṃ asamattho pubbuppattiko dubbalakodho  ^b^doso^eb^ nāma. tāni kātuṃ samattho aparāparuppattiko  balavakodho ^b^paṭighaṃ^eb^ nāma. ^b^moho^eb^ pana  mohanasammohanavasena uppannaṃ aññāṇaṃ. evamettha pañcahipi padehi  tīṇi akusalamūlāni gahitāni. tesu gahitesu sabbepi tammūlakā  kilesā gahitāva honti. ``chando rāgo''ti vā padadvayena  aṭṭhalobhasahagatacittuppādā, ``doso ^a^M3.0106^ea^ paṭigha''nti padadvayena dve  domanassasahagatacittuppādā, mohapadena lobhadosarahitā dve  uddhaccavicikicchāsahagatacittuppādā gahitāti. evaṃ sabbepi dvādasa  cittuppādā dassitāva honti.</p>
              <p>[03] ^b^sabhayo^eb^ti kilesacorānaṃ nivāsaṭṭhānattā sabhayo.  ^b^sappaṭibhayo^eb^ti vadhabandhanādīnaṃ kāraṇattā sappaṭibhayo.  ^b^sakaṇṭako^eb^ti rāgādīhi kaṇṭakehi sakaṇṭako. ^b^sagahano^eb^ti  rāgagahanādīhi sagahano. ^b^ummaggo^eb^ti devalokaṃ vā manussalokaṃ  vā nibbānaṃ vā gacchantassa amaggo. ^b^kummaggo^eb^ti  kucchitajegucchibhūtaṭṭhānagamanaekapadikamaggo viya apāyasampāpakattā  kummaggo. ^b^duhitiko^eb^ti ettha ihitīti iriyanā, dukkhā  ihiti etthāti, ^b^duhitiko^eb^. yasmiñhi magge  mūlaphalādikhādanīyaṃ vā sāyanīyaṃ vā natthi, tasmiṃ iriyanā dukkhā  hoti, na sakkā taṃ paṭipajjitvā icchitaṭṭhānaṃ gantuṃ. kilesamaggampi  paṭipajjitvā na sakkā sampattibhavaṃ gantunti kilesamaggo duhitikoti  vutto. dvīhitikotipi pāṭho, esevattho.  ^b^asappurisasevito^eb^ti kokālikādīhi asappurisehi sevito.</p>
              <p>[03] ^b^tato cittaṃ nivāraye^eb^ti tehi cakkhuviññeyyehi rūpehi taṃ  chandādivasena pavattacittaṃ asubhāvajjanādīhi upāyehi nivāraye.  cakkhudvārasmiñhi iṭṭhārammaṇe rāge uppanne asubhato āvajjantassa cittaṃ  nivattati, aniṭṭhārammaṇe dose uppanne mettato āvajjantassa cittaṃ  nivattati, majjhattārammaṇe ^a^P3.0065^ea^ mohe uppanne  uddesaparipucchaṃ garuvāsaṃ āvajjantassa cittaṃ nivattati. evaṃ  asakkontena pana satthumahattataṃ dhammassa svākkhātatā saṅghassa  suppaṭipatti ca āvajjitabbā. satthumahattataṃ paccavekkhatopi hi  dhammassa svākkhātataṃ saṅghassa suppaṭipattiṃ paccavekkhatopi cittaṃ  nivattati. tena vuttaṃ ``asubhāvajjanādīhi upāyehi nivāraye''ti.</p>
              <p>[03] ^b^kiṭṭha^eb^nti kiṭṭhaṭṭhāne uppannasassaṃ. ^b^sampanna^eb^nti  paripuṇṇaṃ sunipphannaṃ. ^b^kiṭṭhādo^eb^ti sassakhādako ^a^V3.0104^ea^. ^b^evameva  kho^eb^ti ettha sampannakiṭṭhaṃ viya pañca kāmaguṇā daṭṭhabbā, kiṭṭhādo  goṇo viya kūṭacittaṃ, kiṭṭhārakkhassa pamādakālo viya bhikkhuno  chasu dvāresu satiṃ pahāya vicaraṇakālo, kiṭṭhārakkhassa pamādamāgamma  goṇena gahitagabbhassa kiṭṭhassa khāditattā sassasāmino  ^a^M3.0107^ea^ sassaphalānadhigamo viya chadvārarakkhikāya satiyā vippavāsamāgamma  pañcakāmaguṇaṃ assādentena cittena kusalapakkhassa nāsitattā  bhikkhuno sāmaññaphalādhigamābhāvo veditabbo.</p>
              <p>[03] ^b^uparighaṭāya^eb^nti dvinnaṃ siṅgānaṃ antare. ^b^suniggahitaṃ  niggaṇheyyā^eb^ti ghaṭāyaṃ patiṭṭhite nāsārajjuke suṭṭhu niggahitaṃ katvā  niggaṇheyya. ^b^daṇḍenā^eb^ti muggarasadisena thūladaṇḍakena.  ^b^evañhi so bhikkhave goṇo^eb^ti evaṃ so kiṭṭhārakkhassa  pamādamanvāya yasmiṃ yasmiṃ khaṇe kiṭṭhaṃ otaritukāmo hoti, tasmiṃ  tasmiṃ khaṇe evaṃ niggaṇhitvā tāḷetvā osajjanena nibbisevanabhāvaṃ  upanīto goṇo.</p>
              <p>[03] ^b^evameva kho^eb^ti idhāpi sampannakiṭṭhamiva pañca kāmaguṇā  daṭṭhabbā, kiṭṭhādo viya kūṭacittaṃ, kiṭṭhārakkhassa appamādo viya  imassa bhikkhuno chasu dvāresu satiyā avissajjanaṃ, daṇḍo viya  suttanto, goṇassa kiṭṭhābhimukhakāle daṇḍena tāḷanaṃ viya cittassa  bahiddhā puthuttārammaṇābhimukhakāle  anamataggiyadevadūtāadittāasīvisūpamānāgatabhayādīsu ^a^P3.0066^ea^  taṃ taṃ suttaṃ āvajjetvā cittuppādassa puthuttārammaṇato  nivāretvā mūlakammaṭṭhāne otāraṇaṃ veditabbaṃ. tenāhu porāṇā -- </p>
              <p>[21] ``subhāsitaṃ sutvā mano pasīdati, </p>
              <p>[27] dameti naṃ pītisukhañca vindati. </p>
              <p>[26] tadassa ārammaṇe tiṭṭhate mano, </p>
              <p>[22] goṇova kiṭṭhādako daṇḍatajjito''ti..</p>
              <p>[03] ^b^udujita^eb^nti tajjitaṃ. ^b^sudujita^eb^nti sutajjitaṃ,  sujitantipi attho. udu, sudūti idaṃ pana nipātamattameva.  ^b^ajjhatta^eb^nti gocarajjhattaṃ. ^b^santiṭṭhatī^eb^tiādīsu  paṭhamajjhānavasena santiṭṭhati, dutiyajjhānavasena sannisīdati,  tatiyajjhānavasena ekodi hoti, catutthajjhānavasena ^a^V3.0105^ea^ samādhiyati.  sabbampi vā etaṃ paṭhamajjhānavasena veditabbaṃ. ettāvatā hi  sammāsambuddhena samathānurakkhaṇaindriyasaṃvarasīlaṃ nāma kathitaṃ.</p>
              <p>[03] ^b^rañño vā^eb^ti kassacideva paccantarañño vā. ^b^saddaṃ  suṇeyyā^eb^ti paccūsakāle pabuddho kusalena vīṇāvādakena vādiyamānāya  madhurasaddaṃ suṇeyya. ^b^rajanīyo^eb^tiādīsu cittaṃ rañjetīti  ^b^rajanīyo^eb^. kāmetabbatāya ^a^M3.0108^ea^ ^b^kamanīyo^eb^. cittaṃ madayatīti  ^b^madanīyo^eb^. cittaṃ mucchitaṃ viya karaṇato mucchiyatīti  ^b^mucchanīyo^eb^. ābandhitvā viya gahaṇato bandhatīti  ^b^bandhanīyo. alaṃ me, bho^eb^ti vīṇāya saṇṭhānaṃ disvā taṃ  anicchanto evamāha. ^b^upadhāraṇe^eb^ti veṭṭhake. ^b^koṇa^eb^nti  caturassaṃ sāradaṇḍakaṃ.</p>
              <p>[03] ^b^so taṃ vīṇa^eb^nti so rājā ``āharatha naṃ vīṇaṃ,  ahamassā saddaṃ pasissāmī''ti taṃ vīṇaṃ gahetvā. ^b^dasadhā  vā^eb^tiādīsu paṭhamaṃ tāva dasadhā phāleyya, athassā saddaṃ apassanto  satadhā phāleyya, tathāpi apassanto sakalikaṃ sakalikaṃ kareyya,  tathāpi apassanto ``sakalikā jhāyissanti, saddo pana  nikkhamitvā palāyissati, tadā naṃ passissāmī''ti agginā ḍaheyya.  tathāpi apassanto ``sallahukāni ^a^P3.0067^ea^ masicuṇṇāni  vātena bhassissanti, saddo sāradhaññaṃ viya pādamūle patissati, tadā  naṃ passissāmī''ti mahāvāte vā ophuneyya. tathāpi apassanto  ``masicuṇṇāni yathodakaṃ gamissanti, saddo pana pāraṃ gacchanto  puriso viya nikkhamitvā tarissati, tadā naṃ passissāmī''ti  nadiyā vā sīghasotāya pavāheyya.</p>
              <p>[03] ^b^evaṃ vadeyyā^eb^ti sabbehipimehi upāyehi apassanto te  manusse evaṃ vadeyya. ^b^asatī kirāya^eb^nti asatī kira ayaṃ  vīṇā, lāmikāti attho. asatīti lāmakādhivacanametaṃ. yathāha  -- </p>
              <p>[21] ``asā lokitthiyo nāma, velā tāsaṃ na vijjati. </p>
              <p>[22] sārattā ca pagabbhā ca, sikhī sabbaghaso yathā''ti..  (jā0 1.1.61).</p>
              <p>[03] ^b^yathevaṃ yaṃkiñci vīṇā nāmā^eb^ti na kevalañca vīṇāyeva  lāmikā, yatheva pana ayaṃ vīṇā ^a^V3.0106^ea^ nāma, evaṃ yaṃkiñci aññampi  tantibaddhaṃ, sabbaṃ taṃ lāmakamevāti attho. ^b^evameva kho^eb^ti ettha  vīṇā viya pañcakkhandhā daṭṭhabbā, rājā viya yogāvacaro. yathā  so rājā taṃ vīṇaṃ dasadhā phālanato paṭṭhāya vicinanto saddaṃ adisvā  vīṇāya anatthiko hoti, evaṃ yogāvacaro pañcakkhandhe sammasanto  ahanti vā mamanti vā gahetabbaṃ apassanto khandhehi anatthiko hoti.  tenassa taṃ khandhasammasanaṃ ^a^M3.0109^ea^ dassento ^b^rūpaṃ samanvesati yāvatā  rūpassa gatī^eb^tiādimāha.</p>
              <p>[03] tattha ^b^samanvesatī^eb^ti pariyesati. ^b^yāvatā rūpassa  gatī^eb^ti yattakā rūpassa gati. tattha ^b^gatī^eb^ti gatigati,  sañjātigati, salakkhaṇagati, vibhavagati, bhedagatīti pañcavidhā  honti. tattha idaṃ rūpaṃ nāma heṭṭhā avīcipariyantaṃ katvā upari  akaniṭṭhabrahmalokaṃ anto katvā etthantare saṃsarati vattati, ayamassa  ^b^gatigati^eb^ nāma.</p>
              <p>[03] ayaṃ pana kāyo neva padumagabbhe, na puṇḍarīkanīluppalādīsu  sañjāyati, āmāsayapakkāsayānaṃ pana antare bahalandhakāre  duggandhapavanavicarite paramajegucche okāse pūtimacchādīsu kimi viya  sañjāyati ^a^P3.0068^ea^, ayaṃ rūpassa ^b^sañjātigati^eb^ nāma.</p>
              <p>[03] duvidhaṃ pana rūpassa lakkhaṇaṃ, ``ruppatīti kho, bhikkhave,  tasmā rūpa''nti (saṃ0 ni0  3.79) evaṃ vutta ruppanasaṅkhātaṃ  paccattalakkhaṇañca aniccādibhedaṃ sāmaññalakkhaṇañca, ayamassa  ^b^salakkhaṇagati^eb^ nāma. </p>
              <p>[21] ``gati migānaṃ pavanaṃ, ākāso pakkhinaṃ gati. </p>
              <p>[22] vibhavo gati dhammānaṃ, nibbānaṃ arahato gatī''ti..  (pari0 339) -- </p>
              <p>[25] evaṃ vutto rūpassa abhāvo ^b^vibhavagati^eb^ nāma.  yo panassa bhedo, ayaṃ ^b^bhedagati^eb^ nāma. vedanādīsupi eseva  nayo. kevalañhettha upari yāva bhavaggā tesaṃ sañjātigati,  salakkhaṇagatiyañca vedayitasañjānanābhisaṅkharaṇavijānanavasena  paccattalakkhaṇaṃ veditabbaṃ.</p>
              <p>[03] ^b^tampi tassa na hotī^eb^ti yadetaṃ rūpādīsu ahanti vā  mamanti vā asmīti vā evaṃ niddiṭṭhaṃ ^a^V3.0107^ea^ diṭṭhitaṇhāmānaggāhattayaṃ, tampi  tassa khīṇāsavassa na hotīti yathānusandhināva suttāgataṃ. tena  vuttaṃ mahāaṭṭhakathāyaṃ -- </p>
              <p>[21] ``ādimhi sīlaṃ kathitaṃ, majjhe samādhibhāvanā. </p>
              <p>[22] pariyosāne ca nibbānaṃ, esā vīṇopamā kathā''ti.. </p>
            </h4>
            <h4>
              <h4n> 10. chappāṇakopamasuttavaṇṇanā </h4n>
              <p>[03] 247^b^.^eb^ dasame ^a^M3.0110^ea^ ^b^arugatto^eb^ti vaṇasarīro. tesaṃyeva  arūnaṃ pakkattā ^b^pakkagatto. saravana^eb^nti kaṇḍavanaṃ. ^b^evameva  kho^eb^ti arugatto puriso viya dussīlapuggalo veditabbo. tassa  kusakaṇṭakehi viddhassa sarapattehi ca asidhārūpamehi  vilikhitagattassa bhiyyosomattāya dukkhadomanassaṃ viya tattha tattha  sabrahmacārīhi ``ayaṃ so imesañca imesañca kammānaṃ kārako''ti  vuccamānassa uppajjanadukkhaṃ veditabbaṃ.</p>
              <p>[03] ^b^labhati vattāra^eb^nti labhati codakaṃ. ^b^evaṃkārī^eb^ti  evarūpānaṃ vejjakammadūtakammādīnaṃ kārako. ^b^evaṃsamācāro^eb^ti  vidhavā gocarādivasena evarūpagocaro. ^b^asucigāmakaṇṭako^eb^ti  ^a^P3.0069^ea^ asuddhaṭṭhena asuci, gāmavāsīnaṃ vijjhanaṭṭhena  kaṇṭakoti gāmakaṇṭako.</p>
              <p>[03] ^b^pakkhi^eb^nti hatthisoṇḍasakuṇaṃ. ^b^ossajjeyyā^eb^ti  vissajjeyya. ^b^āviñcheyyu^eb^nti ākaḍḍheyyuṃ.  ^b^pavekkhāmī^eb^ti pavisissāmi. ^b^ākāsaṃ ḍessāmī^eb^ti  ākāsaṃ uppatissāmi.</p>
              <p>[03] etesu pana ahi ``bhogehi maṇḍalaṃ bandhitvā supissāmī''ti  vammikaṃ pavisitukāmo hoti. susumāro ``dūre bilaṃ pavisitvā  nipajjissāmī''ti udakaṃ pavisitukāmo hoti. pakkhī  ``ajaṭākāse sukhaṃ vicarissāmī''ti ākāsaṃ ḍetukāmo hoti.  kukkuro ``uddhanaṭṭhāne chārikaṃ byūhitvā usumaṃ gaṇhanto  nipajjissāmī''ti gāmaṃ pavisitukāmo hoti. siṅgālo  ``manussamaṃsaṃ khāditvā piṭṭhiṃ pasāretvā sayissāmī''ti  āmakasusānaṃ pavisitukāmo hoti. makkaṭo ``ucce rukkhe  abhiruhitvā disādisaṃ pakkhandissāmī''ti vanaṃ pavisitukāmo hoti.</p>
              <p>[03] ^b^anuvidhāyeyyu^eb^nti ^a^V3.0108^ea^ anugaccheyyuṃ, anuvidhiyeyyuntipi  pāṭho, anuvidhānaṃ āpajjeyyunti attho. yattha so yāti, tattheva  gaccheyyunti vuttaṃ hoti. ^b^evamevā^eb^ti ettha cha pāṇakā viya  chāyatanāni daṭṭhabbāni, daḷharajju viya taṇhā, majjhe gaṇṭhi viya  avijjā. yasmiṃ yasmiṃ dvāre ārammaṇaṃ balavaṃ hoti, taṃ taṃ āyatanaṃ  tasmiṃ tasmiṃ ārammaṇe āviñchati.</p>
              <p>[03] imaṃ ^a^M3.0111^ea^ pana upamaṃ bhagavā sarikkhakena vā āhareyya āyatanānaṃ  vā nānattadassanavasena. tattha ^b^sarikkhakena^eb^ tāva visuṃ  appanākiccaṃ natthi, pāḷiyaṃyeva appitā. ^b^āyatanānaṃ  nānattadassanena^eb^ pana ayaṃ appanā -- ahi nāmesa bahi sittasammaṭṭhe  ṭhāne nābhiramati, saṅkāraṭṭhānatiṇapaṇṇagahanavammikāniyeva pana  pavisitvā nipannakāle abhiramati, ekaggataṃ āpajjati. evameva  cakkhupetaṃ visamajjhāsayaṃ, maṭṭhāsu suvaṇṇabhittiādīsu nābhiramati,  oloketumpi na icchati, rūpacittapupphalatādivicittesuyeva ^a^P3.0070^ea^  pana abhiramati. tādisesu hi ṭhānesu cakkhumhi appahonte  mukhampi vivaritvā oloketukāmo hoti.</p>
              <p>[03] susumāropi bahi nikkhanto gahetabbaṃ na passati, akkhiṃ  nimīletvā carati. yadā pana byāmasatamattaṃ udakaṃ ogāhitvā bilaṃ  pavisitvā nipanno hoti, tadā tassa cittaṃ ekaggaṃ hoti, sukhaṃ  supati. evameva sotampetaṃ bilajjhāsayaṃ ākāsasannissitaṃ,  kaṇṇacchiddakūpakeyeva ajjhāsayaṃ karoti, kaṇṇacchiddākāsoyeva tassa  saddasavane paccayo hoti. ajaṭākāsopi vaṭṭatiyeva.  antoleṇasmiñhi sajjhāye kayiramāne na leṇacchadanaṃ bhinditvā saddo  bahi nikkhamati, dvāravātapānachiddehi pana nikkhamitvā dhātuparamparā  ghaṭṭento āgantvā sotapasādaṃ ghaṭṭeti. atha tasmiṃ kāle ``asukaṃ  nāma sajjhāyatī''ti leṇapiṭṭhe nisinnā jānanti.</p>
              <p>[03] evaṃ sante sampattagocaratā hoti, kiṃ panetaṃ sampattagocaranti?  āma sampattagocaraṃ. yadi evaṃ dūre bheriādīsu vajjamānesu ``dūre  saddo''ti jānanaṃ na bhaveyyāti. no na bhavati.  sotapasādasmiñhi ghaṭṭite ``dūre saddo, āsanne saddo, paratīre  orimatīre''ti tathā tathā jānanākāro hoti, dhammatā esāti.  kiṃ etāya dhammatāya? yato yato chiddaṃ, tato tato savanaṃ hoti  candimasūriyādīnaṃ dassanaṃ viyāti asampattagocaramevetaṃ.</p>
              <p>[03] pakkhīpi ^a^V3.0109^ea^ rukkhe vā bhūmiyaṃ vā na ramati. yadā pana ekaṃ  vā dve vā leḍḍupāte atikkamma ajaṭākāsaṃ pakkhando hoti, tadā  ekaggacittataṃ āpajjati. evameva ghānampi ākāsajjhāsayaṃ  vātūpanissayagandhagocaraṃ. tathā ^a^M3.0112^ea^ hi gāvo navavuṭṭhe deve bhūmiṃ ghāyitvā  ghāyitvā ākāsābhimukho hutvā vātaṃ ākaḍḍhanti. aṅgulīhi  gandhapiṇḍaṃ gahetvāpi ca upasiṅghanakāle vātaṃ anākaḍḍhanto neva  tassa gandhaṃ jānāti.</p>
              <p>[03] kukkuropi bahi caranto khemaṭṭhānaṃ na passati, leḍḍudaṇḍādīhi  upadduto hoti. antogāmaṃ pavisitvā uddhanaṭṭhāne ^a^P3.0071^ea^  chārikaṃ byūhitvā nipannassa panassa phāsu hoti. evameva jivhāpi  gāmajjhāsayā āposannissitarasārammaṇā. tathā hi tiyāmarattiṃ  samaṇadhammaṃ katvāpi pātova pattacīvaramādāya gāmaṃ pavisitabbaṃ hoti.  sukkhakhādanīyassa ca na sakkā kheḷena atemitassa rasaṃ jānituṃ.</p>
              <p>[03] siṅgālopi bahi caranto ratiṃ na vindati, āmakasusāne  manussamaṃsaṃ khāditvā nipannasseva panassa phāsu hoti. evameva  kāyopi upādiṇṇakajjhāsayo pathavīsannissitaphoṭṭhabbārammaṇo. tathā  hi aññaṃ upādiṇṇakaṃ alabhamānā sattā attanova hatthatale sīsaṃ  katvā nipajjanti. ajjhattikabāhirā cassa pathavī ārammaṇaggahaṇe  paccayo hoti. susanthatassāpi hi sayanassa heṭṭhāṭhitānampi vā  phalakānaṃ na sakkā anisīdantena vā anuppīḷantena vā thaddhamudubhāvo  jānitunti ajjhattikabāhirā pathavī etassa phoṭṭhabbajānane paccayo  hoti.</p>
              <p>[03] makkaṭopi bhūmiyaṃ vicaranto nābhiramati, hatthasatubbedhaṃ panassa  rukkhaṃ āruyha viṭapapiṭṭhe nisīditvā disāvidisā olokentasseva  phāsuko hoti. evaṃ manopi nānajjhāsayo bhavaṅgapaccayo,  diṭṭhapubbepi nānārammaṇajjhāsayaṃ karotiyeva mūlabhavaṅgaṃ panassa paccayo  hotīti ayamettha saṅkhepo, vitthārena pana āyatanānaṃ nānattaṃ  visuddhimagge āyatananiddese vuttameva.</p>
              <p>[03] ^b^taṃ cakkhu nāviñchatī^eb^ti taṇhārajjukānaṃ āyatanapāṇakānaṃ  kāyagatāsatithambhe baddhānaṃ nibbisevanabhāvaṃ āpannattā nākaḍḍhatīti  imasmiṃ sutte pubbabhāgavipassanāva kathitā. </p>
            </h4>
            <h4>
              <h4n> 11. yavakalāpisuttavaṇṇanā </h4n>
              <p>[03] 248^b^.^eb^ ekādasame ^a^V3.0110^ea^ ^a^M3.0113^ea^ ^a^P3.0072^ea^  ^b^yavakalāpī^eb^ti lāyitvā ṭhapitayavapuñjo. ^b^byābhaṅgihatthā^eb^ti  kājahatthā. ^b^chahi byābhaṅgīhi haneyyu^eb^nti chahi  puthulakājadaṇḍakehi potheyyuṃ. ^b^sattamo^eb^ti tesu chasu janesu yave  pothetvā pasibbake pūretvā ādāya gatesu añño sattamo āgaccheyya.  ^b^suhatatarā assā^eb^ti yaṃ tattha avasiṭṭhaṃ atthi bhusapalāpamattampi,  tassa gahaṇatthaṃ suṭṭhutaraṃ hatā.</p>
              <p>[03] ^b^evameva kho^eb^ti ettha catumahāpatho viya cha āyatanāni  daṭṭhabbāni, catumahāpathe nikkhittayavakalāpī viya satto, cha  byābhaṅgiyo viya iṭṭhāniṭṭhamajjhattavasena aṭṭhārasa ārammaṇāni, sattamā  byābhaṅgī viya bhavapatthanā kilesā. yathā catumahāpathe ṭhapitā  yavakalāpī chahi byābhaṅgīhi haññati, evamime sattā aṭṭhārasahi  ārammaṇadaṇḍakehi chasu āyatanesu haññanti. yathā sattamena  suhatatarā honti, evaṃ sattā bhavapatthanakilesehi suhatatarā honti  bhavemūlakaṃ dukkhaṃ anubhavamānā.</p>
              <p>[03] idāni nesaṃ taṃ bhavapatthanakilesaṃ dassetuṃ ^b^bhūtapubbaṃ,  bhikkhave^eb^tiādimāha. ^b^tatrā^eb^ti sudhammāyaṃ bhummaṃ, sudhammāya  devasabhāya dvāreti attho. ^b^dhammikā kho devā^eb^ti dhammikā ete  devā nāma, yehi mādisaṃ asurādhipatiṃ gahetvā mayhaṃ bhedanamattampi na  katanti sandhāya vadati. ^b^adhammikā devā^eb^ti adhammikā ete  devā nāma, ye mādisaṃ asurādhipatiṃ navagūthasūkaraṃ viya kaṇṭhapañcamehi  bandhanehi bandhitvā nisīdāpenti. ^b^evaṃ sukhumaṃ kho, bhikkhave,  vepacittibandhana^eb^nti taṃ kira padumanāḷasuttaṃ viya makkaṭajālasuttaṃ viya  ca sukhumaṃ hoti, chettuṃ pana neva vāsiyā na pharasunā sakkā. yasmā  pana citteneva bajjhati, cittena muccati, tasmā ^a^P3.0073^ea^  ``vepacittibandhana''nti vuttaṃ.</p>
              <p>[03] ^b^tato sukhumataraṃ mārabandhana^eb^nti kilesabandhanaṃ panesaṃ  tatopi sukhumataraṃ, neva cakkhussa āpāthaṃ gacchati, na iriyāpathaṃ  nivāreti. tena hi baddhā sattā pathavitalepi ākāsepi  yojanasatampi yojanasahassampi ^a^M3.0114^ea^ gacchantipi āgacchantipi.  chijjamānaṃ panetaṃ ñāṇeneva chijjati, na aññenāti ``ñāṇamokkhaṃ  bandhana''ntipi vuccati.</p>
              <p>[03] ^b^maññamāno^eb^ti ^a^V3.0111^ea^ taṇhādiṭṭhimānānaṃ vasena khandhe maññanto.  ^b^baddho mārassā^eb^ti mārabandhanena baddho. karaṇatthe vā etaṃ  sāmivacanaṃ, kilesamārena baddhoti attho. ^b^mutto pāpimato^eb^ti  mārassa bandhanena mutto. karaṇattheyeva vā idaṃ sāmivacanaṃ, pāpimatā  kilesabandhanena muttoti attho.</p>
              <p>[03] ^b^asmī^eb^ti padena taṇhāmaññitaṃ vuttaṃ. ^b^ayamahasmī^eb^ti  diṭṭhimaññitaṃ. ^b^bhavissa^eb^nti sassatavasena diṭṭhimaññitameva.  ^b^na bhavissa^eb^nti ucchedavasena. ^b^rūpī^eb^tiādīni  sassatasseva pabhedadīpanāni. ^b^tasmā^eb^ti yasmā maññitaṃ ābādhaṃ  antodosanikantanavasena rogo ceva gaṇḍo ca sallañca, tasmā.  ^b^iñjita^eb^ntiādīni yasmā imehi kilesehi sattā iñjanti ceva  phandanti ca papañcitā ca honti pamattākārapattā, tasmā tesaṃ  ākāradassanatthaṃ vuttāni.</p>
              <p>[03] mānagatavāre pana mānassa gataṃ ^b^mānagataṃ,^eb^ mānapavattīti  attho. mānoyeva mānagataṃ gūthagataṃ muttagataṃ viya. tattha  ^b^asmī^eb^ti idaṃ taṇhāya sampayuttamānavasena vuttaṃ.  ^b^ayamahamasmī^eb^ti diṭṭhivasena. nanu ca diṭṭhisampayutto nāma  māno natthīti? āma natthi, mānassa pana appahīnattā diṭṭhi nāma  hoti. mānamūlakaṃ diṭṭhiṃ sandhāyetaṃ vuttaṃ. sesaṃ sabbattha  uttānamevāti. </p>
              <p>[06] āsīvisavaggo. </p>
              <p>[06] catuttho paṇṇāsako. </p>
              <p>[06] saḷāyatanasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 2. vedanāsaṃyuttaṃ </h2n>
          <h3>
            <h3n> 1. sagāthāvaggo </h3n>
            <h4>
              <h4n> 1. samādhisuttavaṇṇanā </h4n>
              <p>[03] 249^b^.^eb^ vedanāsaṃyutte ^a^V3.0112^ea^ ^a^P3.0074^ea^  ^a^M3.0115^ea^ sagāthāvaggassa paṭhame ^b^samāhito^eb^ti upacārena vā appanāya vā   samāhito. ^b^vedanā ca pajānātī^eb^ti vedanā dukkhasaccavasena pajānāti.  ^b^vedanānañca sambhava^eb^nti tāsaṃyeva sambhavaṃ samudayasaccavasena  pajānāti. ^b^yattha cetā^eb^ti yatthetā vedanā nirujjhanti, taṃ  nibbānaṃ nirodhasaccavasena pajānāti. ^b^khayagāmina^eb^nti tāsaṃyeva  vedanānaṃ khayagāminaṃ maggaṃ maggasaccavasena pajānāti. ^b^nicchāto  parinibbuto^eb^ti nittaṇho hutvā kilesaparinibbānena parinibbuto.  evamettha sutte sammasanacāravedanā kathitā. gāthāsu dvīhi padehi  samathavipassanā kathitā, sesehi catusaccaṃ kathitaṃ. evamettha  sabbasaṅgāhiko catubhūmakadhammaparicchedo vutto. </p>
            </h4>
            <h4>
              <h4n> 2. sukhasuttavaṇṇanā </h4n>
              <p>[03] 250^b^.^eb^ dutiye ^b^adukkhamasukhaṃ sahā^eb^ti  adukkhamasukhañca sukhadukkhehi saha. ^b^ajjhattañca bahiddhā cā^eb^ti  attano ca parassa ca. ^b^mosadhamma^eb^nti nassanasabhāvaṃ.  ^b^palokina^eb^nti palujjanakaṃ bhijjanasabhāvaṃ. ^b^phussa phussa vayaṃ  passa^eb^nti ñāṇena phusitvā phusitvā vayaṃ passanto. ^b^evaṃ tattha  virajjatī^eb^ti evaṃ tāsu vedanāsu virajjati. idhāpi sutte  sammasanacāravedanā kathitā, gāthāsu ñāṇaphusanaṃ. </p>
            </h4>
            <h4>
              <h4n> 3. pahānasuttavaṇṇanā </h4n>
              <p>[03] 251^b^.^eb^ tatiye ^a^V3.0113^ea^ ^a^P3.0075^ea^ ^b^acchecchi  taṇha^eb^nti sabbampi taṇhaṃ chindi samucchindi. ^b^vivattayi  saṃyojana^eb^nti dasavidhampi saṃyojanaṃ parivattayi nimmūlakamakāsi.  ^b^sammā^eb^ti hetunā kāraṇena. ^b^mānābhisamayā^eb^ti mānassa  dassanābhisamayā, pahānābhisamayā ca. arahattamaggo hi kiccavasena  mānaṃ sampassati, ayamassa ^a^M3.0116^ea^ dassanābhisamayo. tena diṭṭho pana so  tāvadeva pahīyati, diṭṭhavisena diṭṭhasattānaṃ jīvitaṃ viya. ayamassa  pahānābhisamayo.</p>
              <p>[03] ^b^antamakāsi dukkhassā^eb^ti evaṃ arahattamaggena mānassa  diṭṭhattā ca pahīnattā ca ye ime ``kāyabandhanassa anto jīrati  (cūḷava0 278) haritantaṃ vā''ti (ma0 ni0 1.304) evaṃ  vuttāntimamariyādanto ca, ``antamidaṃ, bhikkhave, jīvikāna''nti  (itivu0 91; saṃ0 ni0  3.80) evaṃ vuttalāmakanto ca,  ``sakkāyo eko anto''ti (a0 ni0  6.61; cūḷani0  tissametteyyamāṇavapucchāniddesa 11) evaṃ vuttakoṭṭhāsanto ca,  ``esevanto dukkhassa sabbapaccayasaṅkhayā''ti (saṃ ni0  2.51;  2.4.71; udā0 71) evaṃ vuttakoṭanto cāti cattāro antā, tesu  sabbasseva vaṭṭadukkhassa aduṃ catutthakoṭisaṅkhātaṃ antamakāsi,  paricchedaṃ parivaṭumaṃ akāsi, antimasamussayamattāvasesaṃ  dukkhamakāsīti vuttaṃ hoti.</p>
              <p>[03] ^b^sampajaññaṃ na riñcatī^eb^ti sampajaññaṃ na jahati.  ^b^saṅkhyaṃ nopetī^eb^ti ratto duṭṭho mūḷhoti paññattiṃ na upeti, taṃ  paññattiṃ pahāya khīṇāsavo nāma hotīti attho. imasmiṃ sutte  ārammaṇānusayo kathito. </p>
            </h4>
            <h4>
              <h4n> 4. pātālasuttavaṇṇanā </h4n>
              <p>[03] 252^b^.^eb^ catutthe ^b^pātālo^eb^ti pātassa alaṃ  pariyatto, natthi ettha patiṭṭhāti ^b^pātālo. asantaṃ  avijjamāna^eb^nti asambhūtattaṃ apaññāyamānattaṃ. ^b^evaṃ vācaṃ  bhāsatī^eb^ti atthi mahāsamudde pātāloti evaṃ vācaṃ. so hi yaṃ taṃ  balavāmukhaṃ mahāsamuddassa udakaṃ vegena pakkhanditvā ^a^P3.0076^ea^  cakkavāḷaṃ vā sineruṃ vā āhacca yojanadviyojanadasayojanappamāṇampi  uggantvā puna mahāsamudde ^a^V3.0114^ea^ patati, yassa patitaṭṭhāne mahānarakapapāto  viya hoti, yaṃ loke balavāmukhanti vuccati. taṃ sandhāya evaṃ  vadati.</p>
              <p>[03] yasmā pana tattha tathārūpānaṃ macchakacchapadevadānavānaṃ patiṭṭhāpi  hoti sukhanivāsopi, tasmā asantaṃ asaṃvijjamānaṃ taṃ taṃ vācaṃ  bhāsati nāma. yasmā pana sabbaputhujjanā sārīrikāya dukkhavedanāya  patiṭṭhātuṃ na sakkonti, tasmā pātassa alanti atthena ayameva  pātāloti dassento ^b^sārīrikānaṃ kho etaṃ bhikkhave^eb^tiādimāha.</p>
              <p>[03] ^b^pātāle^eb^ ^a^M3.0117^ea^ ^b^na paccuṭṭhāsī^eb^ti pātālasmiṃ na patiṭṭhāsi.  ^b^gādha^eb^nti patiṭṭhaṃ. ^b^akkandatī^eb^ti anibaddhaṃ vippalāpaṃ  vilapanto kandati. ^b^dubbalo^eb^ti dubbalañāṇo.  ^b^appathāmako^eb^ti ñāṇathāmassa parittatāya parittathāmako. imasmiṃ  sutte ariyasāvakoti sotāpanno. sotāpanno hi ettha dhuraṃ,  balavavipassako na tikkhabuddhi uppannaṃ vedanaṃ ananuvattitvā patiṭṭhātuṃ  samattho yogāvacaropi vaṭṭati. </p>
            </h4>
            <h4>
              <h4n> 5. daṭṭhabbasuttavaṇṇanā </h4n>
              <p>[03] 253^b^.^eb^ pañcame ^b^dukkhato daṭṭhabbā^eb^ti  vipariṇāmanavasena dukkhato daṭṭhabbā. ^b^sallato^eb^ti  dukkhāpanavinivijjhanaṭṭhena sallāti daṭṭhabbā. ^b^aniccato^eb^ti  adukkhamasukhā hutvā abhāvākārena aniccato daṭṭhabbā. ^b^addā^eb^ti  addasa. ^b^santa^eb^nti santasabhāvaṃ. </p>
            </h4>
            <h4>
              <h4n> 6. sallasuttavaṇṇanā </h4n>
              <p>[03] 254^b^.^eb^ chaṭṭhe ^b^tatrā^eb^ti tesu dvīsu janesu.  ^b^anuvedhaṃ vijjheyyā^eb^ti tasseva vaṇamukhassa aṅgulantare vā  dvaṅgulantare vā āsannapadese anugatavedhaṃ. evaṃ viddhassa hi sā  anuvedhā vedanā ^a^P3.0077^ea^ paṭhamavedanāya balavatarā hoti,  pacchā uppajjamānā domanassavedanāpi evameva purimavedanāya balavatarā  hoti. ^b^dukkhāya vedanāya nissaraṇa^eb^nti dukkhāya vedanāya hi  samādhimaggaphalāni nissaraṇaṃ, taṃ so na jānāti, kāmasukhameva  nissaraṇanti jānāti. ^b^tāsaṃ vedanāna^eb^nti tāsaṃ  sukhadukkhavedanānaṃ. ^b^saññutto naṃ vedayatī^eb^ti kilesehi  sampayuttova hutvā taṃ vedanaṃ ^a^V3.0115^ea^ vedayati, na vippayutto. ^b^saññutto  dukkhasmā^eb^ti karaṇatthe nissakkaṃ, dukkhena sampayuttoti attho.  ^b^saṅkhātadhammassā^eb^ti viditadhammassa tulitadhammassa.  ^b^bahussutassā^eb^ti pariyattibahussutassa paṭivedhabahussutassa ca.  ^b^sammā pajānāti bhavassa pāragū^eb^ti bhavassa pāraṃ nibbānaṃ gato,  tadeva nibbānaṃ sammā pajānāti. imasmimpi sutte  ārammaṇānusayova kathito. ariyasāvakesu ca khīṇāsavo ettha  dhuraṃ, anāgāmīpi vaṭṭatīti vadanti. </p>
            </h4>
            <h4>
              <h4n> 7. paṭhamagelaññasuttavaṇṇanā </h4n>
              <p>[03] 255^b^.^eb^ sattame ^a^M3.0118^ea^ ^b^yena gilānasālā tenupasaṅkamī^eb^ti  ``sadevake loke aggapuggalo tathāgatopi gilānupaṭṭhānaṃ gacchati,  upaṭṭhātabbayuttakā nāma gilānāti bhikkhū saddahitvā okappetvā  gilāne upaṭṭhātabbe maññissantī''ti ca ``ye tattha kammaṭṭhānasappāyā,  tesaṃ kammaṭṭhānaṃ kathessāmī''ti ca cintetvā upasaṅkami. ^b^kāye  kāyānupassī^eb^tiādīsu yaṃ vattabbaṃ, taṃ parato vakkhāma.  ^b^aniccānupassī^eb^ti aniccataṃ anupassanto. ^b^vayānupassī^eb^ti  vayaṃ anupassanto. ^b^virāgānupassī^eb^ti virāgaṃ anupassanto.  ^b^nirodhānupassī^eb^ti nirodhaṃ anupassanto.  ^b^paṭinissaggānupassī^eb^ti paṭinissaggaṃ anupassanto.</p>
              <p>[03] ettāvatā kiṃ dassitaṃ hoti? imassa bhikkhuno  āgamanīyapaṭipadā, satipaṭṭhānāpi hi pubbabhāgāyeva, sampajaññepi  aniccānupassanā vayānupassanā virāgānupassanāti ca imāpi tisso  anupassanā pubbabhāgāyeva, nirodhānupassanāpi  paṭinissaggānupassanāpi imā dve missakā. ettāvatā ^a^P3.0078^ea^  imassa bhikkhuno bhāvanākālo dassitoti. sesaṃ  vuttanayameva. </p>
            </h4>
            <h4>
              <h4n> 8-9. dutiyagelaññasuttādivaṇṇanā </h4n>
              <p>[03] 256-257^b^.^eb^ aṭṭhame ^b^imameva phassaṃ paṭiccā^eb^ti vutte  bujjhanakānaṃ ajjhāsayena vuttaṃ, atthato panetaṃ ninnānākaraṇaṃ.  kāyova hi ettha phassoti vutto. navamaṃ uttānameva. </p>
            </h4>
            <h4>
              <h4n> 10. phassamūlakasuttavaṇṇanā </h4n>
              <p>[03] 258^b^.^eb^ dasame ^a^V3.0116^ea^ ^b^sukhavedaniya^eb^nti sukhavedanāya  paccayabhūtaṃ. sesesupi eseva nayo. anupadavaṇṇanā panettha heṭṭhā  vitthāritāva. imasmiṃ suttadvaye sammasanacāravedanā kathitā. </p>
              <p>[06] sagāthāvaggo paṭhamo. </p>
            </h4>
          </h3>
          <h3>
            <h3n> 2. rahogatavaggo </h3n>
            <h4>
              <h4n> 1. rahogatasuttavaṇṇanā </h4n>
              <p>[03] 259^b^.^eb^ rahogatavaggassa ^a^M3.0119^ea^ paṭhame ^b^yaṃ kiñci vedayitaṃ,  taṃ dukkhasmi^eb^nti yaṃ kiñci vedayitaṃ, taṃ sabbaṃ dukkhanti attho.  ^b^saṅkhārānaṃyeva aniccata^eb^ntiādīsu yā esā saṅkhārānaṃ  aniccatā khayadhammatā vayadhammatā vipariṇāmadhammatā, etaṃ sandhāya yaṃ  kiñci vedayitaṃ, taṃ dukkhanti mayā bhāsitanti dīpeti. yā hi  saṅkhārānaṃ aniccatā, vedanānampi sā aniccatā eva. aniccatā  ca nāmesā maraṇaṃ, maraṇato uttari dukkhaṃ nāma natthīti iminā  adhippāyena sabbā vedanā dukkhāti vuttā. ^b^atha kho pana  bhikkhu mayā^eb^ti idaṃ na kevalaṃ ahaṃ vedanānaṃyeva nirodhaṃ paññāpemi,  imesampi dhammānaṃ nirodhaṃ paññāpemīti dassanatthaṃ āraddhaṃ. vūpasamo  ca passaddhiyo ca evarūpāya desanāya bujjhanakānaṃ ajjhāsayena  ^a^P3.0079^ea^ vuttā. saññāvedayitanirodhaggahaṇena cettha cattāro  āruppā gahitāva hontīti veditabbā. </p>
            </h4>
            <h4>
              <h4n> 2-3. paṭhamāakāsasuttādivaṇṇanā </h4n>
              <p>[03] 260-261^b^.^eb^ dutiye ^b^puthū vāyanti mālutā^eb^ti bahū vātā  vāyanti. sesaṃ uttānatthamevāti. tatiyaṃ vinā gāthāhi bujjhantānaṃ  ajjhāsayena vuttaṃ. </p>
            </h4>
            <h4>
              <h4n> 4. agārasuttavaṇṇanā </h4n>
              <p>[03] 262^b^.^eb^ catutthe ^a^V3.0117^ea^ ^b^puratthimā^eb^ti puratthimāya. evaṃ  sabbattha. ^b^sāmisāpi sukhā vedanā^eb^tiādīsu ^b^sāmisā  sukhā^eb^ nāma kāmāmisapaṭisaṃyuttā vedanā. ^b^nirāmisā sukhā^eb^  nāma paṭhamajjhānādivasena vipassanāvasena anussativasena ca uppannā  vedanā. ^b^sāmisā dukkhā^eb^ nāma kāmāmiseneva sāmisā vedanā,  ^b^nirāmisā dukkhā^eb^ nāma anuttaresu vimokkhesu pihaṃ upaṭṭhāpayato  pihapaccayā uppannadomanassavedanā. ^b^sāmisā adukkhamasukhā^eb^  nāma kāmāmiseneva sāmisā vedanā. ^b^nirāmisā  adukkhamasukhā^eb^ nāma catutthajjhānavasena uppannā adukkhamasukhā  vedanā. </p>
            </h4>
            <h4>
              <h4n> 5-8. paṭhamāanandasuttādivaṇṇanā </h4n>
              <p>[03] 263-266^b^.^eb^ pañcamādīni ^a^M3.0120^ea^ cattāri heṭṭhā kathitanayāneva.  purimāni panettha dve paripuṇṇapassaddhikāni, pacchimāni  upaḍḍhapassaddhikāni. desanāya bujjhanakānaṃ ajjhāsayena vuttāni. </p>
            </h4>
            <h4>
              <h4n> 9-10. pañcakaṅgasuttādivaṇṇanā </h4n>
              <p>[03] 267-268^b^.^eb^ navame ^b^pañcakaṅgo thapatī^eb^ti  ^b^pañcakaṅgo^eb^ti tassa nāmaṃ,  vāsipharasunikhādanadaṇḍamuggarakāḷasuttanāḷisaṅkhātehi vā pañcahi  aṅgehi samannāgatattā so pañcakaṅgoti paññāto. ^b^thapatī^eb^ti  vaḍḍhakījeṭṭhako. ^b^udāyī^eb^ti paṇḍitaudāyitthero.  ^b^pariyāya^eb^nti kāraṇaṃ. ^b^dvepānandā^eb^ti dvepi, ānanda,  ^b^pariyāyenā^eb^ti ^a^P3.0080^ea^ kāraṇena. ettha ca  kāyikacetasikavasena dve veditabbā, sukhādivasena tissopi,  indriyavasena sukhindriyādikā pañca, dvāravasena cakkhusamphassajādikā  cha, upavicāravasena ``cakkhunā rūpaṃ disvā somanassaṭhāniyaṃ rūpaṃ  upavicaratī''tiādikā aṭṭhārasa, cha gehasitāni somanassāni, cha  nekkhammasitāni, cha gehasitāni domanassāni, cha nekkhammasitāni,  cha gehasitā upekkhā, cha nekkhammasitāti evaṃ chattiṃsa. tā atīte  chattiṃsa, anāgate chattiṃsa, paccuppanne chattiṃsāti evaṃ aṭṭhasataṃ vedanā  veditabbā.</p>
              <p>[03] ^b^pañcime^eb^ ^a^V3.0118^ea^ ^b^ānanda kāmaguṇā^eb^ti ayaṃ pāṭiyekko anusandhi.  na kevalañhi dve ādiṃ katvā vedanā bhagavatā paññattā, pariyāyena  ekāpi vedanā kathitā, taṃ dassento pañcakaṅgassa thapatino vādaṃ  upatthambhetuṃ imaṃ desanaṃ ārabhi. ^b^abhikkantatara^eb^nti sundarataraṃ.  ^b^paṇītatara^eb^nti atappakataraṃ. ettha ca catutthajjhānato paṭṭhāya  adukkhamasukhā vedanā, sāpi santaṭṭhena paṇītaṭṭhena ca sukhanti vuttā.  nirodho avedayitasukhavasena sukhaṃ nāma jāto. pañcakāmaguṇavasena  hi aṭṭhasamāpattivasena ca uppannaṃ vedayitaṃ sukhaṃ nāma, nirodho  avedayitasukhaṃ nāma. iti vedayitasukhaṃ vā hotu avedayitasukhaṃ vā,  niddukkhabhāvasaṅkhātena sukhaṭṭhena ekantasukhameva jātaṃ.</p>
              <p>[03] ^b^yattha yatthā^eb^ti yasmiṃ yasmiṃ ṭhāne. ^b^sukhaṃ  upalabbhatī^eb^ti vedayitaṃ sukhaṃ vā avedayitaṃ sukhaṃ vā upalabbhati.  ^b^taṃ taṃ tathāgato sukhasmiṃ paññapeti,^eb^ taṃ sabbaṃ tathāgato  niddukkhabhāvaṃ sukhasmiṃyeva paññapetīti idha ^a^M3.0121^ea^ bhagavā nirodhasamāpattiṃ  sīsaṃ katvā neyyapuggalassa vasena arahattanikūṭeneva desanaṃ niṭṭhāpesi.  dasamaṃ uttānatthamevāti. </p>
              <p>[06] rahogatavaggo dutiyo. </p>
            </h4>
          </h3>
          <h3>
            <h3n> 3. aṭṭhasatapariyāyavaggo </h3n>
            <h4>
              <h4n> 1. sīvakasuttavaṇṇanā </h4n>
              <p>[03] 269^b^.^eb^ tatiyavaggassa ^a^P3.0081^ea^ paṭhame  ^b^moḷiyasīvako^eb^ti ^b^sīvako^eb^ti tassa nāmaṃ. cūḷā panassa  atthi, tasmā moḷiyasīvakoti vuccati. ^b^paribbājako^eb^ti  channaparibbājako. ^b^pittasamuṭṭhānānī^eb^ti pittapaccayāni.  ^b^vedayitānī^eb^ti vedanā. tattha pittapaccayā tisso vedanā  uppajjanti. kathaṃ? ekacco hi ``pittaṃ me kupitaṃ dujjānaṃ kho  pana jīvita''nti dānaṃ deti, sīlaṃ samādiyati uposathakammaṃ  karoti, evamassa kusalavedanā uppajjati. ekacco ``pittabhesajjaṃ  karissāmī''ti pāṇaṃ hanati, adinnaṃ ādiyati, musā bhaṇati, dasa  dussīlyakammāni karoti, evamassa akusalavedanā uppajjati.  ekacco ``ettakenapi me bhesajjakaraṇena pittaṃ na ^a^V3.0119^ea^ vūpasammati, alaṃ yaṃ  hoti. taṃ hotū''ti majjhatto kāyikavedanaṃ adhivāsento nipajjati,  evaṃ assa abyākatavedanā uppajjati.</p>
              <p>[03] ^b^sāmampi kho eta^eb^nti taṃ taṃ pittavikāraṃ disvā attanāpi  etaṃ veditabbaṃ. ^b^saccasammata^eb^nti bhūtasammataṃ. lokopi hissa  sarīre sabalavaṇṇatādipittavikāraṃ disvā ``pittamassa kupita''nti  jānāti. ^b^tasmā^eb^ti yasmā sāmañca viditaṃ lokassa ca  saccasammataṃ atidhāvanti, tasmā. ^b^semhasamuṭṭhānā^eb^dīsupi eseva  nayo. ettha pana ^b^sannipātikānī^eb^ti tiṇṇampi pittādīnaṃ  kopena samuṭṭhitāni. ^b^utupariṇāmajānī^eb^ti visabhāgaututo  jātāni. jaṅgaladesavāsīnañhi anupadese vasantānaṃ visabhāgo utu  uppajjati, anupadesavāsīnañca jaṅgaladeseti evaṃ  malayasamuddatīrādivasenāpi utuvisabhāgatā uppajjatiyeva. tato  jātāti utupariṇāmajātāni nāma.</p>
              <p>[03] ^b^visamaparihārajānī^eb^ti ^a^M3.0122^ea^ mahābhāravahanasudhākoṭṭanādito vā  ^a^P3.0082^ea^ avelāya carantassa sappaḍaṃsakūpapātādito vā  visamaparihārato jātāni. ^b^opakkamikānī^eb^ti ``ayaṃ coro vā  pāradāriko vā''ti gahetvā jaṇṇukakapparamuggarādīhi nippothanaupakkamaṃ  paccayaṃ katvā uppannāni. etaṃ bahi upakkamaṃ labhitvā koci  vuttanayeneva kusalaṃ karoti, koci akusalaṃ, koci adhivāsento  nipajjati. ^b^kammavipākajānī^eb^ti kevalaṃ kammavipākato,  jātāni. tesupi hi uppannesu vuttanayeneva koci kusalaṃ karoti,  koci akusalaṃ, koci adhivāsento nipajjati. evaṃ sabbavāresu  tividhāva vedanā honti.</p>
              <p>[03] tattha purimehi sattahi kāraṇehi uppannā sārīrikā vedanā  sakkā paṭibāhituṃ, kammavipākajānaṃ pana sabbabhesajjānipi  sabbaparittānipi nālaṃ paṭighātāya. imasmiṃ sutte lokavohāro nāma  kathitoti. </p>
            </h4>
            <h4>
              <h4n> 2-10. aṭṭhasatasuttādivaṇṇanā </h4n>
              <p>[03] 270-278^b^.^eb^ dutiye ^b^aṭṭhasatapariyāya^eb^nti aṭṭhasatassa  kāraṇabhūtaṃ. ^b^dhammapariyāya^eb^nti dhammakāraṇaṃ. ^b^kāyikā ca  cetasikā cā^eb^ti ettha kāyikā kāmāvacareyeva labbhanti, cetasikā  catubhūmikāpi ^a^V3.0120^ea^. ^b^sukhā^eb^tiādīsu sukhā vedanā arūpāvacare  natthi, sesāsu tīsu bhūmīsu labbhanti, dukkhā kāmāvacarāva, itarā  catubhūmikā. pañcake sukhindriyadukkhindriyadomanassindriyāni  kāmāvacarāneva, somanassindriyaṃ tebhūmakaṃ, upekkhindriyaṃ catubhūmakaṃ.  chakke pañcasu dvāresu vedanā kāmāvacarāva, manodvāre catubhūmikā,  aṭṭhārasake chasu iṭṭhārammaṇesu somanassena saha upavicarantīti  ^b^somanassūpavicārā^eb^. sesadvayepi eseva nayo. iti ayaṃ  desanā vicāravasena āgatā, taṃsampayuttānaṃ pana somanassādīnaṃ vasena  idha aṭṭhārasa vedanā veditabbā.</p>
              <p>[03] ^b^cha gehasitāni somanassānī^eb^tiādīsu  ``cakkhuviññeyyānaṃ rūpānaṃ iṭṭhānaṃ kantānaṃ manāpānaṃ manoramānaṃ  lokāmisapaṭisaṃyuttānaṃ paṭilābhaṃ vā paṭilābhato samanupassato pubbe  vā paṭiladdhapubbaṃ atītaṃ niruddhaṃ vipariṇataṃ samanussarato uppajjati  somanassaṃ. yaṃ evarūpaṃ ^a^P3.0083^ea^ somanassaṃ, idaṃ  ^a^M3.0123^ea^ vuccati gehasitaṃ somanassa''nti (ma0 ni0 3.306). evaṃ chasu   dvāresu vuttakāmaguṇanissitāni somanassāni ^b^cha gehasitasomanassāni^eb^  nāma.</p>
              <p>[03] ``rūpānaṃ tveva aniccataṃ viditvā vipariṇāmavirāganirodhaṃ  `pubbe ceva rūpā etarahi ca, sabbe te rūpā aniccā dukkhā  vipariṇāmadhammā'ti evametaṃ yathābhūtaṃ sammappaññāya passato uppajjati  somanassaṃ. yaṃ evarūpaṃ somanassaṃ, idaṃ vuccati nekkhammasitaṃ  somanassa''nti (ma0 ni0 3.306) evaṃ chasu dvāresu iṭṭhārammaṇe  āpāthagate aniccatādivasena vipassanaṃ paṭṭhapetvā ussukkāpetuṃ  sakkontassa ``ussukkitā me vipassanā''ti somanassajātassa  uppannasomanassāni ^b^cha nekkhammasitasomanassāni^eb^ nāma.</p>
              <p>[03] ``cakkhuviññeyyānaṃ rūpānaṃ iṭṭhānaṃ kantānaṃ manāpānaṃ  manoramānaṃ lokāmisapaṭisaṃyuttānaṃ appaṭilābhaṃ vā appaṭilābhato  samanupassato pubbe vā paṭiladdhapubbaṃ atītaṃ niruddhaṃ vipariṇataṃ  samanussarato uppajjati domanassaṃ. yaṃ evarūpaṃ domanassaṃ, idaṃ  vuccati gehasitaṃ domanassa''nti. evaṃ chasu dvāresu ``iṭṭhārammaṇaṃ  nānubhavissāmi nānubhavāmī''ti vitakkayato uppannāni  kāmaguṇanissitadomanassāni ^b^cha gehasitadomanassāni^eb^ nāma.</p>
              <p>[03] ``rūpānaṃ tveva aniccataṃ viditvā vipariṇāmavirāganirodhaṃ  `pubbe ceva rūpā etarahi ca ^a^V3.0121^ea^, sabbe te rūpā aniccā dukkhā  vipariṇāmadhammā'ti evametaṃ yathābhūtaṃ sammappaññāya disvā anuttaresu  vimokkhesu pihaṃ upaṭṭhāpeti `kudāssu nāmāhaṃ tadāyatanaṃ upasampajja  viharissāmi, yadariyā etarahi āyatanaṃ upasampajja viharantī''ti.  iti anuttaresu vimokkhesu pihaṃ upaṭṭhāpayato uppajjati pihapaccayā  domanassaṃ. yaṃ evarūpaṃ domanassaṃ, idaṃ vuccati nekkhammasitaṃ  domanassanti; evaṃ chasu dvāresu iṭṭhārammaṇe āpāthagate  anuttaravimokkhasaṅkhātāriyaphaladhammesu pihaṃ upaṭṭhāpetvā tadadhigamāya  aniccatādivasena vipassanaṃ paṭṭhapetvā ussukkāpetuṃ asakkontassa  ``imampi pakkhaṃ imampi māsaṃ imampi saṃvaccharaṃ vipassanaṃ  ussukkāpetvā ariyabhūmiṃ ^a^P3.0084^ea^ pāpuṇituṃ nāsakkhi''nti  anusocato uppannāni domanassāni ^b^cha  nekkhammasitadomanassāni^eb^ nāma.</p>
              <p>[03] ``cakkhunā rūpaṃ disvā uppajjati upekkhā bālassa mūḷhassa  puthujjanassa anodhijinassa avipākajinassa anādīnavadassāvino  assutavato puthujjanassa ^a^M3.0124^ea^. yā evarūpā upekkhā, rūpaṃ sā  nātivattati, tasmā sā upekkhā gehasitāti vuccatī''ti; evaṃ chasu  dvāresu iṭṭhārammaṇe āpāthagate guḷapiṇḍake nilīnamakkhikā viya  rūpādīni anativattamānā tattheva laggā laggitā hutvā  uppannakāmaguṇanissitā upekkhā ^b^cha gehasitaupekkhā^eb^ nāma.</p>
              <p>[03] ``rūpānaṃ tveva aniccataṃ viditvā vipariṇāmavirāganirodhaṃ  pubbe ceva rūpā etarahi ca, `sabbe te rūpā aniccā dukkhā  vipariṇāmadhammā'ti evametaṃ yathābhūtaṃ sammappaññāya passato uppajjati  upekkhā. yā evarūpā upekkhā, rūpaṃ sā ativattati, tasmā sā  upekkhā nekkhammasitāti vuccatī''ti; evaṃ chasu dvāresu  iṭṭhādiārammaṇe āpāthagate iṭṭhe arajjantassa aniṭṭhe adussantassa  asamapekkhane amuyhantassa uppannā vipassanāñāṇasampayuttā upekkhā  ^b^nekkhammasitaupekkhā^eb^ nāma. imasmiṃ sutte sabbasaṅgāhako  catubhūmakadhammaparicchedo kathito. tatiyādīni uttānatthāneva. </p>
            </h4>
            <h4>
              <h4n> 11. nirāmisasuttavaṇṇanā </h4n>
              <p>[03] 279^b^.^eb^ ekādasame ^b^sāmisā^eb^ti kilesāmisena  sāmisā. ^b^nirāmisatarā^eb^ti nirāmisāyapi jhānapītiyā  nirāmisatarāva. nanu ca dvīsu jhānesu pīti mahaggatāpi hoti  lokuttarāpi, paccavekkhaṇapīti ^a^V3.0122^ea^ lokiyāva, sā kasmā nirāmisatarā  jātāti? santapaṇītadhammapaccavekkhaṇavasena uppannattā. yathā hi  rājavallabho cūḷupaṭṭhāko appaṭihārikaṃ yathāsukhaṃ rājakulaṃ pavisanto  seṭṭhisenāpatiādayo pādena paharantopi na gaṇeti. kasmā? rañño  āsannaparicārakattā. iti so tehi uttaritaro hoti, evamayampi  santapaṇītadhammapaccavekkhaṇavasena ^a^P3.0085^ea^ uppannattā  lokuttarapītitopi uttaritarāti veditabbā. sesavāresupi eseva  nayo.</p>
              <p>[03] vimokkhavāre pana rūpapaṭisaṃyutto vimokkho attano  ārammaṇabhūtena rūpāmisavaseneva sāmiso nāma, arūpapaṭisaṃyutto  rūpāmisābhāvena nirāmiso nāmāti. </p>
              <p>[06] vedanāsaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 3. mātugāmasaṃyuttaṃ </h2n>
          <h3>
            <h3n> 1. paṭhamapeyyālavaggo </h3n>
            <h4>
              <h4n> 1-2. mātugāmasuttādivaṇṇanā </h4n>
              <p>[03] 280-281^b^.^eb^ mātugāmasaṃyuttassa ^a^V3.0123^ea^ ^a^M3.0125^ea^ ^a^P3.0086^ea^ paṭhame  ^b^aṅgehī^eb^ti aguṇaṅgehi. ^b^na ca rūpavā^eb^ti na rūpasampanno  virūpo duddasiko. ^b^na ca bhogavā^eb^ti na bhogasampanno niddhano.  ^b^na ca sīlavā^eb^ti na sīlasampanno dussīlo. ^b^alaso  cā^eb^ti kantanapacanādīni kammāni kātuṃ na sakkoti, kusīto  ālasiyo nisinnaṭṭhāne nisinnova, ṭhitaṭhāne ṭhitova niddāyati eva.  ^b^pajañcassa na labhatī^eb^ti assa purisassa kulavaṃsapatiṭṭhāpakaṃ  puttaṃ na labhati, vañjhitthī nāma hoti. sukkapakkho vuttavipariyāyena  veditabbo. dutiyaṃ paṭhame vuttanayeneva parivattetabbaṃ. </p>
            </h4>
            <h4>
              <h4n> 3. āveṇikadukkhasuttavaṇṇanā </h4n>
              <p>[03] 282^b^.^eb^ tatiye ^b^āveṇikānī^eb^ti pāṭipuggalikāni  purisehi asādhāraṇāni. ^b^pāricariya^eb^nti paricārikabhāvaṃ. </p>
            </h4>
            <h4>
              <h4n> 4. tīhidhammehisuttādivaṇṇanā </h4n>
              <p>[03] 283-303^b^.^eb^ catutthe ^b^maccheramalapariyuṭṭhitenā^eb^ti  pubbaṇhasamayasmiñhi mātugāmo khīradadhisaṅgopanarandhanapacanādīni  kātuṃ āraddho, puttakehipi yāciyamāno kiñci dātuṃ na icchati.  tenetaṃ vuttaṃ ``pubbaṇhasamayaṃ maccheramalapariyuṭṭhitena cetasā''ti.  majjhanhikasamaye pana mātugāmo kodhābhibhūtova hoti, antoghare  kalahaṃ alabhanto ^a^P3.0087^ea^ paṭivissakagharampi gantvā kalahaṃ  ^a^V3.0124^ea^ karoti, sāmikassa ca ṭhitanisinnaṭṭhānāni vilokento vicarati.  tena vuttaṃ ``majjhanhikasamayaṃ issāpariyuṭṭhitena cetasā''ti. sāyanhe  panassā asaddhammapaṭisevanāya cittaṃ namati. tena vuttaṃ  ``sāyanhasamayaṃ kāmarāgapariyuṭṭhitena cetasā''ti. pañcamādīni  uttānatthāneva. </p>
            </h4>
          </h3>
          <h3>
            <h3n> 3. balavaggo </h3n>
            <h4>
              <h4n> 1. visāradasuttavaṇṇanā </h4n>
              <p>[03] 304^b^.^eb^ dasame ^a^M3.0126^ea^ ^b^rūpabala^eb^ntiādīsu rūpasampatti  ^b^rūpabalaṃ,^eb^ bhogasampatti ^b^bhogabalaṃ,^eb^ ñātisampatti  ^b^ñātibalaṃ,^eb^ puttasampatti ^b^puttabalaṃ,^eb^ sīlasampatti  ^b^sīlabalaṃ^eb^. pañcasīladasasīlāni akhaṇḍāni katvā  rakkhantassa hi sīlasampattiyeva sīlabalaṃ nāma hoti. ^b^imāni  kho bhikkhave pañca balānī^eb^ti imāni pañca upatthambhanaṭṭhena balāni  nāma vuccanti. </p>
            </h4>
            <h4>
              <h4n> 2-10. pasayhasuttādivaṇṇanā </h4n>
              <p>[03] 305-313^b^.^eb^ ^b^pasayhā^eb^ti abhibhavitvā. ^b^abhibhuyya  vattatī^eb^ti abhibhavati ajjhottharati. ^b^neva rūpabalaṃ tāyatī^eb^ti  neva rūpabalaṃ tāyituṃ rakkhituṃ sakkoti. ^b^nāsenteva naṃ, kule na  vāsentī^eb^ti ``dussīlā saṃbhinnācārā atikkantamariyādā''ti gīvāyaṃ  gahetvā nīharanti, na tasmiṃ kule vāsenti. ^b^vāsenteva naṃ kule,  na nāsentī^eb^ti ``kiṃ rūpena bhogādīhi vā, parisuddhasīlā esā  ācārasampannā''ti ñatvā ñātakā tasmiṃ kule vāsentiyeva, na  nāsenti. sesaṃ sabbattha uttānatthamevāti. </p>
              <p>[06] mātugāmasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 4. jambukhādakasaṃyuttaṃ </h2n>
          <h3>
            <h3n> </h3n>
            <h4>
              <h4n> 1. nibbānapañhāsuttavaṇṇanā </h4n>
              <p>[03] 314^b^.^eb^ jambukhādakasaṃyutte ^a^V3.0125^ea^ ^a^P3.0088^ea^  ^a^M3.0127^ea^ ^b^jambukhādako paribbājako^eb^ti evaṃnāmo therassa   bhāgineyyo channaparibbājako. ^b^yo kho āvuso rāgakkhayo^eb^ti   nibbānaṃ āgamma rāgo khīyati, tasmā nibbānaṃ rāgakkhayoti vuccati.  ^b^dosamohakkhayesupi^eb^ eseva nayo.</p>
              <p>[03] yo pana imināva suttena kilesakkhayamattaṃ nibbānanti vadeyya,  so vattabbo ``kassa kilesānaṃ khayo, kiṃ attano, udāhu  paresa''nti? addhā ``attano''ti vakkhati. tato pucchitabbo  ``gotrabhuñāṇassa kiṃ ārammaṇa''nti? jānamāno ``nibbāna''nti  vakkhati. kiṃ pana gotrabhuñāṇakkhaṇe kilesā khīṇā khīyanti  khīyissantīti? ``khīṇā''ti vā ``khīyantī''ti vā na  vattabbā, ``khīyissantī''ti pana vattabbāti. kiṃ pana tesu  akhīṇesuyeva kilesesu gotrabhuñāṇaṃ kilesakkhayaṃ ārammaṇaṃ karotīti?  addhā evaṃ vutte niruttaro bhavissati.</p>
              <p>[03] maggañāṇenāpi cetaṃ yojetabbaṃ. maggakkhaṇepi hi kilesā  ``khīṇā''ti vā ``khīyissantī''ti vā na vattabbā,  ``khīyantī''ti pana vattabbā, na ca akhīṇesuyeva kilesesu  kilesakkhayo ārammaṇaṃ hoti, tasmā sampaṭicchitabbametaṃ. yaṃ  āgamma rāgādayo khīyanti, taṃ nibbānaṃ. taṃ panetaṃ ``rūpino  dhammā arūpino dhammā''tiādīsu (dha0 sa0 dukamātikā 11)  dukesu arūpino dhammāti saṅgahitattā na kilesakkhayamattamevāti. </p>
            </h4>
            <h4>
              <h4n> 2. arahattapañhāsuttavaṇṇanā </h4n>
              <p>[03] 315^b^.^eb^ arahattapañhabyākaraṇe ^a^V3.0126^ea^ yasmā arahattaṃ  rāgadosamohānaṃ khīṇante uppajjati, tasmā ``rāgakkhayo dosakkhayo  mohakkhayo''ti vuttaṃ. </p>
            </h4>
            <h4>
              <h4n> 3-15. dhammavādīpañhāsuttādivaṇṇanā </h4n>
              <p>[03] 316-328^b^.^eb^ ^b^te^eb^ ^a^M3.0128^ea^ ^a^P3.0089^ea^ ^b^loke  sugatā^eb^ti te rāgādayo pahāya gatattā suṭṭhu gatāti sugatā.  ^b^dukkhassa kho āvuso pariññattha^eb^nti vaṭṭadukkhassa parijānanatthaṃ.  ^b^dukkhatā^eb^ti dukkhasabhāvo. ^b^dukkhadukkhatā^eb^tiādīsu  dukkhasaṅkhāto dukkhasabhāvo dukkhadukkhatā. sesapadadvayepi eseva  nayo. </p>
            </h4>
            <h4>
              <h4n> 16. dukkarapañhāsuttavaṇṇanā </h4n>
              <p>[03] 329^b^.^eb^ ^b^abhiratī^eb^ti pabbajjāya anukkaṇṭhanatā.  ^b^naciraṃ āvuso^eb^ti āvuso dhammānudhammappaṭipanno bhikkhu ``pāto  anusiṭṭho sāyaṃ visesamadhigamissati, sāyaṃ anusiṭṭho pāto  visesamadhigamissatī''ti (ma0 ni0 2.345) vuttattā ghaṭento  vāyamanto nacirassaṃ lahuyeva arahaṃ assa, arahatte patiṭṭhaheyyāti  dasseti. sesaṃ sabbattha uttānatthamevāti. </p>
              <p>[06] jambukhādakasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 5. sāmaṇḍakasaṃyuttavaṇṇanā </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 330-331^b^.^eb^ sāmaṇḍakasaṃyuttepi ^a^V3.0127^ea^ imināva nayena attho  veditabbo. </p>
              <p>[06] sāmaṇḍakasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 6. moggallānasaṃyuttaṃ </h2n>
          <h3>
            <h3n> </h3n>
            <h4>
              <h4n> 1-8. paṭhamajhānapañhāsuttādivaṇṇanā </h4n>
              <p>[03] 332-339^b^.^eb^ moggallānasaṃyutte ^a^V3.0128^ea^ ^a^M3.0129^ea^ ^b^kāmasahagatā^eb^ti  pañcanīvaraṇasahagatā. tassa hi paṭhamajjhānavuṭṭhitassa pañca  nīvaraṇāni santato upaṭṭhahiṃsu. tenassa taṃ paṭhamajjhānaṃ hānabhāgiyaṃ  nāma ahosi. taṃ pamādaṃ ñatvā ^a^P3.0090^ea^ satthā ``mā  pamādo''ti ovādaṃ adāsi. dutiyajjhānādīsupi imināva nayena  attho veditabbo. ārammaṇasahagatameva hettha ``sahagata''nti vuttaṃ. </p>
            </h4>
            <h4>
              <h4n> 9. animittapañhāsuttavaṇṇanā </h4n>
              <p>[03] 340^b^.^eb^ ^b^animittaṃ cetosamādhi^eb^nti  niccanimittādīni pahāya pavattaṃ vipassanāsamādhiṃyeva sandhāyetaṃ  vuttanti. ^b^nimittānusāri viññāṇaṃ hotī^eb^ti evaṃ iminā  vipassanāsamādhivihārena viharato vipassanāñāṇe tikkhe sūre  vahamāne. yathā nāma purisassa tikhiṇena pharasunā rukkhaṃ  chindantassa ``suṭṭhu vata me pharasu vahatī''ti khaṇe khaṇe pharasudhāraṃ  olokentassa chejjakiccaṃ na nipphajjati, evaṃ therassāpi ``sūraṃ vata  me hutvā ñāṇaṃ vahatī''ti vipassanaṃ ārabbha nikanti uppajjati.  atha vipassanākiccaṃ sādhetuṃ nāsakkhi. taṃ sandhāya vuttaṃ  ``nimittānusāri viññāṇaṃ hotī''ti. ^b^sabbanimittānaṃ  amanasikārā animittaṃ cetosamādhiṃ upasampajja vihāsi^eb^nti sabbesaṃ  niccasukhāttanimittānaṃ amanasikārena animittaṃ  vuṭṭhānagāminivipassanāsampayuttaṃ cetosamādhiṃ nibbānārammaṇaṃ  uparimaggaphalasamādhiṃ upasampajja vihāsiṃ. </p>
            </h4>
            <h4>
              <h4n> 10-11. sakkasuttādivaṇṇanā </h4n>
              <p>[03] 341-342^b^.^eb^ ^b^aveccappasādenā^eb^ti ^a^V3.0129^ea^ acalappasādena.  ^b^dasahi ṭhānehī^eb^ti dasahi kāraṇehi. ^b^adhigaṇhantī^eb^ti  abhibhavanti, atikkamitvā tiṭṭhanti. sesaṃ sabbattha uttānatthamevāti. </p>
              <p>[06] moggallānasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 7. cittasaṃyuttaṃ </h2n>
          <h3>
            <h3n> </h3n>
            <h4>
              <h4n> 1. saṃyojanasuttavaṇṇanā </h4n>
              <p>[03] 343^b^.^eb^ cittasaṃyuttassa ^a^V3.0130^ea^ ^a^P3.0091^ea^  ^a^M3.0130^ea^  paṭhame ^b^macchikāsaṇḍe^eb^ti evaṃnāmake vanasaṇḍe. ^b^ayamantarākathā  udapādī^eb^ti porāṇakattherā atiracchānakathā honti,  nisinnanisinnaṭṭhāne pañhaṃ samuṭṭhāpetvā ajānantā pucchanti, jānantā  vissajjenti, tena nesaṃ ayaṃ kathā udapādi. ^b^migapathaka^eb^nti  evaṃnāmakaṃ attano bhogagāmaṃ. so kira ambāṭakārāmassa piṭṭhibhāge  hoti. ^b^tenupasaṅkamī^eb^ti ``therānaṃ pañhaṃ vissajjetvā phāsuvihāraṃ  katvā dassāmī''ti cintetvā upasaṅkami. ^b^gambhīre buddhavacane^eb^ti  atthagambhīre ceva dhammagambhīre ca buddhavacane. ^b^paññācakkhu  kamatī^eb^ti ñāṇacakkhu vahati pavattati. </p>
            </h4>
            <h4>
              <h4n> 2. paṭhamaisidattasuttavaṇṇanā </h4n>
              <p>[03] 344^b^.^eb^ dutiye ^b^āyasmantaṃ thera^eb^nti tesu theresu  jeṭṭhakaṃ mahātheraṃ. ^b^tuṇhī ahosī^eb^ti jānantopi avisāradattā na  kiñci byāhari. ^b^byākaromahaṃ bhante^eb^ti ``ayaṃ thero neva  attanā byākaroti, na aññe ajjhesati, upāsakopi bhikkhusaṅghaṃ  viheseti, ahametaṃ byākaritvā phāsuvihāraṃ katvā dassāmī''ti  cintetvā āsanato vuṭṭhāya therassa santikaṃ gantvā evaṃ  okāsamakāsi, katāvakāso pana attano āsane nisīditvā  byākāsi.</p>
              <p>[03] ^b^sahatthā^eb^ti sahatthena. ^b^santappesī^eb^ti yāvadicchakaṃ  dento suṭṭhu tappesi. ^b^sampavāresī^eb^ti ``alaṃ ala''nti  hatthasaññāya ceva vācāya ca paṭikkhipāpesi.  ^b^onītapattapāṇino^eb^ti ^a^P3.0092^ea^ pāṇito apanītapattā  dhovitvā thavikāya osāpetvā aṃse laggitapattāti attho. </p>
            </h4>
            <h4>
              <h4n> 3. dutiyaisidattasuttavaṇṇanā </h4n>
              <p>[03] 345^b^.^eb^ tatiye ^a^V3.0131^ea^ ^b^avantiyā^eb^ti dakkhiṇāpathe  avantiraṭṭhe. ^b^kalyāṇaṃ vuccatī^eb^ti ``catūhi paccayehi  paṭijaggissāmī''ti vacanaṃ niddosaṃ anavajjaṃ vuccati tayā upāsakāti  adhippāyena vadati. </p>
            </h4>
            <h4>
              <h4n> 4. mahakapāṭihāriyasuttavaṇṇanā </h4n>
              <p>[03] 346^b^.^eb^ catutthe ^a^M3.0131^ea^ ^b^sesakaṃ vissajjethā^eb^ti tassa kira  therehi saddhiṃyeva kaṃsathālaṃ pamajjitvā pāyāsaṃ vaḍḍhetvā adaṃsu. so  bhuttapāyāso therehiyeva saddhiṃ gantukāmo cintesi ``ghare tāva  upāsikā sesakaṃ vicāreti, idha panime dāsakammakārā mayā avuttā  na vicāressanti, evāyaṃ paṇītapāyāso nassissatī''ti tesaṃ  anujānanto evamāha. ^b^kuthita^eb^nti kudhitaṃ, heṭṭhā santattāya  vālikāya upari ātapena ca atitikhiṇanti attho. idaṃ pana  tepiṭake buddhavacane asambhinnapadaṃ. ^b^paveliyamānenā^eb^ti  paṭiliyamānena ^b^sādhu khvassa bhante^eb^ti ``phāsuvihāraṃ karissāmi  nesa''nti cintetvā evamāha.</p>
              <p>[03] ^b^iddhābhisaṅkhāraṃ abhisaṅkharī^eb^ti adhiṭṭhāniddhiṃ akāsi.  ettha ca ``mandamando sītakavāto vāyatu, abbhamaṇḍapaṃ katvā devo  ekamekaṃ phusāyatū''ti evaṃ nānāparikammaṃ -- ``savāto devo  vassatū''ti evaṃ adhiṭṭhānaṃ ekatopi hoti. ``savāto devo  vassatūti ekatoparikammaṃ, mandamando sītakavāto vāyatu, abbhamaṇḍapaṃ  katvā devo ^a^P3.0093^ea^ ekamekaṃ phusāyatū''ti evaṃ  nānāadhiṭṭhānaṃ hoti. vuttanayeneva nānāparikammaṃ nānādhiṭṭhānaṃ,  ekato parikammaṃ ekato adhiṭṭhānampi hotiyeva. yathā tathā  karontassa pana pādakajjhānato vuṭṭhāya kataparikammassa  parikammānantarena mahaggatādhiṭṭhānacitteneva taṃ ijjhati.  ^b^okāsesī^eb^ti vippakiri. </p>
            </h4>
            <h4>
              <h4n> 5. paṭhamakāmabhūsuttavaṇṇanā </h4n>
              <p>[03] 347^b^.^eb^ pañcame ^b^nelaṅgo^eb^ti niddoso.  ^b^setapacchādo^eb^ti setapaṭicchādano. ^b^anīgha^eb^nti niddukkhaṃ.  ^b^muhuttaṃ tuṇhī hutvā^eb^ti tassa atthapekkhanatthaṃ tīṇi piṭakāni  kaṇṇe kuṇḍalaṃ viya sañcālento ^a^V3.0132^ea^ ``ayaṃ imassa attho, ayaṃ imassa  attho''ti upaparikkhaṇatthaṃ muhuttaṃ tuṇhī hutvā. ^b^vimuttiyā^eb^ti  arahattaphalavimuttiyā. imaṃ pana pañhaṃ kathento upāsako dukkaraṃ  akāsi. sammāsambuddho hi ``passatha no tumhe, bhikkhave, etaṃ  bhikkhuṃ ^a^M3.0132^ea^ āgacchantaṃ odātakaṃ tanukaṃ tuṅganāsika''nti (saṃ0 ni0   2.245) attano diṭṭhena kathesi. ayaṃ pana nayaggāhena  ``arahato etaṃ adhivacana''nti āha. </p>
            </h4>
            <h4>
              <h4n> 6. dutiyakāmabhūsuttavaṇṇanā </h4n>
              <p>[03] 348^b^.^eb^ chaṭṭhe ^b^kati nu kho bhante saṅkhārā^eb^ti  ayaṃ kira, gahapati, nirodhaṃ valañjeti, tasmā ``nirodhapādake  saṅkhāre pucchissāmī''ti cintetvā evamāha. theropissa adhippāyaṃ  ñatvā puññābhisaṅkhārādīsu anekesu saṅkhāresu vijjamānesupi  kāyasaṅkhārādayova ācikkhanto ^b^tayo kho gahapatī^eb^tiādimāha.  tattha kāyappaṭibaddhattā kāyena saṅkharīyati nibbattīyatīti  ^b^kāyasaṅkhāro^eb^. vācāya saṅkharoti nibbattetīti  ^b^vacīsaṅkhāro^eb^. cittappaṭibaddhattā cittena saṅkharīyati  nibbattīyatīti ^b^cittasaṅkhāro^eb^.</p>
              <p>[03] ^b^katamo^eb^ ^a^P3.0094^ea^ ^b^pana bhante^eb^ti idha kiṃ  pucchati? ``ime saṅkhārā aññamaññaṃ missā āluḷitā avibhūtā  duddīpanā. tathā hi kāyadvāre ādānaggahaṇamuñcanacopanāni pāpetvā  uppannā aṭṭha kāmāvacarakusalacetanā dvādasa akusalacetanāti evaṃ  kusalākusalā vīsati cetanāpi, assāsapassāsāpi  ^b^kāyasaṅkhāro^eb^tveva vuccanti. vacīdvāre hanusañcopanaṃ vacībhedaṃ  pāpetvā uppannā vuttappakārāva vīsati cetanāpi vitakkavicārāpi  ^b^vacīsaṅkhāro^eb^tveva vuccanti. kāyavacīdvāresu copanaṃ apatvā  raho nisinnassa cintayato uppannā kusalākusalā ekūnatiṃsacetanāpi,  saññā ca vedanā cāti ime dve dhammāpi ^b^cittasaṅkhāro^eb^tveva  vuccanti. evaṃ ime saṅkhārā aññamaññaṃ missā āluḷitā  avibhūtā duddīpanā, te pākaṭe vibhūte katvā kathāpessāmī''ti pucchi.</p>
              <p>[03] ^b^kasmā pana bhante^eb^ti idha kāyasaṅkhārādināmassa padatthaṃ  pucchati. tassa vissajjane ^b^kāyappaṭibaddhā^eb^ti kāyanissitā.  kāye sati honti, asati na honti. ^b^cittappaṭibaddhā^eb^ti  cittanissitā. citte sati honti, asati na honti.</p>
              <p>[03] idāni ^a^V3.0133^ea^ ^a^M3.0133^ea^ ``kiṃ nu kho esa saññāvedayitanirodhaṃ valañjeti,  no valañjeti, ciṇṇavasī vā tattha no ciṇṇavasī''ti jānanatthaṃ  pucchanto ^b^kathaṃ pana bhante saññāvedayitanirodhasamāpatti hotī^eb^ti  āha. tassa vissajjane ^b^samāpajjissa^eb^nti vā  ^b^samāpajjāmī^eb^ti vā padadvayena  nevasaññānāsaññāyatanasamāpattikālo kathito. ^b^samāpanno^eb^ti  padena antonirodho. tathā purimehi dvīhi padehi sacittakakālo  kathito, pacchimena acittakakālo.</p>
              <p>[03] ^b^pubbeva tathā cittaṃ bhāvitaṃ hotī^eb^ti nirodhasamāpattito  pubbe addhānaparicchedakāleyeva ``ettakaṃ kālaṃ acittako  bhavissāmī''ti addhānaparicchedaṃ cittaṃ bhāvitaṃ hoti. ^b^yaṃ taṃ  tathattāya upanetī^eb^ti yaṃ pana evaṃ bhāvitaṃ cittaṃ, taṃ puggalaṃ tathattāya  acittakabhāvāya upaneti. ^b^vacīsaṅkhāro paṭhamaṃ nirujjhatī^eb^ti  sesasaṅkhārehi paṭhamaṃ dutiyajjhāneyeva nirujjhati. ^b^tato  kāyasaṅkhāro^eb^ti ^a^P3.0095^ea^ tato paraṃ kāyasaṅkhāro  catutthajjhāne nirujjhati. ^b^tato cittasaṅkhāro^eb^ti tato paraṃ  cittasaṅkhāro antonirodhe nirujjhati. ^b^āyū^eb^ti  rūpajīvitindriyaṃ. ^b^viparibhinnānī^eb^ti upahatāni vinaṭṭhāni.</p>
              <p>[03] tattha keci ``nirodhasamāpannassa `cittasaṅkhāro ca  niruddho'ti vacanato cittaṃ aniruddhaṃ hoti, tasmā sacittakāpi ayaṃ  samāpattī''ti vadanti. te vattabbā -- ``vacīsaṅkhāropissa  niruddho''ti vacanato vācā aniruddhā hoti, tasmā nirodhasamāpannena  dhammampi kathentena sajjhāyampi karontena nisīditabbaṃ siyā. yo  cāyaṃ mato kālaṅkato, tassāpi cittasaṅkhāro niruddhoti vacanato  cittaṃ aniruddhaṃ bhaveyya, tasmā kālaṅkate mātāpitaro vā arahante vā  jhāpentena ānantariyakammaṃ kataṃ bhaveyya. iti byañjane abhinivesaṃ  akatvā ācariyānaṃ naye ṭhatvā attho upaparikkhitabbo. attho hi  paṭisaraṇaṃ, na byañjanaṃ.</p>
              <p>[03] ^b^indriyāni vippasannānī^eb^ti kiriyamayapavattasmiñhi  vattamāne bahiddhārammaṇesu pasāde ghaṭṭentesu indriyāni kilamanti,  upahatāni makkhittāni viya honti vātādīhi uṭṭhitarajena  catumahāpathe ṭhapitāadāso viya. yathā pana thavikāya pakkhipitvā  mañjūsādīsu ṭhapito ādāso antoyeva ^a^M3.0134^ea^ virocati, evaṃ  nirodhasamāpannassa bhikkhuno antonirodhe pañca pasādā ativiya  virocanti. tena vuttaṃ ``indriyāni vippasannānī''ti.</p>
              <p>[03] ^b^vuṭṭhahissa^eb^nti ^a^V3.0134^ea^ vā ^b^vuṭṭhahāmī^eb^ti vā padadvayena  antonirodhakālo kathito, ^b^vuṭṭhito^eb^ti padena phalasamāpattikālo.  tathā purimehi dvīhi padehi acittakakālo kathito, pacchimena  sacittakakālo. ^b^pubbeva tathā cittaṃ bhāvitaṃ hotī^eb^ti  nirodhasamāpattito pubbe addhānaparicchedakāleyeva ``ettakaṃ kālaṃ  acittako hutvā tato paraṃ sacittako bhavissāmī''ti addhānaparicchedaṃ  cittaṃ bhāvitaṃ hoti. ^b^yaṃ taṃ tathattāya upanetī^eb^ti yaṃ evaṃ  bhāvitaṃ cittaṃ, taṃ puggalaṃ tathattāya sacittakabhāvāya upaneti. iti  heṭṭhā nirodhasamāpajjannakālo ^a^P3.0096^ea^ gahito, idha nirodhato  vuṭṭhānakālo.</p>
              <p>[03] idāni nirodhakathaṃ kathetuṃ kāloti nirodhakathā kathetabbā  siyā. sā panesā ``dvīhi balehi samannāgatattā tayo ca  saṅkhārānaṃ paṭipassaddhiyā soḷasahi ñāṇacariyāhi navahi  samādhicariyāhi vasībhāvatāpaññā nirodhasamāpattiyaṃ ñāṇa''nti  mātikaṃ ṭhapetvā sabbākārena visuddhimagge kathitā, tasmā tattha  kathitanayeneva gahetabbā. ko panāyaṃ nirodho nāma? catunnaṃ  khandhānaṃ paṭisaṅkhā appavatti. atha kimatthametaṃ samāpajjantīti?  saṅkhārānaṃ pavatte ukkaṇṭhitā sattāhaṃ acittakā hutvā sukhaṃ  viharissāma, diṭṭhadhammanibbānaṃ nāmetaṃ yadidaṃ nirodhoti etadatthaṃ  samāpajjanti.</p>
              <p>[03] ^b^cittasaṅkhāro paṭhamaṃ uppajjatī^eb^ti nirodhā vuṭṭhahantassa hi  phalasamāpatticittaṃ paṭhamaṃ uppajjati. taṃsampayuttaṃ saññañca vedanañca  sandhāya ``cittasaṅkhāro paṭhamaṃ uppajjatī''ti āha. ^b^tato  kāyasaṅkhāro^eb^ti tato paraṃ bhavaṅgasamaye kāyasaṅkhāro uppajjati.</p>
              <p>[03] kiṃ pana phalasamāpatti assāsapassāse na samuṭṭhāpetīti?  samuṭṭhāpeti. imassa pana catutthajjhānikā phalasamāpatti, sā na  samuṭṭhāpeti. kiṃ vā etena? phalasamāpatti paṭhamajjhānikā vā hotu  dutiyatatiyacatutthajjhānikā vā, santasamāpattito vuṭṭhitassa bhikkhuno  assāsapassāsā ^a^M3.0135^ea^ abbohārikā honti, tesaṃ abbohārikabhāvo  ^b^sañjīvattheravatthunā^eb^ veditabbo. sañjīvattherassa hi samāpattito  vuṭṭhāya kiṃsukapupphasadise vītaccitaṅgāre maddamānassa gacchato cīvare  aṃsumattampi na jhāyi, usmākāramattampi nāhosi. samāpattibalaṃ  ^a^P3.0097^ea^ nāmetanti vadanti. evameva santāya  phalasamāpattiyā vuṭṭhitassa bhikkhuno assāsapassāsā abbohārikā  hontīti bhavaṅgasamayenevetaṃ kathitanti veditabbaṃ.</p>
              <p>[03] ^b^tato^eb^ ^a^V3.0135^ea^ ^b^vacīsaṅkhāro^eb^ti tato paraṃ  kiriyamayapavattavalañjanakāle vacīsaṅkhāro uppajjati. kiṃ bhavaṅgaṃ  vitakkavicāre na samuṭṭhāpetīti? samuṭṭhāpeti. taṃsamuṭṭhānā pana  vitakkavicārā vācaṃ abhisaṅkhātuṃ na sakkontīti  kiriyamayapavattavalañjanakālenevetaṃ kathitaṃ.</p>
              <p>[03] ^b^suññato phasso^eb^tiādayo saguṇenāpi ārammaṇenāpi  kathetabbā. ^b^saguṇena^eb^ tāva suññatā nāma phalasamāpatti, tāya  sahajātaphassaṃ sandhāya ``suññato phasso''ti vuttaṃ.  animittappaṇihitesupi eseva nayo. ^b^ārammaṇena^eb^ pana nibbānaṃ  rāgādīhi suññattā suññatā nāma, rāganimittādīnaṃ abhāvā  animittaṃ, rāgadosamohappaṇidhīnaṃ abhāvā appaṇihitaṃ, suññataṃ  nibbānaṃ ārammaṇaṃ katvā uppannaphalasamāpattisamphasso suññato nāma.  animittappaṇihitesupi eseva nayo.</p>
              <p>[03] aparā āgamaniyakathā nāma hoti.  suññatānimittāppaṇihitāti hi vipassanāpi vuccati. tattha yo  bhikkhu saṅkhāre aniccato pariggahetvā aniccato disvā aniccato  vuṭṭhāti, tassa vuṭṭhānagāminivipassanā animittā nāma hoti. yo  dukkhato pariggahetvā dukkhato disvā dukkhato vuṭṭhāti, tassa  appaṇihitā nāma. yo anattato pariggahetvā anattato disvā  anattato vuṭṭhāti, tassa suññatā nāma. tattha animittavipassanāya  maggo animitto nāma, animittamaggassa phalaṃ animittaṃ nāma,  animittaphalasamāpattisahajāte phasse phusante ``animitto phasso  phusatī''ti vuccati. appaṇihitasuññatesupi eseva nayo.  āgamaniyena kathite pana suññato vā phasso animitto vā phasso  appaṇihito vā phassoti vikappo āpajjeyya, tasmā saguṇena  ^a^M3.0136^ea^ ceva ārammaṇena ca kathetabbaṃ. evañhi tayo phassā phusantīti sameti.</p>
              <p>[03] ^b^vivekaninna^eb^ntiādīsu nibbānaṃ viveko nāma. tasmiṃ  viveke ninnaṃ onatanti vivekaninnaṃ. ^b^vivekapoṇa^eb^nti aññato  ^a^P3.0098^ea^ agantvā yena viveko, tena vaṅkaṃ viya hutvā  ṭhitanti vivekapoṇaṃ. yena viveko, tena patamānaṃ viya ṭhitanti  ^b^vivekapabbhāraṃ^eb^. </p>
            </h4>
            <h4>
              <h4n> 7. godattasuttavaṇṇanā </h4n>
              <p>[03] 349^b^.^eb^ sattame ^a^V3.0136^ea^ ^b^nānatthā ceva nānābyañjanā cā^eb^ti  byañjanampi nesaṃ nānaṃ, atthopi. tattha byañjanassa nānatā pākaṭā.  attho pana appamāṇā cetovimutti bhūmantarato mahaggatā hoti  rūpāvacarā, ārammaṇato sattapaṇṇattiārammaṇā. ākiñcaññā  bhūmantarato mahaggatā arūpāvacarā, ārammaṇato navattabbārammaṇā.  suññatā bhūmantarato kāmāvacarā, ārammaṇato saṅkhārārammaṇā.  vipassanā hi ettha suññatāti adhippetā. animittā bhūmantarato  lokuttarā, ārammaṇato nibbānārammaṇā.</p>
              <p>[03] ^b^rāgo kho bhante pamāṇakaraṇo^eb^tiādīsu yathā pabbatapāde  pūtipaṇṇakasaṭaudakaṃ nāma hoti kāḷavaṇṇaṃ, olokentānaṃ  byāmasatagambhīraṃ viya khāyati, yaṭṭhiṃ vā rajjuṃ vā gahetvā minantassa  piṭṭhipādottharaṇamattampi na hoti; evameva yāva rāgādayo nuppajjanti,  tāva puggalaṃ sañjānituṃ na sakkā hoti, sotāpanno viya sakadāgāmī  viya anāgāmī viya ca khāyati. yadā panassa rāgādayo  uppajjanti, tadā ratto duṭṭho mūḷhoti paññāyati. iti te  ``ettako aya''nti puggalassa pamāṇaṃ dassentāva uppajjantīti  pamāṇakaraṇā nāma vuttā.</p>
              <p>[03] ^b^yāvatā kho bhante appamāṇā cetovimuttiyo^eb^ti yattakā  appamāṇā cetovimuttiyo. kittakā pana tā? cattāro brahmavihārā,  cattāro maggā, cattāri phalānīti dvādasa. tatra brahmavihārā  pharaṇāppamāṇatāya appamāṇā, sesā pamāṇakārakānaṃ kilesānaṃ  abhāvena nibbānampi appamāṇameva, cetovimutti pana na hoti, tasmā  na gahitaṃ. ^b^akuppā^eb^ti arahattaphalacetovimutti. sā hi tāsaṃ  sabbajeṭṭhikā, tasmā ^a^M3.0137^ea^ ``aggamakkhāyatī''ti vuttā. ^b^rāgo^eb^  ^a^P3.0099^ea^ ^b^kho bhante kiñcana^eb^nti rāgo uppajjitvā  puggalaṃ kiñcati maddati palibundhati, tasmā kiñcananti vutto.  manussā kira goṇehi khalaṃ maddāpentā ``kiñcehi kapila kiñcehi  kāḷakā''ti vadanti. evaṃ maddanaṭṭho kiñcanaṭṭhoti veditabbo.^b^  dosamohesupi^eb^eseva nayo.</p>
              <p>[03] ^b^ākiñcaññā cetovimuttiyo^eb^ nāma nava dhammā  ākiñcaññāyatanaṃ maggaphalāni ca. tattha ākiñcaññāyatanaṃ kiñcanaṃ  ārammaṇaṃ assa natthīti ^b^ākiñcaññaṃ^eb^. maggaphalāni  kiñcanānaṃ maddanapalibundhanakilesānaṃ ^a^V3.0137^ea^ natthitāya ākiñcaññāni,  nibbānampi ākiñcaññaṃ, cetovimutti pana na hoti, tasmā na gahitaṃ.</p>
              <p>[03] ^b^rāgo kho bhante nimittakaraṇo^eb^tiādīsu yathā nāma dvinnaṃ  kulānaṃ sadisā dve vacchakā honti. yāva tesaṃ lakkhaṇaṃ na kataṃ  hoti, tāva ``ayaṃ asukakulassa vacchako, ayaṃ asukakulassā''ti  na sakkā hoti jānituṃ. yadā pana tesaṃ tisūlādīsu aññataraṃ  lakkhaṇaṃ kataṃ hoti, tadā sakkā hoti jānituṃ. evameva yāva  puggalassa rāgo nuppajjati, tāva na sakkā hoti jānituṃ ``ariyo  vā puthujjano vā''ti. rāgo panassa uppajjamānova ``sarāgo nāma  ayaṃ puggalo''ti sañjānananimittaṃ karonto viya uppajjati, tasmā  nimittakaraṇoti vutto. ^b^dosamohesupi^eb^ eseva nayo.</p>
              <p>[03] ^b^animittā cetovimuttiyo^eb^ nāma terasa dhammā vipassanā,  cattāro āruppā, cattāro maggā, cattāri phalāni. tattha vipassanā  niccanimittaṃ sukhanimittaṃ attanimittaṃ ugghāṭetīti ^b^animittā^eb^  nāma. cattāro āruppā rūpanimittassa abhāvā animittā nāma.  maggaphalāni nimittakarānaṃ kilesānaṃ abhāvena animittāni,  nibbānampi animittameva, taṃ pana cetovimutti na hoti, tasmā na  gahitaṃ. atha kasmā suññatā cetovimutti na gahitāti? sā  ``suññā rāgenā''tiādivacanato sabbattha anupaviṭṭhāva, tasmā visuṃ  na gahitāti.</p>
              <p>[03] ^b^ekatthā^eb^ti ^a^M3.0138^ea^ ārammaṇavasena ekatthā ``appamāṇaṃ  ākiñcaññaṃ suññataṃ animitta''nti hi sabbānetāni nibbānasseva  nāmāni. iti iminā pariyāyena ekatthā. aññasmiṃ pana  ^a^P3.0100^ea^ ṭhāne appamāṇāpi hoti, aññasmiṃ ākiñcaññā,  aññasmiṃ suññatā, aññasmiṃ animittāti iminā pariyāyena  nānābyañjanāti. </p>
            </h4>
            <h4>
              <h4n> 8. nigaṇṭhanāṭaputtasuttavaṇṇanā </h4n>
              <p>[03] 350^b^.^eb^ aṭṭhame ^b^tenupasaṅkamī^eb^ti sayaṃ āgatāgamo  viññātasāsano anāgāmī ariyasāvako samāno kasmā naggabhoggaṃ  nissirikaṃ nigaṇṭhaṃ upasaṅkamīti? upavādamocanatthañceva  vādāropanatthañca. nigaṇṭhā kira ``samaṇassa gotamassa sāvakā  thaddhakhadirakhāṇukasadisā, kenaci ^a^V3.0138^ea^ saddhiṃ paṭisanthārampi na  karontī''ti upavadanti, tassa upavādassa mocanatthañca,  ``vādañcassa āropessāmī''ti upasaṅkami. ^b^na khvāhaṃ ettha  bhante bhagavato saddhāya gacchāmī^eb^ti yassa ñāṇena asacchikataṃ hoti.  so ``evaṃ kireta''nti aññassa saddhāya gaccheyya, mayā pana  ñāṇenetaṃ sacchikataṃ, tasmā nāhaṃ ettha bhagavato saddhāya gacchāmīti  dīpento evamāha.</p>
              <p>[03] ^b^ulloketvā^eb^ti kāyaṃ unnāmetvā kucchiṃ nīharitvā gīvaṃ  paggayha sabbaṃ disaṃ pekkhamāno ulloketvā. ^b^bādhetabbaṃ  maññeyyā^eb^ti yathā vinivijjhitvā na nikkhamati, evaṃ  paṭibāhitabbaṃ maññeyya bandhitabbaṃ vā. ^b^sahadhammikā^eb^ti  sakāraṇā. ^b^atha maṃ paṭihareyyāsi saddhiṃ nigaṇṭhaparisāyā^eb^ti  etesaṃ atthe ñāte atha me nigaṇṭhaparisāya saddhiṃ abhigaccheyyāsi,  patīhārassa me santikaṃ āgantvā attano āgatabhāvaṃ jānāpeyyāsīti  attho. ^b^eko pañho^eb^ti eko pañhamaggo, ekaṃ pañhagavesananti  attho. ^b^eko uddeso^eb^ti ekaṃ nāma kinti? ayaṃ eko uddeso.  ^b^ekaṃ veyyākaraṇa^eb^nti ``sabbe sattā āhāraṭṭhitikā''ti (khu0  pā0 4.1; a0 ni0  10.27) idaṃ ekaṃ veyyākaraṇaṃ. evaṃ  sabbattha attho veditabbo. </p>
            </h4>
            <h4>
              <h4n> 9. acelakassapasuttavaṇṇanā </h4n>
              <p>[03] 351^b^.^eb^ navame ^a^M3.0139^ea^ ^a^P3.0101^ea^ ^b^kīvaciraṃ  pabbajitassāti^eb^ kīvaciro kālo pabbajitassāti attho.  ^b^uttari manussadhammā^eb^ti manussadhammo nāma dasakusalakammapathā,  tato manussadhammato uttari. ^b^alamariyañāṇadassanaviseso^eb^ti  ariyabhāvaṃ kātuṃ samatthatāya alamariyoti saṅkhāto  ñāṇadassanaviseso. ^b^naggeyyā^eb^ti naggabhāvato.  ^b^muṇḍeyyā^eb^ti muṇḍabhāvato. ^b^pavāḷanipphoṭanāyā^eb^ti  pāvaḷanipphoṭanato, bhūmiyaṃ nisīdantassa ānisadaṭṭhāne laggānaṃ  paṃsurajavālikānaṃ phoṭanatthaṃ gahitamorapiñchamattatoti attho. </p>
            </h4>
            <h4>
              <h4n> 10. gilānadassanasuttavaṇṇanā </h4n>
              <p>[03] 352^b^.^eb^ dasame ^b^ārāmadevatā^eb^ti  pupphārāmaphalārāmesu adhivatthā devatā. ^b^vanadevatā^eb^ti vanasaṇḍesu  adhivatthā devatā. ^b^rukkhadevatā^eb^ti mattarājakāle vessavaṇo ca  devatāti evaṃ tesu tesu rukkhesu adhivatthā devatā.  ^b^osadhitiṇavanappatīsū^eb^ti harītakāmalakīādīsu muñjapabbajādīsu  ^a^V3.0139^ea^ vanajeṭṭharukkhesu ca adhivatthā devatā. ^b^saṃgammā^eb^ti sannipatitvā.  ^b^samāgammā^eb^ti tato tato samāgantvā. ^b^paṇidhehī^eb^ti  patthanāvasena ṭhapehi. ^b^ijjhissati sīlavato cetopaṇidhī^eb^ti  samijjhissati sīlavantassa cittapatthanā. ^b^dhammiko^eb^ti  dasakusaladhammasamannāgato agatigamanarahito. ^b^dhammarājā^eb^ti  tasseva vevacanaṃ, dhammena vā laddharajjattā dhammarājā. ^b^tasmā^eb^ti  ``yasmā tena hi, ayyaputta, amhepi ovadāhī''ti vadatha, tasmā.  ^b^appaṭivibhatta^eb^nti ``idaṃ bhikkhūnaṃ dassāma, idaṃ attanā  bhuñjissāmā''ti evaṃ avibhattaṃ bhikkhūhi saddhiṃ sādhāraṇameva  bhavissatīti. </p>
              <p>[06] cittasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 8. gāmaṇisaṃyuttaṃ </h2n>
          <h3>
            <h3n> </h3n>
            <h4>
              <h4n> 1. caṇḍasuttavaṇṇanā </h4n>
              <p>[03] 353^b^.^eb^ gāmaṇisaṃyuttassa ^a^V3.0140^ea^ ^a^P3.0102^ea^  ^a^M3.0140^ea^ paṭhame ^b^caṇḍo gāmaṇī^eb^ti dhammasaṅgāhakattherehi   caṇḍoti gahitanāmo eko  gāmaṇi. ^b^pātukarotī^eb^ti bhaṇḍantaṃ paṭibhaṇḍanto akkosantaṃ  paccakkosanto paharantaṃ paṭipaharanto pākaṭaṃ karotīti dasseti. ^b^na  pātukarotī^eb^ti akkuṭṭhopi pahaṭopi kiñci paccanīkaṃ akarontoti  dasseti. </p>
            </h4>
            <h4>
              <h4n> 2. tālapuṭasuttavaṇṇanā </h4n>
              <p>[03] 354^b^.^eb^ dutiye ^b^tālapuṭo^eb^ti evaṃnāmako. tassa  kira bandhanā pamuttatālapakkavaṇṇo viya mukhavaṇṇo vippasanno ahosi,  tenassa tālapuṭoti nāmaṃ akaṃsu. svāyaṃ abhinīhārasampanno  pacchimabhavikapuggalo. yasmā pana paṭisandhi nāma aniyatā ākāse  khittadaṇḍasadisā, tasmā esa naṭakule nibbatti. vuḍḍhippatto pana  naṭasippe aggo hutvā sakalajambudīpe pākaṭo jāto. tassa pañca  sakaṭasatāni pañca mātugāmasatāni parivāro, bhariyāyapissa  tāvatakāvāti mātugāmasahassena ceva sakaṭasahassena ca saddhiṃ yaṃ yaṃ  nagaraṃ vā nigamaṃ vā pavisati, tatthassa puretarameva satasahassaṃ denti.  samajjavesaṃ gaṇhitvā pana mātugāmasahassena saddhiṃ kīḷaṃ karontassa  yaṃ hatthūpagapādūpagādiābharaṇajātaṃ khipanti, tassa pariyanto natthi.  so taṃdivasaṃ mātugāmasahassaparivārito rājagahe kīḷaṃ katvā  paripakkañāṇattā saparivārova yena bhagavā tenupasaṅkami.</p>
              <p>[03] ^b^saccālikenā^eb^ti ^a^P3.0103^ea^ saccena ca alikena  ca. ^b^tiṭṭhateta^eb^nti tiṭṭhatu etaṃ. ^b^rajanīyā^eb^ti rāgappaccayā  mukhato pañcavaṇṇasuttanīharaṇavātavuṭṭhidassanādayo aññe ca  kāmassādasaṃyuttākāradassanakā ^a^V3.0141^ea^ abhinayā. ^b^bhiyyosomattāyā^eb^ti  adhikappamāṇattāya. ^b^dosanīyā^eb^ti dosappaccayā  hatthapādacchedādidassanākārā. ^b^mohanīyā^eb^ti mohappaccayā udakaṃ  gahetvā telakaraṇaṃ, telaṃ gahetvā udakakaraṇanti evamādayo māyāpabhedā.</p>
              <p>[03] ^b^pahāso^eb^ ^a^M3.0141^ea^ ^b^nāma nirayo^eb^ti visuṃ pahāsanāmako nirayo nāma  natthi, avīcisseva pana ekasmiṃ koṭṭhāse naccantā viya gāyantā  viya ca naṭavesaṃ gahetvāva paccanti, taṃ sandhāyetaṃ vuttaṃ. ^b^nāhaṃ,  bhante, etaṃ rodāmī^eb^ti ahaṃ, bhante, etaṃ bhagavato byākaraṇaṃ na  rodāmīti evaṃ sakammakavasenettha attho veditabbo, na  assuvimocanamattena. ``mataṃ vā ammarodantī''tiādayo cettha  aññepi vohārā veditabbā. </p>
            </h4>
            <h4>
              <h4n> 3-5. yodhājīvasuttādivaṇṇanā </h4n>
              <p>[03] 355-357^b^.^eb^ tatiye ^b^yodhājīvo^eb^ti yuddhena jīvikaṃ  kappanako dhammasaṅgāhakattherehi evaṃ gahitanāmo. ^b^ussahati  vāyamatī^eb^ti ussāhaṃ vāyāmaṃ karoti. ^b^pariyāpādentī^eb^ti maraṇaṃ  paṭipajjāpenti. ^b^dukkaṭa^eb^nti duṭṭhu kataṃ. ^b^duppaṇihita^eb^nti  duṭṭhu ṭhapitaṃ. ^b^parajito nāma nirayo^eb^ti ayampi na visuṃ eko  nirayo, avīcisseva pana ekasmiṃ koṭṭhāse pañcāvudhasannaddhā ^a^P3.0104^ea^  phalakahatthā hatthiassarathe āruyha saṅgāme yujjhantā viya  paccanti, taṃ sandhāyetaṃ vuttaṃ. catutthapañcamesupi eseva nayo. </p>
            </h4>
            <h4>
              <h4n> 6. asibandhakaputtasuttavaṇṇanā </h4n>
              <p>[03] 358^b^.^eb^ chaṭṭhe ^b^pacchābhūmakā^eb^ti pacchābhūmivāsino.  ^b^kāmaṇḍalukā^eb^ti sakamaṇḍaluno. ^b^sevālamālikā^eb^ti pātova  udakato sevālañceva uppalādīni ca gahetvā  udakasuddhikabhāvajānanatthāya mālaṃ katvā piḷandhanakā.  ^b^udakorohakā^eb^ti sāyaṃpātaṃ udakaṃ orohanakā.  ^b^uyyāpentī^eb^ti upari yāpenti. ^b^saññāpentī^eb^ti sammā  ñāpenti. ^b^saggaṃ nāma okkāmentī^eb^ti parivāretvā ṭhitā  ``gaccha, bho, brahmalokaṃ, gaccha, bho, brahmaloka''nti vadantā saggaṃ  pavesenti. ^b^anuparisakkeyyā^eb^ti anuparigaccheyya.  ^b^ummujjā^eb^ti ummujja uṭṭhaha. ^b^thalamuplavā^eb^ti thalamabhiruha.  ^b^tatra yāssā^eb^ti tatra yā bhaveyya. ^b^sakkharā vā kaṭhalā  vā^eb^ti sakkharā ca kaṭhalā ca ^a^V3.0142^ea^. ^b^sā adhogāmī assā^eb^ti sā  adho gaccheyya, heṭṭhāgāmī bhaveyya. ^b^adhogacchā^eb^ti heṭṭhā gaccha. </p>
            </h4>
            <h4>
              <h4n> 7. khettūpamasuttavaṇṇanā </h4n>
              <p>[03] 359^b^.^eb^ sattame ^a^M3.0142^ea^ ^b^jaṅgala^eb^nti thaddhaṃ na mudu.  ^b^ūsara^eb^nti sañjātaloṇaṃ. ^b^pāpabhūmī^eb^ti lāmakabhūmibhāgaṃ.  ^b^maṃdīpā^eb^tiādīsu ahaṃ dīpo patiṭṭhā etesanti maṃdīpā. ahaṃ  leṇo allīyanaṭṭhānaṃ etesanti ^b^maṃleṇā^eb^. ahaṃ tāṇaṃ rakkhā  etesanti ^b^maṃtāṇā^eb^. ahaṃ saraṇaṃ bhayanāsanaṃ etesanti  ^b^maṃsaraṇā. viharantī^eb^ti maṃ evaṃ katvā viharanti.</p>
              <p>[03] ^b^gobhattampī^eb^ti dhaññaphalassa abhāvena lāyitvā  kalāpakalāpaṃ bandhitvā ṭhapitaṃ gimhakāle gunnampi khādanaṃ  bhavissatīti attho. ^b^udakamaṇiko^eb^ti kucchiyaṃ maṇikamekhalāya  evaṃ laddhanāmo bhājanaviseso. ^b^ahārī aparihārī^eb^ti udakaṃ na  harati na pariharati, na pariyādiyatīti attho. iti ^a^P3.0105^ea^  imasmiṃ sutte sakkaccadhammadesanāva kathitā. buddhānañhi  asakkaccadhammadesanā nāma natthi. sīhasamānavuttino hi buddhā, yathā  sīho pabhinnavaravāraṇassapi sasabiḷārādīnampi gahaṇatthāya  ekasadisameva vegaṃ karoti, evaṃ buddhāpi ekassa desentāpi dvinnaṃ  bahūnaṃ bhikkhuparisāya bhikkhuniupāsakaupāsikāparisāyapi  titthiyānampi desentā sakkaccameva desenti. catasso pana parisā  saddahitvā okappetvā suṇantīti tāsaṃ desanā sakkaccadesanā nāma  jātā. </p>
            </h4>
            <h4>
              <h4n> 8. saṅkhadhamasuttavaṇṇanā </h4n>
              <p>[03] 360^b^.^eb^ aṭṭhame ^b^yaṃbahulaṃ yaṃbahula^eb^nti iminā  nigaṇṭho attanāva attano vādaṃ bhindati. tasmā bhagavā ^b^evaṃ  sante na koci āpāyiko^eb^tiādimāha. purimāni pana cattāri  padāni diṭṭhiyā paccayā honti. tasmā tesupi ādīnavaṃ dassento  ^b^idha, gāmaṇi, ekacco satthā evaṃvādī hotī^eb^tiādimāha. tattha  ^b^ahampamhī^eb^ti ahampi amhi.</p>
              <p>[03] ^b^mettāsahagatenā^eb^tiādīsu yaṃ vattabbaṃ, taṃ sabbaṃ saddhiṃ  bhāvanānayena visuddhimagge vuttameva. ^a^V3.0143^ea^ ^b^seyyathāpi, gāmaṇi, balavā  saṅkhadhamo^eb^tiādi pana idha apubbaṃ. tattha ^b^balavā^eb^ti  balasampanno. ^b^saṅkhadhamo^eb^ti saṅkhadhamako.  ^b^appakasirenā^eb^ti akicchena adukkhena. dubbalo hi saṅkhadhamo  saṅkhaṃ dhamantopi ^a^M3.0143^ea^ na sakkoti catasso disā sarena viññāpetuṃ, nāssa  saṅkhasaddo sabbato pharati, balavato pana vipphāriko hoti, tasmā  ``balavā''ti āha.</p>
              <p>[03] ^b^mettāya cetovimuttiyā^eb^ti ettha ``mettā''ti vutte  upacāropi appanāpi vaṭṭati, ``cetovimuttī''ti vutte pana appanāva  vaṭṭati. ^b^yaṃ pamāṇakataṃ kamma^eb^nti pamāṇakataṃ kammaṃ nāma  kāmāvacaraṃ vuccati, appamāṇakataṃ kammaṃ nāma rūpāvacaraṃ. tañhi  pamāṇaṃ atikkamitvā odhisakānodhisakadisāpharaṇavasena vaḍḍhetvā  katattā appamāṇakatanti vuccati.</p>
              <p>[03] ^b^na taṃ tatrāvasissati, na taṃ tatrāvatiṭṭhatī^eb^ti taṃ  kāmāvacarakammaṃ ^a^P3.0106^ea^ tasmiṃ rūpārūpāvacarakamme na  ohīyati na tiṭṭhati. kiṃ vuttaṃ hoti? taṃ kāmāvacarakammaṃ tassa  rūpārūpāvacarakammassa antarā laggituṃ vā ṭhātuṃ vā  rūpārūpāvacarakammaṃ pharitvā pariyādiyitvā attano okāsaṃ gahetvā  patiṭṭhātuṃ vā na sakkoti. atha kho rūpārūpāvacarakammameva  kāmāvacaraṃ mahogho viya parittaṃ udakaṃ pharitvā pariyādiyitvā  attano okāsaṃ katvā tiṭṭhati, tassa vipākaṃ paṭibāhitvā sayameva  brahmasahabyataṃ upanetīti. iti idaṃ suttaṃ ādimhi kilesavasena  vuṭṭhāya avasāne brahmavihāravasena gahitattā yathānusandhināva gataṃ. </p>
            </h4>
            <h4>
              <h4n> 9. kulasuttavaṇṇanā </h4n>
              <p>[03] 361^b^.^eb^ navame ^b^dubbhikkhā^eb^ti dullabhabhikkhā.  ^b^dvīhitikā^eb^ti ``jīvissāma nu kho na nu kho''ti evaṃ  pavattaīhitikā. ``duhitikā''tipi pāṭho. ayameva attho.  dukkhā īhiti ettha na sakkā koci payogo sukhena kātunti  ^b^duhitikā^eb^. tattha tattha matamanussānaṃ vippakiṇṇāni setāni  aṭṭhikāni etthāti ^b^setaṭṭhikā. salākāvuttā^eb^ti salākamattavuttā,  yaṃ tattha vuttaṃ vāpitaṃ, taṃ salākamattameva ahosi, phale na janayatīti  attho.</p>
              <p>[03] ^b^uggilitu^eb^nti ^a^M3.0144^ea^ dve ante mocetvā kathetuṃ asakkonto  uggilituṃ bahi nīharituṃ na sakkhīti ^a^V3.0144^ea^. ^b^ogilitu^eb^nti pucchāya  dosaṃ disvā hāretuṃ asakkonto ogilituṃ anto pavesetuṃ na sakkhīti.</p>
              <p>[03] ^b^ito so gāmaṇi ekanavutikappe^eb^ti bhagavā kathayamānova  yāva nikkhanto nāsikavāto na puna pavisati, tāvatakena kālena  ekanavutikappe anussari ``atthi nu kho kiñci kule  pakkabhikkhādānena upahatapubba''nti parijānanatthaṃ. athekampi ^a^P3.0107^ea^  apassanto ``ito so, gāmaṇī''tiādimāha. idāni  dānādīnaṃ ānisaṃsaṃ kathento ^b^atha kho yāni tāni kulāni  aḍḍhānī^eb^ti dhammadesanaṃ ārabhi. tattha ^b^dānasambhūtānī^eb^ti  dānena sambhūtāni nibbattāni. sesapadadvayepi eseva nayo. ettha  pana ^b^saccaṃ nāma^eb^ saccavāditā. ^b^sāmaññaṃ nāma^eb^ sesasīlaṃ.  ^b^vikiratī^eb^ti ayogena vaḷañjento vippakirati.  ^b^vidhamatī^eb^ti dhamento viya nāseti. ^b^viddhaṃsetī^eb^ti nāseti.  ^b^aniccatā^eb^ti hutvā abhāvo bahunāpi kālena saṅgatānaṃ  khaṇeneva antaradhānaṃ. </p>
            </h4>
            <h4>
              <h4n> 10. maṇicūḷakasuttavaṇṇanā </h4n>
              <p>[03] 362^b^.^eb^ dasame ^b^taṃ parisaṃ etadavocā^eb^ti tassa kira  evaṃ ahosi ``kulaputtā pabbajantā puttadārañceva jātarūparajatañca  pahāyeva pabbajanti, na ca sakkā yaṃ pahāya pabbajitā, taṃ tehi  gahetu''nti nayaggāhe ṭhatvā ``mā ayyo''tiādivacanaṃ avoca.  ^b^ekaṃseneta^eb^nti etaṃ pañcakāmaguṇakappanaṃ assamaṇadhammo  asakyaputtiyadhammoti ekaṃsena dhāreyyāsi.</p>
              <p>[03] ^b^tiṇa^eb^nti senāsanacchadanatiṇaṃ. ^b^pariyesitabba^eb^nti  tiṇacchadane vā iṭṭhakacchadane vā gehe palujjante yehi taṃ kāritaṃ, tesaṃ  santikaṃ gantvā ``tumhehi kāritasenāsanaṃ ovassati, na sakkā tattha  vasitu''nti ācikkhitabbaṃ. manussā sakkontā karissanti,  asakkontā ``tumhe vaḍḍhakiṃ gahetvā kārāpetha, mayaṃ te  saññāpessāmā''ti vakkhanti. evaṃ vutte kāretvā tesaṃ  ācikkhitabbaṃ. manussā vaḍḍhakīnaṃ dātabbaṃ dassanti. sace  āvāsasāmikā natthi, aññesampi bhikkhācāravattena ārocetvā kāretuṃ  vaṭṭati. idaṃ sandhāya ``pariyesitabba''nti vuttaṃ.</p>
              <p>[03] ^b^dāru^eb^nti ^a^V3.0145^ea^ ^a^M3.0145^ea^ senāsane gopānasiādīsu palujjamānesu  tadatthāya dāruṃ. ^b^sakaṭa^eb^nti gihivikataṃ katvā tāvakālikasakaṭaṃ.  na kevalañca sakaṭameva, aññampi vāsipharasukuddālādiupakaraṇaṃ evaṃ  pariyesituṃ vaṭṭati. ^b^puriso^eb^ti hatthakammavasena puriso  pariyesitabbo. yaṃkiñci hi purisaṃ ``hatthakammaṃ ^a^P3.0108^ea^,  āvuso, katvā dassasī''ti vatvā ``dassāmi, bhante,''ti  vutte ``idañcidañca karohī''ti yaṃ icchati, taṃ kāretuṃ vaṭṭati.  ^b^na tvevāhaṃ, gāmaṇi, kenaci pariyāyenā^eb^ti jātarūparajataṃ panāhaṃ  kenacipi kāraṇena pariyesitabbanti na vadāmi. </p>
            </h4>
            <h4>
              <h4n> 11. bhadrakasuttavaṇṇanā </h4n>
              <p>[03] 363^b^.^eb^ ekādasame ^b^mallesū^eb^ti evaṃnāmake janapade.  ^b^vadhenā^eb^ti māraṇena. ^b^jāniyā^eb^ti dhanajāniyā.  ^b^akālikena pattenā^eb^ti na kālantarena pattena, kālaṃ  anatikkamitvāva pattenāti attho. ^b^ciravāsī nāma kumāro^eb^ti  evaṃnāmako tassa putto. ^b^bahi āvasathe paṭivasatī^eb^ti bahinagare  kiñcideva sippaṃ uggaṇhanto vasati. imasmiṃ sutte vaṭṭadukkhaṃ  kathitaṃ. </p>
            </h4>
            <h4>
              <h4n> 12. rāsiyasuttavaṇṇanā </h4n>
              <p>[03] 364^b^.^eb^ dvādasame ^b^rāsiyo^eb^ti rāsiṃ katvā pañhassa  pucchitattā rāsiyoti evaṃ dhammasaṅgāhakattherehi gahitanāmo.  ^b^tapassi^eb^nti tapanissitakaṃ. ^b^lūkhajīvi^eb^nti lūkhajīvikaṃ.  ^b^antā^eb^ti koṭṭhāsā. ^b^gāmo^eb^ti gāmmo. gammotipi  pāṭho, gāmavāsīnaṃ dhammoti attho. ^b^attakilamathānuyogo^eb^ti  attano kilamathānuyogo, sarīradukkhakaraṇanti attho.</p>
              <p>[03] kasmā panettha kāmasukhallikānuyogo gahito, kasmā  attakilamathānuyogo, kasmā majjhimā paṭipadāti?  kāmasukhallikānuyogo tāva kāmabhogīnaṃ dassanatthaṃ gahito,  attakilamathānuyogo tapanissitakānaṃ, majjhimā paṭipadā tiṇṇaṃ  nijjaravatthūnaṃ dassanatthaṃ gahitā. kiṃ etesaṃ dassane payojananti?  ime dve ante pahāya tathāgato majjhimāya paṭipadāya sammāsambodhiṃ  patto. so kāmabhoginopi na sabbe garahati na pasaṃsati,  tapanissitakepi na sabbe garahati na ^a^M3.0146^ea^ pasaṃsati, garahitabbayuttakeyeva  garahati, pasaṃsitabbayuttake ^a^P3.0109^ea^ pasaṃsatīti  imassatthassa pakāsanaṃ etesaṃ dassane payojananti veditabbaṃ.</p>
              <p>[03] idāni ^a^V3.0146^ea^ tamatthaṃ pakāsento ^b^tayo khome, gāmaṇi,  kāmabhogino^eb^tiādimāha. tattha ^b^sāhasenā^eb^ti sāhasikakammena.  ^b^na saṃvibhajatī^eb^ti mittasahāyasandiṭṭhasambhattānaṃ saṃvibhāgaṃ na  karoti. ^b^na puññāni karotī^eb^ti anāgatabhavassa paccayabhūtāni  puññāni na karoti. ^b^dhammādhammenā^eb^ti dhammena ca adhammena ca.  ^b^ṭhānehī^eb^ti kāraṇehi. ^b^sacchikarotī^eb^ti kathaṃ attānaṃ  ātāpento paritāpento sacchikaroti? caturaṅgavīriyavasena ca  dhutaṅgavasena ca. ^b^tisso sandiṭṭhikā nijjarā^eb^ti ettha ekopi  maggo tiṇṇaṃ kilesānaṃ nijjaraṇatāya tisso nijjarāti vuttoti. </p>
            </h4>
            <h4>
              <h4n> 13. pāṭaliyasuttavaṇṇanā </h4n>
              <p>[03] 365^b^.^eb^ terasame ^b^dūteyyānī^eb^ti dūtakammāni  paṇṇāni ceva mukhasāsanāni ca. ^b^pāṇātipātañcāha^eb^nti idaṃ  kasmā āraddhaṃ? na kevalaṃ ahaṃ māyaṃ jānāmi, aññampi idañcidañca  jānāmīti sabbaññubhāvadassanatthaṃ āraddhaṃ. ^b^santi hi, gāmaṇi,  eke samaṇabrāhmaṇā^eb^ti idaṃ sesasamaṇabrāhmaṇānaṃ laddhiṃ dassetvā tassā  pajahāpanatthaṃ āraddhaṃ.</p>
              <p>[03] ^b^mālī kuṇḍalī^eb^ti mālāya mālī, kuṇḍalehi kuṇḍalī.  ^b^itthikāmehī^eb^ti itthīhi saddhiṃ kāmā itthikāmā, tehi  itthikāmehi. ^b^āvasathāgāra^eb^nti kulagharassa ekasmiṃ ṭhāne  ekekasseva sukhanivāsatthāya kataṃ vāsāgāraṃ. ^b^tenāhaṃ yathāsatti  yathābalaṃ saṃvibhajāmī^eb^ti tassāhaṃ attano sattianurūpena ceva  balānurūpena ca saṃvibhāgaṃ karomi. ^b^ala^eb^nti yuttaṃ.  ^b^kaṅkhaniye ṭhāne^eb^ti kaṅkhitabbe kāraṇe. ^b^cittasamādhi^eb^nti  tasmiṃ dhammasamādhismiṃ ṭhito tvaṃ saha vipassanāya catunnaṃ maggānaṃ  vasena cittasamādhiṃ sace paṭilabheyyāsīti dasseti.  ^b^apaṇṇakatāya^eb^ ^a^P3.0110^ea^ ^b^mayha^eb^nti ayaṃ paṭipadā  mayhaṃ apaṇṇakatāya anaparādhakatāya eva saṃvattatīti attho.  ^b^kaṭaggāho^eb^ti jayaggāho.</p>
              <p>[03] ^b^ayaṃ kho, gāmaṇi, dhammasamādhi, tatra ce tvaṃ cittasamādhiṃ  paṭilabheyyāsī^eb^ti ettha ^b^dhammasamādhī^eb^ti dasakusalakammapathadhammā,  ^b^cittasamādhī^eb^ti saha vipassanāya ^a^M3.0147^ea^ cattāro maggā. atha vā  ``pāmojjaṃ jāyati, pamuditassa pīti jāyatī''ti (a0 ni0   5.26) evaṃ vuttā pāmojjapītipassaddhisukhasamādhisaṅkhātā pañca  dhammā dhammasamādhi nāma, cittasamādhi pana saha vipassanāya  ^a^V3.0147^ea^ cattāro maggāva. atha vā dasakusalakammapathā cattāro brahmavihārā   cāti ayaṃ dhammasamādhi nāma, taṃ dhammasamādhiṃ pūrentassa uppannā cittekaggatā  cittasamādhi nāma. ^b^evaṃ tvaṃ imaṃ kaṅkhādhammaṃ pajaheyyāsī^eb^ti  evaṃ tvaṃ imasmiṃ vuttappabhede dhammasamādhismiṃ ṭhito sace evaṃ  cittasamādhiṃ paṭilabheyyāsi, ekaṃsenetaṃ kaṅkhaṃ pajaheyyāsīti attho.  sesaṃ sabbattha vuttanayamevāti. </p>
              <p>[06] gāmaṇisaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 9. asaṅkhatasaṃyuttaṃ </h2n>
          <h3>
            <h3n> 1. paṭhamavaggo </h3n>
            <h4>
              <h4n> 1-11. kāyagatāsatisuttādivaṇṇanā </h4n>
              <p>[03] 366-376^b^.^eb^ asaṅkhatasaṃyutte ^a^V3.0148^ea^ ^a^M3.0148^ea^ ^a^P3.0111^ea^  ^b^asaṅkhata^eb^nti akataṃ. ^b^hitesinā^eb^ti hitaṃ esantena.  ^b^anukampakenā^eb^ti anukampamānena. ^b^anukampaṃ upādāyā^eb^ti  anukampaṃ cittena pariggahetvā, paṭiccātipi vuttaṃ hoti. ^b^kataṃ vo  taṃ mayā^eb^ti taṃ mayā imaṃ asaṅkhatañca asaṅkhatamaggañca desentena  tumhākaṃ kataṃ. ettakameva hi anukampakassa satthu kiccaṃ, yadidaṃ  aviparītadhammadesanā. ito paraṃ pana paṭipatti nāma sāvakānaṃ kiccaṃ.  tenāha ^b^etāni, bhikkhave, rukkhamūlāni...pe0... amhākaṃ  anusāsanī^eb^ti iminā rukkhamūlasenāsanaṃ dasseti.  ^b^suññāgārānī^eb^ti iminā janavivittaṃ ṭhānaṃ. ubhayena ca  yogānurūpaṃ senāsanaṃ ācikkhati, dāyajjaṃ niyyāteti.</p>
              <p>[03] ^b^jhāyathā^eb^ti ārammaṇūpanijjhānena aṭṭhatiṃsārammaṇāni,  lakkhaṇūpanijjhānena ca aniccādito khandhāyatanādīni  upanijjhāyatha, samathañca vipassanañca vaḍḍhethāti vuttaṃ hoti.  ^b^mā pamādatthā^eb^ti mā pamajjittha. ^b^mā pacchā vippaṭisārino  ahuvatthā^eb^ti ye hi pubbe daharakāle arogakāle  sattasappāyādisampattikāle satthu sammukhībhāvakāle ca  yonisomanasikārarahitā rattindivaṃ maṅkulabhattaṃ hutvā seyyasukhaṃ  middhasukhaṃ anubhontā pamajjanti, te pacchā jarākāle rogakāle  maraṇakāle vipattikāle satthu parinibbutakāle ca taṃ pubbe  pamādavihāraṃ anussarantā sappaṭisandhikālakiriyañca bhāriyaṃ  sampassamānā vippaṭisārino honti. tumhe pana tādisā mā  ahuvatthāti dassento āha ^a^P3.0112^ea^ ``mā pacchā  vippaṭisārino ahuvatthā''ti.</p>
              <p>[03] ^b^ayaṃ ^a^V3.0149^ea^ vo amhākaṃ anusāsanī^eb^ti ayaṃ amhākaṃ santikā  ``jhāyatha mā pamādatthā''ti tumhākaṃ anusāsanī, ovādoti vuttaṃ  hoti. </p>
            </h4>
          </h3>
          <h3>
            <h3n> 2. dutiyavaggo </h3n>
            <h4>
              <h4n> 1-33. asaṅkhatasuttādivaṇṇanā </h4n>
              <p>[03] 377-409^b^.^eb^ ^b^kāye^eb^ ^a^M3.0149^ea^ ^b^kāyānupassī^eb^tiādīsu yaṃ vattabbaṃ,  taṃ parato vakkhāma.</p>
              <p>[03] ^b^anata^eb^ntiādīsu taṇhānatiyā abhāvena anataṃ. catunnaṃ  āsavānaṃ abhāvena ^b^anāsavaṃ^eb^. paramatthasaccatāya ^b^saccaṃ^eb^.  vaṭṭassa parabhāgaṭṭhena ^b^pāraṃ^eb^. saṇhaṭṭhena ^b^nipuṇaṃ^eb^. suṭṭhu  duddasatāya ^b^sududdasaṃ^eb^. jarāya ajaritattā ^b^ajajjaraṃ^eb^.  thiraṭṭhena ^b^dhuvaṃ^eb^. apalujjanatāya ^b^apalokitaṃ^eb^.  cakkhuviññāṇena apassitabbattā ^b^anidassanaṃ^eb^.  taṇhāmānadiṭṭhipapañcānaṃ abhāvena ^b^nippapañcaṃ^eb^.</p>
              <p>[03] santabhāvaṭṭhena ^b^santaṃ^eb^. maraṇābhāvena ^b^amataṃ^eb^.  uttamaṭṭhena ^b^paṇītaṃ^eb^. sassirikaṭṭhena ^b^sivaṃ^eb^. nirupaddavatāya  ^b^khemaṃ^eb^. taṇhākkhayassa paccayattā ^b^taṇhakkhayaṃ^eb^.</p>
              <p>[03] vimhāpanīyaṭṭhena accharaṃ paharitabbayuttakanti ^b^acchariyaṃ^eb^.  abhūtameva bhūtaṃ ajātaṃ hutvā atthīti vā ^b^abbhutaṃ^eb^. niddukkhattā  ^b^anītikaṃ^eb^. niddukkhasabhāvattā ^b^anītikadhammaṃ^eb^.  vānābhāvena ^b^nibbānaṃ^eb^. byābajjhābhāveneva ^b^abyābajjhaṃ^eb^.  virāgādhigamassa paccayato ^b^virāgaṃ^eb^. paramatthasuddhitāya  ^b^suddhi^eb^. tīhi bhavehi muttatāya ^b^mutti^eb^. kāmālayānaṃ  abhāvena ^b^anālayaṃ^eb^. patiṭṭhaṭṭhena ^b^dīpaṃ^eb^. allīyitabbayuttaṭṭhena  ^b^leṇaṃ^eb^. tāyanaṭṭhena ^b^tāṇaṃ^eb^. bhayasaraṇaṭṭhena ^b^saraṇaṃ,^eb^  bhayanāsananti attho. paraṃ ayanaṃ gati patiṭṭhāti ^b^parāyaṇaṃ^eb^.  sesamettha vuttanayamevāti. </p>
              <p>[06] asaṅkhatasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 10. abyākatasaṃyuttaṃ </h2n>
          <h3>
            <h3n> </h3n>
            <h4>
              <h4n> 1. khemāsuttavaṇṇanā </h4n>
              <p>[03] 410^b^.^eb^ abyākatasaṃyuttassa ^a^V3.0150^ea^ ^a^P3.0113^ea^  ^a^M3.0150^ea^ paṭhame ^b^khemā^eb^ti gihikāle bimbisārassa upāsikā   saddhāpabbajitā mahātherī ``etadaggaṃ, bhikkhave, mama sāvikānaṃ bhikkhunīnaṃ  mahāpaññānaṃ yadidaṃ khemā''ti evaṃ bhagavatā mahāpaññatāya etadagge  ṭhapitā. ^b^paṇḍitā^eb^ti paṇḍiccena samannāgatā. ^b^viyattā^eb^ti  veyyattiyena samannāgatā. ^b^medhāvinī^eb^ti medhāya paññāya  samannāgatā. ^b^bahussutā^eb^ti pariyattibāhusaccenapi  paṭivedhabāhusaccenapi samannāgatā.</p>
              <p>[03] ^b^gaṇako^eb^ti acchiddakagaṇanāya kusalo. ^b^muddiko^eb^ti  aṅgulimuddāya gaṇanāya kusalo. ^b^saṅkhāyako^eb^ti piṇḍagaṇanāya  kusalo. ^b^gambhīro^eb^ti caturāsītiyojanasahassagambhīro.  ^b^appameyyo^eb^ti āḷhakagaṇanāya appameyyo.  ^b^duppariyogāho^eb^ti āḷhakagaṇanāya pamāṇagahaṇatthaṃ durogāho.  ^b^yena rūpena tathāgata^eb^nti yena rūpena dīgho rasso sāmo  odātoti sattasaṅkhātaṃ tathāgataṃ paññapeyya. ^b^taṃ rūpaṃ tathāgatassa  pahīna^eb^nti taṃ vuttappakārarūpaṃ samudayappahānena sabbaññutathāgatassa  pahīnaṃ. ^b^rūpasaṅkhāya vimutto^eb^ti āyatiṃ rūpassa anuppattiyā  rūpārūpakoṭṭhāsenapi evarūpo nāma bhavissatīti vohārassapi  paṭipassaddhattā rūpapaṇṇattiyāpi vimutto. ^b^gambhīro^eb^ti  ajjhāsaya gambhīratāya ca guṇagambhīratāya ca gambhīro. tassa evaṃ  guṇagambhīrassa sato sabbaññutathāgatassa yaṃ upādāya sattasaṅkhāto  tathāgatoti paññatti hoti, tadabhāvena tassā paññattiyā abhāvaṃ  passantassa ayaṃ sattasaṅkhāto ^b^hoti tathāgato paraṃ maraṇā^eb^ti  idaṃ vacanaṃ na upeti na yujjati, ^b^na hoti tathāgato paraṃ  maraṇā^eb^tiādivacanampi na upeti na yujjatīti attho.</p>
              <p>[03] ^b^saṃsandissatī^eb^ti ^a^P3.0114^ea^ ekaṃ bhavissati.  ^b^samessatī^eb^ti nirantaraṃ bhavissati. ^b^na virodhayissatī^eb^ti  ^a^V3.0151^ea^ na viruddhaṃ padaṃ bhavissati. ^b^aggapadasmi^eb^nti desanāya.  desanā hi idha aggapadanti adhippetā. </p>
            </h4>
            <h4>
              <h4n> 2. anurādhasuttavaṇṇanā </h4n>
              <p>[03] 411^b^.^eb^ dutiyaṃ ^a^M3.0151^ea^ ^b^khandhiyavagge^eb^ vitthāritameva,  abyākatādhikārato pana idha vuttaṃ. </p>
            </h4>
            <h4>
              <h4n> 3-8. paṭhamasāriputtakoṭṭhikasuttādivaṇṇanā </h4n>
              <p>[03] 412-417^b^.^eb^ tatiye ^b^rūpagatameta^eb^nti rūpamattametaṃ.  ettha rūpato añño koci satto nāma na upalabbhati, rūpe pana sati  nāmamattaṃ etaṃ hotīti dasseti. ^b^vedanāgatameta^eb^ntiādīsupi  eseva nayo. ^b^ayaṃ kho āvuso hetū^eb^ti ayaṃ rūpādīni  muñcitvā anupalabbhiyasabhāvo hetu, yenetaṃ abyākataṃ bhagavatāti.  catutthādīni uttānatthāneva. </p>
            </h4>
            <h4>
              <h4n> 9. kutūhalasālāsuttavaṇṇanā </h4n>
              <p>[03] 418^b^.^eb^ navame ^b^kutūhalasālāya^eb^nti kutūhalasālā  nāma paccekasālā natthi, yattha pana nānātitthiyā samaṇabrāhmaṇā  nānāvidhaṃ kathaṃ pavattenti, sā bahūnaṃ ``ayaṃ kiṃ vadati, ayaṃ kiṃ  vadatī''ti kutūhaluppavattiṭṭhānato kutūhalasālāti vuccati. ^b^dūrampi  gacchatī^eb^ti yāva ābhassarabrahmalokā gacchati. ^b^imañca kāyaṃ  nikkhipatī^eb^ti cuticittena nikkhipati. ^b^anupapanno hotī^eb^ti  cutikkhaṇeyeva paṭisandhicittassa anuppannattā anupapanno hoti. </p>
            </h4>
            <h4>
              <h4n> 10. ānandasuttavaṇṇanā </h4n>
              <p>[03] 419^b^.^eb^ dasame ^a^P3.0115^ea^ ^b^tesametaṃ saddhiṃ  abhavissā^eb^ti tesaṃ laddhiyā saddhiṃ etaṃ abhavissa.^b^ anulomaṃ  abhavissa ñāṇassa uppādāya sabbe dhammā anattā^eb^ti yaṃ etaṃ  ``sabbe dhammā anattā''ti vipassanāñāṇaṃ uppajjati, api nu me  tassa anulomaṃ abhavissāti attho. </p>
            </h4>
            <h4>
              <h4n> 11. sabhiyakaccānasuttavaṇṇanā </h4n>
              <p>[03] 420^b^.^eb^ ekādasame ^a^V3.0152^ea^ ^a^M3.0152^ea^ ^b^etamettakena ettakamevā^eb^ti  āvuso yassāpi etaṃ ettakena kālena ``hetumhi sati rūpītiādi  paññāpanā hoti, asati na hotī''ti byākaraṇaṃ bhaveyya, tassa  ettakameva bahu. ^b^ko pana vādo atikkante^eb^ti atikkante pana  atimanāpe dhammadesanānaye vādoyeva ko, natthi vādo, chinnā kathāti. </p>
              <p>[06] abyākatasaṃyuttavaṇṇanā niṭṭhitā. </p>
              <p>[06] iti sāratthappakāsiniyā saṃyuttanikāya-aṭṭhakathāya  </p>
              <p>[06] saḷāyatanavaggavaṇṇanā niṭṭhitā.</p>
            </h4>
          </h3>
        </h2>
      </h1>
    </h0>
  </ha>
</body>
