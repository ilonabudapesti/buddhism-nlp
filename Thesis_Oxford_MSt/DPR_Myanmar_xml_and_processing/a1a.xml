<?xml version="1.0"?>
<body>
  <p>[06].. namo tassa bhagavato arahato sammāsambuddhassa.. </p>
  <h>[19] aṅguttaranikāye </h>
  <ha>
    <han> ekakanipāta-aṭṭhakathā </han>
    <h0>
      <h0n> ganthārambhakathā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[21] ``karuṇāsītalahadayaṃ ^a^V1.0001^ea^ ^a^P1.0001^ea^  ^a^M1.0001^ea^, paññāpajjotavihatamohatamaṃ. </p>
              <p>[22] sanarāmaralokagaruṃ, vande ^b^sugataṃ^eb^ gativimuttaṃ.. </p>
              <p>[21] ``buddhopi buddhabhāvaṃ, bhāvetvā ceva sacchikatvā ca. </p>
              <p>[22] yaṃ upagato gatamalaṃ, vande tamanuttaraṃ ^b^dhammaṃ^eb^.. </p>
              <p>[21] ``sugatassa orasānaṃ, puttānaṃ mārasenamathanānaṃ. </p>
              <p>[22] aṭṭhannampi samūhaṃ, sirasā vande ^b^ariyasaṅghaṃ^eb^.. </p>
              <p>[21] ``iti ^a^V1.0002^ea^ me pasannamatino, ratanattayavandanāmayaṃ puññaṃ. </p>
              <p>[22] yaṃ suvihatantarāyo, hutvā tassānubhāvena.. </p>
              <p>[21] ``ekakadukādipaṭimaṇḍitassa ^b^aṅguttarāgamavarassa^eb^. </p>
              <p>[22] dhammakathikapuṅgavānaṃ, vicittapaṭibhānajananassa.. </p>
              <p>[21] ``atthappakāsanatthaṃ, ^b^aṭṭhakathā^eb^ ādito vasisatehi. </p>
              <p>[22] pañcahi yā saṅgītā, anusaṅgītā ca pacchāpi.. </p>
              <p>[21] ``sīhaḷadīpaṃ pana ābhatātha vasinā mahāmahindena. </p>
              <p>[22] ṭhapitā sīhaḷabhāsāya, dīpavāsīnamatthāya.. </p>
              <p>[21] ``apanetvāna ^a^M1.0002^ea^ ^a^P1.0002^ea^ tatohaṃ, sīhaḷabhāsaṃ  manoramaṃ bhāsaṃ. </p>
              <p>[22] tantinayānucchavikaṃ, āropento vigatadosaṃ.. </p>
              <p>[21] ``samayaṃ avilomento, therānaṃ theravaṃsadīpānaṃ. </p>
              <p>[22] sunipuṇavinicchayānaṃ, mahāvihāre nivāsīnaṃ.. </p>
              <p>[21] ``hitvā punappunāgatamatthaṃ, atthaṃ pakāsayissāmi. </p>
              <p>[22] sujanassa ca tuṭṭhatthaṃ, ciraṭṭhitatthañca dhammassa.. </p>
              <p>[21] ``sāvatthipabhūtīnaṃ, nagarānaṃ vaṇṇanā katā heṭṭhā. </p>
              <p>[22] dīghassa majjhimassa ca, yā me atthaṃ vadantena.. </p>
              <p>[21] ``vitthāravasena sudaṃ, vatthūni ca tattha yāni vuttāni. </p>
              <p>[22] tesampi na idha bhiyyo, vitthārakathaṃ karissāmi.. </p>
              <p>[21] ``suttānaṃ ^a^V1.0003^ea^ pana atthā, na vinā vatthūhi ye pakāsanti. </p>
              <p>[22] tesaṃ pakāsanatthaṃ, vatthūnipi dassayissāmi.. </p>
              <p>[21] ``sīlakathā dhutadhammā, kammaṭṭhānāni ceva sabbāni. </p>
              <p>[22] cariyāvidhānasahito, jhānasamāpattivitthāro.. </p>
              <p>[21] ``sabbā ca abhiññāyo, paññāsaṅkalananicchayo ceva. </p>
              <p>[22] khandhādhātāyatanindriyāni, ariyāni ceva cattāri.. </p>
              <p>[21] ``saccāni paccayākāradesanā suparisuddhanipuṇanayā. </p>
              <p>[22] avimuttatantimaggā, vipassanābhāvanā ceva.. </p>
              <p>[21] ``iti pana sabbaṃ yasmā, ^b^visuddhimagge^eb^ mayā  suparisuddhaṃ. </p>
              <p>[22] vuttaṃ tasmā bhiyyo, na taṃ idha vicārayissāmi.. </p>
              <p>[21] ``majjhe ^b^visuddhimaggo,^eb^ esa catunnampi  āgamānañhi. </p>
              <p>[22] ṭhatvā pakāsayissati, tattha yathābhāsitamatthaṃ.. </p>
              <p>[21] ``icceva ^a^P1.0003^ea^ kato tasmā, tampi gahetvāna  saddhimetāya. </p>
              <p>[22] aṭṭhakathāya vijānatha, aṅguttaranissitaṃ attha''nti.. </p>
              <p>[06] saṃkhepakathā </p>
            </h4>
          </h3>
        </h2>
      </h1>
    </h0>
    <h0>
      <h0n> 1. rūpādivaggavaṇṇanā</h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] tattha ^a^V1.0004^ea^ ^a^M1.0003^ea^ ^b^aṅguttarāgamo^eb^ nāma ekakanipāto dukanipāto  tikanipāto catukkanipāto pañcakanipāto chakkanipāto sattakanipāto  aṭṭhakanipāto navakanipāto dasakanipāto ekādasakanipātoti  ekādasa nipātā honti. suttato -- </p>
              <p>[21] ``nava suttasahassāni, pañca suttasatāni ca. </p>
              <p>[22] sattapaññāsa suttāni, honti aṅguttarāgame''..</p>
              <p>[03] tassa nipātesu ^b^ekakanipāto^eb^ ādi, suttesu  ^b^cittapariyādānasuttaṃ^eb^. tassāpi ``evaṃ me suta''ntiādikaṃ  āyasmatā ānandena paṭhamamahāsaṅgītikāle vuttaṃ nidānamādi. sā  panesā paṭhamamahāsaṅgīti sumaṅgalavilāsiniyā dīghanikāyaṭṭhakathāya  ādimhi vitthāritā, tasmā sā tattha vitthāritanayeneva veditabbā. </p>
            </h4>
            <h4>
              <h4n> nidānavaṇṇanā </h4n>
              <p>[03] 1^b^.^eb^ yaṃ ^a^P1.0004^ea^ panetaṃ ``evaṃ me  suta''ntiādikaṃ nidānaṃ, tattha ^b^eva^eb^nti nipātapadaṃ,  ^b^me^eb^tiādīni nāmapadāni. ^b^sāvatthiyaṃ viharatī^eb^ti ettha  ^b^vī^eb^ti upasaggapadaṃ, ^b^haratī^eb^ti ākhyātapadanti iminā tāva  nayena padavibhāgo veditabbo. </p>
              <p>[01] atthato pana ^b^evaṃ^eb^saddo tāva  upamūpadesa-sampahaṃsana-garahaṇavacana-sampaṭiggahākāranidassanāvadhāraṇādi-anekatthappabhedo.  tathā hesa ``evaṃ jātena maccena, kattabbaṃ kusalaṃ bahu''nti  evamādīsu (dha0 pa0 53) upamāyaṃ āgato. ``evaṃ te  abhikkamitabbaṃ, evaṃ te paṭikkamitabba''ntiādīsu (a0 ni0   4.122) upadese. ``evametaṃ bhagavā, evametaṃ sugatā''tiādīsu  ^a^V1.0005^ea^ (a0 ni0  3.66) sampahaṃsane. ``evamevaṃ panāyaṃ vasalī yasmiṃ  vā tasmiṃ vā tassa muṇḍakassa samaṇakassa vaṇṇaṃ bhāsatī''tiādīsu  (saṃ0 ni0  1.187) garahaṇe. ``evaṃ, bhanteti kho te bhikkhū  bhagavato paccassosu''ntiādīsu (ma0 ni0 1.1) vacanasampaṭiggahe.  ``evaṃ byākho ahaṃ, bhante, bhagavatā dhammaṃ desitaṃ  ājānāmī''tiādīsu (ma0 ni0 1.398) ākāre. ``ehi tvaṃ,  māṇavaka, yena samaṇo ānando tenupasaṅkama; upasaṅkamitvā mama  ^a^M1.0004^ea^ vacanena samaṇaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ  puccha -- `subho māṇavo todeyyaputto bhavantaṃ ānandaṃ ^a^P1.0005^ea^  appābādhaṃ...pe0... phāsuvihāraṃ pucchatī'ti, evañca vadehi ``sādhu  kira bhavaṃ ānando yena subhassa māṇavassa todeyyaputtassa nivesanaṃ,  tenupasaṅkamatu anukampaṃ upādāyā''tiādīsu (dī0 ni0 1.445)  nidassane. ``taṃ kiṃ maññatha, kālāmā, ime dhammā kusalā vā  akusalā vāti? akusalā, bhante. sāvajjā vā anavajjā vāti?  sāvajjā, bhante. viññugarahitā vā viññuppasatthā vāti?  viññugarahitā, bhante. samattā samādinnā ahitāya dukkhāya  saṃvattanti no vā, kathaṃ vo ettha hotīti? samattā, bhante,  samādinnā ahitāya dukkhāya saṃvattanti, evaṃ no ettha  hotī''tiādīsu (a0 ni0  3.66) avadhāraṇe. svāyamidha  ākāranidassanāvadhāraṇesu daṭṭhabbo.</p>
              <p>[03] tattha ākāratthena ^b^evaṃ^eb^saddena etamatthaṃ dīpeti --  nānānayanipuṇaṃ anekajjhāsayasamuṭṭhānaṃ atthabyañjanasampannaṃ  vividhapāṭihāriyaṃ dhammatthadesanāpaṭivedhagambhīraṃ sabbasattānaṃ  sakasakabhāsānurūpato sotapathamāgacchantaṃ tassa bhagavato vacanaṃ  sabbappakārena ko samattho viññātuṃ, sabbathāmena pana sotukāmataṃ  janetvāpi evaṃ me sutaṃ, mayāpi ekenākārena sutanti.</p>
              <p>[03] nidassanatthena ``nāhaṃ sayambhū, na mayā idaṃ sacchikata''nti  attānaṃ parimocento ``evaṃ me sutaṃ, mayāpi evaṃ suta''nti idāni  vattabbaṃ sakalaṃ suttaṃ nidasseti.</p>
              <p>[03] avadhāraṇatthena ``etadaggaṃ, bhikkhave, mama sāvakānaṃ bhikkhūnaṃ  bahussutānaṃ yadidaṃ ānando, satimantānaṃ, gatimantānaṃ, dhitimantānaṃ,  upaṭṭhākānaṃ yadidaṃ ānando''ti (a0 ni0  1.219, 223) evaṃ  bhagavatā ^a^P1.0006^ea^, ``āyasmā ānando atthakusalo  dhammakusalo byañjanakusalo niruttikusalo pubbāparakusalo''ti (a0  ni0  5.169) evaṃ dhammasenāpatinā ca pasatthabhāvānurūpaṃ attano  dhāraṇabalaṃ dassento sattānaṃ sotukāmataṃ janeti ``evaṃ ^a^V1.0006^ea^ me sutaṃ, tañca  kho atthato vā byañjanato vā anūnamanadhikaṃ, evameva, na aññathā  daṭṭhabba''nti.</p>
              <p>[03] ^b^me^eb^saddo ^a^M1.0005^ea^ tīsu atthesu dissati. tathā hissa  ``gāthābhigītaṃ me abhojaneyya''ntiādīsu (su0 ni0 81; saṃ0  ni0  1.194) mayāti attho. ``sādhu me, bhante, bhagavā  saṃkhittena dhammaṃ desetū''tiādīsu (saṃ0 ni0  4.88) mayhanti  attho. ``dhammadāyādā me, bhikkhave, bhavathā''tiādīsu (ma0 ni0  1.29) mamāti attho. idha pana ``mayā suta''nti ca, ``mama  suta''nti ca atthadvaye yujjati.</p>
              <p>[03] ^b^suta^eb^nti ayaṃ ^b^suta^eb^saddo saupasaggo ca anupasaggo  ca  gamana-vissuta-kilinnaupacitānuyoga-sotaviññeyya-sotadvārānusāraviññātādianekatthappabhedo.  tathā hissa -- ``senāya pasuto''tiādīsu gacchantoti attho.  ``sutadhammassa passato''tiādīsu (udā0 11) vissutadhammassāti  attho. ``avassutā avassutassā''tiādīsu (pāci0 657)  kilinnākilinnassāti attho. ``tumhehi puññaṃ pasutaṃ  anappaka''ntiādīsu (khu0 pā0 7-12) upacitanti attho. ``ye  ^a^P1.0007^ea^ jhānappasutā dhīrā''tiādīsu (dha0 pa0 181)  jhānānuyuttāti attho. ``diṭṭhaṃ sutaṃ muta''ntiādīsu (ma0 ni0  1.241) sotaviññeyyanti attho. ``sutadharo  sutasannicayo''tiādīsu (ma0 ni0 1.339)  sotadvārānusāraviññātadharoti attho. idha panassa sotadvārānusārena  upadhāritanti vā upadhāraṇanti vāti attho. me-saddassa hi mayāti  atthe sati ``evaṃ mayā sutaṃ sotadvārānusārena upadhārita''nti  yujjati. mamāti atthe sati ``evaṃ mama sutaṃ sotadvārānusārena  upadhāraṇa''nti yujjati. </p>
              <p>[01] evametesu tīsu padesu ^b^eva^eb^nti  sotaviññāṇādiviññāṇakiccanidassanaṃ. ^b^me^eb^ti  vuttaviññāṇasamaṅgipuggalanidassanaṃ. ^b^suta^eb^nti  assavanabhāvapaṭikkhepato anūnādhikāviparītaggahaṇanidassanaṃ. tathā  ^b^eva^eb^nti tassā sotadvārānusārena pavattāya viññāṇavīthiyā  nānappakārena ārammaṇe pavattabhāvappakāsanaṃ. ^b^me^eb^ti attappakāsanaṃ.  ^b^suta^eb^nti dhammappakāsanaṃ. ayañhettha saṅkhepo --  ``nānappakārena ārammaṇe pavattāya viññāṇavīthiyā mayā na aññaṃ  kataṃ, idaṃ pana kataṃ, ayaṃ dhammo suto''ti.</p>
              <p>[03] tathā ^a^V1.0007^ea^ ^b^eva^eb^nti niddisitabbappakāsanaṃ. ^b^me^eb^ti  puggalappakāsanaṃ. ^b^suta^eb^nti puggalakiccappakāsanaṃ. idaṃ vuttaṃ  hoti -- yaṃ suttaṃ niddisissāmi, taṃ mayā evaṃ sutanti.</p>
              <p>[03] tathā ^a^M1.0006^ea^ ^b^eva^eb^nti yassa cittasantānassa nānākārappavattiyā  nānatthabyañjanaggahaṇaṃ hoti, tassa nānākāraniddeso. ^b^eva^eb^nti  hi ayaṃ ākārapaññatti. ^b^me^eb^ti kattuniddeso. ^b^suta^eb^nti  visayaniddeso. ettāvatā nānākārappavattena cittasantānena ^a^P1.0008^ea^  taṃsamaṅgino kattu visaye gahaṇasanniṭṭhānaṃ kataṃ hoti.</p>
              <p>[03] atha vā ^b^eva^eb^nti puggalakiccaniddeso. ^b^suta^eb^nti  viññāṇakiccaniddeso. ^b^me^eb^ti ubhayakiccayuttapuggalaniddeso.  ayaṃ panettha saṅkhepo -- mayā savanakiccaviññāṇasamaṅginā puggalena  viññāṇavasena laddhasavanakiccavohārena sutanti.</p>
              <p>[03] tattha ^b^eva^eb^nti ca ^b^me^eb^ti ca saccikaṭṭhaparamatthavasena  avijjamānapaññatti. kiñhettha taṃ paramatthato atthi, yaṃ evanti vā  meti vā niddesaṃ labhetha. ^b^suta^eb^nti vijjamānapaññatti. yañhi  taṃ ettha sotena upaladdhaṃ, taṃ paramatthato vijjamānanti. tathā  ^b^eva^eb^nti ca ^b^me^eb^ti ca taṃ taṃ upādāya vattabbato  upādāpaññatti. ^b^suta^eb^nti diṭṭhādīni upanidhāya vattabbato  upanidhāpaññatti.</p>
              <p>[03] ettha ca ^b^eva^eb^nti vacanena asammohaṃ dīpeti. na hi  sammūḷho nānappakārapaṭivedhasamattho hoti. ^b^suta^eb^nti vacanena  sutassa asammosaṃ dīpeti. yassa hi sutaṃ sammuṭṭhaṃ hoti, na so  kālantarena mayā sutanti paṭijānāti. iccassa asammohena  paññāsiddhi, asammosena pana satisiddhi. tattha paññāpubbaṅgamāya  satiyā byañjanāvadhāraṇasamatthatā, satipubbaṅgamāya paññāya  atthapaṭivedhasamatthatā. tadubhayasamatthatāyogena atthabyañjanasampannassa  dhammakosassa anupālanasamatthato dhammabhaṇḍāgārikattasiddhi.</p>
              <p>[03] aparo nayo -- ^b^eva^eb^nti vacanena yoniso manasikāraṃ  dīpeti, ayoniso manasikaroto hi nānappakārapaṭivedhābhāvato.  ^b^suta^eb^nti vacanena avikkhepaṃ dīpeti, vikkhittacittassa  savanābhāvato. tathā hi vikkhittacitto puggalo sabbasampattiyā  vuccamānopi ``na mayā sutaṃ ^a^V1.0008^ea^, puna bhaṇathā''ti bhaṇati. yoniso  manasikārena cettha attasammāpaṇidhiṃ pubbe ca katapuññataṃ ^a^P1.0009^ea^  sādheti sammā appaṇihitattassa pubbe akatapuññassa vā  tadabhāvato. tathā avikkhepena saddhammassavanaṃ sappurisūpanissayañca  ^a^M1.0007^ea^ sādheti. na hi vikkhittacitto sotuṃ sakkoti, na ca sappurise  anupassayamānassa savanaṃ atthīti.</p>
              <p>[03] aparo nayo -- yasmā ^b^``eva^eb^nti yassa cittasantānassa  nānākārappavattiyā nānatthabyañjanaggahaṇaṃ hoti, tassa  nānākāraniddeso''ti vuttaṃ. so ca evaṃ bhaddako ākāro na sammā  appaṇihitattano pubbe akatapuññassa vā hoti, tasmā ^b^eva^eb^nti  iminā bhaddakenākārena pacchimacakkadvayasampattimattano dīpeti.  ^b^suta^eb^nti savanayogena purimacakkadvayasampattiṃ. na hi  appatirūpadese vasato sappurisūpanissayavirahitassa vā savanaṃ atthi.  iccassa pacchimacakkadvayasiddhiyā āsayasuddhi siddhā hoti,  purimacakkadvayasiddhiyā payogasuddhi. tāya ca āsayasuddhiyā  adhigamabyattisiddhi, payogasuddhiyā āgamabyattisiddhi. iti  payogāsayasuddhassa āgamādhigamasampannassa vacanaṃ aruṇuggaṃ viya  sūriyassa udayato, yoniso manasikāro viya ca kusalakammassa,  arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento  ^b^evaṃ me suta^eb^ntiādimāha.</p>
              <p>[03] aparo nayo -- ^b^eva^eb^nti iminā  nānappakārapaṭivedhadīpakena vacanena attano  atthapaṭibhānapaṭisambhidāsampattisabbhāvaṃ dīpeti. ^b^suta^eb^nti  iminā sotabbabhedapaṭivedhadīpakena vacanena ^a^P1.0010^ea^  dhammaniruttipaṭisambhidāsampattisabbhāvaṃ. ^b^eva^eb^nti ca idaṃ  yoniso manasikāradīpakavacanaṃ bhāsamāno ``ete mayā dhammā manasā  anupekkhitā diṭṭhiyā suppaṭividdhā''ti dīpeti. ^b^suta^eb^nti idaṃ  savanayogadīpakavacanaṃ bhāsamāno ``bahū mayā dhammā sutā dhātā  vacasā paricitā''ti dīpeti. tadubhayenapi atthabyañjanapāripūriṃ  dīpento savane ādaraṃ janeti. atthabyañjanaparipuṇṇaṃ hi dhammaṃ  ādarena assuṇanto mahatā hitā paribāhiro hotīti ādaraṃ janetvā  sakkaccaṃ dhammo sotabboti. </p>
              <p>[01] ^b^evaṃ me suta^eb^nti iminā pana sakalena vacanena  āyasmā ānando tathāgatappaveditaṃ dhammaṃ attano adahanto  asappurisabhūmiṃ atikkamati, sāvakattaṃ paṭijānanto sappurisabhūmiṃ  okkamati. tathā asaddhammā cittaṃ vuṭṭhāpeti, saddhamme cittaṃ  patiṭṭhāpeti. ``kevalaṃ sutamevetaṃ mayā ^a^V1.0009^ea^, tasseva pana bhagavato  vacana''nti dīpento attānaṃ parimoceti ^a^M1.0008^ea^, satthāraṃ apadisati,  jinavacanaṃ appeti, dhammanettiṃ patiṭṭhāpeti.</p>
              <p>[03] apica ``evaṃ me suta''nti attanā uppāditabhāvaṃ  appaṭijānanto purimavacanaṃ vivaranto ``sammukhā paṭiggahitamidaṃ  mayā tassa bhagavato catuvesārajjavisāradassa dasabaladharassa  āsabhaṭṭhānaṭṭhāyino sīhanādanādino sabbasattuttamassa dhammissarassa  dhammarājassa dhammādhipatino dhammadīpassa dhammasaraṇassa  saddhammavaracakkavattino sammāsambuddhassa vacanaṃ, na ettha atthe vā dhamme  vā pade vā byañjane vā kaṅkhā vā vimati vā kattabbā''ti  sabbadevamanussānaṃ imasmiṃ dhamme assaddhiyaṃ vināseti, saddhāsampadaṃ  uppādeti. tenetaṃ vuccati -- </p>
              <p>[21] ``vināsayati assaddhaṃ, saddhaṃ vaḍḍheti sāsane. </p>
              <p>[22] evaṃ me sutamiccevaṃ, vadaṃ gotamasāvako''ti..</p>
              <p>[03] ^b^eka^eb^nti ^a^P1.0011^ea^ gaṇanaparicchedaniddeso.  ^b^samaya^eb^nti paricchinnaniddeso. ^b^ekaṃ samaya^eb^nti  aniyamitaparidīpanaṃ. tattha ^b^samaya^eb^saddo -- </p>
              <p>[21] ``samavāye khaṇe kāle, samūhe hetudiṭṭhisu. </p>
              <p>[22] paṭilābhe pahāne ca, paṭivedhe ca dissati''..</p>
              <p>[03] tathā hissa ``appeva nāma svepi upasaṅkameyyāma kālañca  samayañca upādāyā''ti evamādīsu (dī0 ni0 1.447) samavāyo  attho. ``ekova kho, bhikkhave, khaṇo ca samayo ca  brahmacariyavāsāyā''tiādīsu (a0 ni0  8.29) khaṇo.  ``uṇhasamayo pariḷāhasamayo''tiādīsu (pāci0 358) kālo.  ``mahāsamayo pavanasmi''ntiādīsu (dī0 ni0 2.332) samūho.  ``samayopi kho te bhaddāli appaṭividdho ahosi, bhagavā kho  sāvatthiyaṃ viharati, bhagavāpi maṃ jānissati `bhaddāli nāma bhikkhu  satthu sāsane sikkhāya aparipūrakārī'ti, ayampi kho te, bhaddāli,  samayo appaṭividdho ahosī''tiādīsu (ma0 ni0 2.135) hetu.  ``tena kho pana samayena uggāhamāno paribbājako  ^a^V1.0010^ea^ samaṇamuṇḍikāputto samayappavādake tindukācīre ekasālake mallikāya  ārāme paṭivasatī''tiādīsu (ma0 ni0 2.260) diṭṭhi. </p>
              <p>[21] ``diṭṭhe ^a^M1.0009^ea^ dhamme ca yo attho, yo cattho samparāyiko. </p>
              <p>[22] atthābhisamayā dhīro, paṇḍitoti pavuccatī''ti.. -- </p>
              <p>[25] ādīsu (saṃ0 ni0  1.129) paṭilābho.  ``sammā mānābhisamayā antamakāsi dukkhassā''tiādīsu (ma0  ni0 1.28) pahānaṃ. ``dukkhassa ^a^P1.0012^ea^ pīḷanaṭṭho  saṅkhataṭṭho santāpaṭṭho vipariṇāmaṭṭho abhisamayaṭṭho''tiādīsu (paṭi0  ma0 2.8) paṭivedho. idha panassa kālo attho. tena  saṃvacchara-utu-māsa-aḍḍhamāsa-ratti-diva-pubbaṇha-majjhanhika-sāyanha-paṭhama-majjhima-  pacchimayāma-muhuttādīsu kālappabhedabhūtesu samayesu ekaṃ samayanti  dīpeti.</p>
              <p>[03] tattha kiñcāpi etesu saṃvaccharādīsu yaṃ yaṃ suttaṃ yamhi yamhi  saṃvacchare utumhi māse pakkhe rattibhāge divasabhāge vā vuttaṃ, sabbaṃ taṃ  therassa suviditaṃ suvavatthāpitaṃ paññāya. yasmā pana ``evaṃ me sutaṃ  asukasaṃvacchare asukautumhi asukamāse asukapakkhe asukarattibhāge  asukadivasabhāge vā''ti evaṃ vutte na sakkā sukhena dhāretuṃ vā  uddisituṃ vā uddisāpetuṃ vā, bahu ca vattabbaṃ hoti, tasmā ekeneva  padena tamatthaṃ samodhānetvā ``ekaṃ samaya''nti āha.</p>
              <p>[03] ye vā ime gabbhokkantisamayo jātisamayo saṃvegasamayo  abhinikkhamanasamayo dukkarakārikasamayo māravijayasamayo  abhisambodhisamayo diṭṭhadhammasukhavihārasamayo desanāsamayo  parinibbānasamayoti evamādayo bhagavato devamanussesu ativiya  suppakāsā anekakālappabhedā eva samayā, tesu samayesu  desanāsamayasaṅkhātaṃ ekaṃ samayanti dīpeti. yo cāyaṃ  ñāṇakaruṇākiccasamayesu karuṇākiccasamayo,  attahitaparahita-paṭipattisamayesu parahita-paṭipattisamayo, sannipatitānaṃ  karaṇīyadvayasamayesu dhammikathāsamayo, desanāpaṭipattisamayesu  desanāsamayo, tesupi samayesu aññataraṃ sandhāya ``ekaṃ samaya''nti  āha.</p>
              <p>[03] kasmā ^a^P1.0013^ea^ panettha yathā abhidhamme ``yasmiṃ  samaye kāmāvacara''nti ca, ito aññesu ca suttapadesu ^a^V1.0011^ea^ ``yasmiṃ  samaye, bhikkhave, bhikkhu vivicceva kāmehī''ti ca bhummavacanena  niddeso kato, vinaye ca ``tena samayena buddho ^a^M1.0010^ea^ bhagavā''ti  karaṇavacanena niddeso kato, tathā akatvā ``ekaṃ samaya''nti  upayogavacanena niddeso katoti. tattha tathā, idha ca aññathā  atthasambhavato. tattha hi abhidhamme ito aññesu suttapadesu ca  adhikaraṇattho bhāvenabhāvalakkhaṇattho ca sambhavati. adhikaraṇaṃ hi  kālattho samūhattho ca samayo, tattha vuttānaṃ phassādidhammānaṃ  khaṇasamavāyahetusaṅkhātassa ca samayassa bhāvena tesaṃ bhāvo  lakkhīyati, tasmā tadatthajotanatthaṃ tattha bhummavacanena niddeso kato.</p>
              <p>[03] vinaye ca hetuattho karaṇattho ca sambhavati. yo hi so  sikkhāpadapaññattisamayo sāriputtādīhipi dubbiññeyyo, tena samayena  hetubhūtena karaṇabhūtena ca sikkhāpadāni paññāpayanto  sikkhāpadapaññattihetuñca apekkhamāno bhagavā tattha tattha vihāsi.  tasmā tadatthajotanatthaṃ tattha karaṇavacanena niddeso kato.</p>
              <p>[03] idha pana aññasmiñca evaṃjātike accantasaṃyogattho sambhavati.  yañhi samayaṃ bhagavā imaṃ aññaṃ vā suttantaṃ desesi, accantameva taṃ  samayaṃ karuṇāvihārena vihāsi. tasmā tadatthajotanatthaṃ idha  upayogavacananiddeso katoti. tenetaṃ vuccati -- </p>
              <p>[21] ``taṃ taṃ atthamapekkhitvā, bhummena karaṇena ca. </p>
              <p>[22] aññatra samayo vutto, upayogena so idhā''ti..</p>
              <p>[03] porāṇā pana vaṇṇayanti -- ``tasmiṃ samaye''ti vā ``tena  samayenā''ti vā ``ekaṃ samaya''nti vā abhilāpamattabhedo esa,  sabbattha bhummamevatthoti. tasmā ``ekaṃ ^a^P1.0014^ea^  samaya''nti vuttepi ``ekasmiṃ samaye''ti attho veditabbo.</p>
              <p>[03] ^b^bhagavā^eb^ti garu. garuñhi loke ``bhagavā''ti vadanti.  ayañca sabbaguṇavisiṭṭhatāya sabbasattānaṃ garu, tasmā ``bhagavā''ti  veditabbo. porāṇehipi vuttaṃ -- </p>
              <p>[21] ``bhagavāti ^a^V1.0012^ea^ vacanaṃ seṭṭhaṃ, bhagavāti vacanamuttamaṃ. </p>
              <p>[22] garu gāravayutto so, bhagavā tena vuccatī''ti..</p>
              <p>[03] apica ^a^M1.0011^ea^ -- </p>
              <p>[21] ``bhāgyavā bhaggavā yutto, bhagehi ca vibhattavā. </p>
              <p>[22] bhattavā vantagamano, bhavesu bhagavā tato''ti.. -- </p>
              <p>[25] imissāpi gāthāya vasenassa padassa vitthārato attho  veditabbo. so ca ^b^visuddhimagge^eb^ (visuddhi0 1.142, 144)  buddhānussatiniddese vuttoyeva.</p>
              <p>[03] ettāvatā cettha ^b^evaṃ me suta^eb^nti vacanena yathāsutaṃ dhammaṃ  dassento bhagavato dhammasarīraṃ paccakkhaṃ karoti. tena ``na idaṃ  atikkantasatthukaṃ pāvacanaṃ, ayaṃ vo satthā''ti satthu adassanena  ukkaṇṭhitaṃ janaṃ samassāseti. ^b^ekaṃ samayaṃ bhagavā^eb^ti vacanena  tasmiṃ samaye bhagavato avijjamānabhāvaṃ dassento rūpakāyaparinibbānaṃ  sādheti. tena ``evaṃvidhassa nāma ariyadhammassa desako  dasabaladharo vajirasaṅghātasamānakāyo sopi bhagavā parinibbuto,  kena aññena jīvite āsā janetabbā''ti jīvitamadamattaṃ janaṃ  saṃvejeti, saddhamme cassa ussāhaṃ janeti. ^b^eva^eb^nti ca bhaṇanto  desanāsampattiṃ niddisati. ^b^me suta^eb^nti sāvakasampattiṃ.  ^b^ekaṃ samaya^eb^nti kālasampattiṃ. ^b^bhagavā^eb^ti desakasampattiṃ.</p>
              <p>[03] ^b^sāvatthiya^eb^nti ^a^P1.0015^ea^ evaṃnāmake nagare.  samīpatthe cetaṃ bhummavacanaṃ. ^b^viharatī^eb^ti avisesena  iriyāpathadibbabrahmāriyavihāresu aññataravihārasamaṅgiparidīpanametaṃ.  idha pana ṭhānagamananisajjāsayanappabhedesu iriyāpathesu  aññatarairiyāpathasamāyogaparidīpanaṃ, tena ṭhitopi gacchantopi  nisinnopi sayānopi bhagavā viharaticceva veditabbo. so hi ekaṃ  iriyāpathabādhanaṃ aññena iriyāpathena vicchinditvā aparipatantaṃ  attabhāvaṃ harati pavatteti, tasmā ``viharatī''ti vuccati.</p>
              <p>[03] ^b^jetavane^eb^ti jetassa rājakumārassa vane. tañhi tena  ropitaṃ saṃvaḍḍhitaṃ paripālitaṃ, so cassa ^a^V1.0013^ea^ sāmī ahosi, tasmā  jetavananti saṅkhaṃ gataṃ, tasmiṃ jetavane. ^b^anāthapiṇḍikassa  ārāme^eb^ti anāthapiṇḍikena gahapatinā  catupaññāsahiraññakoṭipariccāgena buddhappamukhassa bhikkhusaṅghassa  niyyātitattā anāthapiṇḍikassāti saṅkhaṃ gate ārāme ^a^M1.0012^ea^. ayamettha  saṅkhepo, vitthāro pana papañcasūdaniyā majjhimaṭṭhakathāya  sabbāsavasuttavaṇṇanāyaṃ (ma0 ni0 aṭṭha0 1.14 ādayo) vutto.</p>
              <p>[03] tattha siyā -- yadi tāva bhagavā sāvatthiyaṃ viharati,  ``jetavane''ti na vattabbaṃ. atha tattha viharati, ``sāvatthiya''nti  na vattabbaṃ. na hi sakkā ubhayattha ekaṃ samayaṃ viharitunti. na  kho panetaṃ evaṃ daṭṭhabbaṃ. nanu avocumha ``samīpatthe bhummavacana''nti.  tasmā yathā gaṅgāyamunādīnaṃ samīpe goyūthāni carantāni  ``gaṅgāya caranti, yamunāya carantī''ti vuccanti, evamidhāpi yadidaṃ  sāvatthiyā samīpe jetavanaṃ, tattha viharanto vuccati ``sāvatthiyaṃ  viharati jetavane''ti. gocaragāmanidassanatthaṃ hissa sāvatthivacanaṃ,  pabbajitānurūpanivāsanaṭṭhānanidassanatthaṃ sesavacanaṃ.</p>
              <p>[03] tattha ^a^P1.0016^ea^ sāvatthivacanena āyasmā ānando  bhagavato gahaṭṭhānuggahakaraṇaṃ dasseti, jetavanādikittanena  pabbajitānuggahakaraṇaṃ. tathā purimena paccayaggahaṇato  attakilamathānuyogavivajjanaṃ, pacchimena vatthukāmappahānato  kāmasukhallikānuyogavivajjanūpāyadassanaṃ. purimena ca  dhammadesanābhiyogaṃ, pacchimena vivekādhimuttiṃ. purimena karuṇāya  upagamanaṃ, pacchimena paññāya apagamanaṃ. purimena sattānaṃ  hitasukhanipphādanādhimuttitaṃ, pacchimena parahitasukhakaraṇe nirupalepataṃ.  purimena dhammikasukhāpariccāganimittaphāsuvihāraṃ, pacchimena  uttarimanussadhammānuyoganimittaṃ. purimena manussānaṃ upakārabahulataṃ,  pacchimena devatānaṃ. purimena loke jātassa loke saṃvaḍḍhabhāvaṃ,  pacchimena lokena anupalittataṃ. purimena ``ekapuggalo, bhikkhave,  loke uppajjamāno uppajjati bahujanahitāya bahujanasukhāya  lokānukampāya atthāya hitāya sukhāya devamanussānaṃ. katamo  ekapuggalo? tathāgato arahaṃ sammāsambuddho''ti (a0 ni0   1.170) vacanato yadatthaṃ bhagavā uppanno, tadatthaparinipphādanaṃ,  pacchimena yattha uppanno, tadanurūpavihāraṃ. bhagavā hi paṭhamaṃ  lumbinivane, dutiyaṃ bodhimaṇḍeti lokiyalokuttarāya uppattiyā  vaneyeva uppanno. tenassa vaneyeva vihāraṃ dassetīti evamādinā  nayenettha atthayojanā veditabbā.</p>
              <p>[03] ^b^tatrā^eb^ti ^a^V1.0014^ea^ desakālaparidīpanaṃ. tañhi yaṃ samayaṃ viharati,  tatra samaye. yasmiñca ārāme viharati, tatra ārāmeti dīpeti.  bhāsitabbayutte ^a^M1.0013^ea^ vā desakāle dīpeti. na hi bhagavā ayutte dese vā  kāle vā dhammaṃ bhāsati. ``akālo kho tāva, bāhiyā''tiādi  (udā0 10) cettha sādhakaṃ. ^b^kho^eb^ti ^a^P1.0017^ea^  padapūraṇamatte avadhāraṇe ādikālatthe vā nipāto. ^b^bhagavā^eb^ti  lokagarudīpanaṃ. ^b^bhikkhū^eb^ti kathāsavanayuttapuggalavacanaṃ. api  cettha ``bhikkhakoti bhikkhu, bhikkhācariyaṃ ajjhupagatoti  bhikkhū''tiādinā (pārā0 45; vibha0 511) nayena vacanattho  veditabbo. ^b^āmantesī^eb^ti ālapi abhāsi sambodhesīti  ayamettha attho. aññatra pana ñāpanepi hoti. yathāha --  ``āmantayāmi vo, bhikkhave, paṭivedayāmi vo, bhikkhave''ti.  pakkosanepi. yathāha -- ``ehi tvaṃ, bhikkhu, mama vacanena sāriputtaṃ  āmantehī''ti (a0 ni0  9.11; saṃ0 ni0  2.32). </p>
              <p>[01] ^b^bhikkhavo^eb^ti āmantanākāraparidīpanaṃ. tañca  bhikkhanasīlatādiguṇayogasiddhattā vuttaṃ. bhikkhanasīlatāguṇayuttopi  hi bhikkhu, bhikkhanadhammatāguṇayuttopi bhikkhu, bhikkhane  sādhukāritāguṇayuttopīti saddavidū maññanti. tena ca nesaṃ  bhikkhanasīlatādiguṇayogasiddhena vacanena hīnādhikajanasevitaṃ vuttiṃ  pakāsento uddhatadīnabhāvaniggahaṃ karoti. ^b^bhikkhavo^eb^ti iminā  karuṇāvipphārasommahadayanayananipātapubbaṅgamena vacanena te attano  mukhābhimukhe karoti. teneva ca kathetukamyatādīpakena vacanena tesaṃ  sotukamyataṃ janeti. teneva ca sambodhanatthena sādhukaṃ  savanamanasikārepi te niyojeti. sādhukaṃ savanamanasikārāyattā hi  sāsanasampatti.</p>
              <p>[03] aparesupi devamanussesu vijjamānesu kasmā bhikkhūyeva ^a^P1.0018^ea^  āmantesīti ce? jeṭṭhaseṭṭhāsannasadāsannihitabhāvato.  sabbaparisasādhāraṇā hi bhagavato dhammadesanā. parisāya ca jeṭṭhā  bhikkhū paṭhamuppannattā, seṭṭhā anagāriyabhāvaṃ ādiṃ katvā  satthucariyānuvidhāyakattā sakalasāsanapaṭiggāhakattā ca. āsannā te  tattha nisinnesu satthusantikattā. sadāsannihitā  satthusantikāvacarattāti. apica te dhammadesanāya bhājanaṃ yathānusiṭṭhaṃ  paṭipattisabbhāvatotipi te eva āmantesi.</p>
              <p>[03] kimatthaṃ ^a^M1.0014^ea^ pana bhagavā dhammaṃ desento paṭhamaṃ bhikkhū āmantesi,  na dhammameva desesīti? satijananatthaṃ. bhikkhū hi aññaṃ  cintentāpi vikkhittacittāpi dhammaṃ paccavekkhantāpi kammaṭṭhānaṃ  ^a^V1.0015^ea^ manasikarontāpi nisinnā honti, te anāmantetvā dhamme desiyamāne  ``ayaṃ desanā kiṃnidānā kiṃpaccayā katamāya aṭṭhuppattiyā  desitā''ti sallakkhetuṃ asakkontā duggahitaṃ vā gaṇheyyuṃ, na vā  gaṇheyyuṃ. tena nesaṃ satijananatthaṃ bhagavā paṭhamaṃ āmantetvā pacchā  dhammaṃ deseti. </p>
              <p>[01] ^b^bhadante^eb^ti gāravavacanametaṃ, satthu paṭivacanadānaṃ vā.  api cettha ``bhikkhavo''ti vadamāno bhagavā te bhikkhū ālapati.  ``bhadante''ti vadamānā te bhagavantaṃ paccālapanti. tathā  ``bhikkhavo''ti bhagavā ādimhi bhāsati, ``bhadante''ti te  paccābhāsanti. ``bhikkhavo''ti paṭivacanaṃ dāpeti, ``bhadante''ti  paṭivacanaṃ denti. ^b^te bhikkhū^eb^ti ye bhagavā āmantesi, te.  ^b^bhagavato paccassosu^eb^nti bhagavato āmantanaṃ paṭiassosuṃ,  abhimukhā hutvā suṇiṃsu sampaṭicchiṃsu paṭiggahesunti attho.  ^b^bhagavā^eb^ ^a^P1.0019^ea^ ^b^etadavocā^eb^ti bhagavā etaṃ idāni  vattabbaṃ sakalaṃ suttaṃ avoca. ettāvatā ca yaṃ āyasmatā ānandena  imassa suttassa sukhāvagāhaṇatthaṃ kāladesadesakaparisāpadesapaṭimaṇḍitaṃ  nidānaṃ bhāsitaṃ, tassa atthavaṇṇanā samattāti. </p>
            </h4>
            <h4>
              <h4n> rūpādivaṇṇanā</h4n>
              <p>[03] idāni ^b^nāhaṃ, bhikkhave, aññaṃ ekarūpampi  samanupassāmī^eb^tiādinā nayena bhagavatā nikkhittassa suttassa  vaṇṇanāya okāso anuppatto, sā panesā suttavaṇṇanā yasmā  suttanikkhepaṃ vicāretvāva vuccamānā pākaṭā hoti, tasmā  suttanikkhepavicāraṇā tāva veditabbā. cattāro hi suttanikkhepā  attajjhāsayo parajjhāsayo pucchāvasiko aṭṭhuppattikoti. tattha yāni  suttāni bhagavā parehi anajjhiṭṭho kevalaṃ attano ajjhāsayeneva  kathesi, seyyathidaṃ -- ākaṅkheyyasuttaṃ vatthasuttanti evamādīni, tesaṃ  attajjhāsayo nikkhepo. yāni pana ``paripakkā kho rāhulassa  vimuttiparipācanīyā dhammā, yaṃnūnāhaṃ rāhulaṃ uttari āsavānaṃ khaye  vineyya''nti (saṃ0 ni0  4.121; ma0 ni0 3.416) evaṃ  paresaṃ ajjhāsayaṃ khantiṃ manaṃ abhinīhāraṃ bujjhanabhāvañca oloketvā  parajjhāsayavasena kathitāni, seyyathidaṃ -- rāhulovādasuttaṃ  ^a^M1.0015^ea^ dhammacakkappavattananti evamādīni, tesaṃ parajjhāsayo nikkhepo.  bhagavantaṃ pana upasaṅkamitvā te te devamanussā tathā tathā pañhaṃ  pucchanti. evaṃ puṭṭhena bhagavatā yāni kathitāni  devatāsaṃyuttabojjhaṅgasaṃyuttādīni, tesaṃ pucchāvasiko nikkhepo.  yāni ^a^V1.0016^ea^ pana uppannaṃ kāraṇaṃ paṭicca kathitāni  dhammadāyādasuttaputtamaṃsūpamādīni, tesaṃ aṭṭhuppattiko nikkhepo.  evamimesu catūsu nikkhepesu imassa suttassa parajjhāsayo ^a^P1.0020^ea^  nikkhepo. parajjhāsayavasena hetaṃ nikkhittaṃ. kesaṃ  ajjhāsayenāti? rūpagarukānaṃ purisānaṃ.</p>
              <p>[03] tattha ^b^nāhaṃ, bhikkhave^eb^tiādīsu nakāro paṭisedhattho.  ^b^aha^eb^nti attānaṃ niddisati. ^b^bhikkhave^eb^ti bhikkhū ālapati.  ^b^añña^eb^nti idāni vattabbā itthirūpato aññaṃ.  ^b^ekarūpampī^eb^ti ekampi rūpaṃ. ^b^samanupassāmī^eb^ti dve  samanupassanā ñāṇasamanupassanā ca diṭṭhisamanupassanā ca. tattha  ``aniccato samanupassati, no niccato''ti (paṭi0 ma0 3.35)  ayaṃ ^b^ñāṇasamanupassanā^eb^ nāma. ``rūpaṃ attato  samanupassatī''tiādikā (paṭi0 ma0 1.130) pana  ^b^diṭṭhisamanupassanā^eb^ nāma. tāsu idha ñāṇasamanupassanā  adhippetā. imassa pana padassa nakārena sambandho veditabbo. idaṃ  hi vuttaṃ hoti -- ahaṃ, bhikkhave, sabbaññutaññāṇena olokentopi  aññaṃ ekarūpampi na samanupassāmīti. ^b^yaṃ evaṃ purisassa cittaṃ  pariyādāya tiṭṭhatī^eb^ti yaṃ rūpaṃ rūpagarukassa purisassa  catubhūmakakusalacittaṃ pariyādiyitvā gaṇhitvā khepetvā tiṭṭhati.  ``sabbaṃ hatthikāyaṃ pariyādiyitvā''tiādīsu (saṃ0 ni0   1.126) hi gahaṇaṃ pariyādānaṃ nāma. ``aniccasaññā,  bhikkhave, bhāvitā bahulīkatā sabbaṃ kāmarāgaṃ  pariyādiyatī''tiādīsu (saṃ0 ni0  3.102) khepanaṃ. idha  ubhayampi vaṭṭati. tattha idaṃ rūpaṃ catubhūmakakusalacittaṃ gaṇhantaṃ na  nīluppalakalāpaṃ puriso viya hatthena gaṇhāti, nāpi khepayamānaṃ  aggi viya uddhane udakaṃ santāpetvā khepeti. uppattiñcassa  nivārayamānameva catubhūmakampi kusalacittaṃ gaṇhāti ^a^P1.0021^ea^  ceva khepeti cāti veditabbaṃ. tena vuttaṃ -- ``purisassa cittaṃ  pariyādāya tiṭṭhatī''ti.</p>
              <p>[03] ^b^yathayida^eb^nti yathā idaṃ. ^b^itthirūpa^eb^nti itthiyā  rūpaṃ. tattha ``kiñca, bhikkhave, rūpaṃ vadetha? ruppatīti kho,  bhikkhave, tasmā rūpanti vuccati. kena ruppati? sītenapi ruppati  uṇhenapi ruppatī''ti (saṃ0 ni0  3.79) suttānusārena rūpassa  ^a^M1.0016^ea^ vacanattho ceva sāmaññalakkhaṇañca veditabbaṃ. ayaṃ pana rūpasaddo  khandhabhavanimittapaccayasarīravaṇṇasaṇṭhānādīsu anekesu atthesu vattati.  ayañhi ``yaṃ kiñci rūpaṃ atītānāgatapaccuppanna''nti (vibha0 2;  mahāva0 22) ettha rūpakkhandhe vattati. ``rūpūpapattiyā maggaṃ  bhāvetī''ti (dha0 sa0 161; vibha0 624) ettha rūpabhave.  ``ajjhattaṃ arūpasaññī bahiddhā ^a^V1.0017^ea^ rūpāni passatī''ti (dha0 sa0  204-232 ādayo) ettha kasiṇanimitte. ``sarūpā, bhikkhave,  uppajjanti pāpakā akusalā dhammā no arūpā''ti (a0 ni0   2.83) ettha paccaye. ``ākāso parivārito rūpanteva saṅkhaṃ  gacchatī''ti (ma0 ni0 1.306) ettha sarīre. ``cakkhuñca  paṭicca rūpe ca uppajjati cakkhuviññāṇa''nti (ma0 ni0 1.400;  3.421) ettha vaṇṇe. ``rūpappamāṇo rūpappasanno''ti (a0 ni0   4.65) ettha saṇṭhāne. ādisaddena ``piyarūpaṃ sātarūpaṃ,  arasarūpo''tiādīnipi saṅgaṇhitabbāni. idha panesa itthiyā  catusamuṭṭhāne rūpāyatanasaṅkhāte vaṇṇe vattati. apica yo koci  itthiyā nivatthanivāsanassa vā ^a^P1.0022^ea^ alaṅkārassa vā  gandhavaṇṇakādīnaṃ vā piḷandhanamālādīnaṃ vāti kāyappaṭibaddho ca  vaṇṇo purisassa cakkhuviññāṇassa ārammaṇaṃ hutvā upakappati,  sabbametaṃ itthirūpanteva veditabbaṃ. ^b^itthirūpaṃ, bhikkhave,  purisassa cittaṃ pariyādāya tiṭṭhatī^eb^ti idaṃ purimasseva  daḷhīkaraṇatthaṃ vuttaṃ. purimaṃ vā ``yathayidaṃ, bhikkhave,  itthirūpa''nti evaṃ opammavasena vuttaṃ, idaṃ  pariyādānānubhāvadassanavasena.</p>
              <p>[03] tatridaṃ itthirūpassa pariyādānānubhāve vatthu --  mahādāṭhikanāgarājā kira cetiyagirimhi ambatthale mahāthūpaṃ  kārāpetvā giribhaṇḍapūjaṃ nāma katvā kālena kālaṃ orodhagaṇaparivuto  cetiyagiriṃ gantvā bhikkhusaṅghassa mahādānaṃ deti. bahūnaṃ  sannipātaṭṭhāne nāma na sabbesaṃ sati sūpaṭṭhitā hoti, rañño ca  damiḷadevī nāma mahesī paṭhamavaye ṭhitā dassanīyā pāsādikā.  atheko cittatthero nāma vuḍḍhapabbajito asaṃvaraniyāmena olokento  tassā rūpārammaṇe nimittaṃ gahetvā ummādappatto viya  ṭhitanisinnaṭṭhānesu ``handa damiḷadevī, handa damiḷadevī''ti vadanto  ^a^M1.0017^ea^ vicarati. tato paṭṭhāya cassa daharasāmaṇerā ummattakacittattherotveva  nāmaṃ katvā vohariṃsu. atha sā devī nacirasseva kālamakāsi.  bhikkhusaṅghe sivathikadassanaṃ gantvā āgate daharasāmaṇerā tassa  santikaṃ gantvā evamāhaṃsu -- ``bhante cittatthera, yassatthāya tvaṃ  vilapasi, mayaṃ tassā deviyā sivathikadassanaṃ gantvā āgatā''ti.  evaṃ vuttepi assaddahanto ``yassā vā tassā vā tumhe  sivathikadassanatthāya gatā, mukhaṃ tumhākaṃ dhūmaṇṇa''nti ^a^P1.0023^ea^.  ummattakavacanameva avoca. evaṃ ummattakacittattherassa  cittaṃ pariyādāya aṭṭhāsi idaṃ itthirūpaṃ.</p>
              <p>[03] aparampi vatthu -- saddhātissamahārājā kira ekadivasaṃ  orodhagaṇaparivuto vihāraṃ āgato ^a^V1.0018^ea^. eko daharo  lohapāsādadvārakoṭṭhake ṭhatvā asaṃvare ṭhito ekaṃ itthiṃ olokesi.  sāpi gamanaṃ pacchinditvā taṃ olokesi. ubhopi abbhantare uṭṭhitena  rāgagginā ḍayhitvā kālamakaṃsu. evaṃ itthirūpaṃ daharassa cittaṃ  pariyādāya tiṭṭhati.</p>
              <p>[03] aparampi vatthu -- kalyāṇiyamahāvihārato kireko daharo  uddesatthāya kāḷadīghavāpigāmadvāravihāraṃ gantvā niṭṭhituddesakicco  atthakāmānaṃ vacanaṃ aggahetvā ``gataṭṭhāne daharasāmaṇerehi puṭṭhena  gāmassa niviṭṭhākāro kathetabbo bhavissatī''ti gāme piṇḍāya caranto  visabhāgārammaṇe nimittaṃ gahetvā attano vasanaṭṭhānaṃ gato tāya  nivatthavatthaṃ sañjānitvā ``kahaṃ, bhante, idaṃ laddha''nti pucchanto  tassā matabhāvaṃ ñatvā ``evarūpā nāma itthī maṃ nissāya matā''ti  cintento antouṭṭhitena rāgagginā ḍayhitvā jīvitakkhayaṃ pāpuṇi.  evampi idaṃ itthirūpaṃ purisassa cittaṃ pariyādāya tiṭṭhatīti veditabbaṃ. </p>
              <p>[03] 2^b^.^eb^ dutiyādīni saddagarukādīnaṃ āsayavasena  vuttāni. tesu ^b^itthisaddo^eb^ti itthiyā cittasamuṭṭhāno  kathitagītavāditasaddo. apica itthiyā nivatthanivāsanassāpi  alaṅkatālaṅkārassāpi itthipayoganipphādito  vīṇāsaṅkhapaṇavādisaddopi itthisaddotveva veditabbo. sabbopi heso  purisassa cittaṃ pariyādāya tiṭṭhati.</p>
              <p>[03] tattha ^a^M1.0018^ea^ ^a^P1.0024^ea^  suvaṇṇakakkaṭakasuvaṇṇamoradaharabhikkhuādīnaṃ vatthūni veditabbāni.  pabbatantaraṃ kira nissāya mahantaṃ hatthināgakulaṃ vasati. avidūraṭṭhāne  cassa mahāparibhogasaro atthi, tasmiṃ kāyūpapanno suvaṇṇakakkaṭako  atthi. so taṃ saraṃ otiṇṇotiṇṇe saṇḍāsena viya aḷehi pāde  gahetvā attano vasaṃ netvā māreti. tassa otārāpekkhā hatthināgā  ekaṃ mahāhatthiṃ jeṭṭhakaṃ katvā vicaranti. so ekadivasaṃ taṃ hatthināgaṃ  gaṇhi. thāmasatisampanno hatthināgo cintesi -- ``sacāhaṃ bhītaravaṃ  ravissāmi, sabbe yathāruciyā akīḷitvā palāyissantī''ti  niccalova aṭṭhāsi. atha sabbesaṃ uttiṇṇabhāvaṃ ñatvā tena gahitabhāvaṃ  attano bhariyaṃ jānāpetuṃ viravitvā evamāha -- </p>
              <p>[21] ``siṅgīmigo āyatacakkhunetto, </p>
              <p>[27] aṭṭhittaco vārisayo alomo. </p>
              <p>[26] tenābhibhūto ^a^V1.0019^ea^ kapaṇaṃ rudāmi, </p>
              <p>[22] mā heva maṃ pāṇasamaṃ jaheyyā''ti.. (jā0 1.3.49).</p>
              <p>[03] sā taṃ sutvā sāmikassa gahitabhāvaṃ ñatvā taṃ tamhā bhayā  mocetuṃ hatthinā ca kuḷīrena ca saddhiṃ sallapantī evamāha -- </p>
              <p>[21] ``ayya na taṃ jahissāmi, kuñjaraṃ saṭṭhihāyanaṃ. </p>
              <p>[22] pathabyā cāturantāya, suppiyo hosi me tuvaṃ.. </p>
              <p>[21] ``ye kuḷīrā samuddasmiṃ, gaṅgāya yamunāya ca. </p>
              <p>[22] tesaṃ tvaṃ vārijo seṭṭho, muñca rodantiyā pati''nti..  (jā0 1.3.50-51).</p>
              <p>[03] kuḷīro saha itthisaddassavanena gahaṇaṃ sithilamakāsi. atha  hatthināgo ``ayamevetassa okāso''ti ekaṃ pādaṃ gahitākāreneva  ṭhapetvā dutiyaṃ ukkhipitvā taṃ ^a^P1.0025^ea^ piṭṭhikapāle  akkamitvā vicuṇṇikaṃ katvā thokaṃ ākaḍḍhitvā tīre khipi. atha  naṃ sabbahatthino sannipatitvā ``amhākaṃ verī''ti vicuṇṇayiṃsu.  evaṃ tāva itthisaddo suvaṇṇakakkaṭakassa cittaṃ pariyādiyitvā tiṭṭhati. </p>
              <p>[01] suvaṇṇamoropi ^a^M1.0019^ea^ himavantaṃ anupavisitvā mahantaṃ  pabbatagahanaṃ nissāya vasanto niccakālaṃ sūriyassa udayakāle  sūriyamaṇḍalaṃ ulloketvā attano rakkhaṃ karonto evaṃ vadati -- </p>
              <p>[21] ``udetayaṃ cakkhumā ekarājā, </p>
              <p>[27] harissavaṇṇo pathavippabhāso. </p>
              <p>[26] taṃ taṃ namassāmi harissavaṇṇaṃ pathavippabhāsaṃ, </p>
              <p>[22] tayājja guttā viharemu divasaṃ.. </p>
              <p>[21] ``ye brāhmaṇā vedagū sabbadhamme, </p>
              <p>[27] te me namo te ca maṃ pālayantu. </p>
              <p>[26] namatthu ^a^V1.0020^ea^ buddhānaṃ namatthu bodhiyā, </p>
              <p>[27] namo vimuttānaṃ namo vimuttiyā. </p>
              <p>[26] imaṃ so parittaṃ katvā, </p>
              <p>[22] moro carati esanā''ti.. (jā0 1.2.17).</p>
              <p>[03] so divasaṃ gocaraṃ gahetvā sāyanhasamaye vasanaṭṭhānaṃ pavisanto  atthaṅgataṃ sūriyamaṇḍalaṃ oloketvāpi imaṃ gāthaṃ vadati -- </p>
              <p>[21] ``apetayaṃ cakkhumā ekarājā, </p>
              <p>[27] harissavaṇṇo pathavippabhāso. </p>
              <p>[26] taṃ taṃ namassāmi harissavaṇṇaṃ pathavippabhāsaṃ, </p>
              <p>[22] tayājja guttā viharemu rattiṃ.. </p>
              <p>[21] ``ye brāhmaṇā vedagū sabbadhamme, </p>
              <p>[27] te me namo te ca maṃ pālayantu. </p>
              <p>[26] namatthu buddhānaṃ namatthu bodhiyā, </p>
              <p>[27] namo vimuttānaṃ namo vimuttiyā. </p>
              <p>[26] imaṃ so parittaṃ katvā, </p>
              <p>[22] moro vāsamakappayī''ti.. (jā0 1.2.18).</p>
              <p>[03] iminā ^a^P1.0026^ea^ niyāmena satta vassasatāni  vītināmetvā ekadivasaṃ parittakammato puretarameva morakukkuṭikāya saddaṃ  sutvā parittakammaṃ asaritvā raññā pesitassa luddakassa vasaṃ upagato.  evaṃ itthisaddo suvaṇṇamorassa cittaṃ pariyādiyitvā tiṭṭhatīti.  chātapabbatavāsī daharo pana sudhāmuṇḍakavāsī daharo ca itthisaddaṃ  sutvā anayabyasanaṃ pattāti. </p>
              <p>[03] 3^b^.^eb^ tatiye ^a^M1.0020^ea^ ^b^itthigandho^eb^ti itthiyā  catusamuṭṭhānikaṃ gandhāyatanaṃ. svāyaṃ itthiyā sarīragandho duggandho  hoti, kāyāruḷho pana āgantukānulepanādigandho idha adhippeto.  ekaccā hi itthī assagandhinī hoti, ekaccā meṇḍakagandhinī,  ekaccā sedagandhinī, ekaccā soṇitagandhinī ^a^V1.0021^ea^. ekacco andhabālo  evarūpāyapi itthiyā rajjateva. cakkavattino pana itthiratanassa  kāyato candanagandho vāyati, mukhato ca uppalagandho. ayaṃ na  sabbāsaṃ hoti, āgantukānulepanādigandhova idha adhippeto.  tiracchānagatā pana hatthiassagoṇādayo tiracchānagatānaṃ  sajātītthīnaṃ utugandhena yojanadviyojanatiyojanacatuyojanampi  gacchanti. itthikāye gandho vā hotu itthiyā  nivatthanivāsanānulittālepanapiḷandhamālādigandho vā, sabbopi  itthigandhotveva veditabbo. </p>
              <p>[03] 4^b^.^eb^ catutthe ^b^itthiraso^eb^ti itthiyā  catusamuṭṭhānikaṃ rasāyatanaṃ. tipiṭakacūḷanāgacūḷābhayattherā pana  ``svāyaṃ itthiyā kiṃkārapaṭissāvitādivasena savanaraso ceva  paribhogaraso ca, ayaṃ itthiraso''ti vadanti. kiṃ tena? yo  panāyaṃ itthiyā oṭṭhamaṃsasammakkhanakheḷādirasopi ^a^P1.0027^ea^,  sāmikassa dinnayāgubhattādīnaṃ rasopi, sabbo so itthirasotveva  veditabbo. aneke hi sattā attano mātugāmena yaṃkiñci sahatthā  dinnameva madhuranti gahetvā anayabyasanaṃ pattāti. </p>
              <p>[03] 5^b^.^eb^ pañcame ^b^itthiphoṭṭhabbo^eb^ti itthiyā  kāyasamphasso, itthisarīrāruḷhānaṃ vatthālaṅkāramālādīnampi phasso  itthiphoṭṭhabbotveva veditabbo. sabbopesa purisassa cittaṃ  pariyādiyati mahācetiyaṅgaṇe gaṇasajjhāyaṃ gaṇhantassa daharabhikkhuno  visabhāgārammaṇaphasso viyāti.</p>
              <p>[03] iti satthā sattānaṃ āsayānusayavasena rūpādīsu ekekaṃ gahetvā  aññaṃ īdisaṃ na passāmīti āha. yathā hi rūpagarukassa purisassa  itthirūpaṃ cittuppādaṃ gameti palibundhati bajjhāpeti baddhāpeti moheti  saṃmoheti, na tathā sesā saddādayo. yathā ca saddādigarukānaṃ  saddādayo, na tathā rūpādīni ārammaṇāni. ekaccassa ca rūpādīsu  ekamevārammaṇaṃ cittaṃ pariyādiyati, ekaccassa dvepi tīṇipi  cattāripi pañcapi. iti ime ^a^M1.0021^ea^ pañca suttantā pañcagarukavasena  kathitā, na pañcagarukajātakavasena. ^b^pañcagarukajātakaṃ^eb^ pana  sakkhibhāvatthāya āharitvā kathetabbaṃ. tatra hi amanussehi  kantāramajjhe katāya āpaṇādivicāraṇāya mahāpurisassa pañcasu  sahāyesu rūpagaruko rūpārammaṇe bajjhitvā anayabyasanaṃ patto,  saddādigarukā ^a^V1.0022^ea^ saddārammaṇādīsu. iti taṃ sakkhibhāvatthāya āharitvā  kathetabbaṃ. ime pana pañca suttantā pañcagarukavaseneva kathitā. </p>
              <p>[03] 6^b^.^eb^ yasmā ca na kevalaṃ purisāyeva pañcagarukā  honti, itthiyopi hontiyeva, tasmā tāsampi vasena puna pañca  suttante kathesi. tesampi attho vuttanayeneva veditabbo. vatthūsupi  paṭhamasutte lohapāsādadvāre ṭhitaṃ daharaṃ oloketvā matāya rājorodhāya  vatthu veditabbaṃ. taṃ heṭṭhā vitthāritameva. </p>
              <p>[03] 7^b^.^eb^ dutiyasutte bārāṇasiyaṃ rūpūpajīvino  mātugāmassa vatthu veditabbaṃ. guttilavīṇāvādako ^a^P1.0028^ea^  kirekissā itthiyā sahassaṃ pahiṇi, sā taṃ uppaṇḍetvā gaṇhituṃ na  icchi. so ``karissāmettha kattabba''nti sāyanhakālasamanantare  alaṅkatapaṭiyatto tassā gehassa abhimukhaṭṭhāne aññasmiṃ gehadvāre  nisinno vīṇāya tantiyo same guṇe patiṭṭhāpetvā tantissarena  gītassaraṃ anatikkamanto gāyi. sā itthī tassa gītasaddaṃ sutvā  dvāranti saññāya ``vivaṭavātapānena tassa santikaṃ gamissāmī''ti  ākāseyeva jīvitakkhayaṃ pattā. </p>
              <p>[03] 8^b^.^eb^ tatiyasutte cakkavattirañño kāyato candanagandho  vāyati, mukhato ca uppalagandhoti idaṃ āharitabbaṃ. idaṃ cettha vatthu  veditabbaṃ. sāvatthiyaṃ kirekissā kuṭumbikadhītāya sāmiko satthu  dhammadesanaṃ sutvā, ``na sakkā mayā ayaṃ dhammo gihibhūtena  pūretu''nti aññatarassa piṇḍapātikattherassa santike pabbaji.  athassa bhariyaṃ ``assāmikā aya''nti ñatvā rājā pasenadikosalo  antepuraṃ āharāpetvā ekadivasaṃ ekaṃ nīluppalakalāpaṃ ādāya antepuraṃ  paviṭṭho ekekissā ekekaṃ nīluppalaṃ dāpesi. pupphesu bhājiyamānesu  tassā itthiyā dve hatthaṃ ^a^M1.0022^ea^ pattāni. sā pahaṭṭhākāraṃ dassetvā  upasiṅghitvā parodi. rājā tassā ubhayākāraṃ disvā taṃ  pakkosāpetvā pucchi. sā attano pahaṭṭhakāraṇañca rodanakāraṇañca  kathesi. yāvatatiyaṃ kathitepi rājā assaddahanto punadivase  sakalarājanivesane sabbamālāvilepanādisugandhagandhaṃ harāpetvā  buddhappamukhassa bhikkhusaṅghassa āsanāni paññāpetvā buddhappamukhassa  bhikkhusaṅghassa mahādānaṃ datvā bhattakiccapariyosāne taṃ itthiṃ  ``kataro te thero''ti pucchitvā, ``aya''nti vutte ñatvā satthāraṃ  vanditvā, ``bhante, tumhehi saddhiṃ bhikkhusaṅgho gacchatu, amhākaṃ  asukatthero anumodanaṃ karissatī''ti āha. satthā taṃ bhikkhuṃ  ṭhapetvā vihāraṃ gato. there anumodanaṃ ^a^V1.0023^ea^ vattuṃ āraddhamatte sakalaṃ  rājanivesanaṃ gandhapūraṃ viya jātaṃ. rājā ^a^P1.0029^ea^  ``saccamevesā āhā''ti pasīditvā punadivase satthāraṃ taṃ kāraṇaṃ  pucchi. satthā ``ayaṃ atīte dhammakathaṃ suṇanto `sādhu sādhū'ti  sādhukāraṃ pavattento sakkaccaṃ assosi, tammūlako tena mahārāja  ayamānisaṃso laddho''ti ācikkhi. </p>
              <p>[21] ``saddhammadesanākāle, sādhu sādhūti bhāsato. </p>
              <p>[22] mukhato jāyate gandho, uppalaṃva yathodake''ti..</p>
              <p>[03] sesaṃ sabbattha uttānamevāti. imasmiṃ vagge vaṭṭameva  kathitaṃ. </p>
              <p>[06] rūpādivaggavaṇṇanā. </p>
            </h4>
          </h3>
        </h2>
      </h1>
    </h0>
    <h0>
      <h0n> 2. nīvaraṇappahānavaggavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 11^b^.^eb^ dutiyassa ^a^V1.0024^ea^ paṭhame ^b^ekadhammampī^eb^ti ettha  ``tasmiṃ kho pana samaye dhammā hontī''tiādīsu (dha0 sa0 121)  viya nissattaṭṭhena dhammo veditabbo. tasmā ekadhammampīti nissattaṃ  ekasabhāvampīti ayamettha attho. ^b^anuppannovā^eb^ti ettha pana  ``bhūtānaṃ vā sattānaṃ ṭhitiyā sambhavesīnaṃ vā anuggahāya (ma0 ni0  1.402; saṃ0 ni0  2.11) yāvatā, bhikkhave, sattā apadā vā  dvipadā vā''ti (a0 ni0  4.34; itivu0 90) evamādīsu viya  ^a^M1.0023^ea^ samuccayattho vāsaddo daṭṭhabbo, na vikappattho. ayañhettha attho --  yena dhammena anuppanno ca kāmacchando uppajjati, uppanno ca  kāmacchando bhiyyobhāvāya vepullāya saṃvattati, tamahaṃ yathā subhanimittaṃ,  evaṃ aññaṃ na passāmīti. tattha ^b^anuppanno^eb^ti ajāto  asañjāto apātubhūto asamudāgato. ^b^kāmacchando^eb^ti ``yo  kāmesu kāmacchando kāmarāgo kāmanandī ^a^P1.0030^ea^  kāmataṇhā''tiādinā (dha0 sa0 1156) nayena vitthāritaṃ  kāmacchandanīvaraṇaṃ. ^b^uppajjatī^eb^ti nibbattati pātubhavati. so  panesa asamudācāravasena vā ananubhūtārammaṇavasena vā anuppanno  uppajjatīti veditabbo. aññathā hi anamatagge saṃsāre anuppanno  nāma natthi.</p>
              <p>[03] tattha ekaccassa vattavasena kileso na samudācarati, ekaccassa  ganthadhutaṅgasamādhi- vipassanānavakammādīnaṃ aññataravasena. kathaṃ?  ekacco hi vattasampanno hoti, tassa dveasīti khuddakavattāni cuddasa  mahāvattāni  cetiyaṅgaṇabodhiyaṅgaṇapānīyamāḷakauposathāgārāagantukagamikavattāni  ca karontasseva kileso okāsaṃ na labhati. aparabhāge panassa vattaṃ  vissajjetvā bhinnavattassa carato ayonisomanasikārañceva  sativossaggañca āgamma uppajjati. evampi asamudācāravasena  anuppanno uppajjati nāma.</p>
              <p>[03] ekacco ganthayutto hoti, ekampi nikāyaṃ gaṇhāti dvepi  tayopi cattāropi pañcapi. tassa tepiṭakaṃ buddhavacanaṃ atthavasena  pāḷivasena anusandhivasena pubbāparavasena gaṇhantassa sajjhāyantassa  vācentassa desentassa pakāsentassa kileso okāsaṃ na labhati.  aparabhāge panassa ^a^V1.0025^ea^ ganthakammaṃ pahāya kusītassa carato  ayonisomanasikārasativossagge āgamma uppajjati. evampi  asamudācāravasena anuppanno uppajjati nāma.</p>
              <p>[03] ekacco pana dhutaṅgadharo hoti, terasa dhutaṅgaguṇe samādāya  vattati. tassa pana dhutaṅgaguṇe pariharantassa kileso okāsaṃ na  labhati. aparabhāge panassa dhutaṅgāni vissajjetvā bāhullāya  āvattassa carato ayonisomanasikārasativossagge ^a^P1.0031^ea^  āgamma uppajjati. evampi asamudācāravasena anuppanno uppajjati  nāma.</p>
              <p>[03] ekacco ^a^M1.0024^ea^ aṭṭhasu samāpattīsu ciṇṇavasī hoti, tassa  paṭhamajjhānādīsu āvajjanavasiādīnaṃ vasena viharantassa kileso  okāsaṃ na labhati. aparabhāge panassa parihīnajjhānassa vā  vissaṭṭhajjhānassa vā bhassādīsu anuyuttassa viharato  ayonisomanasikārasativossagge āgamma uppajjati. evampi  asamudācāravasena anuppanno uppajjati nāma.</p>
              <p>[03] ekacco pana vipassako hoti, sattasu vā anupassanāsu  aṭṭhārasasu vā mahāvipassanāsu kammaṃ karonto viharati. tassevaṃ  viharato kileso okāsaṃ na labhati. aparabhāge panassa  vipassanākammaṃ pahāya kāyadaḷhībahulassa viharato  ayonisomanasikārasativossagge āgamma uppajjati. evampi  asamudācāravasena anuppanno uppajjati nāma.</p>
              <p>[03] ekacco navakammiko hoti, uposathāgārabhojanasālādīni  kāreti. tassa tesaṃ upakaraṇāni cintentassa kileso okāsaṃ na  labhati. aparabhāge panassa navakamme niṭṭhite vā vissaṭṭhe vā  ayonisomanasikārasativossagge āgamma uppajjati. evampi  asamudācāravasena anuppanno uppajjati nāma.</p>
              <p>[03] ekacco pana brahmalokā āgato suddhasatto hoti, tassa  anāsevanatāya kileso okāsaṃ na labhati. aparabhāge panassa  laddhāsevanassa ayonisomanasikārasativossagge āgamma uppajjati.  evampi asamudācāravasena anuppanno uppajjati nāma. evaṃ tāva  asamudācāravasena anuppannassa uppannatā veditabbā.</p>
              <p>[03] kathaṃ ^a^V1.0026^ea^ ananubhūtārammaṇavasena? idhekacco ananubhūtapubbaṃ manāpiyaṃ  rūpādiārammaṇaṃ labhati, tassa tattha  ayonisomanasikārasativossagge āgamma rāgo uppajjati. evaṃ  ananubhūtārammaṇavasena anuppanno uppajjati nāma.</p>
              <p>[03] ^b^uppanno^eb^ti jāto sañjāto nibbatto abhinibbatto  pātubhūto. ^b^bhiyyobhāvāyā^eb^ti ^a^P1.0032^ea^ punappunabhāvāya.  ^b^vepullāyā^eb^ti vipulabhāvāya rāsibhāvāya. tattha sakiṃ uppanno  kāmacchando na nirujjhissati, sakiṃ niruddho ^a^M1.0025^ea^ vā sveva puna  uppajjissatīti aṭṭhānametaṃ. ekasmiṃ pana niruddhe tasmiṃ vā  ārammaṇe aññasmiṃ vā ārammaṇe aparāparaṃ uppajjamāno bhiyyobhāvāya  vepullāya saṃvattati nāma.</p>
              <p>[03] ^b^subhanimitta^eb^nti rāgaṭṭhāniyaṃ ārammaṇaṃ. ``sanimittā,  bhikkhave, uppajjanti pāpakā akusalā dhammā, no animittā''ti  ettha nimittanti paccayassa nāmaṃ. ``adhicittamanuyuttena, bhikkhave,  bhikkhunā pañca nimittāni kālena kālaṃ manasikātabbānī''ti (ma0  ni0 1.216) ettha kāraṇassa. ``so taṃ nimittaṃ āsevati  bhāvetī''ti (a0 ni0  9.35) ettha samādhissa. ``yaṃ nimittaṃ  āgamma yaṃ nimittaṃ manasikaroto anantarā āsavānaṃ khayo  hotī''ti (a0 ni0  6.27) ettha vipassanāya. idha pana  rāgaṭṭhāniyo iṭṭhārammaṇadhammo ``subhanimitta''nti adhippeto.  ^b^ayonisomanasikaroto^eb^ti. ``tattha katamo  ayonisomanasikāro? anicce niccanti, dukkhe sukhanti,  anattani attāti, asubhe subhanti, ayonisomanasikāro  uppathamanasikāro, saccavippaṭikūlena vā cittassa āvajjanā  anvāvajjanā ābhogo samannāhāro manasikāro. ayaṃ vuccati  ayonisomanasikāro''ti (vibha0 936) imassa manasikārassa  vasena anupāyena manasikarontassāti. </p>
              <p>[03] 12^b^.^eb^ dutiye ^a^P1.0033^ea^ ^b^byāpādo^eb^ti  bhattabyāpatti viya cittassa byāpajjanaṃ pakativijahanabhāvo. ``tattha  katamaṃ byāpādanīvaraṇaṃ? anatthaṃ me acarīti āghāto jāyatī''ti  (dha0 sa0 1160) evaṃ vitthāritassa byāpādanīvaraṇassetaṃ  adhivacanaṃ. ^b^paṭighanimitta^eb^nti aniṭṭhaṃ nimittaṃ. paṭighassapi  paṭighārammaṇassapi etaṃ adhivacanaṃ. vuttampi cetaṃ aṭṭhakathāyaṃ --  ``paṭighampi paṭighanimittaṃ, paṭighārammaṇopi dhammo  paṭighanimitta''nti. sesamettha ^a^V1.0027^ea^ kāmacchande vuttanayeneva veditabbaṃ.  yathā cettha, evaṃ ito paresupi. tattha tattha hi visesamattameva  vakkhāmāti. </p>
              <p>[03] 13^b^.^eb^ tatiye ^b^thinamiddha^eb^nti thinañceva middhañca.  tesu cittassa akammaññatā ^b^thinaṃ,^eb^ ālasiyabhāvassetaṃ  adhivacanaṃ. tiṇṇaṃ khandhānaṃ akammaññatā ^b^middhaṃ,^eb^ kapimiddhassa  ^a^M1.0026^ea^ pacalāyikabhāvassetaṃ adhivacanaṃ. ubhinnampi ``tattha katamaṃ thinaṃ?  yā cittassa akalyatā akammaññatā olīyanā sallīyanā. tattha  katamaṃ middhaṃ? yā kāyassa akalyatā akammaññatā onāho  pariyonāho''tiādinā (dha0 sa0 1162-1163) nayena vitthāro  veditabbo. ^b^aratī^eb^tiādīni vibhaṅge vibhattanayeneva  veditabbāni. vuttañhetaṃ -- </p>
              <p>[02] ``tattha katamā ^b^arati^eb^? pantesu vā senāsanesu  aññataraññataresu ^a^P1.0034^ea^ vā adhikusalesu dhammesu arati  aratitā anabhirati anabhiramanā ukkaṇṭhitā paritassitā, ayaṃ  vuccati arati. tattha katamā ^b^tandī^eb^? yā tandī tandiyanā  tandimanatā ālassaṃ ālassāyanā ālassāyitattaṃ, ayaṃ vuccati  tandī. tattha katamā ^b^vijambhitā^eb^? yā kāyassa jambhanā  vijambhanā ānamanā vinamanā sannamanā paṇamanā byādhiyakaṃ, ayaṃ  vuccati vijambhitā. tattha katamo ^b^bhattasammado^eb^? yā  bhuttāvissa bhattamucchā bhattakilamatho bhattapariḷāho kāyaduṭṭhullaṃ, ayaṃ  vuccati bhattasammado. tattha katamaṃ ^b^cetaso ca līnattaṃ^eb^? yā  cittassa akalyatā akammaññatā olīyanā sallīyanā līnaṃ līyanā  līyitattaṃ thinaṃ thiyanā thiyitattaṃ cittassa, idaṃ vuccati cetaso ca  līnatta''nti (vibha0 856, 857, 859, 860).</p>
              <p>[03] ettha ca purimā cattāro dhammā thinamiddhanīvaraṇassa  sahajātavasenāpi upanissayavasenāpi paccayā honti, cetaso ca  līnattaṃ attanova attanā sahajātaṃ na hoti, upanissayakoṭiyā pana  hotīti. </p>
              <p>[03] 14^b^.^eb^ catutthe ^b^uddhaccakukkucca^eb^nti uddhaccañceva  kukkuccañca. tattha ^b^uddhaccaṃ nāma^eb^ cittassa uddhatākāro.  ^b^kukkuccaṃ nāma^eb^ akatakalyāṇassa katapāpassa tappaccayā  vippaṭisāro. ^b^cetaso avūpasamo^eb^ti uddhaccakukkuccassevetaṃ nāmaṃ.  ^b^avūpasantacittassā^eb^ti jhānena vā vipassanāya vā ^a^V1.0028^ea^  avūpasamitacittassa. ayaṃ ^a^P1.0035^ea^ pana avūpasamo  uddhaccakukkuccassa upanissayakoṭiyā paccayo hotīti. </p>
              <p>[03] 15^b^.^eb^ pañcame ^a^M1.0027^ea^ ^b^vicikicchā^eb^ti ``satthari  kaṅkhatī''tiādinā (dha0 sa0 1167) nayena vitthāritaṃ  vicikicchānīvaraṇaṃ. ayonisomanasikāro vuttalakkhaṇoyevāti. </p>
              <p>[03] 16^b^.^eb^ chaṭṭhe ^b^anuppanno vā kāmacchando  nuppajjatī^eb^ti asamudācāravasena vā ananubhūtārammaṇavasena vāti  dvīheva kāraṇehi anuppanno na uppajjati, tathā vikkhambhitova hoti,  puna hetuṃ vā paccayaṃ vā na labhati. idhāpi vattādīnaṃyeva vasena  asamudācāro veditabbo. ekaccassa hi vuttanayeneva vatte yuttassa  vattaṃ karontasseva kileso okāsaṃ na labhati, vattavasena  vikkhambhito hoti. so taṃ tathāvikkhambhitameva katvā vivaṭṭetvā  arahattaṃ gaṇhāti milakkhatissatthero viya.</p>
              <p>[03] so kirāyasmā rohaṇajanapade gāmeṇḍavālamahāvihārassa  bhikkhācāre nesādakule nibbatto. vayaṃ āgamma katagharāvāso  ``puttadāraṃ posessāmī''ti adūhalasataṃ saṇṭhapetvā pāsasataṃ yojetvā  sūlasataṃ ropetvā bahuṃ pāpaṃ āyūhanto ekadivasaṃ gehato aggiñca  loṇañca gahetvā araññaṃ gato. pāse baddhamigaṃ vadhitvā  aṅgārapakkamaṃsaṃ khāditvā pipāsito hutvā gāmeṇḍavālamahāvihāraṃ  paviṭṭho pānīyamāḷake dasamattesu pānīyaghaṭesu pipāsāvinodanamattampi  pānīyaṃ alabhanto, ``kiṃ nāmetaṃ ^a^P1.0036^ea^ ettakānaṃ  bhikkhūnaṃ vasanaṭṭhāne pipāsāya āgatānaṃ pipāsāvinodanamattaṃ pānīyaṃ  natthī''ti ujjhāyituṃ āraddho. cūḷapiṇḍapātikatissatthero tassa  kathaṃ sutvā tassa santikaṃ gacchanto pānīyamāḷake dasamatte pānīyaghaṭe  pūre disvā ``jīvamānapetakasatto ayaṃ bhavissatī''ti cintetvā,  ``upāsaka, sace pipāsitosi, piva pānīya''nti vatvā kuṭaṃ  ukkhipitvā tassa hatthesu āsiñci. tassa kammaṃ paṭicca pītapītaṃ  pānīyaṃ tattakapāle pakkhittamiva nassati, sakalepi ghaṭe pivato  pipāsā na pacchijji. atha naṃ thero āha -- ``yāva dāruṇañca te,  upāsaka, kammaṃ kataṃ, idāneva peto jāto, vipāko kīdiso  bhavissatī''ti?</p>
              <p>[03] so tassa kathaṃ sutvā laddhasaṃvego theraṃ vanditvā tāni  adūhalādīni visaṅkharitvā vegena gharaṃ ^a^V1.0029^ea^ gantvā puttadāraṃ oloketvā  satthāni ^a^M1.0028^ea^ bhinditvā dīpakamigapakkhino araññe vissajjetvā theraṃ  paccupasaṅkamitvā pabbajjaṃ yāci. dukkarā, āvuso, pabbajjā, kathaṃ tvaṃ  pabbajissasīti? bhante, evarūpaṃ paccakkhakāraṇaṃ disvā kathaṃ na  pabbajissāmīti? thero tacapañcakakammaṭṭhānaṃ datvā pabbājesi. so  vattārabhito hutvā buddhavacanaṃ uggaṇhanto ekadivasaṃ devadūtasutte  ``tamenaṃ, bhikkhave, nirayapālā puna mahāniraye pakkhipantī''ti  (ma0 ni0 3.270; a0 ni0  3.36) imaṃ ṭhānaṃ sutvā  ``ettakaṃ dukkharāsiṃ anubhavitasattaṃ puna mahāniraye pakkhipanti,  aho bhāriyo, bhante, mahānirayo''ti āha. āmāvuso, bhāriyoti.  sakkā, bhante, passitunti? ``na sakkā passituṃ, diṭṭhasadisaṃ kātuṃ  ^a^P1.0037^ea^ ekaṃ kāraṇaṃ dassessāmī''ti sāmaṇere samādapetvā  pāsāṇapiṭṭhe alladārurāsiṃ kārehīti. so tathā kāresi. thero  yathānisinnova iddhiyā abhisaṅkharitvā mahānirayato khajjopanakamattaṃ  aggipapaṭikaṃ nīharitvā passantasseva tassa therassa dārurāsimhi  pakkhipi. tassa tattha nipāto ca dārurāsino jhāyitvā  chārikabhāvūpagamanañca apacchā apurimaṃ ahosi.</p>
              <p>[03] so taṃ disvā, ``bhante, imasmiṃ sāsane kati dhurāni  nāmā''ti pucchi. āvuso, vipassanādhuraṃ, ganthadhuranti. ``bhante,  gantho nāma paṭibalassa bhāro, mayhaṃ pana dukkhūpanisā saddhā,  vipassanādhuraṃ pūressāmi kammaṭṭhānaṃ me dethā''ti vanditvā nisīdi.  thero ``vattasampanno bhikkhū''ti vattasīse ṭhatvā tassa kammaṭṭhānaṃ  kathesi. so kammaṭṭhānaṃ gahetvā vipassanāya ca kammaṃ karoti,  vattañca pūreti. ekadivasaṃ cittalapabbatamahāvihāre vattaṃ karoti,  ekadivasaṃ gāmeṇḍavālamahāvihāre, ekadivasaṃ gocaragāmamahāvihāre.  thinamiddhe okkantamatte vattaparihānibhayena palālavaraṇakaṃ temetvā sīse  ṭhapetvā pāde udake otāretvā nisīdati. so ekadivasaṃ  cittalapabbatamahāvihāre dve yāme vattaṃ katvā balavapaccūsakāle niddāya  okkamituṃ āraddhāya allapalālaṃ sīse ṭhapetvā nisinno  pācīnapabbatapasse sāmaṇerassa aruṇavatiyasuttantaṃ sajjhāyantassa -- </p>
              <p>[21] ``ārambhatha nikkamatha, yuñjatha buddhasāsane. </p>
              <p>[22] dhunātha maccuno senaṃ, naḷāgāraṃva kuñjaro.. </p>
              <p>[21] ``yo ^a^V1.0030^ea^ ^a^M1.0029^ea^ imasmiṃ dhammavinaye, appamatto vihassati. </p>
              <p>[22] pahāya jātisaṃsāraṃ, dukkhassantaṃ karissatī''ti..  (saṃ0 ni0  1.185) -- </p>
              <p>[25] idaṃ ṭhānaṃ sutvā ``mādisassa āraddhavīriyassa  bhikkhuno sammāsambuddhena idaṃ kathitaṃ bhavissatī''ti pītiṃ uppādetvā  ^a^P1.0038^ea^ jhānaṃ nibbattetvā tadeva pādakaṃ katvā anāgāmiphale  patiṭṭhāya aparāparaṃ vāyamanto saha paṭisambhidāhi arahattaṃ pāpuṇi.  parinibbānakāle ca tadeva kāraṇaṃ dassento evamāha -- </p>
              <p>[21] ``allaṃ palālapuñjāhaṃ, sīsenādāya caṅkamiṃ. </p>
              <p>[22] pattosmi tatiyaṃ ṭhānaṃ, ettha me natthi saṃsayo''ti..</p>
              <p>[03] evarūpassa vattavasena vikkhambhitakileso tathā vikkhambhitova  hoti.</p>
              <p>[03] ekaccassa vuttanayeneva ganthe yuttassa ganthaṃ uggaṇhantassa  sajjhāyantassa vācentassa desentassa pakāsentassa ca kileso  okāsaṃ na labhati, ganthavasena vikkhambhitova hoti. so taṃ tathā  vikkhambhitameva katvā vivaṭṭetvā arahattaṃ gaṇhāti  ^b^maliyadevatthero^eb^ viya. so kirāyasmā tivassabhikkhukāle  kallagāmake maṇḍalārāmamahāvihāre uddesañca gaṇhāti, vipassanāya ca  kammaṃ karoti. tassekadivasaṃ kallagāme bhikkhāya carato ekā  upāsikā yāgūḷuṅkaṃ datvā puttasinehaṃ uppādetvā theraṃ antonivesane  nisīdāpetvā paṇītabhojanaṃ bhojetvā ``kataragāmavāsikosi tātā''ti  pucchi. maṇḍalārāmamahāvihāre ganthakammaṃ karomi, upāsiketi.  tena hi tāta yāva ganthakammaṃ karosi, idheva nibaddhaṃ bhikkhaṃ  gaṇhāsīti. so taṃ adhivāsetvā tattha nibaddhaṃ bhikkhaṃ gaṇhāti,  bhattakiccāvasāne anumodanaṃ karonto ``sukhaṃ hotu, dukkhā  muccatū''ti padadvayameva kathetvā gacchati. antovasse temāsaṃ  tassāyeva saṅgahaṃ karonto piṇḍāpacitiṃ katvā mahāpavāraṇāya saha  paṭisambhidāhi ^a^P1.0039^ea^ arahattaṃ pāpuṇi. nevāsikamahāthero  āha -- ``āvuso mahādeva, ajja vihāre mahājano sannipatissati,  tassa dhammadānaṃ dadeyyāsī''ti. thero adhivāsesi.</p>
              <p>[03] daharasāmaṇerā ^a^M1.0030^ea^ upāsikāya saññaṃ adaṃsu -- ``ajja te putto  dhammaṃ kathessati, vihāraṃ gantvā ^a^V1.0031^ea^ suṇeyyāsī''ti. tātā, na sabbeva  dhammakathaṃ jānanti, mama putto ettakaṃ kālaṃ mayhaṃ kathento ``sukhaṃ  hotu, dukkhā muccatū''ti padadvayameva kathesi, mā keḷiṃ karothāti.  mā, tvaṃ upāsike, jānanaṃ vā ajānanaṃ vā upaṭṭhahassu, vihāraṃ gantvā  dhammameva suṇāhīti. upāsikā gandhamālādīni gahetvā gantvā  pūjetvā parisante dhammaṃ suṇamānā nisīdi. divādhammakathiko ca  sarabhāṇako ca attano pamāṇaṃ ñatvā uṭṭhahiṃsu. tato maliyadevatthero  dhammāsane nisīditvā cittabījaniṃ gahetvā anupubbiṃ kathaṃ vatvā --  ``mayā mahāupāsikāya tayo māse dvīheva padehi anumodanā katā,  ajja sabbarattiṃ tīhi piṭakehi sammasitvā tasseva padadvayassa atthaṃ  kathessāmī''ti dhammadesanaṃ ārabhitvā sabbarattiṃ kathesi.  aruṇuggamane desanāpariyosāne mahāupāsikā sotāpattiphale patiṭṭhāsi.</p>
              <p>[03] aparopi tasmiṃyeva mahāvihāre ^b^tissabhūtitthero^eb^ nāma  vinayaṃ gaṇhanto bhikkhācāravelāyaṃ antogāmaṃ paviṭṭho visabhāgārammaṇaṃ  olokesi. tassa lobho uppajji, so patiṭṭhitapādaṃ acāletvā  attano patte yāguṃ upaṭṭhākadaharassa patte ākiritvā ``ayaṃ vitakko  vaḍḍhamāno maṃ catūsu apāyesu saṃsīdāpessatī''ti tatova nivattitvā  ācariyassa santikaṃ gantvā vanditvā ekamantaṃ ṭhito āha --  ``eko me byādhi uppanno, ahaṃ etaṃ tikicchituṃ sakkonto  āgamissāmi, itarathā nāgamissāmi. tumhe divā uddesañca sāyaṃ  uddesañca maṃ oloketvā ṭhapetha, paccūsakāle uddesaṃ ^a^P1.0040^ea^  pana mā ṭhapayitthā''ti evaṃ vatvā malayavāsimahāsaṅgharakkhitattherassa  santikaṃ agamāsi. thero attano paṇṇasālāya paribhaṇḍaṃ karonto taṃ  anoloketvāva ``paṭisāmehi, āvuso, tava pattacīvara''nti āha.  bhante, eko me byādhi atthi, sace tumhe taṃ tikicchituṃ sakkotha,  paṭisāmessāmīti. āvuso, uppannaṃ rogaṃ tikicchituṃ samatthassa  santikaṃ āgatosi, paṭisāmehīti. subbaco bhikkhu ``amhākaṃ  ācariyo ajānitvā evaṃ na vakkhatī''ti pattacīvaraṃ ṭhapetvā therassa  vattaṃ dassetvā vanditvā ekamantaṃ nisīdi.</p>
              <p>[03] thero ^a^M1.0031^ea^ ``rāgacarito aya''nti ñatvā asubhakammaṭṭhānaṃ kathesi.  so uṭṭhāya pattacīvaraṃ aṃse laggetvā theraṃ punappunaṃ vandi. kiṃ,  āvuso, mahābhūti atirekanipaccakāraṃ dassesīti? bhante, sace  attano kiccaṃ kātuṃ sakkhissāmi, iccetaṃ kusalaṃ. no ce, idaṃ me  pacchimadassananti! gacchāvuso, mahābhūti tādisassa yuttayogassa  kulaputtassa na jhānaṃ vā vipassanā ^a^V1.0032^ea^ vā maggo vā phalaṃ vā dullabhanti.  so therassa kathaṃ sutvā nipaccakāraṃ dassetvā āgamanakāle  vavatthāpitaṃ channaṃ sepaṇṇigacchamūlaṃ gantvā pallaṅkena nisinno  asubhakammaṭṭhānaṃ pādakaṃ katvā vipassanaṃ paṭṭhapetvā arahatte patiṭṭhāya  paccūsakāle uddesaṃ sampāpuṇi. evarūpānaṃ ganthavasena vikkhambhitā  kilesā tathā vikkhambhitāva honti.</p>
              <p>[03] ekaccassa pana vuttanayeneva dhutaṅgāni pariharato kileso  okāsaṃ na labhati, dhutaṅgavasena vikkhambhitova hoti. so taṃ tathā  vikkhambhitameva katvā vivaṭṭetvā arahattaṃ gaṇhāti  ^b^gāmantapabbhāravāsī mahāsīvatthero^eb^ viya. thero kira mahāgāme  tissamahāvihāre vasanto tepiṭakaṃ atthavasena ca pāḷivasena ca  aṭṭhārasa mahāgaṇe vāceti. therassa ovāde ṭhatvā saṭṭhisahassa bhikkhū  arahattaṃ pāpuṇiṃsu ^a^P1.0041^ea^. tesu eko bhikkhu attanā  paṭividdhadhammaṃ ārabbha uppannasomanasso cintesi -- ``atthi nu kho  idaṃ sukhaṃ amhākaṃ ācariyassā''ti. so āvajjento therassa  puthujjanabhāvaṃ ñatvā ``ekenupāyena therassa saṃvegaṃ uppādessāmī''ti  attano vasanaṭṭhānato therassa santikaṃ gantvā vanditvā vattaṃ dassetvā  nisīdi. atha naṃ thero ``kiṃ āgatosi, āvuso,  piṇḍapātikā''ti āha. ``sace me okāsaṃ karissatha, ekaṃ  dhammapadaṃ gaṇhissāmī''ti āgatosmi, bhanteti. bahū, āvuso,  gaṇhanti, tuyhaṃ okāso na bhavissatīti. so sabbesu  rattidivasabhāgesu okāsaṃ alabhanto, ``bhante, evaṃ okāse asati  maraṇassa kathaṃ okāsaṃ labhissathā''ti āha. tadā thero cintesi  -- ``nāyaṃ uddesatthāya āgato, mayhaṃ panesa saṃvegajananatthāya  āgato''ti. sopi thero ``bhikkhunā nāma, bhante, mādisena  bhavitabba''nti vatvā theraṃ vanditvā maṇivaṇṇe ākāse uppatitvā  agamāsi.</p>
              <p>[03] thero ^a^M1.0032^ea^ tassa gatakālato paṭṭhāya jātasaṃvego divā uddesañca sāyaṃ  uddesañca vācetvā pattacīvaraṃ hatthapāse ṭhapetvā paccūsakāle uddesaṃ  gahetvā otarantena bhikkhunā saddhiṃ pattacīvaramādāya otiṇṇo terasa  dhutaguṇe paripuṇṇe adhiṭṭhāya gāmantapabbhārasenāsanaṃ gantvā pabbhāraṃ  paṭijaggitvā mañcapīṭhaṃ ussāpetvā ``arahattaṃ apatvā mañce piṭṭhiṃ na  pasāressāmī''ti mānasaṃ bandhitvā caṅkamaṃ otari. tassa ``ajja  arahattaṃ gaṇhissāmi ajja arahattaṃ gaṇhissāmī''ti ghaṭentasseva  pavāraṇā sampattā. so pavāraṇāya upakaṭṭhāya ``puthujjanabhāvaṃ pahāya  visuddhipavāraṇaṃ pavāressāmī''ti cintento ativiya kilamati. so  tāya ^a^V1.0033^ea^ pavāraṇāya maggaṃ vā phalaṃ vā uppādetuṃ asakkonto ``mādisopi  nāma āraddhavipassako na labhati, yāva dullabhañca vatidaṃ arahatta''nti  vatvā teneva niyāmena ṭhānacaṅkamabahulo hutvā tiṃsa vassāni  samaṇadhammaṃ katvā mahāpavāraṇāya majjhe ṭhitaṃ puṇṇacandaṃ disvā ``kiṃ  nu kho candamaṇḍalaṃ ^a^P1.0042^ea^ visuddhaṃ, udāhu mayhaṃ  sīla''nti cintento ``candamaṇḍale sasalakkhaṇaṃ paññāyati, mayhaṃ  pana upasampadato paṭṭhāya yāvajjadivasā sīlasmiṃ kāḷakaṃ vā tilako  vā natthī''ti āvajjetvā sañjātapītisomanasso paripakkañāṇattā pītiṃ  vikkhambhetvā saha paṭisambhidāhi arahattaṃ pāpuṇi. evarūpassa  dhutaṅgavasena vikkhambhito kileso tathā vikkhambhitova hoti.</p>
              <p>[03] ekaccassa vuttanayeneva paṭhamajjhānādisamāpajjanabahulatāya  kileso okāsaṃ na labhati, samāpattivasena vikkhambhitova hoti.  so taṃ tathā vikkhambhitameva katvā vivaṭṭetvā arahattaṃ gaṇhāti  ^b^mahātissatthero^eb^ viya. thero kira avassikakālato paṭṭhāya  aṭṭhasamāpattilābhī. so samāpattivikkhambhitānaṃ kilesānaṃ  asamudācārena uggahaparipucchāvaseneva ariyamaggasāmantaṃ katheti,  saṭṭhivassakālepi attano puthujjanabhāvaṃ na jānāti. athekadivasaṃ  mahāgāme tissamahāvihārato bhikkhusaṅgho  talaṅgaravāsidhammadinnattherassa sāsanaṃ pesesi ``thero āgantvā  amhākaṃ dhammakathaṃ kathetū''ti. thero adhivāsetvā ``mama santike  mahallakataro bhikkhu natthi, mahātissatthero kho pana me  kammaṭṭhānācariyo, taṃ saṅghattheraṃ katvā gamissāmī''ti ^a^M1.0033^ea^ cintento  bhikkhusaṅghaparivuto therassa vihāraṃ gantvā divāṭṭhāne therassa vattaṃ  dassetvā ekamantaṃ nisīdi.</p>
              <p>[03] thero āha -- ``kiṃ, dhammadinna, cirassaṃ āgatosī''ti?  ``āma, bhante, tissamahāvihārato me bhikkhusaṅgho sāsanaṃ pesesi,  ahaṃ ekako na gamissāmi, tumhehi pana saddhiṃ gantukāmo hutvā  āgatomhī''ti sāraṇīyakathaṃ kathentova papañcetvā ``kadā, bhante,  tumhehi ayaṃ dhammo adhigato''ti pucchi. saṭṭhimattāni, āvuso  dhammadinna, vassāni hontīti ^a^P1.0043^ea^. samāpattiṃ pana,  bhante, vaḷañjethāti. āma, āvusoti. ekaṃ pokkharaṇiṃ māpetuṃ  sakkuṇeyyātha, bhanteti? ``na, āvuso, etaṃ bhāriya''nti vatvā  sammukhaṭṭhāne pokkharaṇiṃ māpesi. ``ettha, bhante, ekaṃ padumagacchaṃ  māpethā''ti ca vutto tampi māpesi. idānettha mahantaṃ pupphaṃ  dassethāti. thero tampi dassesi. ettha soḷasavassuddesikaṃ  itthirūpaṃ dassethāti ^a^V1.0034^ea^. thero soḷasavassuddesikaṃ itthirūpaṃ dassesi.  tato naṃ āha -- ``idaṃ, bhante, punappunaṃ subhato manasi karothā''ti.  thero attanāva māpitaṃ itthirūpaṃ olokento lobhaṃ uppādesi.  tadā attano puthujjanabhāvaṃ ñatvā ``avassayo me sappurisa hohī''ti  antevāsikassa santike ukkuṭikaṃ nisīdi. ``etadatthamevāhaṃ,  bhante, āgato''ti therassa asubhavasena sallahukaṃ katvā kammaṭṭhānaṃ  kathetvā therassa okāsaṃ kātuṃ bahi nikkhanto.  suparimadditasaṅkhāro thero tasmiṃ divāṭṭhānato nikkhantamatteyeva saha  paṭisambhidāhi arahattaṃ pāpuṇi. atha naṃ saṅghattheraṃ katvā  dhammadinnatthero tissamahāvihāraṃ gantvā saṅghassa dhammakathaṃ kathesi.  evarūpassa samāpattivasena vikkhambhito kileso tathā vikkhambhitova  hoti.</p>
              <p>[03] ekaccassa pana vuttanayeneva vipassanāya kammaṃ karontassa  kileso okāsaṃ na labhati, vipassanāvasena vikkhambhitova hoti.  so taṃ tathā vikkhambhitameva katvā vivaṭṭetvā arahattaṃ gaṇhāti,  buddhakāle saṭṭhimattā āraddhavipassakā bhikkhū viya. te kira satthu  santike kammaṭṭhānaṃ gahetvā vivittaṃ araññaṃ pavisitvā vipassanāya  kammaṃ karontā kilesānaṃ asamudācāravasena ``paṭividdhamaggaphalā  maya''nti saññāya maggaphalatthāya ^a^M1.0034^ea^ vāyāmaṃ akatvā ``amhehi  paṭividdhadhammaṃ dasabalassa ārocessāmā''ti satthu santikaṃ ^a^P1.0044^ea^  āgacchanti.</p>
              <p>[03] satthā tesaṃ pure āgamanatova ānandattheraṃ āha -- ``ānanda,  padhānakammikā bhikkhū ajja maṃ passituṃ āgamissanti, tesaṃ mama  dassanāya okāsaṃ akatvā `āmakasusānaṃ gantvā allāsubhabhāvanaṃ  karothā'ti pahiṇeyyāsī''ti. thero tesaṃ āgatānaṃ satthārā  kathitasāsanaṃ ārocesi. te ``tathāgato ajānitvā na kathessati,  addhā ettha kāraṇaṃ bhavissatī''ti āmakasusānaṃ gantvā allāsubhaṃ  olokentā lobhaṃ uppādetvā ``idaṃ nūna sammāsambuddhena diṭṭhaṃ  bhavissatī''ti jātasaṃvegā laddhamaggaṃ kammaṭṭhānaṃ ādito paṭṭhāya  ārabhiṃsu. satthā tesaṃ vipassanāya āraddhabhāvaṃ ñatvā gandhakuṭiyaṃ  nisinnova imaṃ obhāsagāthamāha -- </p>
              <p>[21] ``yānimāni apattāni, alābūneva sārade. </p>
              <p>[22] kāpotakāni aṭṭhīni, tāni disvāna kā ratī''ti..  (dha0 pa0 149).</p>
              <p>[03] gāthāpariyosāne ^a^V1.0035^ea^ arahattaphale patiṭṭhahiṃsu. evarūpānaṃ  vipassanāvasena vikkhambhitā kilesā tathā vikkhambhitāva honti.</p>
              <p>[03] ekaccassa vuttanayeneva navakammaṃ karontassa kileso okāsaṃ  na labhati, navakammavasena vikkhambhitova hoti. so taṃ tathā  vikkhambhitameva katvā vivaṭṭetvā arahattaṃ gaṇhāti ^b^cittalapabbate  tissatthero^eb^ viya. tassa kira aṭṭhavassikakāle anabhirati  uppajji, so taṃ vinodetuṃ asakkonto attano cīvaraṃ dhovitvā  rajitvā pattaṃ pacitvā kese ohāretvā upajjhāyaṃ vanditvā aṭṭhāsi.  atha naṃ thero āha -- ``kiṃ, āvuso mahātissa, atuṭṭhassa viya te  ākāro''ti? āma, bhante, anabhirati me uppannā, taṃ vinodetuṃ na  sakkomīti. thero tassāsayaṃ olokento arahattassa upanissayaṃ  disvā anukampāvasena āha -- ``āvuso tissa, mayaṃ mahallakā,  ekaṃ no vasanaṭṭhānaṃ karohī''ti ^a^P1.0045^ea^. dutiyakathaṃ  akathitapubbo bhikkhu ``sādhu, bhante''ti sampaṭicchi.</p>
              <p>[03] atha ^a^M1.0035^ea^ naṃ thero āha -- ``āvuso, navakammaṃ karonto  uddesamaggañca mā vissajji, kammaṭṭhānañca manasi karohi, kālena ca  kālaṃ kasiṇaparikammaṃ karohī''ti. ``evaṃ karissāmi, bhante''ti  theraṃ vanditvā tathārūpaṃ sappāyaṭṭhānaṃ oloketvā ``ettha kātuṃ  sakkā''ti dārūhi pūretvā jhāpetvā sodhetvā iṭṭhakāhi parikkhipitvā  dvāravātapānādīni yojetvā saddhiṃ caṅkamanabhūmibhittiparikammādīhi  leṇaṃ niṭṭhāpetvā mañcapīṭhaṃ santharitvā therassa santikaṃ gantvā  vanditvā, ``bhante, niṭṭhitaṃ leṇe parikammaṃ, vasathā''ti āha.  āvuso, dukkhena tayā etaṃ kammaṃ kataṃ, ajja ekadivasaṃ tvaññevettha  vasāhīti. so ``sādhu, bhante''ti vanditvā pāde dhovitvā leṇaṃ  pavisitvā pallaṅkaṃ ābhujitvā nisinno attanā katakammaṃ āvajji.  tassa ``manāpaṃ mayā upajjhāyassa kāyaveyyāvaccaṃ kata''nti  cintentassa abbhantare pīti uppannā. so taṃ vikkhambhetvā vipassanaṃ  paṭṭhapetvā aggaphalaṃ arahattaṃ pāpuṇi. evarūpassa navakammavasena  vikkhambhito kileso tathā vikkhambhitova hoti.</p>
              <p>[03] ekacco pana brahmalokato āgato suddhasatto hoti. tassa  anāsevanatāya kileso na samudācarati, bhavavasena vikkhambhito  hoti. so taṃ tathā vikkhambhitameva katvā vivaṭṭetvā ^a^V1.0036^ea^ arahattaṃ  gaṇhāti ^b^āyasmā mahākassapo^eb^ viya. so hi āyasmā  agāramajjhepi kāme aparibhuñjitvā mahāsampattiṃ pahāya pabbajitvā  nikkhanto antarāmagge paccuggamanatthāya āgataṃ satthāraṃ disvā  vanditvā tīhi ovādehi upasampadaṃ labhitvā aṭṭhame aruṇe saha  paṭisambhidāhi arahattaṃ pāpuṇi. evarūpassa bhavavasena vikkhambhito  kileso tathā vikkhambhitova hoti.</p>
              <p>[03] yo pana ananubhūtapubbaṃ rūpādiārammaṇaṃ ^a^P1.0046^ea^  labhitvā tattheva vipassanaṃ paṭṭhapetvā vivaṭṭetvā arahattaṃ gaṇhāti,  evarūpassa ananubhūtārammaṇavasena kāmacchando anuppannova nuppajjati  nāma.</p>
              <p>[03] ^b^uppanno vā kāmacchando pahīyatī^eb^ti ettha ^b^uppanno^eb^ti  jāto bhūto samudāgato. ^b^pahīyatī^eb^ti tadaṅgappahānaṃ,  vikkhambhanappahānaṃ, samucchedappahānaṃ, paṭipassaddhippahānaṃ,  nissaraṇappahānanti imehi pañcahi pahānehi pahīyati, na  ^a^M1.0036^ea^ puna  uppajjatīti attho. tattha vipassanāya kilesā tadaṅgavasena  pahīyantīti vipassanā ^b^tadaṅgappahāna^eb^nti veditabbā. samāpatti  pana kilese vikkhambhetīti sā ^b^vikkhambhanappahāna^eb^nti veditabbā.  maggo samucchindanto uppajjati, phalaṃ paṭippassambhayamānaṃ, nibbānaṃ  sabbakilesehi nissaṭanti imāni tīṇi  ^b^samucchedapaṭipassaddhinissaraṇappahānānī^eb^ti vuccanti. imehi  lokiyalokuttarehi pañcahi pahānehi pahīyatīti attho.</p>
              <p>[03] ^b^asubhanimitta^eb^nti dasasu asubhesu uppannaṃ sārammaṇaṃ  paṭhamajjhānaṃ. tenāhu porāṇā -- ``asubhampi asubhanimittaṃ,  asubhārammaṇā dhammāpi asubhanimitta''nti.  ^b^yonisomanasikaroto^eb^ti. ``tattha katamo yonisomanasikāro?  anicce anicca''ntiādinā nayena vuttassa upāyamanasikārassa  vasena manasikaroto. ^b^anuppanno ceva kāmacchando nuppajjatī^eb^ti  asamudāgato na samudāgacchati. ^b^uppanno ca kāmacchando  pahīyatī^eb^ti samudāgato ca kāmacchando pañcavidhena pahānena pahīyati. </p>
              <p>[01] apica cha dhammā ^b^kāmacchandassa^eb^ pahānāya  saṃvattanti -- asubhanimittassa uggaho, asubhabhāvanānuyogo, indriyesu  guttadvāratā, bhojane mattaññutā, kalyāṇamittatā sappāyakathāti.  dasavidhañhi ^a^V1.0037^ea^ ^a^P1.0047^ea^ asubhanimittaṃ uggaṇhantassāpi  kāmacchando pahīyati, bhāventassāpi, indriyesu pihitadvārassāpi,  catunnaṃ pañcannaṃ ālopānaṃ okāse sati udakaṃ pivitvā  yāpanasīlatāya bhojane mattaññunopi. tenetaṃ vuttaṃ -- </p>
              <p>[21] ``cattāro pañca ālope, abhutvā udakaṃ pive. </p>
              <p>[22] alaṃ phāsuvihārāya, pahitattassa bhikkhuno''ti..  (theragā0 983).</p>
              <p>[03] asubhakammikatissattherasadise asubhabhāvanārate kalyāṇamitte  sevantassāpi kāmacchando pahīyati, ṭhānanisajjādīsu  dasāsubhanissitasappāyakathāyapi pahīyati. tena vuttaṃ -- ``cha  dhammā kāmacchandassa pahānāya saṃvattantī''ti. </p>
              <p>[03] 17^b^.^eb^ sattame ^b^mettā cetovimuttī^eb^ti sabbasattesu  hitapharaṇakā mettā. yasmā pana taṃsampayuttacittaṃ nīvaraṇādīhi  paccanīkadhammehi vimuccati, tasmā sā ``cetovimuttī''ti vuccati.  visesato vā sabbabyāpādapariyuṭṭhānena vimuttattā sā cetovimuttīti  veditabbā. tattha ``mettā''ti ettāvatā ^a^M1.0037^ea^ pubbabhāgopi vaṭṭati,  ``cetovimuttī''ti vuttattā pana idha tikacatukkajjhānavasena appanāva  adhippetā. ^b^yonisomanasikaroto^eb^ti taṃ mettaṃ cetovimuttiṃ  vuttalakkhaṇena upāyamanasikārena manasikarontassa.</p>
              <p>[03] apica cha dhammā ^b^byāpādassa^eb^ pahānāya saṃvattanti --  mettānimittassa uggaho, mettābhāvanānuyogo, kammassakatāpaccavekkhaṇā,  paṭisaṅkhānabahulatā, kalyāṇamittatā, sappāyakathāti.  odissakānodissakadisāpharaṇānañhi ^a^P1.0048^ea^  aññataravasena mettaṃ uggaṇhantassāpi byāpādo pahīyati, odhiso  anodhiso disāpharaṇavasena mettaṃ bhāventassāpi. ``tvaṃ etassa  kuddho kiṃ karissasi, kimassa sīlādīni nāsetuṃ sakkhissasi,  nanu tvaṃ attano kammena āgantvā attano kammeneva gamissasi?  parassa kujjhanaṃ nāma vītaccitaṅgāratattāyasalākagūthādīni gahetvā paraṃ  paharitukāmatāsadisaṃ hoti. esopi tava kuddho kiṃ karissati, kiṃ  te sīlādīni nāsetuṃ sakkhissati? esa attano kammena āgantvā  attano kammeneva gamissati, appaṭicchitapaheṇakaṃ viya paṭivātaṃ  khittarajomuṭṭhi viya ca etassevesa kodho matthake patissatī''ti evaṃ  attano ca parassa ca kammassakataṃ paccavekkhatopi, ubhayakammassakataṃ  ^a^V1.0038^ea^ paccavekkhitvā paṭisaṅkhāne ṭhitassāpi, assaguttattherasadise  mettābhāvanārate kalyāṇamitte sevantassāpi byāpādo pahīyati,  ṭhānanisajjādīsu mettānissitasappāyakathāyapi pahīyati. tena vuttaṃ  -- ``cha dhammā byāpādassa pahānāya saṃvattantī''ti. sesamidha ito  paresu ca vuttanayeneva veditabbaṃ, visesamattameva pana vakkhāmāti. </p>
              <p>[03] 18^b^.^eb^ aṭṭhame ^b^ārambhadhātū^eb^ādīsu  ^b^ārambhadhātu^eb^ nāma paṭhamārambhavīriyaṃ. ^b^nikkamadhātu^eb^ nāma  kosajjato nikkhantattā tato balavataraṃ. ^b^parakkamadhātu^eb^ nāma paraṃ  paraṃ ṭhānaṃ akkamanato tatopi balavataraṃ. aṭṭhakathāyaṃ ^a^P1.0049^ea^  pana ``ārambho cetaso kāmānaṃ panūdanāya, nikkamo cetaso  palighugghāṭanāya, parakkamo cetaso bandhanacchedanāyā''ti vatvā ``tīhi  petehi adhimattavīriyameva kathita''nti vuttaṃ.</p>
              <p>[03] ^b^āraddhavīriyassā^eb^ti ^a^M1.0038^ea^ paripuṇṇavīriyassa ceva  paggahitavīriyassa ca. tattha catudosāpagataṃ vīriyaṃ āraddhanti  veditabbaṃ. na ca atilīnaṃ hoti, na ca atipaggahitaṃ, na ca  ajjhattaṃ saṃkhittaṃ, na ca bahiddhā vikkhittaṃ. tadetaṃ duvidhaṃ hoti --  kāyikaṃ, cetasikañca. tattha ``idha bhikkhu divasaṃ caṅkamena  nisajjāya āvaraṇīyehi dhammehi cittaṃ parisodhetī''ti (vibha0  519) evaṃ rattidivasassa pañca koṭṭhāse kāyena ghaṭentassa  vāyamantassa ^b^kāyikavīriyaṃ^eb^ veditabbaṃ. ``na tāvāhaṃ ito  leṇā nikkhamissāmi, yāva me na anupādāya āsavehi cittaṃ  vimuccatī''ti evaṃ okāsaparicchedena vā, ``na tāvāhaṃ imaṃ pallaṅkaṃ  bhindissāmī''ti evaṃ nisajjādiparicchedena vā mānasaṃ bandhitvā  ghaṭentassa vāyamantassa ^b^cetasikavīriyaṃ^eb^ veditabbaṃ. tadubhayampi  idha vaṭṭati. duvidhenāpi hi iminā vīriyena āraddhavīriyassa  anuppannañceva thinamiddhaṃ nuppajjati, uppannañca thinamiddhaṃ pahīyati  milakkhatissattherassa viya, gāmantapabbhāravāsimahāsīvattherassa viya,  pītimallakattherassa viya, kuṭumbiyaputtatissattherassa viya ca. etesu  hi purimā tayo aññe ca evarūpā kāyikavīriyena āraddhavīriyā,  kuṭumbiyaputtatissatthero aññe ca evarūpā ^a^P1.0050^ea^  cetasikavīriyena āraddhavīriyā, uccāvālukavāsī mahānāgatthero pana  dvīhipi vīriyehi āraddhavīriyova. thero kira ekaṃ sattāhaṃ  caṅkamati, ekaṃ tiṭṭhati, ekaṃ nisīdati, ekaṃ nipajjati.  mahātherassa ekairiyāpathopi asappāyo nāma natthi, catutthe sattāhe  vipassanaṃ vaḍḍhetvā arahatte patiṭṭhāsi.</p>
              <p>[03] apica ^a^V1.0039^ea^ cha dhammā ^b^thinamiddhassa^eb^ pahānāya saṃvattanti --  atibhojane nimittaggāho, iriyāpathasamparivattanatā,  ālokasaññāmanasikāro, abbhokāsavāso, kalyāṇamittatā,  sappāyakathāti.  āharahatthaka-bhuttavamitaka-tatravaṭṭaka-alaṃsāṭaka-kākamāsaka-brāhmaṇādayo  viya bhojanaṃ bhuñjitvā rattiṭṭhānadivāṭṭhāne nisinnassa hi samaṇadhammaṃ  karoto thinamiddhaṃ mahāhatthī viya ottharantaṃ āgacchati,  catupañcāalopaokāsaṃ pana ṭhapetvā pānīyaṃ pivitvā yāpanasīlassa  bhikkhuno taṃ na hotīti evaṃ atibhojane nimittaṃ gaṇhantassāpi  thinamiddhaṃ pahīyati. yasmiṃ iriyāpathe thinamiddhaṃ okkamati, tato  aññaṃ parivattentassāpi, rattiṃ candālokadīpālokaukkāloke divā  sūriyālokaṃ manasikarontassāpi ^a^M1.0039^ea^, abbhokāse vasantassāpi,  mahākassapattherasadise pahīnathinamiddhe kalyāṇamitte sevantassāpi  thinamiddhaṃ pahīyati, ṭhānanisajjādīsu dhutaṅganissitasappāyakathāyapi  pahīyati. tena vuttaṃ -- ``cha dhammā thinamiddhassa pahānāya  saṃvattantī''ti. </p>
              <p>[03] 19^b^.^eb^ navame ^b^vūpasantacittassā^eb^ti jhānena vā  vipassanāya vā vūpasamitacittassa.</p>
              <p>[03] apica cha dhammā ^b^uddhaccakukkuccassa^eb^ pahānāya saṃvattanti --  bahussutatā, paripucchakatā, vinaye ^a^P1.0051^ea^ pakataññutā,  vuddhasevitā, kalyāṇamittatā, sappāyakathāti. bāhusaccenāpi hi ekaṃ  vā dve vā tayo vā cattāro vā pañca vā nikāye pāḷivasena ca  atthavasena ca uggaṇhantassāpi uddhaccakukkuccaṃ pahīyati,  kappiyākappiyaparipucchābahulassāpi, vinayapaññattiyaṃ  ciṇṇavasībhāvatāya pakataññunopi, vuḍḍhe mahallakatthere  upasaṅkamantassāpi, upālittherasadise vinayadhare kalyāṇamitte  sevantassāpi uddhaccakukkuccaṃ pahīyati, ṭhānanisajjādīsu  kappiyākappiyanissitasappāyakathāyapi pahīyati. tena vuttaṃ --  ``cha dhammā uddhaccakukkuccassa pahānāya saṃvattantī''ti. </p>
              <p>[03] 20^b^.^eb^ dasame ^b^yoniso, bhikkhave,  manasikaroto^eb^ti vuttanayeneva upāyato manasikarontassa.</p>
              <p>[03] apica cha dhammā ^b^vicikicchāya^eb^ pahānāya saṃvattanti --  bahussutatā, paripucchakatā, vinaye pakataññutā, adhimokkhabahulatā,  kalyāṇamittatā, sappāyakathāti. bahusaccenāpi hi ekaṃ ^a^V1.0040^ea^ vā...pe0...  pañca vā nikāye pāḷivasena ca atthavasena ca uggaṇhantassāpi  vicikicchā pahīyati, tīṇi ratanāni ārabbha paripucchābahulassāpi,  vinaye ciṇṇavasībhāvassāpi, tīsu ratanesu  okappaniyasaddhāsaṅkhātādhimokkhabahulassāpi, saddhādhimutte  vakkalittherasadise kalyāṇamitte sevantassāpi vicikicchā pahīyati,  ṭhānanisajjādīsu tiṇṇaṃ ratanānaṃ guṇanissitasappāyakathāyapi pahīyati.  tena vuttaṃ -- ``cha dhammā vicikicchāya pahānāya saṃvattantī''ti.  imasmiṃ nīvaraṇappahānavagge vaṭṭavivaṭṭaṃ kathitanti. </p>
              <p>[06] nīvaraṇappahānavaggavaṇṇanā. </p>
            </h4>
          </h3>
        </h2>
      </h1>
    </h0>
    <h0>
      <h0n> 3. akammaniyavaggavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 21-22^b^.^eb^ tatiyassa ^a^V1.0041^ea^ ^a^P1.0052^ea^  ^a^M1.0040^ea^ paṭhame  ^b^abhāvita^eb^nti avaḍḍhitaṃ bhāvanāvasena appavattitaṃ.  ^b^akammaniyaṃ hotī^eb^ti kammakkhamaṃ kammayoggaṃ na hoti. dutiye  vuttavipariyāyena attho veditabbo. ettha ca paṭhame ^b^citta^eb^nti  vaṭṭavasena uppannacittaṃ, dutiye vivaṭṭavasena uppannacittaṃ. tattha ca vaṭṭaṃ  vaṭṭapādaṃ, vivaṭṭaṃ vivaṭṭapādanti ayaṃ pabhedo veditabbo. ^b^vaṭṭaṃ^eb^  nāma tebhūmakavaṭṭaṃ, ^b^vaṭṭapādaṃ^eb^ nāma vaṭṭapaṭilābhāya kammaṃ,  ^b^vivaṭṭaṃ^eb^ nāma nava lokuttaradhammā, ^b^vivaṭṭapādaṃ^eb^ nāma  vivaṭṭapaṭilābhāya kammaṃ. iti imesu suttesu vaṭṭavivaṭṭameva kathitanti. </p>
              <p>[03] 23-24^b^.^eb^ tatiye vaṭṭavaseneva uppannacittaṃ veditabbaṃ.  ^b^mahato anatthāya saṃvattatī^eb^ti devamanussasampattiyo  mārabrahmaissariyāni ca dadamānampi punappunaṃ  jātijarābyādhimaraṇasokaparidevadukkhadomanassupāyāse  khandhadhātuāyatanapaṭiccasamuppādavaṭṭāni ca dadamānaṃ kevalaṃ  dukkhakkhandhameva detīti mahato anatthāya saṃvattati nāmāti. catutthe  ^b^citta^eb^nti vivaṭṭavaseneva uppannacittaṃ. </p>
              <p>[03] 25-26^b^.^eb^ pañcamachaṭṭhesu ^b^abhāvitaṃ apātubhūta^eb^nti ayaṃ  viseso. tatrāmayadhippāyo -- vaṭṭavasena uppannacittaṃ nāma uppannampi  abhāvitaṃ apātubhūtameva hoti. kasmā ^a^P1.0053^ea^?  lokuttarapādakajjhānavipassanāmaggaphalanibbānesu pakkhandituṃ  asamatthattā. vivaṭṭavasena uppannaṃ pana bhāvitaṃ pātubhūtaṃ nāma hoti.  kasmā? tesu dhammesu pakkhandituṃ samatthattā. kurundakavāsī  phussamittatthero panāha -- ``maggacittameva, āvuso, bhāvitaṃ pātubhūtaṃ  nāma hotī''ti. </p>
              <p>[03] 27-28^b^.^eb^ sattamaṭṭhamesu ^b^abahulīkata^eb^nti punappunaṃ  akataṃ. imānipi dve vaṭṭavivaṭṭavasena uppannacittāneva veditabbānīti. </p>
              <p>[03] 29^b^.^eb^ navame ``jātipi dukkhā''tiādinā nayena  vuttaṃ dukkhaṃ adhivahati āharatīti ^b^dukkhādhivahaṃ^eb^.  dukkhādhivāhantipi pāṭho. tassattho -- lokuttarapādakajjhānādi  ^a^M1.0041^ea^ ariyadhammābhimukhaṃ dukkhena ^a^V1.0042^ea^ adhivāhīyati pesīyatīti dukkhādhivāhaṃ.  idampi vaṭṭavasena uppannacittameva. tañhi vuttappakārā  devamanussādisampattiyo dadamānampi jātiādīnaṃ adhivahanato  dukkhādhivahaṃ, ariyadhammādhigamāya duppesanato dukkhādhivāhañca nāma  hotīti. </p>
              <p>[03] 30^b^.^eb^ dasame vivaṭṭavasena uppannacittameva cittaṃ.  tañhi mānusakasukhato dibbasukhaṃ, dibbasukhato jhānasukhaṃ,  jhānasukhato vipassanāsukhaṃ, vipassanāsukhato maggasukhaṃ, maggasukhato  phalasukhaṃ, phalasukhato nibbānasukhaṃ adhivahati āharatīti  ^b^sukhādhivahaṃ^eb^ nāma hoti, sukhādhivāhaṃ vā. tañhi  lokuttarapādakajjhānādiariyadhammābhimukhaṃ ^a^P1.0054^ea^ supesayaṃ  vissaṭṭhaindavajirasadisaṃ hotīti sukhādhivāhantipi vuccati.  imasmimpi vagge vaṭṭavivaṭṭameva kathitanti. </p>
              <p>[06] akammaniyavaggavaṇṇanā. </p>
            </h4>
          </h3>
        </h2>
      </h1>
    </h0>
    <h0>
      <h0n> 4. adantavaggavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 31^b^.^eb^ catutthassa ^a^V1.0043^ea^ paṭhame ^b^adanta^eb^nti savisevanaṃ  adantahatthiassādisadisaṃ. ^b^citta^eb^nti vaṭṭavasena uppannacittameva. </p>
              <p>[03] 32^b^.^eb^ dutiye ^b^danta^eb^nti nibbisevanaṃ  dantahatthiassādisadisaṃ. imasmimpi suttadvaye vaṭṭavivaṭṭavasena  uppannacittameva kathitaṃ. yathā cettha, evaṃ ito paresupīti. </p>
              <p>[03] 33^b^.^eb^ tatiye ^b^agutta^eb^nti agopitaṃ  satisaṃvararahitaṃ aguttahatthiassādisadisaṃ. </p>
              <p>[03] 34^b^.^eb^ catutthe ^b^gutta^eb^nti gopitaṃ  avissaṭṭhasatisaṃvaraṃ guttahatthiassādisadisaṃ. </p>
              <p>[03] 35-36^b^.^eb^ pañcamachaṭṭhāni ^b^arakkhitaṃ rakkhita^eb^nti  padavasena bujjhanakānaṃ ajjhāsayena vuttāni. attho panettha  purimasadisoyeva. </p>
              <p>[03] 37-38^b^.^eb^ sattamaṭṭhamesupi ^a^M1.0042^ea^ eseva nayo. upamā panettha  asaṃvutagharadvārādivasena veditabbā. </p>
              <p>[03] 39-40^b^.^eb^ navamadasamāni catūhipi padehi yojetvā  vuttāni. imasmimpi vagge vaṭṭavivaṭṭameva kathitanti. </p>
              <p>[06] adantavaggavaṇṇanā. </p>
            </h4>
          </h3>
        </h2>
      </h1>
    </h0>
    <h0>
      <h0n> 5. paṇihitācchavaggavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 41^b^.^eb^ pañcamassa ^a^V1.0044^ea^ ^a^P1.0055^ea^ paṭhame  ^b^seyyathāpī^eb^ti opammatthe nipāto. tatra bhagavā katthaci atthena  upamaṃ parivāretvā dasseti vatthasutte (ma0 ni0 1.70 ādayo)  viya, pāricchattakopama- (a0 ni0  7.69)  aggikkhandhopamādisuttesu (a0 ni0  7.72) viya ca, katthaci  upamāya atthaṃ parivāretvā dasseti loṇambilasutte (a0 ni0   3.101) viya, suvaṇṇakārasuttasūriyopamādisuttesu (a0 ni0   7.66) viya ca. imasmiṃ pana sālisūkopame upamāya atthaṃ  parivāretvā dassento ^b^seyyathāpi, bhikkhave^eb^tiādimāha. tattha  ^b^sālisūka^eb^nti sāliphalassa sūkaṃ. ^b^yavasūkepi^eb^ eseva  nayo. vā-saddo vikappattho. ^b^micchāpaṇihita^eb^nti  micchāṭhapitaṃ. yathā vijjhituṃ sakkoti, na evaṃ uddhaggaṃ katvā  ṭhapitanti attho. ^b^bhecchatī^eb^ti bhindissati, chaviṃ  chindissatīti attho. ^b^micchāpaṇihitena cittenā^eb^ti  micchāṭhapitena cittena. vaṭṭavasena uppannacittaṃ sandhāyetaṃ vuttaṃ.  ^b^avijja^eb^nti aṭṭhasu ṭhānesu aññāṇabhūtaṃ ghanabahalaṃ mahāavijjaṃ.  ^b^vijjaṃ uppādessatī^eb^ti ettha ^b^vijja^eb^nti arahattamaggañāṇaṃ.  ^b^nibbāna^eb^nti taṇhāvānato nikkhantabhāvena evaṃ vuttaṃ amataṃ.  ^b^sacchikarissatī^eb^ti paccakkhaṃ karissati. </p>
              <p>[03] 42^b^.^eb^ dutiye ^b^sammāpaṇihita^eb^nti yathā bhindituṃ  sakkoti, evaṃ uddhaggaṃ katvā suṭṭhu ṭhapitaṃ. ^b^akkanta^eb^nti ettha  pādeneva akkantaṃ nāma hoti, hatthena uppīḷitaṃ. ruḷhisaddavasena pana  akkantanteva ^a^P1.0056^ea^ vuttaṃ. ayañhettha ariyavohāro.  kasmā pana aññe sepaṇṇikaṇṭakamadanakaṇṭakādayo mahante aggahetvā  sukhumaṃ dubbalaṃ sālisūkayavasūkameva gahitanti? appamattakassāpi  ^a^M1.0043^ea^ kusalakammassa vivaṭṭāya samatthabhāvadassanatthaṃ. yathā hi sukhumaṃ  dubbalaṃ sālisūkaṃ vā yavasūkaṃ vā hotu, mahantamahantā  sepaṇṇikaṇṭakamadanakaṇṭakādayo vā, etesu yaṃkiñci micchā ṭhapitaṃ  hatthaṃ vā pādaṃ vā bhindituṃ lohitaṃ vā uppādetuṃ na sakkoti, sammā  ṭhapitaṃ pana sakkoti, evameva appamattakaṃ tiṇamuṭṭhi mattadānakusalaṃ vā  hotu, mahantaṃ velāmadānādikusalaṃ vā, sace vaṭṭasampattiṃ patthetvā  vaṭṭasannissitavasena micchā ṭhapitaṃ hoti, vaṭṭameva āharituṃ sakkoti,  no vivaṭṭaṃ. ``idaṃ me dānaṃ āsavakkhayāvahaṃ hotū''ti evaṃ pana  ^a^V1.0045^ea^ vivaṭṭaṃ patthentena vivaṭṭavasena sammā ṭhapitaṃ arahattampi  paccekabodhiñāṇampi sabbaññutañāṇampi dātuṃ sakkotiyeva. vuttañhetaṃ  -- </p>
              <p>[21] ``paṭisambhidā vimokkhā ca, yā ca sāvakapāramī. </p>
              <p>[22] paccekabodhi buddhabhūmi, sabbametena labbhatī''ti.. (khu0 pā0  8.15).</p>
              <p>[03] imasmiṃ suttadvaye ca vaṭṭavivaṭṭaṃ kathitaṃ. </p>
              <p>[03] 43^b^.^eb^ tatiye ^b^paduṭṭhacitta^eb^nti dosena paduṭṭhacittaṃ.  ^b^cetasā cetopariccā^eb^ti attano cittena tassa cittaṃ  paricchinditvā. ^b^yathābhataṃ nikkhitto^eb^ti yathā āharitvā  ṭhapito. ^b^evaṃ niraye^eb^ti evaṃ niraye ṭhitoyevāti vattabbo.  ^b^apāya^eb^ntiādi ^a^P1.0057^ea^ sabbaṃ nirayavevacanameva.  nirayo hi ayasaṅkhātā sukhā apetoti ^b^apāyo,^eb^ dukkhassa  gati paṭisaraṇanti ^b^duggati,^eb^ dukkaṭakārino ettha vivasā  nipatantīti ^b^vinipāto,^eb^ nirassādatthena ^b^nirayo^eb^. </p>
              <p>[03] 44^b^.^eb^ catutthe ^b^pasanna^eb^nti saddhāpasādena pasannaṃ.  ^b^sugati^eb^nti sukhassa gatiṃ. ^b^saggaṃ loka^eb^nti  rūpādisampattīhi suṭṭhu aggaṃ lokaṃ. </p>
              <p>[03] 45^b^.^eb^ pañcame ^b^udakarahado^eb^ti udakadaho.  ^b^āvilo^eb^ti avippasanno. ^b^luḷito^eb^ti aparisaṇṭhito.  ^b^kalalībhūto^eb^ti kaddamībhūto. ^b^sippisambuka^eb^ntiādīsu  sippiyo ca sambukā ca ^b^sippisambukaṃ^eb^. sakkharā ca kaṭhalāni  ca ^b^sakkharakaṭhalaṃ^eb^. macchānaṃ gumbaṃ ghaṭāti ^b^macchagumbaṃ.  carantampi tiṭṭhantampī^eb^ti ettha sakkharakaṭhalaṃ tiṭṭhatiyeva, itarāni  carantipi tiṭṭhantipi. yathā pana antarantarā ṭhitāsupi nisinnāsupi  nipajjamānāsupi ``etā gāviyo ^a^M1.0044^ea^ carantī''ti carantiyo upādāya  itarāpi ``carantī''ti vuccanti, evaṃ tiṭṭhantameva sakkharakaṭhalaṃ  upādāya itarampi dvayaṃ ``tiṭṭhanta''nti vuttaṃ, itaraṃ dvayaṃ carantaṃ  upādāya sakkharakaṭhalampi ``caranta''nti vuttaṃ. </p>
              <p>[01] ^b^āvilenā^eb^ti pañcahi nīvaraṇehi pariyonaddhena.  ^b^attatthaṃ vā^eb^tiādīsu attano diṭṭhadhammiko  lokiyalokuttaramissako attho attattho nāma. attanova samparāye  lokiyalokuttaramissako ^a^V1.0046^ea^ attho parattho nāma hoti. so hi  ^a^P1.0058^ea^ parattha atthoti parattho. tadubhayaṃ ubhayattho nāma.  apica attano diṭṭhadhammikasamparāyikopi lokiyalokuttaro attho  attattho nāma, parassa tādisova attho parattho nāma, tadubhayampi  ubhayattho nāma. ^b^uttariṃ vā manussadhammā^eb^ti  dasakusalakammapathasaṅkhātā manussadhammā uttariṃ. ayañhi dasavidho  dhammo vināpi aññaṃ samādāpakaṃ satthantarakappāvasāne jātasaṃvegehi  manussehi sayameva samādinnattā manussadhammoti vuccati, tato uttariṃ  pana jhānavipassanāmaggaphalāni veditabbāni.  ^b^alamariyañāṇadassanavisesa^eb^nti ariyānaṃ yuttaṃ, ariyabhāvaṃ vā  kātuṃ samatthaṃ ñāṇadassanasaṅkhātaṃ visesaṃ. ñāṇameva hi jānanaṭṭhena  ñāṇaṃ, dassanaṭṭhena dassananti veditabbaṃ,  dibbacakkhuñāṇavipassanāñāṇamaggañāṇaphalañāṇapaccavekkhaṇañāṇānametaṃ  adhivacanaṃ. </p>
              <p>[03] 46^b^.^eb^ chaṭṭhe ^b^accho^eb^ti abahalo, pasannotipi  vaṭṭati. ^b^vippasanno^eb^ti suṭṭhu pasanno. ^b^anāvilo^eb^ti na  āvilo, parisuddhoti attho, pheṇapubbuḷasaṅkhasevālapaṇakavirahitoti  vuttaṃ hoti. ^b^anāvilenā^eb^ti pañcanīvaraṇavimuttena. sesaṃ  catutthe vuttanayameva. imasmimpi suttadvaye vaṭṭavivaṭṭameva kathitaṃ. </p>
              <p>[03] 47^b^.^eb^ sattame ^b^rukkhajātāna^eb^nti paccatte  sāmivacanaṃ, rukkhajātānīti attho. rukkhānametaṃ adhivacanaṃ.  ^b^yadida^eb^nti nipātamattaṃ. ^b^mudutāyā^eb^ti ^a^P1.0059^ea^  mudubhāvena. koci hi rukkho vaṇṇena aggo hoti, koci gandhena,  koci rasena, koci thaddhatāya. phandano pana mudutāya ceva  kammaññatāya ca aggo seṭṭhoti dasseti. ^b^cittaṃ, bhikkhave,  bhāvitaṃ bahulīkata^eb^nti ettha samathavipassanāvasena bhāvitañceva  punappunakatañca cittaṃ ^a^M1.0045^ea^ adhippetaṃ. kurundakavāsi phussamittatthero  panāha -- ``ekantaṃ mudu ceva kammaniyañca cittaṃ nāma  abhiññāpādakacatutthajjhānacittameva, āvuso''ti. </p>
              <p>[03] 48^b^.^eb^ aṭṭhame ^b^evaṃ lahuparivatta^eb^nti evaṃ lahuṃ  uppajjitvā lahuṃ nirujjhanakaṃ. ^b^yāvañcā^eb^ti adhimattapamāṇatthe  nipāto, ativiya na sukarāti attho. ^b^ida^eb^nti nipātamattaṃ.  ^b^citta^eb^nti ekacce tāva ācariyā ``bhavaṅgacitta''nti vadanti, taṃ  pana paṭikkhipitvā ``idha cittanti yaṃkiñci antamaso  cakkhuviññāṇampi adhippetamevā''ti vuttaṃ. imasmiṃ panatthe  milindarājā dhammakathikaṃ nāgasenattheraṃ pucchi, ``bhante nāgasena,  ekasmiṃ accharākkhaṇe pavattitacittasaṅkhārā ^a^V1.0047^ea^ sace rūpino assu,  kīva mahārāsi bhaveyyā''ti? ``vāhasatānaṃ kho, mahārāja, vīhīnaṃ  aḍḍhacūḷañca vāhā vīhisattambaṇāni dve ca tumbā ekaccharākkhaṇe  pavattitassa cittassa saṅkhampi na upenti, kalampi na upenti,  kalabhāgampi na upentī''ti (mi0 pa0 4.1.2). atha kasmā  sammāsambuddhena ``upamāpi na sukarā''ti vuttaṃ? yatheva hi upamaṃ  paṭikkhipitvāpi kappadīghabhāvassa ^a^P1.0060^ea^ yojanikapabbatena  yojanikasāsapapuṇṇanagarena, nirayadukkhassa sattisatāhatopamena,  saggasukhassa ca cakkavattisampattiyā upamā katā, evamidhāpi  kātabbāti? tattha ``sakkā pana, bhante, upamā kātu''nti evaṃ  pucchāvasena upamā katā, imasmiṃ sutte pucchāya abhāvena na katā.  idañhi suttaṃ dhammadesanāpariyosāne vuttaṃ. iti imasmiṃ sutte  cittarāsi nāma kathitoti. </p>
              <p>[03] 49^b^.^eb^ navame ^b^pabhassara^eb^nti paṇḍaraṃ parisuddhaṃ.  ^b^citta^eb^nti bhavaṅgacittaṃ. kiṃ pana cittassa vaṇṇo nāma atthīti?  natthi. nīlādīnañhi aññataravaṇṇaṃ vā hotu avaṇṇaṃ vā  yaṃkiñci parisuddhatāya ``pabhassara''nti vuccati. idampi  nirupakkilesatāya parisuddhanti pabhassaraṃ. ^b^tañca kho^eb^ti taṃ  bhavaṅgacittaṃ. ^b^āgantukehī^eb^ti asahajātehi pacchā javanakkhaṇe  uppajjanakehi. ^b^upakkilesehī^eb^ti rāgādīhi upakkiliṭṭhattā  upakkiliṭṭhaṃ nāmāti vuccati. kathaṃ? yathā hi sīlavantā  ācārasampannā mātāpitaro vā ācariyupajjhāyā vā dussīlānaṃ  durācārānaṃ avattasampannānaṃ puttānañceva antevāsikasaddhivihārikānañca  vasena ``attano putte vā antevāsikasaddhivihārike vā na tajjenti  na sikkhāpenti na ovadanti nānusāsantī''ti ^a^M1.0046^ea^ avaṇṇaṃ akittiṃ  labhanti, evaṃsampadamidaṃ veditabbaṃ. ācārasampannā mātāpitaro viya  ca ācariyupajjhāyā viya ca bhavaṅgacittaṃ daṭṭhabbaṃ, puttādīnaṃ vasena  tesaṃ akittilābho viya javanakkhaṇe rajjanadussanamuyhanasabhāvānaṃ  lobhasahagatādīnaṃ cittānaṃ vasena uppannehi āgantukehi ^a^P1.0061^ea^  upakkilesehi pakatiparisuddhampi bhavaṅgacittaṃ upakkiliṭṭhaṃ nāma  hotīti. </p>
              <p>[03] 50^b^.^eb^ dasamepi bhavaṅgacittameva ^b^cittaṃ.  vippamutta^eb^nti javanakkhaṇe arajjamānaṃ adussamānaṃ amuyhamānaṃ  tihetukañāṇasampayuttādikusalavasena uppajjamānaṃ āgantukehi  upakkilesehi vippamuttaṃ nāma hoti. idhāpi yathā sīlavantānaṃ  ācārasampannānaṃ puttādīnaṃ vasena mātādayo ``sobhanā eteyeva attano  puttakādayo sikkhāpenti ovadanti anusāsantī''ti  vaṇṇakittilābhino ^a^V1.0048^ea^ honti, evaṃ javanakkhaṇe uppannakusalacittavasena  idaṃ bhavaṅgacittaṃ āgantukehi upakkilesehi vippamuttanti vuccatīti. </p>
              <p>[06] paṇihitācchavaggavaṇṇanā. </p>
            </h4>
          </h3>
        </h2>
      </h1>
    </h0>
    <h0>
      <h0n> 6. accharāsaṅghātavaggavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 51^b^.^eb^ chaṭṭhassa ^a^V1.0049^ea^ paṭhame ^b^taṃ assutavā puthujjano^eb^ti  taṃ bhavaṅgacittaṃ sutavirahito puthujjano. tattha āgamādhigamābhāvā  ñeyyo assutavā iti. yo hi idaṃ suttaṃ ādito paṭṭhāya atthavasena  upaparikkhanto ``idaṃ bhavaṅgacittaṃ nāma pakatiparisuddhampi javanakkhaṇe  uppannehi lobhādīhi upakkilesehi upakkiliṭṭha''nti neva āgamavasena  na adhigamavasena jānāti, yassa ca  khandhadhātuāyatanapaccayākārasatipaṭṭhānādīsu  uggahaparipucchāvinicchayavirahitattā yathābhūtañāṇapaṭivedhasādhako neva  āgamo, paṭipattiyā adhigantabbassa anadhigatattā na adhigamo atthi.  so āgamādhigamābhāvā ñeyyo assutavā iti. svāyaṃ -- </p>
              <p>[21] ``puthūnaṃ ^a^P1.0062^ea^ jananādīhi, kāraṇehi  puthujjano. </p>
              <p>[22] puthujjanantogadhattā, puthuvāyaṃ jano iti''..</p>
              <p>[03] so ^a^M1.0047^ea^ hi puthūnaṃ nānappakārānaṃ kilesādīnaṃ jananādīhi kāraṇehi  puthujjano. yathāha -- </p>
              <p>[02] ``puthu kilese janentīti puthujjanā, puthu  avihatasakkāyadiṭṭhikāti puthujjanā, puthu satthārānaṃ mukhullokikāti  puthujjanā, puthu sabbagatīhi avuṭṭhitāti puthujjanā, puthu  nānābhisaṅkhāre abhisaṅkharontīti puthujjanā, puthu nānāoghehi  vuyhantīti puthujjanā, puthu nānāsantāpehi santappantīti puthujjanā,  puthu nānāpariḷāhehi pariḍayhantīti puthujjanā, puthu pañcasu kāmaguṇesu  rattā giddhā gadhitā mucchitā ajjhopannā laggā laggitā palibuddhāti  puthujjanā, puthu pañcahi nīvaraṇehi āvutā nivutā ovutā pihitā  paṭicchannā paṭikujjitāti puthujjanā''ti (mahāni0 51, 94).</p>
              <p>[03] puthūnaṃ vā gaṇanapathamatītānaṃ ariyadhammaparammukhānaṃ  nīcadhammasamācārānaṃ janānaṃ antogadhattāpi puthujjano, puthu vā ayaṃ  visuṃyeva saṅkhaṃ gato, visaṃsaṭṭho sīlasutādiguṇayuttehi ariyehi  janoti puthujjano. evametehi ``assutavā puthujjano''ti dvīhi  padehi ye te -- </p>
              <p>[21] ``duve ^a^V1.0050^ea^ puthujjanā vuttā, buddhenādiccabandhunā. </p>
              <p>[22] andho puthujjano eko, kalyāṇeko puthujjano''ti..  -- </p>
              <p>[25] dve puthujjanā vuttā, tesu andhaputhujjano vutto hotīti  veditabbo.</p>
              <p>[03] ^b^yathābhūtaṃ nappajānātī^eb^ti ``idañca bhavaṅgacittaṃ evaṃ  āgantukehi ^a^P1.0063^ea^ upakkilesehi upakkiliṭṭhaṃ nāma hoti,  evaṃ vippamuttaṃ nāmā''ti yathāsabhāvato na jānāti. ^b^tasmā^eb^ti  yasmā na jānāti, tasmā. ^b^cittabhāvanā natthī^eb^ti cittaṭṭhiti  cittapariggaho natthi, natthibhāveneva ``natthī''ti vadāmīti dasseti. </p>
              <p>[03] 52^b^.^eb^ dutiye ^a^M1.0048^ea^ ^b^sutavā^eb^ti sutasampanno.  vitthārato panettha assutavāti padassa paṭipakkhavasena attho  veditabbo. ^b^ariyasāvako^eb^ti atthi ariyo na sāvako,  seyyathāpi buddhā ceva paccekabuddhā ca; atthi sāvako na ariyo,  seyyathāpi gihī anāgataphalo; atthi neva ariyo na sāvako  seyyathāpi puthutitthiyā. atthi ariyoceva sāvako ca, seyyathāpi  samaṇā sakyaputtiyā āgataphalā viññātasāsanā. idha pana gihī  vā hotu pabbajito vā, yo koci sutavāti ettha vuttassa atthassa  vasena sutasampanno, ayaṃ ariyasāvakoti veditabbo. ^b^yathābhūtaṃ  pajānātī^eb^ti ``evamidaṃ bhavaṅgacittaṃ āgantukehi upakkilesehi  vippamuttaṃ hoti, evaṃ upakkiliṭṭha''nti yathāsabhāvato jānāti.  ^b^cittabhāvanā atthī^eb^ti cittaṭṭhiti cittapariggaho atthi,  atthibhāveneva ``atthī''ti vadāmīti dasseti. imasmiṃ sutte  balavavipassanā kathitā. keci taruṇavipassanāti vadanti. </p>
              <p>[03] 53^b^.^eb^ tatiyaṃ aṭṭhuppattiyaṃ kathitaṃ. katarāyaṃ pana  aṭṭhuppattiyaṃ? aggikkhandhopamasuttantāṭṭhuppattiyaṃ. bhagavā kira  ekasmiṃ samaye sāvatthiṃ upanissāya jetavanamahāvihāre paṭivasati.  buddhānañca yattha katthaci ^a^P1.0064^ea^ paṭivasantānaṃ pañcavidhaṃ  kiccaṃ avijahitameva hoti. pañca hi buddhakiccāni --  purebhattakiccaṃ, pacchābhattakiccaṃ, purimayāmakiccaṃ, majjhimayāmakiccaṃ,  pacchimayāmakiccanti.</p>
              <p>[03] tatridaṃ purebhattakiccaṃ -- bhagavā hi pātova vuṭṭhāya  upaṭṭhākānuggahatthaṃ sarīraphāsukatthañca mukhadhovanādisarīraparikammaṃ  ^a^V1.0051^ea^ katvā yāva bhikkhācāravelā tāva vivittāsane vītināmetvā  bhikkhācāravelāya nivāsetvā kāyabandhanaṃ bandhitvā cīvaraṃ pārupitvā  pattamādāya kadāci ekakova, kadāci bhikkhusaṅghaparivuto gāmaṃ vā  nigamaṃ vā piṇḍāya pavisati kadāci pakatiyā, kadāci anekehi  pāṭihāriyehi vattamānehi. seyyathidaṃ -- piṇḍāya pavisato  lokanāthassa purato purato gantvā mudugatavātā pathaviṃ sodhenti,  valāhakā udakaphusitāni muñcantā magge reṇuṃ vūpasametvā upari  vitānaṃ hutvā tiṭṭhanti, apare vātā pupphāni upasaṃharitvā magge  okiranti, unnatā ^a^M1.0049^ea^ bhūmippadesā onamanti, onatā unnamanti,  pādanikkhepasamaye samāva bhūmi hoti, sukhasamphassāni padumapupphāni  vā pāde sampaṭicchanti. indakhīlassa anto ṭhapitamatte  dakkhiṇapāde sarīrato chabbaṇṇarasmiyo nikkhamitvā  suvaṇṇarasapiñjarāni viya citrapaṭaparikkhittāni viya ca  pāsādakūṭāgārādīni alaṅkarontiyo ito cito ca dhāvanti,  hatthiassavihaṅgādayo sakasakaṭṭhānesu ṭhitāyeva madhurenākārena saddaṃ  karonti, tathā bherivīṇādīni tūriyāni manussānañca kāyūpagāni  ābharaṇāni. tena saññāṇena manussā jānanti ``ajja bhagavā idha  piṇḍāya paviṭṭho''ti. te sunivatthā supārutā gandhapupphādīni ādāya  gharā nikkhamitvā antaravīthiṃ paṭipajjitvā bhagavantaṃ gandhapupphādīhi  sakkaccaṃ pūjetvā ^a^P1.0065^ea^ vanditvā ``amhākaṃ, bhante, dasa  bhikkhū, amhākaṃ vīsati, paññāsaṃ...pe0... sataṃ dethā''ti yācitvā  bhagavatopi pattaṃ gahetvā āsanaṃ paññāpetvā sakkaccaṃ piṇḍapātena  paṭimānenti. bhagavā katabhattakicco tesaṃ upanissayacittasantānāni  oloketvā tathā dhammaṃ deseti, yathā keci saraṇagamanesu patiṭṭhahanti,  keci pañcasu sīlesu, keci sotāpattisakadāgāmianāgāmiphalānaṃ  aññatarasmiṃ, keci pabbajitvā aggaphale arahatteti. evaṃ mahājanaṃ  anuggahetvā uṭṭhāyāsanā vihāraṃ gacchati. tattha gantvā  gandhamaṇḍalamāḷe paññattavarabuddhāsane nisīdati bhikkhūnaṃ  bhattakiccapariyosānaṃ āgamayamāno. tato bhikkhūnaṃ  bhattakiccapariyosāne upaṭṭhāko bhagavato nivedeti. atha bhagavā  gandhakuṭiṃ pavisati. idaṃ tāva ^b^purebhattakiccaṃ^eb^.</p>
              <p>[03] atha bhagavā evaṃ katapurebhattakicco gandhakuṭiyā upaṭṭhāne  nisīditvā pāde pakkhāletvā pādapīṭhe ṭhatvā bhikkhusaṅghaṃ ovadati  -- ``bhikkhave, appamādena sampādetha, dullabho buddhuppādo lokasmiṃ,  dullabho manussattapaṭilābho, dullabhā khaṇasampatti, dullabhā pabbajjā,  dullabhaṃ saddhammassavana''nti. tattha keci bhagavantaṃ kammaṭṭhānaṃ pucchanti.  bhagavā tesaṃ cariyānurūpaṃ kammaṭṭhānaṃ ^a^V1.0052^ea^ deti. tato sabbepi bhagavantaṃ  vanditvā attano attano rattiṭṭhānadivāṭṭhānāni gacchanti. keci  araññaṃ, keci rukkhamūlaṃ, keci pabbatādīnaṃ aññataraṃ, keci  cātumahārājikabhavanaṃ...pe0... keci vasavattibhavananti ^a^M1.0050^ea^. tato bhagavā  gandhakuṭiṃ pavisitvā sace ākaṅkhati, dakkhiṇena passena sato  sampajāno muhuttaṃ sīhaseyyaṃ kappeti. atha samassāsitakāyo  uṭṭhahitvā dutiyabhāge lokaṃ voloketi. tatiyabhāge yaṃ gāmaṃ vā  nigamaṃ vā upanissāya viharati, tattha mahājano purebhattaṃ ^a^P1.0066^ea^  dānaṃ datvā pacchābhattaṃ sunivattho supāruto gandhapupphādīni  ādāya vihāre sannipatati. tato bhagavā sampattaparisāya anurūpena  pāṭihāriyena gantvā dhammasabhāyaṃ paññattavarabuddhāsane nisajja dhammaṃ  deseti kālayuttaṃ samayayuttaṃ, atha kālaṃ viditvā parisaṃ uyyojeti,  manussā bhagavantaṃ vanditvā pakkamanti. idaṃ ^b^pacchābhattakiccaṃ^eb^.</p>
              <p>[03] so evaṃ niṭṭhitapacchābhattakicco sace gattāni osiñcitukāmo  hoti, buddhāsanā uṭṭhāya nhānakoṭṭhakaṃ pavisitvā upaṭṭhākena  paṭiyāditaudakena gattāni utuṃ gaṇhāpeti. upaṭṭhākopi buddhāsanaṃ  ānetvā gandhakuṭipariveṇe paññapeti. bhagavā surattadupaṭṭaṃ nivāsetvā  kāyabandhanaṃ bandhitvā uttarāsaṅgaṃ ekaṃsaṃ katvā tattha āgantvā  nisīdati ekakova muhuttaṃ paṭisallīno, atha bhikkhū tato tato  āgamma bhagavato upaṭṭhānaṃ āgacchanti. tattha ekacce pañhaṃ pucchanti,  ekacce kammaṭṭhānaṃ, ekacce dhammassavanaṃ yācanti. bhagavā tesaṃ  adhippāyaṃ sampādento purimayāmaṃ vitināmeti. idaṃ  ^b^purimayāmakiccaṃ^eb^.</p>
              <p>[03] purimayāmakiccapariyosāne pana bhikkhūsu bhagavantaṃ vanditvā  pakkantesu sakaladasasahassilokadhātudevatāyo okāsaṃ labhamānā  bhagavantaṃ upasaṅkamitvā pañhaṃ pucchanti yathābhisaṅkhataṃ antamaso  caturakkharampi. bhagavā tāsaṃ devatānaṃ pañhaṃ vissajjento  majjhimayāmaṃ vītināmeti. idaṃ ^b^majjhimayāmakiccaṃ^eb^.</p>
              <p>[03] pacchimayāmaṃ pana tayo koṭṭhāse katvā purebhattato paṭṭhāya  nisajjāpīḷitassa sarīrassa kilāsubhāvamocanatthaṃ ekaṃ koṭṭhāsaṃ  caṅkamena vītināmeti, dutiyakoṭṭhāse gandhakuṭiṃ pavisitvā dakkhiṇena  passena sato sampajāno sīhaseyyaṃ kappeti. tatiyakoṭṭhāse paccuṭṭhāya  nisīditvā purimabuddhānaṃ ^a^V1.0053^ea^ santike dānasīlādivasena  katādhikārapuggaladassanatthaṃ ^a^P1.0067^ea^ buddhacakkhunā lokaṃ  voloketi. idaṃ ^b^pacchimayāmakiccaṃ^eb^.</p>
              <p>[03] tampi ^a^M1.0051^ea^ divasaṃ bhagavā imasmiṃyeva kicce ṭhito lokaṃ  olokento idaṃ addasa -- mayā kosalaraṭṭhe cārikaṃ carantena  aggikkhandhena upametvā ekasmiṃ sutte desite saṭṭhi bhikkhū arahattaṃ  pāpuṇissanti, saṭṭhimattānaṃ uṇhaṃ lohitaṃ mukhato uggacchissati,  saṭṭhimattā gihibhāvaṃ gamissanti. tattha ye arahattaṃ pāpuṇissanti, te  yaṃkiñci dhammadesanaṃ sutvā pāpuṇissanteva. itaresaṃ pana bhikkhūnaṃ  saṅgahatthāya cārikaṃ caritukāmo hutvā, ``ānanda, bhikkhūnaṃ  ārocehī''ti āha.</p>
              <p>[03] thero anupariveṇaṃ gantvā, ``āvuso, satthā mahājanassa  saṅgahatthāya cārikaṃ caritukāmo, gantukāmā āgacchathā''ti āha.  bhikkhū mahālābhaṃ labhitvā viya tuṭṭhamānasā ``labhissāma vata  mahājanassa dhammaṃ desentassa bhagavato suvaṇṇavaṇṇaṃ sarīraṃ oloketuṃ  madhurañca dhammakathaṃ sotu''nti paruḷhakesā kese ohāretvā  malaggahitapattā patte pacitvā kiliṭṭhacīvarā cīvarāni dhovitvā  gamanasajjā ahesuṃ. satthā aparicchinnena bhikkhusaṅghena parivuto  kosalaraṭṭhaṃ cārikāya nikkhanto gāmanigamapaṭipāṭiyā ekadivasaṃ  gāvutāḍḍhayojanatigāvutayojanaparamaṃ cārikaṃ caranto ekasmiṃ padese  mahantaṃ susirarukkhaṃ agginā sampajjalitaṃ disvā ``imameva vatthuṃ  katvā sattahi aṅgehi paṭimaṇḍetvā dhammadesanaṃ kathessāmī''ti gamanaṃ  pacchinditvā aññataraṃ rukkhamūlaṃ upasaṅkamitvā nisajjākāraṃ dassesi.  ānandatthero satthu adhippāyaṃ ^a^P1.0068^ea^ ñatvā ``addhā  kāraṇaṃ bhavissati, na akāraṇena tathāgatā gamanaṃ pacchinditvā  nisīdantī''ti catugguṇaṃ saṅghāṭiṃ paññāpesi. satthā nisīditvā  bhikkhū āmantetvā ``passatha no tumhe, bhikkhave, amuṃ mahantaṃ  aggikkhandha''nti ^b^aggikkhandhopamasuttantaṃ^eb^ (a0 ni0   7.72) deseti.</p>
              <p>[03] imasmiñca pana veyyākaraṇe bhaññamāne saṭṭhimattānaṃ bhikkhūnaṃ  uṇhaṃ lohitaṃ mukhato uggañchi, saṭṭhimattā bhikkhū sikkhaṃ paccakkhāya  hīnāyāvattiṃsu, saṭṭhimattānaṃ bhikkhūnaṃ anupādāya āsavehi cittāni  vimucciṃsu. tañhi veyyākaraṇaṃ sutvā saṭṭhimattānaṃ bhikkhūnaṃ  nāmakāyo santatto, nāmakāye santatte karajakāyo santatto,  karajakāye santatte nidhānagataṃ uṇhaṃ ^a^V1.0054^ea^ lohitaṃ mukhato uggañchi.  saṭṭhimattā bhikkhū ``dukkaraṃ vata buddhasāsane yāvajīvaṃ paripuṇṇaṃ  parisuddhaṃ brahmacariyaṃ caritu''nti sikkhaṃ paccakkhāya hīnāyāvattā,  saṭṭhimattā ^a^M1.0052^ea^ bhikkhū satthu desanābhimukhaṃ ñāṇaṃ pesetvā saha  paṭisambhidāhi arahattaṃ pattā.</p>
              <p>[03] tattha yesaṃ uṇhaṃ lohitaṃ mukhato uggañchi, te pārājikaṃ  āpajjiṃsu. ye gihibhāvaṃ pattā, te khuddānukhuddakāni sikkhāpadāni  maddantā vicariṃsu. ye arahattaṃ pattā, te parisuddhasīlāva ahesuṃ.  satthu dhammadesanā imesaṃ tiṇṇampi saphalāva jātāti. arahattaṃ  pattānaṃ tāva saphalā hotu, itaresaṃ kathaṃ saphalā jātāti? tepi hi  sace imaṃ dhammadesanaṃ na suṇeyyuṃ, pamattāva hutvā ṭhānaṃ jahituṃ na  sakkuṇeyyuṃ. tato nesaṃ taṃ pāpaṃ vaḍḍhamānaṃ apāyesuyeva saṃsīdāpeyya  ^a^P1.0069^ea^. imaṃ pana desanaṃ sutvā jātasaṃvegā ṭhānaṃ jahitvā  sāmaṇerabhūmiyaṃ ṭhitā dasa sīlāni pūretvā yoniso manasikāre  yuttappayuttā keci sotāpannā keci sakadāgāmino keci anāgāmino  ahesuṃ, keci devaloke nibbattiṃsu, evaṃ pārājikāpannānampi saphalā  ahosi. itare pana sace imaṃ dhammadesanaṃ na suṇeyyuṃ, gacchante  gacchante kāle anupubbena saṅghādisesampi pārājikampi pāpuṇitvā  apāyesuyeva uppajjitvā mahādukkhaṃ anubhaveyyuṃ. imaṃ pana desanaṃ  sutvā ``aho sallekhitaṃ buddhasāsanaṃ, na sakkā amhehi yāvajīvaṃ imaṃ  paṭipattiṃ pūretuṃ, sikkhaṃ paccakkhāya upāsakadhammaṃ pūretvā dukkhā  muccissāmā''ti gihibhāvaṃ upagamiṃsu. te tīsu saraṇesu patiṭṭhāya  pañca sīlāni rakkhitvā upāsakadhammaṃ pūretvā keci sotāpannā keci  sakadāgāmino keci anāgāmino jātā, keci devaloke nibbattāti.  evaṃ tesampi saphalāva ahosi.</p>
              <p>[03] imaṃ pana satthu dhammadesanaṃ sutvā devasaṅghā yehipi sutā,  yehipi na sutā, sabbesaṃyeva ārocentā vicariṃsu. bhikkhū sutvā  sutvā ``dukkaraṃ, bho, buddhānaṃ sāsane yāvajīvaṃ paripuṇṇaṃ parisuddhaṃ  brahmacariyaṃ caritu''nti ekakkhaṇeneva dasapi bhikkhū vīsatipi  saṭṭhipi satampi sahassampi bhikkhū gihī honti. satthā  yathāruciyā cārikaṃ caritvā puna jetavanameva āgantvā bhikkhū  āmantesi -- ``bhikkhave, tathāgato cārikaṃ caramāno ciraṃ  ākiṇṇo vihāsi, icchāmahaṃ, bhikkhave, aḍḍhamāsaṃ paṭisallīyituṃ,  nāmhi kenaci upasaṅkamitabbo aññatra ekena piṇḍapātanīhārakenā''ti.  aḍḍhamāsaṃ ^a^M1.0053^ea^ ekībhāvena vītināmetvā paṭisallānā vuṭṭhito  ānandattherena saddhiṃ vihāracārikaṃ caramāno olokitolokitaṭṭhāne  tanubhūtaṃ ^a^V1.0055^ea^ bhikkhusaṅghaṃ disvā jānantoyeva theraṃ pucchi -- ``ānanda,  aññasmiṃ kāle tathāgate cārikaṃ caritvā jetavanaṃ āgate  sakalavihāro kāsāvapajjoto isivātappaṭivāto hoti, idāni pana  tanubhūto bhikkhusaṅgho dissati, yebhuyyena ca uppaṇḍupaṇḍukajātā  ^a^P1.0070^ea^ bhikkhū, kiṃ nu kho eta''nti? etarahi bhagavā  tumhākaṃ aggikkhandhopamadhammadesanaṃ kathitakālato paṭṭhāya bhikkhū  saṃvegappattā hutvā ``mayaṃ etaṃ dhammaṃ sabbappakārena paripūretuṃ na  sakkhissāma, asammāvattantānañca janassa saddhādeyyaṃ paribhuñjituṃ  ayutta''nti gihibhāvaṃ saṅkamantīti.</p>
              <p>[03] tasmiṃ khaṇe bhagavato dhammasaṃvego uppajji. tato theraṃ āha  -- ``mayi paṭisallāne vītināmente na koci mama puttānaṃ ekaṃ  assāsaṭṭhānaṃ kathesi. sāgarassa hi otaraṇatitthāni viya bahūni  imasmiṃ sāsane assāsakāraṇāni. gacchānanda, gandhakuṭipariveṇe  buddhāsanaṃ paññāpetvā bhikkhusaṅghaṃ sannipātehī''ti. thero tathā  akāsi. satthā buddhāsanavaragato bhikkhū āmantetvā, ``bhikkhave,  mettāya sabbapubbabhāgo nāma neva appanā, na upacāro, sattānaṃ  hitapharaṇamattamevā''ti vatvā imissā aṭṭhuppattiyā imaṃ  cūḷaccharāsaṅghātasuttaṃ desesi.</p>
              <p>[03] tattha ^b^accharāsaṅghātamatta^eb^nti accharāpaharaṇamattaṃ, dve  aṅguliyo paharitvā saddakaraṇamattanti attho. ^b^mettācitta^eb^nti  sabbasattānaṃ hitapharaṇacittaṃ. ^b^āsevatī^eb^ti kathaṃ āsevati?  āvajjento āsevati, jānanto āsevati, passanto āsevati,  paccavekkhanto āsevati, cittaṃ adhiṭṭhahanto āsevati, saddhāya  adhimuccanto āsevati, vīriyaṃ paggaṇhanto āsevati, satiṃ  upaṭṭhāpento āsevati, cittaṃ samādahanto āsevati, paññāya pajānanto  āsevati, abhiññeyyaṃ abhijānanto āsevati, pariññeyyaṃ parijānanto  āsevati, pahātabbaṃ pajahanto āsevati, bhāvetabbaṃ bhāvento āsevati,  sacchikātabbaṃ sacchikaronto āsevatīti (paṭi0 ma0 2.2). idha  pana mettāpubbabhāgena hitapharaṇappavattanamatteneva āsevatīti veditabbo.</p>
              <p>[03] ^b^arittajjhāno^eb^ti ^a^M1.0054^ea^ ^a^P1.0071^ea^ atucchajjhāno  apariccattajjhāno vā. ^b^viharatī^eb^ti iriyati pavattati pāleti  yapeti yāpeti carati viharati. tena vuccati viharatīti. iminā  padena mettaṃ āsevantassa bhikkhuno iriyāpathavihāro kathito.  ^b^satthusāsanakaro^eb^ti satthu anusāsanikaro.  ^b^ovādapatikaro^eb^ti ovādakārako. ettha ca sakiṃvacanaṃ  ovādo, punappunavacanaṃ anusāsanī. sammukhāvacanampi ^a^V1.0056^ea^ ovādo,  pesetvā parammukhāvacanaṃ, anusāsanī. otiṇṇe vatthusmiṃ vacanaṃ  ovādo, otiṇṇe vā anotiṇṇe vā vatthusmiṃ tantiṭhapanavasena  vacanaṃ anusāsanī. evaṃ viseso veditabbo. paramatthato pana  ovādoti vā anusāsanīti vā ese eke ekaṭṭhe same samabhāge  tajjāte taññevāti. ettha ca ``accharāsaṅghātamattampi ce,  bhikkhave, bhikkhu mettācittaṃ āsevatī''ti idameva satthusāsanañceva  ovādo ca, tassa karaṇato esa sāsanakaro ovādapatikaroti  veditabbo.</p>
              <p>[03] ^b^amogha^eb^nti atucchaṃ. ^b^raṭṭhapiṇḍa^eb^nti ñātiparivaṭṭaṃ  pahāya raṭṭhaṃ nissāya pabbajitena paresaṃ gehato paṭiladdhattā piṇḍapāto  raṭṭhapiṇḍo nāma vuccati. ^b^paribhuñjatī^eb^ti cattāro paribhogā  theyyaparibhogo iṇaparibhogo dāyajjaparibhogo sāmiparibhogoti.  tattha dussīlassa paribhogo ^b^theyyaparibhogo^eb^ nāma. sīlavato  apaccavekkhitaparibhogo ^b^iṇaparibhogo^eb^ nāma. sattannaṃ sekkhānaṃ  paribhogo ^b^dāyajjaparibhogā^eb^ nāma. khīṇāsavassa paribhogo  ^b^sāmiparibhogo^eb^ nāma. tattha ^a^P1.0072^ea^ imassa  bhikkhuno ayaṃ raṭṭhapiṇḍaparibhogo dvīhi kāraṇehi amogho hoti.  accharāsaṅghātamattampi mettācittaṃ āsevanto bhikkhu raṭṭhapiṇḍassa  sāmiko hutvā, aṇaṇo hutvā, dāyādo hutvā paribhuñjatītipissa  amogho raṭṭhapiṇḍaparibhogo. accharāsaṅghātamattampi mettaṃ āsevantassa  bhikkhuno dinnadānaṃ mahaṭṭhiyaṃ hoti mahapphalaṃ mahānisaṃsaṃ mahājutikaṃ  mahāvipphārantipissa amogho raṭṭhapiṇḍaparibhogo. ^b^ko pana vādo  ye naṃ bahulīkarontī^eb^ti ye pana imaṃ mettācittaṃ bahulaṃ āsevanti  bhāventi punappunaṃ karonti, te amoghaṃ raṭṭhapiṇḍaṃ paribhuñjantīti ettha  vattabbameva kiṃ? evarūpā hi bhikkhū raṭṭhapiṇḍassa sāmino aṇaṇā  dāyādā hutvā paribhuñjantīti. </p>
              <p>[03] 54-55^b^.^eb^ catutthe ^a^M1.0055^ea^ ^b^bhāvetī^eb^ti uppādeti vaḍḍheti.  pañcame ^b^manasi karotī^eb^ti manasmiṃ karoti. sesaṃ imesu  dvīsupi tatiye vuttanayeneva veditabbaṃ. yo hi āsevati, ayameva  bhāveti, ayaṃ manasi karoti. yena cittena āsevati, teneva  bhāveti, tena manasi karoti. sammāsambuddho pana yāya dhammadhātuyā  suppaṭividdhattā desanāvilāsappatto nāma hoti, tassā suppaṭividdhattā  attano desanāvilāsaṃ dhammissariyataṃ paṭisambhidāpabhedakusalataṃ  appaṭihatasabbaññutaññāṇañca nissāya ekakkhaṇe uppannaṃ ekacittameva  tīhi koṭṭhāsehi vibhajitvā dassesīti. </p>
              <p>[03] 56^b^.^eb^ chaṭṭhe ^a^V1.0057^ea^ ^b^ye kecī^eb^ti aniyāmitavacanaṃ.  ^b^akusalā^eb^ti tesaṃ niyāmitavacanaṃ. ettāvatā sabbākusalā  asesato pariyādinnā honti. ^b^akusalabhāgiyā^eb^ ^a^P1.0073^ea^  ^b^akusalapakkhikā^eb^ti akusalānamevetaṃ nāmaṃ.  akusalāyeva hi ekacce akusalaṃ sahajātavasena, ekacce  upanissayavasena bhajanti ceva, tesañca pakkhā bhavantīti  ``akusalabhāgiyā akusalapakkhikā''ti vuccanti. ^b^sabbete  manopubbaṅgamā^eb^ti mano pubbaṃ paṭhamataraṃ gacchati etesanti  manopubbaṅgamā. ete hi kiñcāpi manena saddhiṃ ekuppādā  ekavatthukā ekanirodhā ekārammaṇā ca honti. yasmā pana tesaṃ  mano uppādako kārako janako samuṭṭhāpako nibbattako, tasmā  manopubbaṅgamā nāma honti.</p>
              <p>[03] ^b^paṭhamaṃ uppajjatī^eb^ti yathā nāma ``rājā nikkhanto''ti  vutte ``rājāyeva nikkhanto, sesā rājasenā nikkhantā  anikkhantā''ti pucchitabbakāraṇaṃ natthi, sabbā nikkhantāteva  paññāyanti, evameva mano uppannoti vuttakālato paṭṭhāya avasesā  sahajātasaṃsaṭṭhasampayuttā uppannā na uppannāti pucchitabbakāraṇaṃ natthi,  sabbe te uppannā tveva paññāyanti. etamatthavasaṃ paṭicca tehi  saṃsaṭṭhasampayutto ekuppādekanirodhopi samāno mano tesaṃ dhammānaṃ paṭhamaṃ  uppajjatīti vutto. ^b^anvadevā^eb^ti anudeva, saheva ekatoyevāti  attho. byañjanacchāyaṃ pana gahetvā paṭhamaṃ cittaṃ uppajjati, pacchā  cetasikāti na gahetabbaṃ. attho hi paṭisaraṇaṃ ^a^M1.0056^ea^, na byañjanaṃ.  ``manopubbaṅgamā dhammā, manoseṭṭhā manomayā''ti gāthāyapi eseva  nayo. </p>
              <p>[03] 57^b^.^eb^ sattame ^b^kusalā^eb^ti catubhūmakāpi kusalā  dhammā kathitā. sesaṃ chaṭṭhe vuttanayeneva veditabbaṃ. </p>
              <p>[03] 58^b^.^eb^ aṭṭhame ^a^P1.0074^ea^ ^b^yathayidaṃ,  bhikkhave, pamādo^eb^ti ettha, ^b^bhikkhave^eb^ti ālapanaṃ, yathā ayaṃ  pamādoti attho. ^b^pamādo^eb^ti pamajjanākāro. vuttañhetaṃ -- </p>
              <p>[02] ``tattha katamo pamādo? kāyaduccarite vā  vacīduccarite vā manoduccarite vā pañcasu vā kāmaguṇesu cittassa  vossaggo vossaggānuppadānaṃ kusalānaṃ vā dhammānaṃ bhāvanāya  asakkaccakiriyatā asātaccakiriyatā anaṭṭhitakiriyatā olīnavuttitā  nikkhittachandatā nikkhittadhuratā anadhiṭṭhānaṃ ananuyogo anāsevanā  abhāvanā abahulīkammaṃ ^a^V1.0058^ea^. yo evarūpo pamādo pamajjanā pamajjitattaṃ,  ayaṃ vuccati pamādo''ti (vibha0 846).</p>
              <p>[03] ^b^uppannā ca kusalā dhammā parihāyantī^eb^ti idaṃ  jhānavipassanānaṃ vasena vuttaṃ. maggaphalānaṃ pana sakiṃ uppannānaṃ puna  parihānaṃ nāma natthi. </p>
              <p>[03] 59^b^.^eb^ navame appamādo pamādassa paṭipakkhavasena  vitthārato veditabbo. </p>
              <p>[03] 60^b^.^eb^ dasame ^b^kosajja^eb^nti kusītabhāvo. sesaṃ  vuttanayamevāti. </p>
              <p>[06] accharāsaṅghātavaggavaṇṇanā. </p>
            </h4>
          </h3>
        </h2>
      </h1>
    </h0>
    <h0>
      <h0n> 7. vīriyārambhādivaggavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 61^b^.^eb^ sattamassa ^a^V1.0059^ea^ paṭhame ^b^vīriyārambho^eb^ti  catukiccassa sammappadhānavīriyassa ārambho,  āraddhapaggahitaparipuṇṇavīriyatāti attho. </p>
              <p>[03] 62^b^.^eb^ dutiye ^a^M1.0057^ea^ ^b^mahicchatā^eb^ti mahālobho. yaṃ  sandhāya vuttaṃ -- </p>
              <p>[02] ``tattha katamā mahicchatā?  itarītaracīvarapiṇḍapātasenāsanagilānapaccayabhesajjaparikkhārehi pañcahi  vā kāmaguṇehi asantuṭṭhassa bhiyyokamyatā, yā evarūpā icchā  icchāgatā mahicchatā rāgo sārāgo cittassa sārāgo. ayaṃ vuccati  mahicchatā''ti (vibha0 850). </p>
              <p>[03] 63^b^.^eb^ tatiye ^a^P1.0075^ea^ ^b^appicchatā^eb^ti  alobho. ^b^appicchassā^eb^ti anicchassa. ettha hi byañjanaṃ  sāvasesaṃ viya, attho pana niravaseso. na hi appamattikāya  icchāya atthibhāvena so appicchoti vutto, icchāya pana abhāvena  punappunaṃ āsevitassa alobhasseva bhāvena appicchoti vutto.</p>
              <p>[03] apicettha atricchatā, pāpicchatā, mahicchatā appicchatāti  ayaṃ bhedo veditabbo. tattha sakalābhe atittassa paralābhe patthanā  ^b^atricchatā^eb^ nāma, yāya samannāgatassa ekabhājane pakkapūvepi  attano patte patite na supakko viya khuddako ca viya khāyati, sveva  pana parassa patte pakkhitto supakko viya mahanto viya ca khāyati.  asantaguṇasambhāvanatā pana paṭiggahaṇe ca amattaññutā ^b^pāpicchatā^eb^  nāma, sā ``idhekacco assaddho samāno saddhoti maṃ jano  jānātū''tiādinā nayena abhidhamme āgatāyeva, tāya samannāgato  puggalo kohaññe patiṭṭhāti. santaguṇasambhāvanatā pana paṭiggahaṇe ca  amattaññutā ^b^mahicchatā^eb^ nāma, sāpi ``idhekacco saddho samāno  saddhoti maṃ jano jānātūti icchati, sīlavā samāno sīlavāti maṃ  ^a^V1.0060^ea^ jano jānātū''ti iminā nayena āgatāyeva. tāya samannāgato  puggalo dussantappayo hoti, vijātamātāpissa cittaṃ gahetuṃ na  sakkoti. tenetaṃ vuccati -- </p>
              <p>[21] ``aggikkhandho samuddo ca, mahiccho cāpi puggalo. </p>
              <p>[22] sakaṭena paccaye dentu, tayopete atappayā''ti..</p>
              <p>[03] santaguṇanigūhanatā ^a^M1.0058^ea^ pana paṭiggahaṇe ca mattaññutā  ^b^appicchatā^eb^ nāma, tāya samannāgato puggalo attani  vijjamānampi guṇaṃ paṭicchādetukāmatāya saddho samāno ``saddhoti maṃ  jano jānātū''ti na icchati. sīlavā, pavivitto, bahussuto,  āraddhavīriyo, samādhisampanno, paññavā, khīṇāsavo ^a^P1.0076^ea^  samāno ``khīṇāsavoti maṃ jano jānātū''ti na icchati  seyyathāpi ^b^majjhantikatthero^eb^.</p>
              <p>[03] thero kira mahākhīṇāsavo ahosi, pattacīvaraṃ panassa  pādamattameva agghati. so asokassa dhammarañño vihāramahadivase  saṅghatthero ahosi. athassa atilūkhabhāvaṃ disvā manussā,  ``bhante, thokaṃ bahi hothā''ti āhaṃsu. thero ``mādise khīṇāsave  rañño saṅgahaṃ akaronte añño ko karissatī''ti pathaviyaṃ  nimujjitvā saṅghattherassa ukkhittapiṇḍaṃ gaṇhantoyeva ummujji. evaṃ  khīṇāsavo samāno ``khīṇāsavoti maṃ jano jānātū''ti na  icchati. evaṃ appiccho ca pana bhikkhu anuppannaṃ lābhaṃ uppādeti,  uppannaṃ thāvaraṃ karoti, dāyakānaṃ cittaṃ ārādheti. yathā yathā hi  so attano appicchatāya appaṃ gaṇhāti, tathā tathā tassa vatte pasannā  manussā bahū denti.</p>
              <p>[03] aparopi catubbidho appiccho -- paccayāppiccho,  dhutaṅgāppiccho, pariyattiappiccho, adhigamāppicchoti. tattha  catūsu paccayesu appiccho ^b^paccayāppiccho^eb^ nāma. so  dāyakassa vasaṃ jānāti, deyyadhammassa vasaṃ jānāti, attano thāmaṃ  jānāti. yadi hi deyyadhammo bahu hoti, dāyako appamattakaṃ  dātukāmo, dāyakassa vasena appaṃ gaṇhāti. deyyadhammo appo,  dāyako bahuṃ dātukāmo, deyyadhammassa vasena appaṃ gaṇhāti.  deyyadhammopi bahu, dāyakopi bahuṃ dātukāmo, attano thāmaṃ ñatvā  pamāṇeneva gaṇhāti.</p>
              <p>[03] dhutaṅgasamādānassa ^a^V1.0061^ea^ attani atthibhāvaṃ najānāpetukāmo  ^b^dhutaṅgāppiccho^eb^ nāma. tassa vibhāvanatthaṃ imāni vatthūni --  ^b^sosānikamahākumāratthero^eb^ ^a^P1.0077^ea^ kira saṭṭhi  vassāni susāne vasi, añño ekabhikkhupi na aññāsi. tenevāha  -- </p>
              <p>[21] ``susāne ^a^M1.0059^ea^ saṭṭhi vassāni, abbokiṇṇaṃ vasāmahaṃ. </p>
              <p>[22] dutiyo maṃ na jāneyya, aho sosānikuttamo''ti..</p>
              <p>[03] cetiyapabbate dve ^b^bhātikattherā^eb^ vasiṃsu. kaniṭṭho upaṭṭhākena  pesitaṃ ucchukhaṇḍikaṃ gahetvā jeṭṭhassa santikaṃ agamāsi ``paribhogaṃ,  bhante, karothā''ti. therassa ca bhattakiccaṃ katvā  mukhavikkhālanakālo ahosi. so ``alaṃ, āvuso''ti āha.  kacci, bhante, ekāsanikatthāti? āharāvuso, ucchukhaṇḍikanti  paññāsa vassāni ekāsaniko samānopi dhutaṅgaṃ nigūhamāno paribhogaṃ  katvā mukhaṃ vikkhāletvā puna dhutaṅgaṃ adhiṭṭhāya gato.</p>
              <p>[03] yo pana ^b^sāketatissatthero^eb^ viya bahussutabhāvaṃ jānāpetuṃ  na icchati, ayaṃ ^b^pariyattiappiccho^eb^ nāma. thero kira  ``khaṇo natthīti uddesaparipucchāsu okāsaṃ akaronto kadā  maraṇakkhaṇaṃ, bhante, labhissathā''ti codito gaṇaṃ vissajjetvā  kaṇikāravālikasamuddavihāraṃ gato. tattha antovassaṃ  theranavamajjhimānaṃ upakāro hutvā mahāpavāraṇāya uposathadivase  dhammakathāya janapadaṃ khobhetvā gato.</p>
              <p>[03] yo pana sotāpannādīsu aññataro hutvā sotāpannādibhāvaṃ  jānāpetuṃ na icchati, ayaṃ ^b^adhigamappiccho^eb^ nāma tayo kulaputtā  (ma0 ni0 1.325) viya ghaṭīkārakumbhakāro (ma0 ni0   2.282 ādayo) viya ca. imasmiṃ panatthe laddhāsevanena  balavālobhena samannāgato sekkhopi puthujjanopi appicchoti  veditabbo. </p>
              <p>[03] 64^b^.^eb^ catutthe ^b^asantuṭṭhitā^eb^ti asantuṭṭhe puggale  sevantassa bhajantassa payirupāsantassa uppanno asantosasaṅkhāto  lobho. </p>
              <p>[03] 65^b^.^eb^ pañcame ^a^P1.0078^ea^ ^b^santuṭṭhitā^eb^ti  santuṭṭhe puggale sevantassa bhajantassa payirupāsantassa uppanno  ^a^V1.0062^ea^ alobhasaṅkhāto santoso. ^b^santuṭṭhassā^eb^ti  itarītarapaccayasantosena samannāgatassa. so panesa santoso  ^a^M1.0060^ea^ dvādasavidho hoti. seyyathidaṃ -- cīvare yathālābhasantoso,  yathābalasantoso, yathāsāruppasantosoti tividho. evaṃ  piṇḍapātādīsu.</p>
              <p>[03] tassāyaṃ pabhedasaṃvaṇṇanā -- idha bhikkhu cīvaraṃ labhati sundaraṃ  vā asundaraṃ vā. so teneva yāpeti aññaṃ na pattheti, labhantopi na  gaṇhāti. ayamassa cīvare ^b^yathālābhasantoso^eb^. atha pana  pakatidubbalo vā hoti ābādhajarābhibhūto vā, garuṃ cīvaraṃ pārupanto  kilamati. so sabhāgena bhikkhunā saddhiṃ taṃ parivattetvā lahukena  yāpentopi santuṭṭhova hoti. ayamassa cīvare ^b^yathābalasantoso^eb^.  aparo paṇītapaccayalābhī hoti. so paṭṭacīvarādīnaṃ aññataraṃ  mahagghacīvaraṃ bahūni vā pana cīvarāni labhitvā ``idaṃ therānaṃ  cirapabbajitānaṃ, idaṃ bahussutānaṃ anurūpaṃ, idaṃ gilānānaṃ, idaṃ  appalābhānaṃ hotū''ti datvā tesaṃ purāṇacīvaraṃ vā saṅkārakūṭādito vā  nantakāni uccinitvā tehi saṅghāṭiṃ katvā dhārentopi santuṭṭhova  hoti. ayamassa cīvare ^b^yathāsāruppasantoso^eb^.</p>
              <p>[03] idha pana bhikkhu piṇḍapātaṃ labhati lūkhaṃ vā paṇītaṃ vā, so  teneva yāpeti, aññaṃ na pattheti, labhantopi na gaṇhāti. ayamassa  piṇḍapāte ^b^yathālābhasantoso^eb^. yo pana attano pakativiruddhaṃ vā  byādhiviruddhaṃ vā piṇḍapātaṃ labhati, yenassa paribhuttena aphāsu hoti,  so sabhāgassa bhikkhuno taṃ datvā tassa hatthato sappāyabhojanaṃ  bhuñjitvā samaṇadhammaṃ karontopi santuṭṭhova hoti. ayamassa  piṇḍapāte ^b^yathābalasantoso^eb^. aparo bahuṃ paṇītaṃ piṇḍapātaṃ  labhati. so taṃ cīvaraṃ viya  theracirapabbajitabahussutāppalābhagilānānaṃ ^a^P1.0079^ea^ datvā  tesaṃ vā sesakaṃ piṇḍāya vā caritvā missakāhāraṃ bhuñjantopi  santuṭṭhova hoti. ayamassa piṇḍapāte ^b^yathāsāruppasantoso^eb^.</p>
              <p>[03] idha pana bhikkhu senāsanaṃ labhati manāpaṃ vā amanāpaṃ vā, so  tena neva somanassaṃ na domanassaṃ uppādeti, antamaso  tiṇasanthārakenāpi yathāladdheneva ^a^M1.0061^ea^ tussati. ayamassa senāsane  ^b^yathālābhasantoso^eb^. yo pana attano pakativiruddhaṃ vā  byādhiviruddhaṃ vā senāsanaṃ labhati, yatthassa vasato aphāsu hoti,  so taṃ sabhāgassa bhikkhuno datvā tassa santake sappāyasenāsane  vasantopi santuṭṭhova hoti. ayamassa senāsane  ^b^yathābalasantoso^eb^.</p>
              <p>[03] aparo ^a^V1.0063^ea^ mahāpuñño leṇamaṇḍapakūṭāgārādīni bahūni  paṇītasenāsanāni labhati. so tāni cīvarādīni viya  theracirapabbajitabahussutāppalābhagilānānaṃ datvā yattha katthaci  vasantopi santuṭṭhova hoti. ayamassa senāsane  ^b^yathāsāruppasantoso^eb^. yopi ``uttamasenāsanaṃ nāma pamādaṭṭhānaṃ,  tattha nisinnassa thinamiddhaṃ okkamati, niddābhibhūtassa puna  paṭibujjhato pāpavitakkā pātubhavantī''ti paṭisañcikkhitvā tādisaṃ  senāsanaṃ pattampi na sampaṭicchati, so taṃ paṭikkhipitvā  abbhokāsarukkhamūlādīsu vasantopi santuṭṭhova hoti. ayampissa  senāsane ^b^yathāsāruppasantoso^eb^.</p>
              <p>[03] idha pana bhikkhu bhesajjaṃ labhati lūkhaṃ vā paṇītaṃ vā, so yaṃ  labhati, teneva tussati, aññaṃ na pattheti, labhantopi na gaṇhāti.  ayamassa gilānapaccaye ^b^yathālābhasantoso^eb^. yo pana telena  atthiko phāṇitaṃ labhati, so taṃ sabhāgassa bhikkhuno datvā tassa  hatthato telaṃ gahetvā aññadeva vā pariyesitvā bhesajjaṃ karontopi  santuṭṭhova hoti. ayamassa gilānapaccaye ^b^yathābalasantoso^eb^.</p>
              <p>[03] aparo mahāpuñño bahuṃ telamadhuphāṇitādipaṇītabhesajjaṃ labhati.  so taṃ cīvaraṃ viya theracirapabbajitabahussutāppalābhagilānānaṃ datvā  tesaṃ ābhatena yena kenaci ^a^P1.0080^ea^ yāpentopi santuṭṭhova  hoti. yo pana ekasmiṃ bhājane muttaharītakaṃ ṭhapetvā ekasmiṃ  catumadhuraṃ -- ``gaṇhatha, bhante, yadicchaka''nti vuccamāno ``sacassa  tesu aññatarenapi rogo vūpasammati, atha muttaharītakaṃ nāma buddhādīhi  vaṇṇita''nti catumadhuraṃ paṭikkhipitvā muttaharītakena bhesajjaṃ  karontopi paramasantuṭṭhova hoti. ayamassa gilānapaccaye  ^b^yathāsāruppasantoso^eb^. imesaṃ pana paccekapaccayesu tiṇṇaṃ tiṇṇaṃ  santosānaṃ yathāsāruppasantosova aggo. </p>
              <p>[03] 66-67^b^.^eb^ chaṭṭhasattamesu ^a^M1.0062^ea^  ayonisomanasikārayonisomanasikārā heṭṭhā vuttalakkhaṇāva.  sesamettha uttānatthamevāti. </p>
              <p>[03] 68^b^.^eb^ aṭṭhame ^b^asampajañña^eb^nti asampajānabhāvo,  mohassetaṃ adhivacanaṃ. ^b^asampajānassā^eb^ti ajānantassa  sammuḷhassa. </p>
              <p>[03] 69^b^.^eb^ navame ^a^V1.0064^ea^ ^b^sampajañña^eb^nti sampajānabhāvo,  paññāyetaṃ nāmaṃ. ^b^sampajānassā^eb^ti sampajānantassa. </p>
              <p>[03] 70^b^.^eb^ dasame ^b^pāpamittatā^eb^ti yassa pāpā lāmakā  mittā, so pāpamitto. pāpamittassa bhāvo pāpamittatā, tenākārena  pavattānaṃ catunnaṃ khandhānamevetaṃ nāmaṃ. vuttampi cetaṃ -- </p>
              <p>[02] ``tattha katamā pāpamittatā? ye te puggalā assaddhā  dussīlā appassutā maccharino duppaññā. yā tesaṃ sevanā ^a^P1.0081^ea^  nisevanā saṃsevanā bhajanā sambhajanā bhatti sambhatti  sampavaṅkatā. ayaṃ vuccati pāpamittatā''ti (vibha0 901). </p>
              <p>[06] vīriyārambhādivaggavaṇṇanā. </p>
            </h4>
          </h3>
        </h2>
      </h1>
    </h0>
    <h0>
      <h0n> 8. kalyāṇamittatādivaggavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 71^b^.^eb^ aṭṭhamassa ^a^V1.0065^ea^ paṭhame ^b^kalyāṇamittatā^eb^ti  kalyāṇā mittā assāti kalyāṇamitto, tassa bhāvo kalyāṇamittatā.  sesaṃ vuttapaṭipakkhanayena veditabbaṃ. </p>
              <p>[03] 72-73^b^.^eb^ dutiye ^b^anuyogo^eb^ti yogo payogo.  ^b^ananuyogo^eb^ti ayogo appayogo. ^b^anuyogā^eb^ti anuyogena.  ^b^ananuyogā^eb^ti ananuyogena. ^b^kusalānaṃ dhammāna^eb^nti  catubhūmakakusaladhammānaṃ. tatiyaṃ uttānatthameva. </p>
              <p>[03] 74^b^.^eb^ catutthe ^b^bojjhaṅgā^eb^ti bujjhanakasattassa  aṅgabhūtā satta dhammā. yāya vā dhammasāmaggiyā so bujjhati,  sammohaniddāto vā vuṭṭhāti, catusaccadhammaṃ ^a^M1.0063^ea^ vā sacchikaroti. tassā  bodhiyā aṅgabhūtātipi bojjhaṅgā. ``bojjhaṅgāti kenaṭṭhena  bojjhaṅgā? bujjhantīti bojjhaṅgā, anubujjhantīti bojjhaṅgā,  paṭibujjhantīti bojjhaṅgā, sambujjhantīti bojjhaṅgā, bodhāya  saṃvattantīti bojjhaṅgā''ti (paṭi0 ma0 2.17). evaṃ panetaṃ padaṃ  vibhattameva. </p>
              <p>[03] 75^b^.^eb^ pañcame ^b^bhāvanāpāripūriṃ gacchantī^eb^ti  iminā padena bojjhaṅgānaṃ yāthāvasarasabhūmi nāma kathitā ^a^P1.0082^ea^.  sā panesā catubbidhā hoti -- vipassanā,  vipassanāpādakajjhānaṃ, maggo, phalanti. tattha vipassanāya  uppajjanakāle bojjhaṅgā kāmāvacarā honti, vipassanāpādakajjhānamhi  uppajjanakāle rūpāvacarārūpāvacarā, maggaphalesu uppajjanakāle  lokuttarā. iti imasmiṃ sutte bojjhaṅgā catubhūmakā kathitā. </p>
              <p>[03] 76^b^.^eb^ chaṭṭhassa aṭṭhuppattiko nikkhepo. aṭṭhuppattiyaṃ  hetaṃ nikkhittaṃ, sambahulā kira bhikkhū dhammasabhāyaṃ sannisinnā.  tesaṃ antare bandhulamallasenāpatiṃ ārabbha ayaṃ kathā udapādi,  ``āvuso, asukaṃ nāma kulaṃ pubbe bahuñātikaṃ ahosi bahupakkhaṃ,  idāni appañātikaṃ appapakkhaṃ jāta''nti. atha bhagavā tesaṃ  cittācāraṃ ñatvā ``mayi gate mahatī desanā bhavissatī''ti ñatvā  gandhakuṭito nikkhamma dhammasabhāyaṃ paññattavarabuddhāsane nisīditvā  ^a^V1.0066^ea^ ``kāya nuttha, bhikkhave, etarahi kathāya sannisinnā''ti āha.  bhagavā aññā gāmanigamādikathā natthi, asukaṃ nāma kulaṃ pubbe  bahuñātikaṃ ahosi bahupakkhaṃ, idāni appañātikaṃ appapakkhaṃ jātanti  vadantā nisinnamhāti. satthā imissā aṭṭhuppattiyā ^b^appamattikā  esā, bhikkhave, parihānī^eb^ti idaṃ suttaṃ ārabhi.</p>
              <p>[03] tattha ^b^appamattikā^eb^ti parittā parittappamāṇā. etāya hi  parihāniyā saggato vā maggato vā parihāni nāma natthi,  diṭṭhadhammikaparihānimattameva etanti āha. ^b^etaṃ patikiṭṭha^eb^nti  etaṃ pacchimaṃ etaṃ lāmakaṃ. ^b^yadidaṃ paññāparihānī^eb^ti yā esā  mama sāsane kammassakatapaññāya jhānapaññāya vipassanāpaññāya  maggapaññāya phalapaññāya ca parihāni, esā pacchimā, esā lāmakā,  esā chaḍḍanīyāti attho. </p>
              <p>[03] 77^b^.^eb^ sattamampi ^a^M1.0064^ea^ ^a^P1.0083^ea^ aṭṭhuppattiyameva  kathitaṃ. dhammasabhāyaṃ kira nisinnesu bhikkhūsu ekacce evaṃ āhaṃsu  -- ``asukaṃ nāma kulaṃ pubbe appañātikaṃ appapakkhaṃ ahosi, idāni  taṃ bahuñātikaṃ bahupakkhaṃ jāta''nti. kaṃ sandhāya evamāhaṃsūti?  visākhaṃ upāsikaṃ vesālike ca licchavī. satthā tesaṃ cittācāraṃ  ñatvā purimanayeneva āgantvā dhammāsane nisinno ``kāya nuttha,  bhikkhave, etarahi kathāya sannisinnā''ti pucchi. te yathābhūtaṃ  kathayiṃsu. satthā imissā aṭṭhuppattiyā imaṃ suttaṃ ārabhi. tattha  ^b^appamattikā^eb^ti taṃ sampattiṃ nissāya saggaṃ vā maggaṃ vā  sampattānaṃ abhāvato parittā. ^b^yadidaṃ paññāvuddhī^eb^ti  kammassakatapaññādīnaṃ vuddhi. ^b^tasmā^eb^ti yasmā ñātīnaṃ vuddhi  nāma diṭṭhadhammikamattā appā parittā, sā saggaṃ vā maggaṃ vā pāpetuṃ  asamatthā, tasmā. ^b^paññāvuddhiyā^eb^ti kammassakatādipaññāya  vuddhiyā. </p>
              <p>[03] 78^b^.^eb^ aṭṭhamampi aṭṭhuppattiyameva kathitaṃ. sambahulā  kira bhikkhū dhammasabhāyaṃ sannisinnā mahādhanaseṭṭhiputtaṃ ārabbha  ``asukaṃ nāma kulaṃ pubbe mahābhogaṃ mahāhiraññasuvaṇṇaṃ ahosi, taṃ  idāni appabhogaṃ jāta''nti kathayiṃsu. satthā purimanayeneva  āgantvā tesaṃ vacanaṃ sutvā imaṃ suttaṃ ārabhi. </p>
              <p>[03] 79^b^.^eb^ navamampi aṭṭhuppattiyameva vuttaṃ. dhammasabhāyaṃ  kira sannisinnā bhikkhū kākavaliyaseṭṭhiñca ^a^V1.0067^ea^ puṇṇaseṭṭhiñca ārabbha  ``asukaṃ nāma kulaṃ pubbe appabhogaṃ ahosi, taṃ idāni mahābhogaṃ  jāta''nti kathayiṃsu. satthā purimanayeneva āgantvā tesaṃ vacanaṃ  sutvā imaṃ suttaṃ ārabhi. sesaṃ imesu dvīsupi heṭṭhā vuttanayeneva  veditabbaṃ. </p>
              <p>[03] 80^b^.^eb^ dasamampi ^a^P1.0084^ea^ aṭṭhuppattiyaṃ vuttaṃ.  dhammasabhāyaṃ kira bhikkhū kosalamahārājānaṃ ārabbha ``asukaṃ nāma  kulaṃ pubbe mahāyasaṃ mahāparivāraṃ ahosi, idāni appayasaṃ  appaparivāraṃ jāta''nti kathayiṃsu. bhagavā purimanayeneva āgantvā  tesaṃ vacanaṃ sutvā imaṃ dhammadesanaṃ ārabhi. sesaṃ vuttanayeneva  veditabbanti. </p>
              <p>[06] kalyāṇamittatādivaggavaṇṇanā. </p>
            </h4>
          </h3>
        </h2>
      </h1>
    </h0>
    <h0>
      <h0n> 9. pamādādivaggavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 81^b^.^eb^ navamassāpi ^a^V1.0068^ea^ ^a^M1.0065^ea^ paṭhamaṃ aṭṭhuppattiyameva kathitaṃ.  sambahulā kira bhikkhū dhammasabhāyaṃ nisinnā kumbhaghosakaṃ ārabbha  ``asukaṃ nāma kulaṃ pubbe appayasaṃ appaparivāraṃ ahosi, idāni  mahāyasaṃ mahāparivāraṃ jāta''nti kathayiṃsu. satthā purimanayeneva  āgantvā tesaṃ vacanaṃ sutvā imaṃ suttaṃ ārabhi. tassattho heṭṭhā  vuttanayeneva veditabbo. </p>
              <p>[03] 82^b^.^eb^ dutiyādīsu ^b^mahato anatthāyā^eb^ti  mahantassa anatthassa atthāya. sesamettha uttānamevāti. </p>
              <p>[06] pamādādivaggavaṇṇanā. </p>
            </h4>
          </h3>
        </h2>
      </h1>
    </h0>
    <h0>
      <h0n> 10. dutiyapamādādivaggavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 98^b^.^eb^ dasame ^a^V1.0069^ea^ ^b^ajjhattika^eb^nti niyakajjhattavasena  ajjhattikaṃ. ^b^aṅga^eb^nti kāraṇaṃ. ^b^iti karitvā^eb^ti evaṃ  katvā. idaṃ vuttaṃ hoti -- bhikkhave, ajjhattaṃ paccattaṃ attano  santāne samuṭṭhitaṃ kāraṇanti katvā na aññaṃ ekaṃ kāraṇampi  samanupassāmīti. </p>
              <p>[03] 110-114^b^.^eb^ ^b^bāhira^eb^nti ^a^P1.0085^ea^  ajjhattasantānato bahi bhavaṃ. ^b^saddhammassā^eb^ti suddhammassa,  sāsanassāti attho. ^b^sammosāyā^eb^ti vināsāya.  ^b^antaradhānāyā^eb^ti apaññāṇatthāya. </p>
              <p>[03] 115^b^.^eb^ ^b^ṭhitiyā^eb^ti ciraṭṭhitatthaṃ.  ^b^asammosāya anantaradhānāyā^eb^ti vuttapaṭipakkhanayeneva veditabbaṃ.  sesamettha catukkoṭike vuttanayameva. </p>
              <p>[03] 130^b^.^eb^ ito paresu ^b^adhammaṃ dhammoti  dīpentī^eb^tiādīsu suttantapariyāyena tāva dasa kusalakammapathā  dhammo, dasa akusalakammapathā adhammo. tathā cattāro satipaṭṭhānā  cattāro sammappadhānā cattāro iddhipādā pañcindriyāni pañca balāni  satta bojjhaṅgā ariyo aṭṭhaṅgiko maggoti sattatiṃsa  bodhipakkhiyadhammā dhammo nāma; tayo satipaṭṭhānā tayo ^a^M1.0066^ea^ sammappadhānā  tayo iddhipādā cha indriyāni cha balāni aṭṭha bojjhaṅgā navaṅgiko  maggoti ca cattāro upādānā pañca nīvaraṇāni satta anusayā aṭṭha  micchattāni ca ayaṃ adhammo.</p>
              <p>[03] tattha yaṃkiñci ekaṃ adhammakoṭṭhāsaṃ gahetvā ``imaṃ adhammaṃ  dhammoti karissāma, evaṃ amhākaṃ ācariyakulaṃ niyyānikaṃ  bhavissati, mayaṃ ca loke pākaṭā bhavissāmā''ti taṃ adhammaṃ  ``dhammo aya''nti kathayantā ^b^adhammaṃ dhammo^eb^ti dīpenti nāma.  tatheva dhammakoṭṭhāsesu ekaṃ gahetvā ``ayaṃ adhammo''ti kathentā  ^b^dhammaṃ adhammo^eb^ti dīpenti nāma. vinayapariyāyena pana bhūtena  vatthunā codetvā sāretvā yathāpaṭiññāya kattabbaṃ kammaṃ dhammo nāma,  abhūtena vatthunā acodetvā asāretvā apaṭiññāya kattabbaṃ kammaṃ  adhammo nāma.</p>
              <p>[03] suttantapariyāyena ^a^V1.0070^ea^ rāgavinayo dosavinayo mohavinayo saṃvaro  pahānaṃ paṭisaṅkhāti ayaṃ ^b^vinayo^eb^ nāma, rāgādīnaṃ avinayo  asaṃvaro appahānaṃ apaṭisaṅkhāti ayaṃ ^a^P1.0086^ea^  ^b^avinayo^eb^ nāma. vinayapariyāyena vatthusampatti, ñattisampatti,  anussāvanasampatti, sīmāsampatti, parisasampattīti ayaṃ vinayo nāma.  vatthuvipatti, ñattivipatti, anussāvanavipatti, sīmāvipatti  parisavipattīti ayaṃ avinayo nāma.</p>
              <p>[03] suttantapariyāyena cattāro satipaṭṭhānā cattāro  sammappadhānā...pe0... ariyo aṭṭhaṅgiko maggoti idaṃ ^b^bhāsitaṃ  lapitaṃ tathāgatena;^eb^ tayo satipaṭṭhānā tayo sammappadhānā tayo  iddhipādā cha indriyāni cha balāni aṭṭha bojjhaṅgā navaṅgiko  maggoti idaṃ ^b^abhāsitaṃ alapitaṃ tathāgatena^eb^. vinayapariyāyena  cattāro pārājikā terasa saṅghādisesā dve aniyatā tiṃsa  nissaggiyā pācittiyāti idaṃ bhāsitaṃ lapitaṃ tathāgatena; tayo  pārājikā cuddasa saṅghādisesā tayo aniyatā ekatiṃsa nissaggiyā  pācittiyāti idaṃ abhāsitaṃ alapitaṃ tathāgatena.</p>
              <p>[03] suttantapariyāyena devasikaṃ phalasamāpattisamāpajjanaṃ  mahākaruṇāsamāpattisamāpajjanaṃ buddhacakkhunā lokavolokanaṃ  aṭṭhuppattivasena suttantadesanā jātakakathāti idaṃ ^b^āciṇṇaṃ,^eb^ na  devasikaṃ phalasamāpattisamāpajjanaṃ...pe0... na jātakakathāti idaṃ  ^b^anāciṇṇaṃ^eb^. vinayapariyāyena ^a^M1.0067^ea^ nimantitassa vassāvāsaṃ  vasitvā apaloketvā cārikāpakkamanaṃ pavāretvā cārikāpakkamanaṃ,  āgantukehi saddhiṃ paṭhamaṃ paṭisanthārakaraṇanti idaṃ āciṇṇaṃ, tasseva  āciṇṇassa akaraṇaṃ anāciṇṇaṃ nāma.</p>
              <p>[03] suttantapariyāyena cattāro satipaṭṭhānā...pe0... aṭṭhaṅgiko  maggoti idaṃ ^b^paññattaṃ^eb^ nāma; tayo satipaṭṭhānā...pe0...  navaṅgiko maggoti idaṃ ^b^apaññattaṃ^eb^ nāma. vinayapariyāyena  cattāro pārājikā...pe0... tiṃsanissaggiyā pācittiyāti idaṃ  paññattaṃ nāma; tayo pārājikā...pe0... ekatiṃsa nissaggiyā  pācittiyāti idaṃ apaññattaṃ nāma. </p>
              <p>[01] yaṃ ^a^P1.0087^ea^ panetaṃ sabbasuttānaṃ pariyosāne  ^b^tecimaṃ saddhammaṃ antaradhāpentī^eb^ti vuttaṃ, tattha ^b^pañca  antaradhānāni^eb^ nāma adhigamāntaradhānaṃ, paṭipattiantaradhānaṃ,  pariyattiantaradhānaṃ, liṅgāntaradhānaṃ, dhātuantaradhānanti ^a^V1.0071^ea^. tattha  ^b^adhigamo^eb^ti cattāro maggā, cattāri phalāni, catasso  paṭisambhidā, tisso vijjā, cha abhiññāti. so parihāyamāno  paṭisambhidāto paṭṭhāya parihāyati. buddhānaṃ hi parinibbānato  vassasahassameva paṭisambhidā nibbattetuṃ sakkonti, tato paraṃ cha  abhiññā, tato tāpi nibbattetuṃ asakkontā tisso vijjā nibbattenti.  gacchante gacchante kāle tāpi nibbattetuṃ asakkontā  sukkhavipassakā honti. eteneva upāyena anāgāmino  sakadāgāmino sotāpannāti. tesu dharantesu adhigamo anantarahito  nāma na hoti. pacchimakassa pana sotāpannassa jīvitakkhayena  adhigamo antarahito nāma hoti. idaṃ ^b^adhigamāntaradhānaṃ^eb^  nāma.</p>
              <p>[03] paṭipattiantaradhānaṃ nāma jhānavipassanāmaggaphalāni nibbattetuṃ  asakkontā catupārisuddhisīlamattaṃ rakkhanti. gacchante gacchante kāle  ``sīlaṃ paripuṇṇaṃ katvā rakkhāma, padhānañca anuyuñjāma, na ca maggaṃ  vā phalaṃ vā sacchikātuṃ sakkoma, natthi idāni  ariyadhammapaṭivedho''ti vosānaṃ āpajjitvā kosajjabahulā aññamaññaṃ  na codenti na sārenti akukkuccakā honti, tato paṭṭhāya  khuddānukhuddakāni maddanti. gacchante gacchante kāle  pācittiyathullaccayāni āpajjanti, tato garukāpattiṃ.  pārājikamattameva tiṭṭhati. cattāri pārājikāni rakkhantānaṃ  bhikkhūnaṃ satepi sahassepi dharamāne paṭipatti anantarahitā nāma na  hoti. pacchimakassa pana bhikkhuno ^a^P1.0088^ea^ sīlabhedena  ^a^M1.0068^ea^ vā jīvitakkhayena vā antarahitā hotīti idaṃ  ^b^paṭipattiantaradhānaṃ^eb^ nāma.</p>
              <p>[03] ^b^pariyattī^eb^ti tepiṭakaṃ buddhavacanaṃ sāṭṭhakathā pāḷi. yāva  sā tiṭṭhati, tāva pariyatti paripuṇṇā nāma hoti. gacchante gacchante  kāle rājayuvarājāno adhammikā honti, tesu adhammikesu  rājāmaccādayo adhammikā honti, tato raṭṭhajanapadavāsinoti. etesaṃ  adhammikatāya devo na sammā vassati, tato sassāni na sampajjanti.  tesu asampajjantesu paccayadāyakā bhikkhusaṅghassa paccaye dātuṃ na  sakkonti, bhikkhū paccayehi kilamantā antevāsike saṅgahetuṃ na  sakkonti. gacchante gacchante kāle pariyatti parihāyati, atthavasena  dhāretuṃ na sakkonti, pāḷivaseneva dhārenti. tato gacchante gacchante  kāle pāḷimpi sakalaṃ dhāretuṃ na sakkonti, paṭhamaṃ abhidhammapiṭakaṃ  parihāyati. parihāyamānaṃ matthakato paṭṭhāya parihāyati ^a^V1.0072^ea^. paṭhamameva  hi paṭṭhānamahāpakaraṇaṃ parihāyati, tasmiṃ parihīne yamakaṃ, kathāvatthu,  puggalapaññatti, dhātukathā, vibhaṅgo, dhammasaṅgahoti.</p>
              <p>[03] evaṃ abhidhammapiṭake parihīne matthakato paṭṭhāya suttantapiṭakaṃ  parihāyati. paṭhamañhi aṅguttaranikāyo parihāyati, tasmimpi paṭhamaṃ  ekādasakanipāto, tato dasakanipāto...pe0... tato ekakanipātoti.  evaṃ aṅguttare parihīne matthakato paṭṭhāya saṃyuttanikāyo parihāyati.  paṭhamaṃ hi mahāvaggo parihāyati, tato saḷāyatanavaggo, khandhavaggo,  nidānavaggo, sagāthāvaggoti. evaṃ saṃyuttanikāye parihīne matthakato  paṭṭhāya majjhimanikāyo parihāyati. paṭhamaṃ hi uparipaṇṇāsako  parihāyati, tato majjhimapaṇṇāsako, tato mūlapaṇṇāsakoti. evaṃ  majjhimanikāye parihīne matthakato paṭṭhāya dīghanikāyo parihāyati.  paṭhamañhi ^a^P1.0089^ea^ pāthikavaggo parihāyati, tato mahāvaggo,  tato sīlakkhandhavaggoti. evaṃ dīghanikāye parihīne suttantapiṭakaṃ  parihīnaṃ nāma hoti. vinayapiṭakena saddhiṃ jātakameva dhārenti.  vinayapiṭakaṃ lajjinova dhārenti, lābhakāmā pana ``suttante kathitepi  sallakkhentā natthī''ti jātakameva dhārenti. gacchante gacchante kāle  ^a^M1.0069^ea^ jātakampi dhāretuṃ na sakkonti. atha tesaṃ paṭhamaṃ vessantarajātakaṃ  parihāyati, tato paṭilomakkamena puṇṇakajātakaṃ, mahānāradajātakanti  pariyosāne apaṇṇakajātakaṃ parihāyati. evaṃ jātake parihīne  vinayapiṭakameva dhārenti.</p>
              <p>[03] gacchante gacchante kāle vinayapiṭakampi matthakato paṭṭhāya  parihāyati. paṭhamañhi parivāro parihāyati, tato khandhako,  bhikkhunīvibhaṅgo, mahāvibhaṅgoti anukkamena uposathakkhandhakamattameva  dhārenti. tadāpi pariyatti antarahitā na hoti. yāva pana  manussesu cātuppadikagāthāpi pavattati, tāva pariyatti anantarahitāva  hoti. yadā saddho pasanno rājā hatthikkhandhe suvaṇṇacaṅkoṭakamhi  sahassatthavikaṃ ṭhapāpetvā ``buddhehi kathitaṃ cātuppadikagāthaṃ jānanto  imaṃ sahassaṃ gaṇhatū''ti nagare bheriṃ carāpetvā gaṇhanakaṃ alabhitvā  ``ekavāraṃ carāpite nāma suṇantāpi honti assuṇantāpī''ti  yāvatatiyaṃ carāpetvā gaṇhanakaṃ alabhitvā rājapurisā taṃ  sahassatthavikaṃ puna rājakulaṃ pavesenti, tadā pariyatti antarahitā  nāma hoti. idaṃ ^b^pariyattiantaradhānaṃ^eb^ nāma.</p>
              <p>[03] gacchante ^a^P1.0090^ea^ gacchante kāle cīvaraggahaṇaṃ  pattaggahaṇaṃ sammiñjanapasāraṇaṃ ālokitavilokitaṃ ^a^V1.0073^ea^ na pāsādikaṃ hoti.  nigaṇṭhasamaṇā viya alābupattaṃ bhikkhū pattaṃ aggabāhāya  pakkhipitvā ādāya vicaranti, ettāvatāpi liṅgaṃ anantarahitameva  hoti. gacchante gacchante pana kāle aggabāhato otāretvā hatthena  vā sikkāya vā olambitvā vicaranti, cīvarampi rajanasāruppaṃ  akatvā oṭṭhaṭṭhivaṇṇaṃ katvā vicaranti. gacchante gacchante kāle  rajanampi na hoti dasacchindanampi ovaṭṭikavijjhanampi, kappamattaṃ  katvā vaḷañjenti. puna ovaṭṭikaṃ vijjhitvā kappaṃ na karonti.  tato ubhayampi akatvā dasā chetvā paribbājakā viya caranti.  gacchante gacchante kāle ``ko iminā amhākaṃ attho''ti khuddakaṃ  kāsāvakhaṇḍaṃ hatthe vā gīvāya vā bandhanti, kesesu vā allīyāpenti,  dārabharaṇaṃ vā karontā kasitvā vapitvā jīvikaṃ kappetvā vicaranti.  tadā dakkhiṇaṃ dentā saṅghaṃ uddissa etesaṃ denti. idaṃ sandhāya  bhagavatā vuttaṃ -- ``bhavissanti kho, panānanda, anāgatamaddhānaṃ  gotrabhuno kāsāvakaṇṭhā dussīlā pāpadhammā, tesu dussīlesu saṅghaṃ  uddissa dānaṃ dassanti, tadāpāhaṃ, ānanda, saṅghagataṃ dakkhiṇaṃ  asaṅkheyyaṃ ^a^M1.0070^ea^ appameyyaṃ vadāmī''ti (ma0 ni0 3.380). tato  gacchante kāle nānāvidhāni kammāni karontā ``papañco esa, kiṃ  iminā amhāka''nti kāsāvakhaṇḍaṃ chinditvā araññe khipanti.  etasmiṃ kāle liṅgaṃ antarahitaṃ nāma hoti. kassapadasabalassa kira  kālato paṭṭhāya yonakānaṃ ^a^P1.0091^ea^ setavatthaṃ pārupitvā caraṇaṃ  cārittaṃ jātanti. idaṃ ^b^liṅgāntaradhānaṃ^eb^ nāma.</p>
              <p>[03] dhātuantaradhānaṃ pana evaṃ veditabbaṃ -- tīṇi parinibbānāni,  kilesaparinibbānaṃ -- khandhaparinibbānaṃ, dhātuparinibbānanti. tattha  kilesaparinibbānaṃ bodhipallaṅke ahosi, khandhaparinibbānaṃ  kusinārāyaṃ, dhātuparinibbānaṃ anāgate bhavissati. kathaṃ? tato  tattha tattha sakkārasammānaṃ alabhamānā dhātuyo buddhānaṃ adhiṭṭhānabalena  sakkārasammānalabhanakaṭṭhānaṃ gacchanti. gacchante gacchante kāle  sabbaṭṭhānesu sakkārasammāno na hoti. sāsanassa hi osakkanakāle  imasmiṃ tambapaṇṇidīpe sabbā dhātuyo sannipatitvā mahācetiyaṃ, tato  nāgadīpe rājāyatanacetiyaṃ, tato bodhipallaṅkaṃ gamissanti.  nāgabhavanatopi devalokatopi brahmalokatopi dhātuyo  mahābodhipallaṅkameva gamissanti. sāsapamattāpi dhātu antarā na  nassissati. sabbā dhātuyo mahābodhimaṇḍe sannipatitvā buddharūpaṃ  gahetvā bodhimaṇḍe pallaṅkena nisinnabuddhasarīrasiriṃ dassenti. dvattiṃsa  mahāpurisalakkhaṇāni asīti anubyañjanāni byāmappabhāti sabbaṃ  paripuṇṇameva hoti. tato yamakapāṭihāriyadivase viya pāṭihāriyaṃ  katvā ^a^V1.0074^ea^ dassenti. tadā manussabhūtasatto nāma tattha gato natthi,  dasasahassacakkavāḷe pana devatā sabbāva sannipatitvā ``ajja dasabalo  parinibbāyati, itodāni paṭṭhāya andhakāraṃ bhavissatī''ti paridevanti.  atha dhātusarīrato tejo samuṭṭhāya taṃ sarīraṃ apaṇṇattikabhāvaṃ gameti.  dhātusarīrato samuṭṭhitā jālā yāva brahmalokā uggacchissati,  sāsapamattāya sesāyapi dhātuyā sati ekajālāva bhavissati. dhātūsu  pariyādānaṃ gatāsu pacchijjissati. evaṃ mahantaṃ ānubhāvaṃ dassetvā  dhātuyo ^a^M1.0071^ea^ antaradhāyanti. tadā sannipatitā devasaṅghā buddhānaṃ  parinibbutadivase viya dibbagandhamālātūriyādīhi sakkāraṃ katvā  tikkhattuṃ padakkhiṇaṃ katvā vanditvā ``anāgate uppajjanakaṃ buddhaṃ  passituṃ labhissāma bhagavā''ti vatvā sakasakaṭṭhānameva gacchanti.  idaṃ ^b^dhātuantaradhānaṃ^eb^ nāma.</p>
              <p>[03] imassa pañcavidhassa antaradhānassa pariyattiantaradhānameva  ^a^P1.0092^ea^ mūlaṃ. pariyattiyā hi antarahitāya paṭipatti  antaradhāyati, pariyattiyā ṭhitāya paṭipatti patiṭṭhāti. teneva  imasmiṃ dīpe caṇḍālatissamahābhaye sakko devarājā mahāuḷumpaṃ māpetvā  bhikkhūnaṃ ārocāpesi ``mahantaṃ bhayaṃ bhavissati, na sammā devo  vassissati, bhikkhū paccayehi kilamantā pariyattiṃ sandhāretuṃ na  sakkhissanti, paratīraṃ gantvā ayyehi jīvitaṃ rakkhituṃ vaṭṭati.  imaṃ mahāuḷumpaṃ āruyha gacchatha, bhante. yesaṃ ettha nisajjaṭṭhānaṃ  nappahoti, te kaṭṭhakhaṇḍepi uraṃ ṭhapetvā gacchantu, sabbesampi bhayaṃ na  bhavissatī''ti. tadā samuddatīraṃ patvā saṭṭhi bhikkhū katikaṃ katvā  ``amhākaṃ ettha gamanakiccaṃ natthi, mayaṃ idheva hutvā tepiṭakaṃ  rakkhissāmā''ti tato nivattitvā dakkhiṇamalayajanapadaṃ gantvā  kandamūlapaṇṇehi jīvikaṃ kappentā vasiṃsu. kāye vahante nisīditvā  sajjhāyaṃ karonti, avahante vālikaṃ ussāretvā parivāretvā sīsāni  ekaṭṭhāne katvā pariyattiṃ sammasanti. iminā niyāmena dvādasa  saṃvaccharāni sāṭṭhakathaṃ tepiṭakaṃ paripuṇṇaṃ katvā dhārayiṃsu.</p>
              <p>[03] bhaye vūpasante sattasatā bhikkhū attano gataṭṭhāne sāṭṭhakathe  tepiṭake ekakkharampi ekabyañjanampi anāsetvā imameva dīpamāgamma  kallagāmajanapade maṇḍalārāmavihāraṃ pavisiṃsu. therānaṃ āgamanappavattiṃ  sutvā imasmiṃ dīpe ohīnā saṭṭhi bhikkhū ``there passissāmā''ti  gantvā therehi saddhiṃ tepiṭakaṃ sodhentā ekakkharampi ekabyañjanampi  asamentaṃ nāma na passiṃsu. tasmiṃ ṭhāne therānaṃ ayaṃ kathā udapādi  ``pariyatti nu kho sāsanassa mūlaṃ ^a^V1.0075^ea^, udāhu paṭipattī''ti.  paṃsukūlikattherā ``paṭipattimūla''nti āhaṃsu, dhammakathikā  ``pariyattī''ti ^a^P1.0093^ea^. atha ne therā ``tumhākaṃ  dvinnampi janānaṃ vacanamatteneva na karoma, jinabhāsitaṃ suttaṃ  āharathā''ti āhaṃsu. suttaṃ āharituṃ na bhāroti ``ime ca, subhadda  ^a^M1.0072^ea^, bhikkhū sammā vihareyyuṃ, asuñño loko arahantehi assāti (dī0  ni0 2.214). paṭipattimūlakaṃ, mahārāja, satthusāsanaṃ  paṭipattisārakaṃ. paṭipattiyā dharantāya tiṭṭhatī''ti (mi0 pa0  4.1.7) suttaṃ āhariṃsu. imaṃ suttaṃ sutvā dhammakathikā attano  vādaṭhapanatthāya imaṃ suttaṃ āhariṃsu -- </p>
              <p>[21] ``yāva tiṭṭhanti suttantā, vinayo yāva dippati. </p>
              <p>[22] tāva dakkhanti ālokaṃ, sūriye abbhuṭṭhite yathā.. </p>
              <p>[21] ``suttantesu asantesu, pamuṭṭhe vinayamhi ca. </p>
              <p>[22] tamo bhavissati loke, sūriye atthaṅgate yathā.. </p>
              <p>[21] ``suttante rakkhite sante, paṭipatti hoti rakkhitā. </p>
              <p>[22] paṭipattiyaṃ ṭhito dhīro, yogakkhemā na dhaṃsatī''ti..</p>
              <p>[03] imasmiṃ sutte āhaṭe paṃsukūlikattherā tuṇhī ahesuṃ,  dhammakathikattherānaṃyeva vacanaṃ purato ahosi. yathā hi gavasatassa  vā gavasahassassa vā antare paveṇipālikāya dhenuyā asati so vaṃso  sā paveṇi na ghaṭīyati, evamevaṃ āraddhavipassakānaṃ bhikkhūnaṃ satepi  sahassepi saṃvijjamāne pariyattiyā asati ariyamaggapaṭivedho nāma na  hoti. yathā ca nidhikumbhiyā jānanatthāya pāsāṇapiṭṭhe akkharesu  ṭhapitesu yāva akkharāni dharanti, tāva nidhikumbhi naṭṭhā nāma na  hoti. evamevaṃ pariyattiyā dharamānāya sāsanaṃ antarahitaṃ nāma na  hotīti. </p>
              <p>[06] dutiyapamādādivaggavaṇṇanā. </p>
            </h4>
          </h3>
        </h2>
      </h1>
    </h0>
    <h0>
      <h0n> 11. adhammavaggavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 140^b^.^eb^ ekādasame ^a^V1.0076^ea^ ^a^P1.0094^ea^ vagge ^b^adhammaṃ  adhammo^eb^tiādīni vuttanayeneva veditabbāni. sesamettha  uttānamevāti. </p>
              <p>[06] adhammavaggavaṇṇanā. </p>
            </h4>
          </h3>
        </h2>
      </h1>
    </h0>
    <h0>
      <h0n> 12. anāpattivaggavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 150^b^.^eb^ dvādasame ^a^V1.0077^ea^ ^a^M1.0073^ea^ pana ^b^anāpattiṃ āpattī^eb^tiādīsu  ``anāpatti ajānantassa atheyyacittassa namaraṇādhippāyassa  anullapanādhippāyassa namocanādhippāyassā''ti tattha tattha vuttā  anāpatti ^b^anāpatti^eb^ nāma, ``jānantassa  theyyacittassā''tiādinā nayena vuttā āpatti ^b^āpatti^eb^ nāma,  pañcāpattikkhandhā ^b^lahukāpatti^eb^ nāma, dve āpattikkhandhā  ^b^garukāpatti^eb^ nāma. dve āpattikkhandhā ^b^duṭṭhullāpatti^eb^ nāma,  pañcāpattikkhandhā ^b^aduṭṭhullāpatti^eb^ nāma. cha āpattikkhandhā  ^b^sāvasesāpatti^eb^ nāma, eko pārājikāpattikkhandho  ^b^anavasesāpatti^eb^ nāma. ^b^sappaṭikammāpatti^eb^ nāma  sāvasesāpattiyeva, ^b^appaṭikammāpatti^eb^ nāma anavasesāpattiyeva.  sesaṃ sabbattha uttānamevāti. </p>
              <p>[06] anāpattivaggavaṇṇanā. </p>
            </h4>
          </h3>
        </h2>
      </h1>
    </h0>
    <h0>
      <h0n> 13. ekapuggalavaggavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 170^b^.^eb^ ekapuggalavaggassa ^a^V1.0078^ea^ paṭhame ^b^ekapuggalo^eb^ti  eko puggalo. ettha ^b^eko^eb^ti dutiyādipaṭikkhepattho  gaṇanaparicchedo. ^b^puggalo^eb^ti sammutikathā, na paramatthakathā.  buddhassa hi bhagavato duvidhā desanā -- sammutidesanā, paramatthadesanā  cāti. tattha ``puggalo satto itthī puriso khattiyo brāhmaṇo devo  māro''ti ^a^P1.0095^ea^ evarūpā ^b^sammutidesanā,^eb^ ``aniccaṃ  dukkhaṃ anattā khandhā dhātū āyatanāni satipaṭṭhānā''ti evarūpā  ^b^paramatthadesanā^eb^. tattha bhagavā ye sammutivasena desanaṃ sutvā  atthaṃ paṭivijjhitvā mohaṃ pahāya visesaṃ adhigantuṃ samatthā, tesaṃ  sammutidesanaṃ deseti. ye pana paramatthavasena desanaṃ sutvā atthaṃ  paṭivijjhitvā mohaṃ pahāya visesamadhigantuṃ samatthā, tesaṃ  paramatthadesanaṃ deseti.</p>
              <p>[03] tatrāyaṃ upamā -- yathā hi desabhāsākusalo tiṇṇaṃ vedānaṃ  atthasaṃvaṇṇanako ācariyo ye damiḷabhāsāya vutte atthaṃ jānanti,  tesaṃ damiḷabhāsāya ācikkhati. ye andhabhāsādīsu aññatarāya  bhāsāya ^a^M1.0074^ea^, tesaṃ tāya tāya bhāsāya. evaṃ te māṇavakā chekaṃ byattaṃ  ācariyamāgamma khippameva sippaṃ uggaṇhanti. tattha ācariyo viya  buddho bhagavā, tayo vedā viya kathetabbabhāve ṭhitāni tīṇi  piṭakāni, desabhāsākosallamiva sammutiparamatthakosallaṃ, nānādesabhāsā  māṇavakā viya sammutiparamatthavasena paṭivijjhanasamatthā veneyyasattā,  ācariyassa damiḷabhāsādiācikkhanaṃ viya bhagavato  sammutiparamatthavasena desanā veditabbā. āha cettha -- </p>
              <p>[21] ``duve saccāni akkhāsi, sambuddho vadataṃ varo. </p>
              <p>[22] sammutiṃ paramatthañca, tatiyaṃ nupalabbhati.. </p>
              <p>[21] ``saṅketavacanaṃ saccaṃ, lokasammutikāraṇā. </p>
              <p>[22] paramatthavacanaṃ saccaṃ, dhammānaṃ bhūtakāraṇā.. </p>
              <p>[21] ``tasmā ^a^V1.0079^ea^ vohārakusalassa, lokanāthassa satthuno. </p>
              <p>[22] sammutiṃ voharantassa, musāvādo na jāyatī''ti..</p>
              <p>[03] apica aṭṭhahi kāraṇehi bhagavā puggalakathaṃ katheti --  hirottappadīpanatthaṃ, kammassakatādīpanatthaṃ, paccattapurisakāradīpanatthaṃ,  ānantariyadīpanatthaṃ, brahmavihāradīpanatthaṃ, pubbenivāsadīpanatthaṃ,  dakkhiṇāvisuddhidīpanatthaṃ, lokasammutiyā appahānatthañcāti.  ``khandhadhātuāyatanāni ^a^P1.0096^ea^ hiriyanti ottappantī''ti  hi vutte mahājano na jānāti, sammohamāpajjati, paṭisattu hoti  ``kimidaṃ khandhadhātuāyatanāni hiriyanti ottappanti nāmā''ti?  ``itthī hiriyati ottappati, puriso khattiyo brāhmaṇo devo  māro''ti vutte pana jānāti, na sammohamāpajjati, na paṭisattu hoti.  tasmā bhagavā ^b^hirottappadīpanatthaṃ^eb^ puggalakathaṃ katheti.</p>
              <p>[03] ``khandhā kammassakā, dhātuyo āyatanānī''ti vuttepi eseva  nayo. tasmā bhagavā ^b^kammassakatādīpanatthaṃ^eb^ puggalakathaṃ katheti.</p>
              <p>[03] ``veḷuvanādayo mahāvihārā khandhehi kārāpitā, dhātūhi  āyatanehī''ti vuttepi eseva nayo. tasmā bhagavā  ^b^paccattapurisakāradīpanatthaṃ^eb^ puggalakathaṃ katheti.</p>
              <p>[03] ``khandhā ^a^M1.0075^ea^ mātaraṃ jīvitā voropenti, pitaraṃ, arahantaṃ,  ruhiruppādakammaṃ, saṅghabhedakammaṃ karonti, dhātuyo āyatanānī''ti  vuttepi eseva nayo. tasmā bhagavā ^b^ānantariyadīpanatthaṃ^eb^  puggalakathaṃ katheti.</p>
              <p>[03] ``khandhā mettāyanti, dhātuyo āyatanānī''ti vuttepi eseva  nayo. tasmā bhagavā ^b^brahmavihāradīpanatthaṃ^eb^ puggalakathaṃ katheti.</p>
              <p>[03] ``khandhā pubbenivāsamanussaranti, dhātuyo āyatanānī''ti  vuttepi eseva nayo. tasmā bhagavā ^b^pubbenivāsadīpanatthaṃ^eb^  puggalakathaṃ katheti.</p>
              <p>[03] ``khandhā ^a^V1.0080^ea^ dānaṃ paṭiggaṇhanti, dhātuyo āyatanānī''ti vuttepi  mahājano na jānāti, sammohaṃ āpajjati, paṭisattu hoti ``kimidaṃ  khandhadhātuāyatanāni paṭiggaṇhanti nāmā''ti? ``puggalā  paṭiggaṇhanti sīlavanto kalyāṇadhammo''ti vutte pana jānāti, na  sammohaṃ āpajjati, na paṭisattu hoti. tasmā bhagavā  ^b^dakkhiṇāvisuddhidīpanatthaṃ^eb^ puggalakathaṃ katheti.</p>
              <p>[03] lokasammutiñca ^a^P1.0097^ea^ buddhā bhagavanto nappajahanti,  lokasamaññāya lokaniruttiyā lokābhilāpe ṭhitāyeva dhammaṃ desenti.  tasmā bhagavā ^b^lokasammutiyā appahānatthampi^eb^ puggalakathaṃ  katheti.</p>
              <p>[03] iti eko ca so puggalo cāti ^b^ekapuggalo^eb^. kenaṭṭhena  ekapuggalo? asadisaṭṭhena guṇavisiṭṭhaṭṭhena asamasamaṭṭhenāti. so hi  dasannaṃ pāramīnaṃ paṭipāṭiyā āvajjanaṃ ādiṃ katvā bodhisambhāraguṇehi  ceva buddhaguṇehi ca sesamahājanena asadisoti ^b^asadisaṭṭhenapi^eb^  ekapuggalo. ye cassa te guṇā, te sesasattānaṃ guṇehi visiṭṭhāti  ^b^guṇavisiṭṭhaṭṭhenapi^eb^ ekapuggalo. purimakā sammāsambuddhā  sabbasattehi asamā, tehi saddhiṃ ayameva eko rūpakāyaguṇehi ceva  nāmakāyaguṇehi ca samoti ^b^asamasamaṭṭhenapi^eb^ ekapuggalo.</p>
              <p>[03] ^b^loke^eb^ti tayo lokā -- sattaloko, okāsaloko,  saṅkhāralokoti. tesaṃ vitthārakathā visuddhimagge (visuddhi0  1.135-136) vuttā. tesu idha sattaloko adhippeto. sattaloke  uppajjamānopi cesa na devaloke, na brahmaloke, manussalokeyeva  uppajjati. manussalokepi ^a^M1.0076^ea^ na aññasmiṃ cakkavāḷe, imasmiṃyeva  cakkavāḷe uppajjati. tatrāpi na sabbaṭṭhānesu.</p>
              <p>[03] ``puratthimāya disāya gajaṅgalaṃ nāma nigamo, tassa parena  mahāsālā, tato parā paccantimā janapadā, orato majjhe.  puratthimadakkhiṇāya disāya sallavatī nāma nadī, tato parā  paccantimā janapadā, orato majjhe. dakkhiṇāya disāya  setakaṇṇikaṃ nāma nigamo, tato parā paccantimā janapadā, orato  majjhe. pacchimāya ^a^P1.0098^ea^ disāya thūṇaṃ nāma  brāhmaṇagāmo, tato parā paccantimā janapadā, orato majjhe.  uttarāya disāya usīraddhajo nāma pabbato, tato parā paccantimā  janapadā, orato majjhe''ti (mahāva0 259) evaṃ paricchinne  āyāmato tiyojanasate vitthārato aḍḍhateyyayojanasate parikkhepato  navayojanasate majjhimadese ^a^V1.0081^ea^ uppajjati. na kevalañca tathāgatova,  paccekabuddhā aggasāvakā asīti mahātherā buddhamātā buddhapitā cakkavattī  rājā aññe ca sārappattā brāhmaṇagahapatikā ettheva uppajjanti.</p>
              <p>[03] ^b^uppajjamāno uppajjatī^eb^ti idaṃ pana ubhayampi  vippakatavacanameva. uppajjamāno bahujanahitāya uppajjati, na aññena  kāraṇenāti evaṃ panettha attho veditabbo. evarūpañcettha lakkhaṇaṃ na  sakkā etaṃ aññena saddalakkhaṇena paṭibāhituṃ.</p>
              <p>[03] apica uppajjamāno nāma, uppajjati nāma, uppanno nāmāti  ayamettha bhedo veditabbo. esa hi dīpaṅkarapādamūlato paṭṭhāya  laddhabyākaraṇo buddhakārake dhamme pariyesanto dasa pāramiyo disvā  ``ime dhammā mayā pūretabbā''ti katasanniṭṭhāno dānapāramiṃ pūrentopi  ^b^uppajjamāno^eb^ nāma. sīlapāramī...pe0... upekkhāpāramīti  imā dasa pāramiyo pūrentopi, dasa upapāramiyo pūrentopi  uppajjamāno nāma. dasa paramatthapāramiyo pūrentopi uppajjamānova  nāma. pañca mahāpariccāge pariccajantopi uppajjamāno nāma.  attatthacariyaṃ ñātatthacariyaṃ lokatthacariyaṃ pūrayamānopi uppajjamāno  nāma. kappasatasahassādhikāni cattāri asaṅkhyeyyāni buddhakārake  dhamme matthakaṃ pāpentopi uppajjamāno nāma. vessantarattabhāvaṃ pahāya  ^a^M1.0077^ea^ tusitapure paṭisandhiṃ ^a^P1.0099^ea^ gahetvā  saṭṭhivassasatasahassādhikā sattapaṇṇāsavassakoṭiyo tiṭṭhantopi  uppajjamāno nāma. devatāhi yācito pañcamahāvilokitaṃ viloketvā  mahāmāyādeviyā kucchimhi paṭisandhiṃ gaṇhantopi, anūnādhike dasa  māse gabbhavāsaṃ vasantopi uppajjamāno nāma. ekūnatiṃsa vassāni  agāramajjhe tiṭṭhantopi uppajjamāno nāma. kāmesu ādīnavaṃ  nekkhamme ca ānisaṃsaṃ disvā rāhulabhaddassa jātadivase channasahāyo  kaṇḍakaṃ vāhanavaraṃ āruyha nikkhamantopi uppajjamānova nāma. tīṇi  rajjāni atikkamantopi anomānadītīre pabbajantopi uppajjamāno  nāma. chabbassāni mahāpadhānaṃ karontopi uppajjamāno nāma.  paripakkagate ñāṇe oḷārikāhāraṃ āharantopi uppajjamānova nāma.  sāyanhasamaye visākhapuṇṇamāya mahābodhimaṇḍaṃ āruyha mārabalaṃ  vidhametvā paṭhamayāme pubbenivāsaṃ anussaritvā majjhimayāme  dibbacakkhuṃ parisodhetvā pacchimayāmasamanantare dvādasaṅgaṃ  paṭiccasamuppādaṃ anulomapaṭilomato sammasitvā sotāpattimaggaṃ  paṭivijjhantopi uppajjamānova nāma. sotāpattiphalakkhaṇepi  sakadāgāmimaggakkhaṇepi sakadāgāmiphalakkhaṇepi  anāgāmimaggakkhaṇepi ^a^V1.0082^ea^ anāgāmiphalakkhaṇepi uppajjamānova nāma.  arahattamaggakkhaṇe pana ^b^uppajjati^eb^ nāma. arahattaphalakkhaṇe  ^b^uppanno^eb^ nāma. buddhānaṃ hi sāvakānaṃ viya na paṭipāṭiyā  iddhividhañāṇādīni uppajjanti, saheva pana arahattamaggena sakalopi  sabbaññutaññāṇādi guṇarāsi āgatova nāma hoti. tasmā te  nipphattasabbakiccattā arahattaphalakkhaṇe uppannā nāma honti.  imasmimpi sutte arahattaphalakkhaṇaṃyeva sandhāya ``uppajjatī''ti  veditabbo, uppanno hotīti ayañhettha attho.</p>
              <p>[03] ^b^bahujanahitāyā^eb^ti ^a^P1.0100^ea^ mahājanassa  hitatthāya uppajjati. ^b^bahujanasukhāyā^eb^ti mahājanassa sukhatthāya  uppajjati. ^b^lokānukampāyā^eb^ti sattalokassa anukampaṃ paṭicca  uppajjati. katarasattalokassāti? yo tathāgatassa dhammadesanaṃ  sutvā amatapānaṃ pivitvā dhammaṃ paṭivijjhi, tassa. bhagavatā hi  mahābodhimaṇḍe sattasattāhaṃ vītināmetvā bodhimaṇḍā isipatanaṃ āgamma  ``dveme, bhikkhave, antā pabbajitena na sevitabbā''ti  ^a^M1.0078^ea^ dhammacakkappavattanasutte (mahāva0 13; saṃ0 ni0  5.1081) desite  āyasmatā aññāsikoṇḍaññattherena saddhiṃ aṭṭhārasakoṭisaṅkhā brahmāno  amatapānaṃ piviṃsu, etassa sattalokassa anukampāya uppanno.  pañcamadivase anattalakkhaṇasuttantapariyosāne (mahāva0 20; saṃ0  ni0  3.59) pañcavaggiyā therā arahatte patiṭṭhahiṃsu, etassapi  sattalokassa anukampāya uppanno. tato yasadārakappamukhe  pañcapaṇṇāsa purise arahatte patiṭṭhāpesi, tato kappāsikavanasaṇḍe tiṃsa  bhaddavaggiye tayo magge ca tīṇi phalāni ca sampāpesi, etassapi  sattalokassa anukampāya uppanno. gayāsīse  ādittapariyāyasuttapariyosāne (mahāva0 54) jaṭilasahassaṃ arahatte  patiṭṭhāpesi, tālaṭṭhivane bimbisārappamukhā ekādasa nahutā  brāhmaṇagahapatikā satthu dhammadesanaṃ sutvā sotāpattiphale patiṭṭhahiṃsu,  ekaṃ nahutaṃ saraṇesu patiṭṭhitaṃ. tirokuṭṭānumodanāvasāne  caturāsītiyā pāṇasahassehi amatapānaṃ pītaṃ.  sumanamālākārasamāgame caturāsītiyā ca. dhanapālakasamāgame dasahi  pāṇasahassehi, khadiraṅgārajātakasamāgame caturāsītiyā pāṇasahassehi,  jambukāajīvakasamāgame caturāsītiyā ca. ānandaseṭṭhisamāgame  ^a^P1.0101^ea^ caturāsītiyā ca pāṇasahassehi amatapānaṃ pītaṃ.  pāsāṇakacetiye pārāyanasuttantakathādivase cuddasa koṭiyo amatapānaṃ  piviṃsu. yamakapāṭihāriyadivase vīsati pāṇakoṭiyo,  tāvatiṃsabhavane paṇḍukambalasilāya nisīditvā mātaraṃ kāyasakkhiṃ  katvā sattappakaraṇaṃ abhidhammaṃ desentassa asīti pāṇakoṭiyo,  devorohane tiṃsa pāṇakoṭiyo, sakkapañhasuttante asīti  ^a^V1.0083^ea^ devatāsahassāni amatapānaṃ piviṃsu. mahāsamayasuttante maṅgalasuttante  cūḷarāhulovāde samacittapaṭipadāyāti imesu catūsu ṭhānesu abhisamayaṃ  pattasattānaṃ paricchedo natthi. etassapi sattalokassa anukampāya  uppannoti. yāvajjadivasā ito paraṃ anāgate ca sāsanaṃ nissāya  saggamokkhamagge patiṭṭhahantānaṃ vasenāpi ayamattho veditabbo.</p>
              <p>[03] ^b^devamanussāna^eb^nti na kevalaṃ devamanussānaṃyeva, avasesānaṃ  nāgasupaṇṇādīnampi atthāya hitāya sukhāyeva uppanno.  sahetukapaṭisandhike pana ^a^M1.0079^ea^ maggaphalasacchikiriyāya bhabbe puggale dassetuṃ  etaṃ vuttaṃ. tasmā etesampi atthāya hitāya sukhāyeva uppannoti  veditabbo.</p>
              <p>[03] ^b^katamo ekapuggalo^eb^ti ayaṃ pucchā. pucchā ca nāmesā  pañcavidhā hoti -- adiṭṭhajotanā pucchā, diṭṭhasaṃsandanā pucchā,  vimaticchedanā pucchā, anumatipucchā, kathetukamyatāpucchāti.</p>
              <p>[03] tāsaṃ idaṃ nānattaṃ -- katamā ^b^adiṭṭhajotanā pucchā^eb^?  pakatiyā lakkhaṇaṃ aññātaṃ hoti adiṭṭhaṃ atulitaṃ atīritaṃ avibhūtaṃ  abhāvitaṃ. tassa ñāṇāya dassanāya tulanāya ^a^P1.0102^ea^  tīraṇāya vibhūtatthāya vibhāvanatthāya pañhaṃ pucchati, ayaṃ adiṭṭhajotanā  pucchā.</p>
              <p>[03] katamā ^b^diṭṭhasaṃsandanā pucchā^eb^? pakatiyā lakkhaṇaṃ ñātaṃ  hoti diṭṭhaṃ tulitaṃ tīritaṃ vibhūtaṃ vibhāvitaṃ. so aññehi paṇḍitehi  saddhiṃ saṃsandanatthāya pañhaṃ pucchati, ayaṃ diṭṭhasaṃsandanā pucchā.</p>
              <p>[03] katamā ^b^vimaticchedanā pucchā^eb^? pakatiyā saṃsayapakkhanto  hoti vimatipakkhanto dveḷhakajāto ``evaṃ nu kho, na nu kho, kiṃ  nu kho, kathaṃ nu kho''ti. so vimaticchedanatthāya pañhaṃ pucchati,  ayaṃ vimaticchedanā pucchā.</p>
              <p>[03] katamā ^b^anumatipucchā^eb^? bhagavā hi bhikkhūnaṃ anumatiyā  pañhaṃ pucchati -- ``taṃ kiṃ maññatha, bhikkhave, rūpaṃ niccaṃ vā  aniccaṃ vā''ti? ``aniccaṃ, bhante''. ``yaṃ panāniccaṃ, dukkhaṃ vā  taṃ sukhaṃ vā''ti? ``dukkhaṃ, bhante''. ``yaṃ panāniccaṃ dukkhaṃ  vipariṇāmadhammaṃ, kallaṃ ^a^V1.0084^ea^ nu kho taṃ samanupassituṃ etaṃ mama,  esohamasmi, eso me attā''ti? ``no hetaṃ, bhante''ti, ayaṃ  anumatipucchā.</p>
              <p>[03] katamā ^b^kathetukamyatāpucchā^eb^? bhagavā bhikkhūnaṃ  kathetukamyatāya pañhaṃ pucchati -- ``cattārome, bhikkhave, satipaṭṭhānā.  katame cattāro''ti? ayaṃ kathetukamyatāpucchāti.</p>
              <p>[03] tattha buddhānaṃ purimā tisso pucchā natthi. kasmā? buddhānaṃ  hi tīsu addhāsu kiñci saṅkhataṃ addhāvimuttaṃ vā asaṅkhataṃ adiṭṭhaṃ  ajānitaṃ atulitaṃ atīritaṃ avibhūtaṃ avibhāvitaṃ nāma natthi, tasmā  tesaṃ adiṭṭhajotanāpucchā natthi. yaṃ pana bhagavatā attano ñāṇena  paṭividdhaṃ, tassa aññena samaṇena vā brāhmaṇena ^a^P1.0103^ea^ vā  devena vā mārena vā brahmunā vā saddhiṃ saṃsandanakiccaṃ ^a^M1.0080^ea^ natthi.  tenassa diṭṭhasaṃsandanāpucchā natthi. yasmā panesa akathaṃkathī  tiṇṇavicikiccho sabbadhammesu vihatasaṃsayo, tenassa  vimaticchedanāpucchā natthi. itarā pana dve pucchā bhagavato atthi,  tāsu ayaṃ kathetukamyatāpucchāti veditabbā.</p>
              <p>[03] idāni tāya pucchāya puṭṭhaṃ ekapuggalaṃ vibhāvento ^b^tathāgato  arahaṃ sammāsambuddho^eb^ti āha. tattha ^b^tathāgato^eb^ti aṭṭhahi  kāraṇehi bhagavā tathāgato -- tathā āgatoti tathāgato, tathā gatoti  tathāgato, tathalakkhaṇaṃ āgatoti tathāgato, tathadhamme yāthāvato  abhisambuddhoti tathāgato, tathadassitāya tathāgato, tathavāditāya  tathāgato, tathākāritāya tathāgato, abhibhavanaṭṭhena tathāgatoti.</p>
              <p>[03] kathaṃ bhagavā ^b^tathā āgatoti tathāgato^eb^? yathā  sabbalokahitāya ussukkamāpannā purimakā sammāsambuddhā āgatā, yathā  vipassī bhagavā āgato, yathā sikhī bhagavā, yathā vessabhū bhagavā,  yathā kakusandho bhagavā, yathā koṇāgamano bhagavā, yathā kassapo  bhagavā āgatoti. kiṃ vuttaṃ hoti? yena abhinīhārena ete  bhagavanto āgatā, teneva amhākampi bhagavā āgato. atha vā yathā  vipassī bhagavā...pe0... yathā kassapo bhagavā dānapāramiṃ pūretvā,  sīlanekkhammapaññāvīriyakhantisaccādhiṭṭhānamettāupekkhāpāramiṃ pūretvā  imā dasa pāramiyo, dasa upapāramiyo, dasa paramatthapāramiyoti  samatiṃsa pāramiyo pūretvā, aṅgapariccāgaṃ  nayanadhanarajjaputtadārapariccāganti ime pañca mahāpariccāge pariccajitvā,  pubbayogapubbacariyadhammakkhānañātatthacariyādayo ^a^V1.0085^ea^ pūretvā buddhicariyāya  koṭiṃ patvā āgato, tathā amhākampi bhagavā āgato. yathā ca  vipassī bhagavā ^a^P1.0104^ea^...pe0... kassapo bhagavā cattāro  satipaṭṭhāne cattāro sammappadhāne cattāro iddhipāde pañcindriyāni pañca  balāni satta bojjhaṅge ariyaṃ aṭṭhaṅgikaṃ maggaṃ bhāvetvā brūhetvā  āgato, tathā amhākampi bhagavā āgatoti tathāgato. </p>
              <p>[21] ``yatheva ^a^M1.0081^ea^ lokamhi vipassiādayo, </p>
              <p>[27] sabbaññubhāvaṃ munayo idhāgatā. </p>
              <p>[26] tathā ayaṃ sakyamunīpi āgato, </p>
              <p>[22] tathāgato vuccati tena cakkhumā''ti..</p>
              <p>[03] evaṃ tathā āgatoti tathāgato.</p>
              <p>[03] kathaṃ ^b^tathā gatoti tathāgato^eb^? yathā sampatijāto  vipassī bhagavā gato...pe0... kassapo bhagavā gato. kathañca so  gatoti? so hi sampatijātova samehi pādehi pathaviyaṃ patiṭṭhāya  uttarābhimukho sattapadavītihārena gato. yathāha -- ``sampatijāto,  ānanda, bodhisatto samehi pādehi pathaviyaṃ patiṭṭhahitvā uttarābhimukho  sattapadavītihārena gacchati setamhi chatte anudhāriyamāne, sabbā ca  disā anuviloketi, āsabhiñca vācaṃ bhāsati `aggohamasmi  lokassa, jeṭṭhohamasmi lokassa, seṭṭhohamasmi lokassa, ayamantimā  jāti, natthi dāni punabbhavo'''ti (ma0 ni0 3.207). tañcassa  gamanaṃ tathaṃ ahosi avitathaṃ anekesaṃ visesādhigamānaṃ  pubbanimittabhāvena. yañhi so sampatijātova samehi pādehi  patiṭṭhahi, idamassa caturiddhipādapaṭilābhassa pubbanimittaṃ,  uttarābhimukhabhāvo pana sabbalokuttarabhāvassa pubbanimittaṃ,  sattapadavītihāro sattabojjhaṅgaratanapaṭilābhassa, ``suvaṇṇadaṇḍā  vītipatanti cāmarā''ti (su0 ni0 693) ettha vuttacāmarukkhepo  pana sabbatitthiyanimmathanassa ^a^P1.0105^ea^ pubbanimittaṃ,  setacchattadhāraṇaṃ arahattaphalavimuttivaravimalasetacchattapaṭilābhassa  pubbanimittaṃ, sabbadisānuvilokanaṃ sabbaññutānāvaraṇañāṇapaṭilābhassa  pubbanimittaṃ, āsabhivācābhāsanaṃ appaṭivattiyavaradhammacakkappavattanassa  pubbanimittaṃ. tathā ayaṃ ^a^V1.0086^ea^ bhagavāpi gato. tañcassa gamanaṃ kathaṃ  ahosi avitathaṃ tesaṃyeva visesādhigamānaṃ pubbanimittabhāvena. tenāhu  porāṇā -- </p>
              <p>[21] ``muhuttajātova gavampatī yathā, </p>
              <p>[27] samehi pādehi phusī vasundharaṃ. </p>
              <p>[26] so vikkamī satta padāni gotamo, </p>
              <p>[22] setañca chattaṃ anudhārayuṃ marū.. </p>
              <p>[21] ``gantvāna ^a^M1.0082^ea^ so satta padāni gotamo, </p>
              <p>[27] disā vilokesi samā samantato. </p>
              <p>[26] aṭṭhaṅgupetaṃ giramabbhudīrayi, </p>
              <p>[22] sīho yathā pabbatamuddhaniṭṭhito''ti..</p>
              <p>[03] evaṃ tathā gatoti tathāgato.</p>
              <p>[03] atha vā yathā vipassī bhagavā...pe0... yathā kassapo bhagavā,  ayampi bhagavā tatheva nekkhammena kāmacchandaṃ pahāya gato, abyāpādena  byāpādaṃ, ālokasaññāya thinamiddhaṃ, avikkhepena uddhaccakukkuccaṃ,  dhammavavatthānena vicikicchaṃ pahāya gato, ñāṇena avijjaṃ padāletvā  gato, pāmojjena aratiṃ vinodetvā, paṭhamajjhānena nīvaraṇakavāṭaṃ  ugghāṭetvā, dutiyajjhānena vitakkavicāraṃ vūpasametvā, tatiyajjhānena  pītiṃ virājetvā, catutthajjhānena sukhadukkhaṃ pahāya,  ākāsānañcāyatanasamāpattiyā rūpasaññāpaṭighasaññānānattasaññāyo  samatikkamitvā, viññāṇañcāyatanasamāpattiyā ākāsānañcāyatanasaññaṃ,  ākiñcaññāyatanasamāpattiyā ^a^P1.0106^ea^  viññāṇañcāyatanasaññaṃ, nevasaññānāsaññāyatanasamāpattiyā  ākiñcaññāyatanasaññaṃ samatikkamitvā gato.</p>
              <p>[03] aniccānupassanāya niccasaññaṃ pahāya, dukkhānupassanāya  sukhasaññaṃ, anattānupassanāya attasaññaṃ, nibbidānupassanāya nandiṃ,  virāgānupassanāya rāgaṃ, nirodhānupassanāya samudayaṃ,  paṭinissaggānupassanāya ādānaṃ, khayānupassanāya ghanasaññaṃ,  vayānupassanāya ^a^V1.0087^ea^ āyūhanaṃ, vipariṇāmānupassanāya dhuvasaññaṃ,  animittānupassanāya nimittasaññaṃ, appaṇihitānupassanāya paṇidhiṃ,  suññatānupassanāya abhinivesaṃ, adhipaññādhammavipassanāya  sārādānābhinivesaṃ, yathābhūtañāṇadassanena sammohābhinivesaṃ,  ādīnavānupassanāya ālayābhinivesaṃ, paṭisaṅkhānupassanāya  appaṭisaṅkhaṃ, vivaṭṭānupassanāya saṃyogābhinivesaṃ, sotāpattimaggena  diṭṭhekaṭṭhe kilese bhañjitvā, sakadāgāmimaggena oḷārike kilese  pahāya, anāgāmimaggena aṇusahagate kilese samugghātetvā,  arahattamaggena sabbakilese samucchinditvā gato. evampi tathā  gatoti tathāgato.</p>
              <p>[03] kathaṃ ^a^M1.0083^ea^ ^b^tathalakkhaṇaṃ āgatoti tathāgato^eb^? pathavīdhātuyā  kakkhaḷattalakkhaṇaṃ tathaṃ avitathaṃ, āpodhātuyā paggharaṇalakkhaṇaṃ,  tejodhātuyā uṇhattalakkhaṇaṃ, vāyodhātuyā vitthambhanalakkhaṇaṃ,  ākāsadhātuyā asamphuṭṭhalakkhaṇaṃ, viññāṇadhātuyā vijānanalakkhaṇaṃ.</p>
              <p>[03] rūpassa ruppanalakkhaṇaṃ, vedanāya vedayitalakkhaṇaṃ, saññāya  sañjānanalakkhaṇaṃ, saṅkhārānaṃ abhisaṅkharaṇalakkhaṇaṃ, viññāṇassa  vijānanalakkhaṇaṃ.</p>
              <p>[03] vitakkassa abhiniropanalakkhaṇaṃ, vicārassa anumajjanalakkhaṇaṃ,  pītiyā pharaṇalakkhaṇaṃ, sukhassa sātalakkhaṇaṃ, cittekaggatāya  avikkhepalakkhaṇaṃ, phassassa phusanalakkhaṇaṃ.</p>
              <p>[03] saddhindriyassa adhimokkhalakkhaṇaṃ, vīriyindriyassa  paggahalakkhaṇaṃ, satindriyassa ^a^P1.0107^ea^ upaṭṭhānalakkhaṇaṃ,  samādhindriyassa avikkhepalakkhaṇaṃ, paññindriyassa pajānanalakkhaṇaṃ.</p>
              <p>[03] saddhābalassa assaddhiye akampiyalakkhaṇaṃ, vīriyabalassa  kosajje, satibalassa muṭṭhassacce, samādhibalassa uddhacce, paññābalassa  avijjāya akampiyalakkhaṇaṃ.</p>
              <p>[03] satisambojjhaṅgassa upaṭṭhānalakkhaṇaṃ, dhammavicayasambojjhaṅgassa  pavicayalakkhaṇaṃ, vīriyasambojjhaṅgassa paggahalakkhaṇaṃ,  pītisambojjhaṅgassa pharaṇalakkhaṇaṃ, passaddhisambojjhaṅgassa  vūpasamalakkhaṇaṃ ^a^V1.0088^ea^, samādhisambojjhaṅgassa avikkhepalakkhaṇaṃ,  upekkhāsambojjhaṅgassa paṭisaṅkhānalakkhaṇaṃ.</p>
              <p>[03] sammādiṭṭhiyā dassanalakkhaṇaṃ, sammāsaṅkappassa  abhiniropanalakkhaṇaṃ, sammāvācāya pariggahalakkhaṇaṃ, sammākammantassa  samuṭṭhānalakkhaṇaṃ, sammāājīvassa vodānalakkhaṇaṃ, sammāvāyāmassa  paggahalakkhaṇaṃ, sammāsatiyā upaṭṭhānalakkhaṇaṃ, sammāsamādhissa  avikkhepalakkhaṇaṃ.</p>
              <p>[03] avijjāya aññāṇalakkhaṇaṃ, saṅkhārānaṃ cetanālakkhaṇaṃ,  viññāṇassa vijānanalakkhaṇaṃ, nāmassa namanalakkhaṇaṃ, rūpassa  ruppanalakkhaṇaṃ, saḷāyatanassa āyatanalakkhaṇaṃ, phassassa  phusanalakkhaṇaṃ, vedanāya vedayitalakkhaṇaṃ, taṇhāya hetulakkhaṇaṃ,  upādānassa gahaṇalakkhaṇaṃ, bhavassa āyūhanalakkhaṇaṃ, jātiyā  nibbattilakkhaṇaṃ, jarāya jīraṇalakkhaṇaṃ, maraṇassa cutilakkhaṇaṃ.</p>
              <p>[03] dhātūnaṃ ^a^M1.0084^ea^ suññatālakkhaṇaṃ, āyatanānaṃ āyatanalakkhaṇaṃ,  satipaṭṭhānānaṃ upaṭṭhānalakkhaṇaṃ, sammappadhānānaṃ padahanalakkhaṇaṃ,  iddhipādānaṃ ijjhanalakkhaṇaṃ, indriyānaṃ adhipatilakkhaṇaṃ, balānaṃ  akampiyalakkhaṇaṃ, bojjhaṅgānaṃ niyyānalakkhaṇaṃ, maggassa hetulakkhaṇaṃ.</p>
              <p>[03] saccānaṃ tathalakkhaṇaṃ, samathassa avikkhepalakkhaṇaṃ, vipassanāya  anupassanālakkhaṇaṃ, samathavipassanānaṃ ekarasalakkhaṇaṃ, yuganaddhānaṃ  anativattanalakkhaṇaṃ.</p>
              <p>[03] sīlavisuddhiyā ^a^P1.0108^ea^ saṃvaraṇalakkhaṇaṃ,  cittavisuddhiyā avikkhepalakkhaṇaṃ, diṭṭhivisuddhiyā dassanalakkhaṇaṃ.</p>
              <p>[03] khaye ñāṇassa samucchedalakkhaṇaṃ, anuppāde ñāṇassa  passaddhilakkhaṇaṃ.</p>
              <p>[03] chandassa mūlalakkhaṇaṃ, manasikārassa samuṭṭhānalakkhaṇaṃ,  phassassa samodhānalakkhaṇaṃ, vedanāya samosaraṇalakkhaṇaṃ, samādhissa  pamukhalakkhaṇaṃ, satiyā ādhipateyyalakkhaṇaṃ, paññāya  tatuttariyalakkhaṇaṃ ^a^V1.0089^ea^, vimuttiyā sāralakkhaṇaṃ, amatogadhassa nibbānassa  pariyosānalakkhaṇaṃ tathaṃ avitathaṃ. evaṃ tathalakkhaṇaṃ ñāṇagatiyā  āgato avirajjhitvā patto anuppattoti tathāgato. evaṃ tathalakkhaṇaṃ  āgatoti tathāgato.</p>
              <p>[03] kathaṃ ^b^tathadhamme yāthāvato abhisambuddhoti tathāgato^eb^?  tathadhammā nāma cattāri ariyasaccāni. yathāha -- ``cattārimāni,  bhikkhave, tathāni avitathāni anaññathāni. katamāni cattāri?  `idaṃ dukkha'nti, bhikkhave, tathametaṃ avitathametaṃ anaññathameta''nti  (saṃ0 ni0  5.1090) vitthāro. tāni ca bhagavā abhisambuddho,  tasmā tathānaṃ abhisambuddhattā tathāgatoti vuccati. abhisambodhattho  hi ettha gatasaddo.</p>
              <p>[03] apica jarāmaraṇassa jātipaccayasambhūtasamudāgataṭṭho tatho  avitatho anaññatho...pe0... saṅkhārānaṃ  avijjāpaccayasambhūtasamudāgataṭṭho tatho avitatho anaññatho. tathā  avijjāya saṅkhārānaṃ paccayaṭṭho, saṅkhārānaṃ viññāṇassa  paccayaṭṭho...pe0... jātiyā jarāmaraṇassa paccayaṭṭho tatho avitatho  anaññatho. taṃ sabbaṃ bhagavā abhisambuddho. tasmāpi ^a^M1.0085^ea^ tathānaṃ dhammānaṃ  abhisambuddhattā tathāgatoti vuccati. evaṃ tathadhamme yāthāvato  abhisambuddhoti tathāgato.</p>
              <p>[03] kathaṃ ^b^tathadassitāya tathāgato^eb^? bhagavā ^a^P1.0109^ea^  yaṃ sadevake loke...pe0... sadevamanussāya aparimāṇāsu  lokadhātūsu aparimāṇānaṃ sattānaṃ cakkhudvāre āpāthaṃ āgacchantaṃ  rūpārammaṇaṃ nāma atthi, taṃ sabbākārato jānāti passati. evaṃ  jānatā passatā ca tena taṃ iṭṭhāniṭṭhādivasena vā diṭṭhasutamutaviññātesu  labbhamānakapadavasena vā ``katamaṃ taṃ rūpaṃ rūpāyatanaṃ? yaṃ rūpaṃ  catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ  pītaka''ntiādinā (dha0 sa0 616) nayena anekehi nāmehi  terasahi vārehi dvepaññāsāya nayehi vibhajjamānaṃ tathameva hoti, vitathaṃ  natthi. esa nayo sotadvārādīsupi āpāthamāgacchantesu saddādīsu.  vuttañhetaṃ bhagavatā -- ``yaṃ, bhikkhave, sadevakassa lokassa...pe0...  sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ  manasā, tamahaṃ jānāmi, tamahaṃ abbhaññāsiṃ, taṃ tathāgatassa viditaṃ,  taṃ tathāgato na upaṭṭhāsī''ti (a0 ni0  4.24). evaṃ  tathadassitāya tathāgato. tattha tathadassīatthe tathāgatoti padasambhavo  veditabbo.</p>
              <p>[03] kathaṃ ^a^V1.0090^ea^ ^b^tathavāditāya tathāgato^eb^? yaṃ rattiṃ bhagavā  bodhimaṇḍe aparājitapallaṅke nisinno tiṇṇaṃ mārānaṃ matthakaṃ madditvā  anuttaraṃ sammāsambodhiṃ abhisambuddho, yañca rattiṃ yamakasālānaṃ antare  anupādisesāya nibbānadhātuyā parinibbāyi, etthantare  pañcacattālīsavassaparimāṇe kāle paṭhamabodhiyāpi majjhimabodhiyāpi  pacchimabodhiyāpi yaṃ bhagavatā bhāsitaṃ suttaṃ geyyaṃ...pe0... vedallaṃ,  sabbaṃ ^a^P1.0110^ea^ taṃ atthato ca byañjanato ca anupavajjaṃ  anūnaṃ anadhikaṃ sabbākāraparipuṇṇaṃ rāgamadanimmadanaṃ  dosamohamadanimmadanaṃ, natthi tattha vālaggamattampi avakkhalitaṃ, sabbaṃ  taṃ ekamuddikāya lañchitaṃ viya ekanāḷikāya mitaṃ viya ekatulāya  tulitaṃ viya ca tathameva hoti avitathaṃ. tenāha -- ``yañca, cunda,  rattiṃ tathāgato anuttaraṃ sammāsambodhiṃ abhisambujjhati, yañca rattiṃ  anupādisesāya nibbānadhātuyā parinibbāyati, yaṃ etasmiṃ antare  bhāsati ^a^M1.0086^ea^ lapati niddisati, sabbaṃ taṃ tatheva hoti no aññathā.  tasmā tathāgatoti vuccatī''ti (dī0 ni0 3.188). gadattho hi  ettha gatasaddo. evaṃ tathavāditāya tathāgato.</p>
              <p>[03] apica āgadanaṃ āgado, vacananti attho. tatho aviparīto  āgado assāti dakārassa takāraṃ katvā tathāgatoti evampetasmiṃ  atthe padasiddhi veditabbā.</p>
              <p>[03] kathaṃ ^b^tathākāritāya tathāgato^eb^? bhagavato hi vācāya  kāyo anulometi kāyassapi vācā, tasmā yathāvādī tathākārī  yathākārī tathāvādī ca hoti. evaṃ bhūtassa cassa yathā vācā,  kāyopi tathā gato, pavattoti attho. yathā ca kāyo, vācāpi  tathā gatāti tathāgato. tenevāha -- ``yathāvādī, bhikkhave,  tathāgato tathākārī, yathākārī tathāvādī. iti yathāvādī  tathākārī, yathākārī tathāvādī. tasmā `tathāgato'ti vuccatī''ti  (a0 ni0  4.23). evaṃ tathākāritāya tathāgato.</p>
              <p>[03] kathaṃ ^b^abhibhavanaṭṭhena tathāgato^eb^? upari bhavaggaṃ heṭṭhā  avīciṃ pariyantaṃ katvā tiriyaṃ ^a^P1.0111^ea^ aparimāṇāsu  lokadhātūsu sabbasatte abhibhavati sīlenapi samādhināpi paññāyapi  vimuttiyāpi, na tassa tulā vā pamāṇaṃ vā atthi, atulo appameyyo  anuttaro rājarājo devadevo sakkānamatisakko brahmānamatibrahmā. tenāha  -- ``sadevake loke, bhikkhave...pe0... sadevamanussāya ^a^V1.0091^ea^ tathāgato  abhibhū anabhibhūto aññadatthu daso vasavattī. tasmā `tathāgato'ti  vuccatī''ti (a0 ni0  4.23).</p>
              <p>[03] tatrevaṃ padasiddhi veditabbā -- agado viya agado. ko  panesa? desanāvilāso ceva puññussayo ca. tena hesa mahānubhāvo  bhisakko dibbāgadena sappe viya sabbaparappavādino sadevakañca lokaṃ  abhibhavati. iti sabbalokābhibhavane tatho aviparīto  desanāvilāso ceva puññussayo ca agado assāti dakārassa takāraṃ  katvā tathāgatoti veditabbo. evaṃ abhibhavanaṭṭhena tathāgato.</p>
              <p>[03] apica ^a^M1.0087^ea^ tathāya gatotipi tathāgato, tathaṃ gatotipi tathāgato,  gatoti avagato atīto patto paṭipannoti attho. tattha sakalalokaṃ  tīraṇapariññāya tathāya gato avagatoti tathāgato. lokasamudayaṃ  pahānapariññāya tathāya gato atītoti tathāgato, lokanirodhaṃ  sacchikiriyāya tathāya gato pattoti tathāgato, lokanirodhagāminiṃ  paṭipadaṃ tathāya gato paṭipannoti tathāgato. tena yaṃ vuttaṃ bhagavatā -- </p>
              <p>[02] ``loko, bhikkhave, tathāgatena abhisambuddho, lokasmā  tathāgato ^a^P1.0112^ea^ visaṃyutto. lokasamudayo, bhikkhave,  tathāgatena abhisambuddho, lokasamudayo tathāgatassa pahīno.  lokanirodho, bhikkhave, tathāgatena abhisambuddho, lokanirodho  tathāgatassa sacchikato. lokanirodhagāminī paṭipadā, bhikkhave,  tathāgatena abhisambuddhā, lokanirodhagāminī paṭipadā tathāgatassa  bhāvitā. yaṃ, bhikkhave, sadevakassa lokassa...pe0... sabbaṃ taṃ  tathāgatena abhisambuddhaṃ. tasmā `tathāgato'ti vuccatī''ti (a0 ni0   4.23).</p>
              <p>[03] tassapi evaṃ attho veditabbo. idampi ca tathāgatassa  tathāgatabhāvadīpane mukhamattameva. sabbākārena pana tathāgatova  tathāgatassa tathāgatabhāvaṃ vaṇṇeyya.</p>
              <p>[03] ^b^arahaṃ sammāsambuddho^eb^ti padadvaye pana ārakattā, arīnaṃ  arānañca hatattā, paccayādīnaṃ arahattā, pāpakaraṇe rahābhāvāti imehi  tāva kāraṇehi arahanti veditabbo. sammā sāmañca sabbadhammānaṃ  ^a^V1.0092^ea^ buddhattā pana ^b^sammāsambuddho^eb^ti ayamettha saṅkhepo, vitthārato  panetaṃ padadvayaṃ visuddhimagge (visuddhi0 1.123 ādayo)  buddhānussativaṇṇanāyaṃ pakāsitanti. </p>
              <p>[03] 171^b^.^eb^ dutiye ^b^pātubhāvo^eb^ti uppatti nipphatti.  ^b^dullabho lokasmi^eb^nti imasmiṃ sattaloke dullabho sudullabho  paramadullabho. kasmā dullabhoti? ekavāraṃ dānapāramiṃ pūretvā buddhena  bhavituṃ na sakkā, dve vāre dasa vāre vīsati vāre paññāsa vāre  vārasataṃ vārasahassaṃ vārasatasahassaṃ vārakoṭisatasahassampi dānapāramiṃ  pūretvā buddhena bhavituṃ ^a^M1.0088^ea^ na sakkā, tathā ekadivasaṃ dve divase dasa  divase vīsati divase paññāsa divase divasasataṃ divasasahassaṃ  divasasatasahassaṃ divasakoṭisatasahassaṃ ^a^P1.0113^ea^.  ekamāsaṃ dve māse...pe0... māsakoṭisatasahassaṃ. ekasaṃvaccharaṃ dve  saṃvacchare...pe0... saṃvaccharakoṭisatasahassaṃ. ekakappaṃ dve  kappe...pe0... kappakoṭisatasahassaṃ. kappānaṃ ekaṃ asaṅkhyeyyaṃ dve  asaṅkhyeyyāni tīṇi asaṅkhyeyyāni dānapāramiṃ pūretvā buddhena  bhavituṃ na sakkā. sīlapāramīnekkhammapāramī...pe0...  upekkhāpāramīsupi eseva nayo. pacchimakoṭiyā pana  kappasatasahassādhikāni cattāri asaṅkhyeyyāni dasa pāramiyo  pūretvā buddhena bhavituṃ sakkāti iminā kāraṇena dullabho. </p>
              <p>[03] 172^b^.^eb^ tatiye ^b^acchariyamanusso^eb^ti acchariyo  manusso. acchariyoti andhassa pabbatārohaṇaṃ viya niccaṃ na  hotīti attho. ayaṃ tāva saddanayo. ayaṃ pana aṭṭhakathānayo --  accharāyoggoti acchariyo, accharaṃ paharitvā passitabboti attho.  apica ``tathāgatassa, bhikkhave, arahato sammāsambuddhassa pātubhāvā  cattāro acchariyā abbhutā dhammā pātubhavantī''ti (a0 ni0   4.127) evamādīhi anekehi acchariyabbhutadhammehi  samannāgatattāpi acchariyamanusso. āciṇṇamanussotipi  acchariyamanusso.</p>
              <p>[03] abhinīhārassa hi sampādake aṭṭha dhamme samodhānetvā  ekabuddhassa sammukhe mahābodhimaṇḍe mānasaṃ bandhitvā nisajjanaṃ nāma  na aññassa kassaci āciṇṇaṃ, sabbaññubodhisattasseva āciṇṇaṃ.  tathā buddhānaṃ santike byākaraṇaṃ labhitvā anivattakena hutvā  vīriyādhiṭṭhānaṃ adhiṭṭhāya buddhakārakadhammānaṃ pūraṇampi na aññassa  kassaci āciṇṇaṃ, sabbaññubodhisattasseva āciṇṇaṃ. tathā pāramiyo  gabbhaṃ gaṇhāpetvā ^a^P1.0114^ea^ vessantarattabhāvasadise attabhāve  ṭhatvā sabbālaṅkārapaṭimaṇḍitānaṃ hatthīnaṃ sattasatāni assānaṃ  sattasatānīti evaṃ sattasatakamahādānaṃ datvā ^a^V1.0093^ea^ jālikumārasadisaṃ puttaṃ,  kaṇhājināsadisaṃ dhītaraṃ, maddīdevisadisaṃ bhariyañca dānamukhe  niyyātetvā yāvatāyukaṃ ṭhatvā dutiye attabhāve tusitabhavane  paṭisandhiggahaṇampi na aññassa kassaci āciṇṇaṃ,  sabbaññubodhisattasseva āciṇṇaṃ. tusitapure yāvatāyukaṃ ṭhatvā  devatānaṃ āyācanaṃ sampaṭicchitvā pañcamahāvilokanaṃ viloketvā  satassa ^a^M1.0089^ea^ sampajānassa tusitapurā cavitvā mahābhogakule  paṭisandhiggahaṇampi na aññassa kassaci āciṇṇaṃ,  sabbaññubodhisattasseva āciṇṇaṃ. tathā paṭisandhiggahaṇadivase  dasasahassilokadhātukampanampi, satassa sampajānassa mātukucchiyaṃ  nivāsopi, satassa sampajānassa mātukucchito nikkhamanadivase  dasasahassilokadhātukampanampi, sampatijātassa  sattapadavītihāragamanampi, dibbasetacchatta0 dhāraṇampi,  dibbavāḷabījanukkhepopi, sabbadisāsu sīhavilokanaṃ viloketvā  attanā paṭisamaṃ kañci sattaṃ adisvā ``aggohamasmi lokassā''ti  evaṃ sīhanādanadanampi, paripākagate ñāṇe mahāsampattiṃ pahāya  mahābhinikkhamanampi, mahābodhimaṇḍe pallaṅkena nisinnassa māravijayaṃ  ādiṃ katvā pubbenivāsānussatidibbacakkhuvisodhanāni katvā  paccūsasamaye sabbaññutaññāṇaguṇarāsipaṭividdhakkhaṇe  dasasahassilokadhātukampanampi, paṭhamadhammadesanāya anuttaraṃ tiparivaṭṭaṃ  dhammacakkappavattanampīti evamādi sabbaṃ na aññassa kassaci āciṇṇaṃ,  sabbaññubuddhasseva āciṇṇaṃ. evaṃ āciṇṇamanussotipi  acchariyamanusso. </p>
              <p>[03] 173^b^.^eb^ catutthe ^a^P1.0115^ea^  ^b^kālakiriyā^eb^ti ekasmiṃ kāle pākaṭā kiriyāti kālakiriyā.  tathāgato hi pañcacattālīsa vassāni ṭhatvā tīṇi piṭakāni pañca  nikāye navaṅgaṃ satthusāsanaṃ caturāsīti dhammakkhandhasahassāni  pakāsetvā mahājanaṃ nibbānaninnaṃ nibbānapoṇaṃ katvā  yamakasālānamantare nipanno bhikkhusaṅghaṃ āmantetvā appamādena  ovaditvā sato sampajāno anupādisesāya nibbānadhātuyā  parinibbāyi. ayamassa kiriyā yāvajjatanā pākaṭāti ekasmiṃ  kāle pākaṭā kiriyāti kālakiriyā. ^b^anutappā hotī^eb^ti  anutāpakarā hoti. tattha cakkavattirañño kālakiriyā ekacakkavāḷe  devamanussānaṃ anutāpakarā hoti. buddhānaṃ kālakiriyā  dasasahassacakkavāḷesu devamanussānaṃ anutāpakarā hoti. tena vuttaṃ --  ``bahuno janassa anutappā hotī''ti. </p>
              <p>[03] 174^b^.^eb^ pañcame ^b^adutiyo^eb^ti dutiyassa buddhassa  abhāvā adutiyo. cattāro hi buddhā sutabuddho, catusaccabuddho,  paccekabuddho, sabbaññubuddhoti. tattha bahussuto bhikkhu ^b^sutabuddho^eb^  nāma ^a^V1.0094^ea^. khīṇāsavo ^b^catusaccabuddho^eb^ nāma ^a^M1.0090^ea^.  kappasatasahassādhikāni dve asaṅkhyeyyāni pāramiyo pūretvā sāmaṃ  paṭividdhapaccekabodhiñāṇo ^b^paccekabuddho^eb^ nāma.  kappasatasahassādhikāni cattāri vā aṭṭha vā soḷasa vā  asaṅkhyeyyāni pāramiyo pūretvā tiṇṇaṃ mārānaṃ matthakaṃ madditvā  paṭividdhasabbaññutaññāṇo ^b^sabbaññubuddho^eb^ nāma. imesu catūsu  buddhesu sabbaññubuddhova adutiyo nāma. na hi tena saddhiṃ añño  sabbaññubuddho nāma uppajjati.</p>
              <p>[03] ^b^asahāyo^eb^ti attabhāvena vā paṭividdhadhammehi vā sadiso  sahāyo nāma assa natthīti asahāyo. ``laddhasahāyo kho pana  so bhagavā sekhānañceva paṭipadāna''nti iminā pana pariyāyena  sekhāsekhā buddhānaṃ sahāyā nāma honti. ^b^appaṭimo^eb^ti paṭimā  ^a^P1.0116^ea^ vuccati attabhāvo, tassa attabhāvasadisā aññā  paṭimā natthīti appaṭimo. yāpi ca manussā suvaṇṇarajatādimayā  paṭimā karonti, tāsu vālaggamattampi okāsaṃ tathāgatassa  attabhāvasadisaṃ kātuṃ samattho nāma natthīti sabbathāpi appaṭimo.</p>
              <p>[03] ^b^appaṭisamo^eb^ti attabhāvenevassa paṭisamo nāma koci  natthīti appaṭisamo. ^b^appaṭibhāgo^eb^ti ye tathāgatena ``cattāro  satipaṭṭhānā''tiādinā nayena dhammā desitā, tesu ``na cattāro  satipaṭṭhānā, tayo vā pañca vā''tiādinā nayena paṭibhāgaṃ kātuṃ  samattho nāma natthīti appaṭibhāgo. ^b^appaṭipuggalo^eb^ti añño  koci ``ahaṃ buddho''ti evaṃ paṭiññaṃ kātuṃ samattho puggalo natthīti  appaṭipuggalo. ^b^asamo^eb^ti appaṭipuggalattāva sabbasattehi  asamo. ^b^asamasamo^eb^ti asamā vuccanti atītānāgatā  sabbaññubuddhā, tehi asamehi samoti asamasamo.</p>
              <p>[03] ^b^dvipadānaṃ aggo^eb^ti sammāsambuddho apadānaṃ dvipadānaṃ  catuppadānaṃ bahuppadānaṃ rūpīnaṃ arūpīnaṃ saññīnaṃ asaññīnaṃ  nevasaññīnāsaññīnaṃ sattānaṃ aggova. kasmā idha dvipadānaṃ aggoti  vutto? seṭṭhataravasena. imasmiñhi loke seṭṭho nāma uppajjamāno  apadacatuppadabahuppadesu na uppajjati, dvipadesuyeva uppajjati.  kataradvipadvesūti? manussesu ceva devesu ca. manussesu uppajjamāno  tisahassimahāsahassilokadhātuṃ vase vattetuṃ samattho ^a^M1.0091^ea^ buddho hutvā  uppajjati. devesu uppajjamāno dasasahassilokadhātuṃ vasavattī  mahābrahmā hutvā uppajjati. so ^a^V1.0095^ea^ tassa kappiyakārako vā ārāmiko  ^a^P1.0117^ea^ vā sampajjati. iti tatopi seṭṭhataravasenesa  dvipadānaṃ aggoti vutto. </p>
              <p>[03] 175-186^b^.^eb^ chaṭṭhādīsu ^b^ekapuggalassa, bhikkhave,  pātubhāvā mahato cakkhussa pātubhāvo hotī^eb^ti, bhikkhave,  ekapuggalassa tathāgatassa arahato sammāsambuddhassa pātubhāvena  mahantassa cakkhussa pātubhāvo hoti. tasmiṃ puggale pātubhūte taṃ  pātubhūtameva hoti, na vinā tassa pātubhāvena pātubhavati.  ^b^pātubhāvo^eb^ti uppatti nipphatti. katamassa cakkhussāti?  paññācakkhussa. kīvarūpassāti? sāriputtattherassa  vipassanāpaññāsadisassa mahāmoggallānattherassa  samādhipaññāsadisassāti. ^b^ālokā^eb^dīsupi eseva nayo.  ubhinnaṃ aggasāvakānaṃ paññāālokasadisoyeva hi ettha āloko,  paññāobhāsasadisoyeva obhāso adhippeto. ``mahato cakkhussa,  mahato ālokassa, mahato obhāsassā''ti imāni ca pana tīṇipi  lokiyalokuttaramissakāni kathitānīti veditabbāni.</p>
              <p>[03] ^b^channaṃ anuttariyāna^eb^nti uttaritaravirahitānaṃ channaṃ  uttamadhammānaṃ. tattha dassanānuttariyaṃ, savanānuttariyaṃ, lābhānuttariyaṃ,  sikkhānuttariyaṃ, pāricariyānuttariyaṃ, anussatānuttariyanti imāni  cha anuttariyāni. imesaṃ pātubhāvo hotīti attho. āyasmā hi  ānandatthero sāyaṃpātaṃ tathāgataṃ cakkhuviññāṇena daṭṭhuṃ labhati, idaṃ  ^b^dassanānuttariyaṃ^eb^. aññopi sotāpanno vā sakadāgāmī vā  anāgāmī vā ānandatthero viya tathāgataṃ dassanāya labhati, idampi  dassanānuttariyaṃ ^a^P1.0118^ea^. aparo pana puthujjanakalyāṇako  ānandatthero viya dasabalaṃ dassanāya labhitvā taṃ dassanaṃ vaḍḍhetvā  sotāpattimaggaṃ pāpeti. idaṃ dassanameva nāma, mūladassanaṃ pana  dassanānuttariyaṃ nāma.</p>
              <p>[03] ānandattheroyeva ca abhikkhaṇaṃ dasabalassa vacanaṃ  sotaviññāṇena sotuṃ labhati, idaṃ ^b^savanānuttariyaṃ^eb^. aññepi  sotāpannādayo ānandatthero viya tathāgatassa vacanaṃ savanāya labhanti,  idampi savanānuttariyaṃ. aparo pana puthujjanakalyāṇako ānandatthero  viya tathāgatassa ^a^M1.0092^ea^ vacanaṃ sotuṃ labhitvā taṃ savanaṃ vaḍḍhetvā  sotāpattimaggaṃ pāpeti. idaṃ savanameva nāma, mūlasavanaṃ pana  savanānuttariyaṃ nāma.</p>
              <p>[03] ānandattheroyeva ^a^V1.0096^ea^ ca dasabale saddhaṃ paṭilabhati, idaṃ  ^b^lābhānuttariyaṃ^eb^. aññepi sotāpannādayo ānandatthero viya  dasabale saddhāpaṭilābhaṃ labhanti, idampi lābhānuttariyaṃ. aparo pana  puthujjanakalyāṇako ānandatthero viya dasabale saddhāpaṭilābhaṃ labhitvā  taṃ lābhaṃ vaḍḍhetvā sotāpattimaggaṃ pāpeti, ayaṃ lābhoyeva nāma,  mūlalābho pana lābhānuttariyaṃ nāma.</p>
              <p>[03] ānandattheroyeva ca dasabalassa sāsane tisso sikkhā  sikkhati, idaṃ ^b^sikkhānuttariyaṃ^eb^. aññepi sotāpannādayo  ānandatthero viya dasabalassa sāsane tisso sikkhā sikkhanti,  idampi sikkhānuttariyaṃ. aparo pana puthujjanakalyāṇako  ānandatthero viya dasabalassa sāsane tisso sikkhā sikkhitvā  tā sikkhā vaḍḍhetvā sotāpattimaggaṃ pāpeti. ayaṃ sikkhāyeva  nāma, mūlasikkhā pana sikkhānuttariyaṃ nāma.</p>
              <p>[03] ānandattheroyeva ca abhiṇhaṃ dasabalaṃ paricarati, idaṃ  ^b^pāricariyānuttariyaṃ^eb^. aññepi sotāpannādayo ānandatthero viya  abhiṇhaṃ dasabalaṃ paricaranti, idampi pāricariyānuttariyaṃ. aparo  pana puthujjanakalyāṇako ānandatthero ^a^P1.0119^ea^ viya dasabalaṃ  paricaritvā taṃ pāricariyaṃ vaḍḍhetvā sotāpattimaggaṃ pāpeti, ayaṃ  pāricariyāyeva nāma, mūlapāricariyā pana pāricariyānuttariyaṃ nāma.</p>
              <p>[03] ānandattheroyeva ca dasabalassa lokiyalokuttare guṇe  anussarati, idaṃ ^b^anussatānuttariyaṃ^eb^. aññepi sotāpannādayo  ānandatthero viya dasabalassa lokiyalokuttare guṇe anussaranti,  idampi anussatānuttariyaṃ. aparo pana puthujjanakalyāṇako  ānandatthero viya dasabalassa lokiyalokuttare guṇe anussaritvā taṃ  anussatiṃ vaḍḍhetvā sotāpattimaggaṃ pāpeti, ayaṃ anussatiyeva nāma,  mūlānussati pana anussatānuttariyaṃ nāma. imāni cha  anuttariyāni, imesaṃ pātubhāvo hoti. imāni ca pana cha  anuttariyāni lokiyalokuttaramissakāni kathitānīti veditabbāni.</p>
              <p>[03] ^b^catunnaṃ^eb^ ^a^M1.0093^ea^ ^b^paṭisambhidānaṃ sacchikiriyā hotī^eb^ti catasso hi  paṭisambhidāyo atthapaṭisambhidā, dhammapaṭisambhidā,  niruttipaṭisambhidā, paṭibhānapaṭisambhidāti. tattha atthesu ñāṇaṃ  atthapaṭisambhidā, dhammesu ñāṇaṃ dhammapaṭisambhidā,  atthadhammaniruttābhilāpe ñāṇaṃ niruttipaṭisambhidā ^a^V1.0097^ea^, ñāṇesu ñāṇaṃ  paṭibhānapaṭisambhidā. ayamettha saṅkhepo, vitthāro panetāsaṃ  abhidhamme (vibha0 718 ādayo) āgatoyeva. imāsaṃ catassannaṃ  paṭisambhidānaṃ buddhuppāde paccakkhakiriyā hoti, na vinā buddhuppādā.  etāsaṃ sacchikiriyāti attho. imāpi lokiyalokuttarāva  kathitāti veditabbā.</p>
              <p>[03] ^b^anekadhātupaṭivedho^eb^ti ``cakkhudhātu rūpadhātū''tiādīnaṃ  aṭṭhārasannaṃ dhātūnaṃ buddhuppādeyeva paṭivedho hoti, na vinā  buddhuppādenāti attho. ^b^nānādhātupaṭivedho^eb^ti ettha ^a^P1.0120^ea^  imāva aṭṭhārasa dhātuyo nānāsabhāvato nānādhātuyoti  veditabbā. yo panetāsaṃ ``nānāsabhāvā etā''ti evaṃ nānākaraṇato  paṭivedho, ayaṃ nānādhātupaṭivedho nāma.  ^b^vijjāvimuttiphalasacchikiriyā^eb^ti ettha ^b^vijjā^eb^ti phale  ñāṇaṃ, ^b^vimuttī^eb^ti tadavasesā phalasampayuttā dhammā.  ^b^sotāpattiphalasacchikiriyā^eb^ti sototi paṭhamamaggo, tena sotena  pattabbaṃ phalanti sotāpattiphalaṃ. ^b^sakadāgāmiphalā^eb^dīni  pākaṭāneva. </p>
              <p>[03] 187^b^.^eb^ ^b^anuttara^eb^nti niruttaraṃ.  ^b^dhammacakka^eb^nti seṭṭhacakkaṃ. cakkasaddo hesa -- </p>
              <p>[21] ``catubbhi aṭṭhajjhagamā, aṭṭhāhipi ca soḷasa. </p>
              <p>[27] soḷasāhi ca bāttiṃsa, atricchaṃ cakkamāsado. </p>
              <p>[22] icchāhatassa posassa, cakkaṃ bhamati matthake''ti.. (jā0  1.1.104; 1.5.103) -- </p>
              <p>[25] ettha uracakke āgato. ``cakkasamāruḷhā jānapadā  pariyāyantī''ti (a0 ni0  3.63;  5.54) ettha  iriyāpathacakke. ``atha kho so, bhikkhave, rathakāro yaṃ taṃ cakkaṃ  chahi māsehi niṭṭhitaṃ, taṃ pavattesī''ti (a0 ni0  3.15) ettha  dārucakke. ``addasā kho doṇo brāhmaṇo bhagavato pādesu cakkāni  sahassārānī''ti (a0 ni0  4.36) ettha lakkhaṇacakke.  ``cattārimāni, bhikkhave, cakkāni, yehi samannāgatānaṃ devamanussānaṃ  ^a^M1.0094^ea^ catucakkaṃ vattatī''ti (a0 ni0  4.31) ettha sampatticakke.  ``dibbaṃ ^a^P1.0121^ea^ cakkaratanaṃ pātubhavatī''ti (dī0 ni0  2.243; ma0 ni0 3.256) ettha ratanacakke. idha pana dhammacakke  āgato.</p>
              <p>[03] ^b^pavattita^eb^nti ^a^V1.0098^ea^ ettha dhammacakkaṃ abhinīharati nāma,  abhinīhaṭaṃ nāma, uppādeti nāma, uppāditaṃ nāma, pavatteti nāma,  pavattitaṃ nāmāti ayaṃ pabhedo veditabbo. kuto paṭṭhāya dhammacakkaṃ  ^b^abhinīharati^eb^ nāmāti? yadā sumedhabrāhmaṇo hutvā kāmesu  ādīnavaṃ nekkhamme ca ānisaṃsaṃ disvā sattasatakamahādānaṃ datvā  isipabbajjaṃ pabbajitvā pañca abhiññā aṭṭha samāpattiyo nibbatteti,  tato paṭṭhāya dhammacakkaṃ abhinīharati nāma.</p>
              <p>[03] kuto paṭṭhāya ^b^abhinīhaṭaṃ^eb^ nāmāti? yadā aṭṭha dhamme  samodhānetvā dīpaṅkarapādamūle mahābodhimaṇḍatthāya mānasaṃ bandhitvā  ``byākaraṇaṃ aladdhā na vuṭṭhahissāmī''ti vīriyādhiṭṭhānaṃ adhiṭṭhāya  nipanno dasabalassa santikā byākaraṇaṃ labhi, tato paṭṭhāya dhammacakkaṃ  abhinīhaṭaṃ nāma.</p>
              <p>[03] kuto paṭṭhāya ^b^uppādeti^eb^ nāmāti? tato paṭṭhāya  dānapāramiṃ pūrentopi dhammacakkaṃ uppādeti nāma. sīlapāramiṃ  pūrentopi...pe0... upekkhāpāramiṃ pūrentopi dhammacakkaṃ uppādeti nāma.  dasa pāramiyo dasa upapāramiyo dasa paramatthapāramiyo pūrentopi,  pañca mahāpariccāge pariccajantopi, ñātatthacariyaṃ pūrentopi dhammacakkaṃ  uppādeti nāma. vessantarattabhāve ṭhatvā sattasatakamahādānaṃ datvā  puttadāraṃ dānamukhe niyyātetvā pāramikūṭaṃ gahetvā tusitapure  nibbattitvā tattha yāvatāyukaṃ ṭhatvā devatāhi āyācito paṭiññaṃ  datvā pañcamahāvilokanaṃ vilokentopi ^a^P1.0122^ea^ dhammacakkaṃ  uppādetiyeva nāma. mātukucchiyaṃ paṭisandhiṃ gaṇhantopi,  paṭisandhikkhaṇe dasasahassacakkavāḷaṃ kampentopi, mātukucchito  nikkhantadivase tatheva lokaṃ kampentopi, sampatijāto satta padāni  gantvā ``aggomahasmī''ti sīhanādaṃ nadantopi, ekūnatiṃsa  saṃvaccharāni agāramajjhe vasantopi, mahābhinikkhamanaṃ nikkhamantopi,  anomānadītīre pabbajantopi, mahāpadhāne chabbassāni vīriyaṃ  karontopi, sujātāya dinnaṃ madhupāyāsaṃ bhuñjitvā suvaṇṇapātiṃ nadiyā  pavāhetvā sāyanhasamaye bodhimaṇḍavaragato puratthimaṃ lokadhātuṃ  olokento nisīditvā sūriye dharamāneyeva mārabalaṃ vidhametvā  paṭhamayāme ^a^M1.0095^ea^ pubbenivāsaṃ anussarantopi, majjhimayāme dibbacakkhuṃ  visodhentopi, paccūsakālasamanantare paccayākāraṃ sammasitvā  sotāpattimaggaṃ paṭivijjhantopi, sotāpattiphalaṃ sacchikarontopi,  sakadāgāmimaggaṃ sakadāgāmiphalaṃ anāgāmimaggaṃ anāgāmiphalaṃ  sacchikarontopi, arahattamaggaṃ paṭivijjhantopi dhammacakkaṃ uppādetiyeva  nāma.</p>
              <p>[03] arahattaphalakkhaṇe ^a^V1.0099^ea^ pana tena dhammacakkaṃ ^b^uppāditaṃ^eb^ nāma.  buddhānañhi sakalalokiyalokuttaraguṇarāsi arahattaphaleneva saddhiṃ  ijjhati. tasmā tena tasmiṃ khaṇe dhammacakkaṃ uppāditaṃ nāma hoti.</p>
              <p>[03] kadā ^b^pavatteti^eb^ nāma? bodhimaṇḍe sattasattāhaṃ  vītināmetvā isipatane migadāye aññākoṇḍaññattheraṃ kāyasakkhiṃ  katvā dhammacakkappavattanasuttantaṃ desento dhammacakkaṃ pavatteti nāma.</p>
              <p>[03] yadā pana aññākoṇḍaññattherena dasabalassa  desanāñāṇānubhāvanibbattaṃ savanaṃ labhitvā sabbapaṭhamaṃ dhammo adhigato,  tato paṭṭhāya dhammacakkaṃ ^b^pavattitaṃ^eb^ nāma hotīti veditabbaṃ.  dhammacakkanti ^a^P1.0123^ea^ cetaṃ desanāñāṇassapi nāmaṃ  paṭivedhañāṇassapi. tesu desanāñāṇaṃ lokiyaṃ, paṭivedhañāṇaṃ lokuttaraṃ.  kassa desanāpaṭivedhañāṇanti? na aññassa kassaci,  sammāsambuddhasseva desanāñāṇañca paṭivedhañāṇañcāti veditabbaṃ.</p>
              <p>[03] ^b^sammadevā^eb^ti hetunā nayena kāraṇeneva.  ^b^anuppavattetī^eb^ti yathā purato gacchantassa pacchato gacchanto taṃ  anugacchati nāma, evaṃ paṭhamataraṃ satthārā pavattitaṃ thero anuppavatteti  nāma. kathaṃ? satthā hi ``cattārome, bhikkhave, satipaṭṭhānā.  katame cattāro''ti kathento dhammacakkaṃ pavatteti nāma, dhammasenāpati  sāriputtattheropi ``cattārome, āvuso, satipaṭṭhānā''ti kathento  dhammacakkaṃ anuppavatteti nāma. sammappadhānādīsupi eseva nayo. na  kevalañca bodhipakkhiyadhammesu, ``cattārimāni, bhikkhave,  ariyasaccāni. cattārome, bhikkhave, ariyavaṃsā''tiādīsupi ayaṃ  nayo netabbova. evaṃ sammāsambuddho dhammacakkaṃ pavatteti nāma, thero  dasabalena pavattitaṃ dhammacakkaṃ anuppavatteti nāma.</p>
              <p>[03] evaṃ dhammacakkaṃ anuppavattentena pana therena dhammo desitopi  pakāsitopi satthārāva desito pakāsito hoti. yo hi koci  bhikkhu vā bhikkhunī vā upāsako vā upāsikā vā devo vā sakko  vā māro ^a^M1.0096^ea^ vā brahmā vā dhammaṃ desetu pakāsetu, sabbo so satthārā  desito pakāsitova nāma hoti, sesajano pana lekhahārakapakkhe  ṭhitova nāma hoti. kathaṃ? yathā hi raññā dinnaṃ paṇṇaṃ vācetvā  yaṃ yaṃ kammaṃ karonti, taṃ taṃ kammaṃ yena ^a^V1.0100^ea^ kenaci katampi kāritampi  ^a^P1.0124^ea^ raññā kāritanteva vuccati. mahārājā viya hi  sammāsambuddho. rājapaṇṇaṃ viya tepiṭakaṃ buddhavacanaṃ. paṇṇadānaṃ viya  tepiṭake nayamukhadānaṃ paṇṇaṃ vācetvā taṃtaṃkammānaṃ karaṇaṃ viya catunnaṃ  parisānaṃ attano balena buddhavacanaṃ uggaṇhitvā paresaṃ desanā pakāsanā.  tattha yathā paṇṇaṃ vācetvā yena kenaci katampi kāritampi taṃ kammaṃ  raññā kāritameva hoti, evameva yena kenaci desitopi pakāsitopi  dhammo satthārā desito pakāsitova nāma hotīti veditabbo. sesaṃ  sabbattha uttānatthamevāti. </p>
              <p>[06] ekapuggalavaggavaṇṇanā. </p>
            </h4>
          </h3>
        </h2>
      </h1>
    </h0>
    <h0>
      <h0n> 14. etadaggavaggo </h0n>
      <h1>
        <h1n> </h1n>
        <h2>
          <h2n> (14) 1. paṭhamaetadaggavaggo </h2n>
          <h3>
            <h3n> </h3n>
            <h4>
              <h4n> etadaggapadavaṇṇanā </h4n>
              <p>[03] 188^b^.^eb^ etadaggesu ^a^V1.0101^ea^ paṭhamavaggassa paṭhame ^b^etadagga^eb^nti  etaṃ aggaṃ. ettha ca ayaṃ aggasaddo ādikoṭikoṭṭhāsaseṭṭhesu dissati.  ``ajjatagge, samma dovārika, āvarāmi dvāraṃ nigaṇṭhānaṃ  nigaṇṭhīna''ntiādīsu (ma0 ni0 2.70) hi ādimhi dissati.  ``teneva aṅgulaggena taṃ aṅgulaggaṃ parāmaseyya (kathā0 441),  ucchaggaṃ veḷagga''ntiādīsu koṭiyaṃ. ``ambilaggaṃ vā madhuraggaṃ vā  tittakaggaṃ vā (saṃ0 ni0  5.374), anujānāmi, bhikkhave,  vihāraggena vā pariveṇaggena vā bhājetu''ntiādīsu (cūḷava0 318)  koṭṭhāse. ``yāvatā, bhikkhave, sattā apadā vā...pe0... tathāgato  tesaṃ aggamakkhāyatī''tiādīsu (a0 ni0  4.34; itivu0 90)  seṭṭhe. svāyamidha ^a^P1.0125^ea^ koṭiyampi vaṭṭati seṭṭhepi. te  hi therā attano attano ṭhāne koṭibhūtātipi aggā, seṭṭhabhūtātipi.  tasmā etadagganti esā koṭi eso seṭṭhoti ayamettha attho.  eseva nayo sabbasuttesu.</p>
              <p>[03] ayañca ^a^M1.0097^ea^ etadaggasannikkhepo nāma catūhi kāraṇehi labbhati  aṭṭhuppattito āgamanato ciṇṇavasito guṇātirekatoti. tattha koci  thero ekena kāraṇena etadaggaṭṭhānaṃ labhati, koci dvīhi, koci tīhi,  koci sabbeheva catūhipi āyasmā sāriputtatthero viya. so hi  aṭṭhuppattitopi mahāpaññatāya etadaggaṭṭhānaṃ labhi āgamanādīhipi.  kathaṃ? ekasmiṃ hi samaye satthā jetavanamahāvihāre viharanto  kaṇḍambarukkhamūle titthiyamaddanaṃ yamakapāṭihāriyaṃ dassetvā ``kahaṃ nu  kho purimabuddhā yamakapāṭihāriyaṃ katvā vassaṃ upagacchantī''ti  āvajjento ``tāvatiṃsabhavane''ti ñatvā dve padantarāni dassetvā  tatiyena padena tāvatiṃsabhavane paccuṭṭhāsi. sakko devarājā bhagavantaṃ  disvā paṇḍukambalasilāto uṭṭhāya saddhiṃ devagaṇena paccuggamanaṃ  agamāsi. devā cintayiṃsu -- ``sakko devarājā devagaṇaparivuto  ^a^V1.0102^ea^ saṭṭhiyojanāyāmāya paṇḍukambalasilāya nisīditvā sampattiṃ  anubhavati, buddhānaṃ nāma nisinnakālato paṭṭhāya na sakkā aññena ettha  hatthampi ṭhapetu''nti. satthāpi tattha nisinno tesaṃ cittācāraṃ ñatvā  mahāpaṃsukūliko viya muṇḍapīṭhakaṃ sabbameva paṇḍukambalasilaṃ  avattharitvā nisīdi. evaṃ nisīdanto pana attano vā sarīraṃ  mahantaṃ katvā māpesi, paṇḍukambalasilaṃ ^a^P1.0126^ea^ vā khuddakaṃ  akāsīti na sallakkhetabbaṃ. acinteyyo hi buddhavisayo. evaṃ  nisinno pana mātaraṃ kāyasakkhiṃ katvā dasasahassacakkavāḷadevatānaṃ  ``kusalā dhammā akusalā dhammā abyākatā dhammā''ti  abhidhammapiṭakaṃ desesi.</p>
              <p>[03] pāṭihāriyaṭṭhānepi sabbāpi dvādasayojanikā parisā anuruddhattheraṃ  upasaṅkamitvā ``kahaṃ, bhante, dasabalo gato''ti pucchi.  tāvatiṃsabhavane paṇḍukambalasilāyaṃ vassaṃ upagantvā abhidhammakathaṃ desetuṃ  gatoti. bhante, na mayaṃ satthāraṃ adisvā gamissāma. kadā satthā  āgamissatīti satthu āgamanakālaṃ jānāthāti?  mahāmoggallānattherassa bhāraṃ karotha, so buddhānaṃ santikaṃ gantvā  sāsanaṃ āharissatīti. kiṃ pana therassa tattha gantuṃ balaṃ natthīti?  atthi, visesavantānaṃ pana visesaṃ passantūti evamāha. mahājano  mahāmoggallānattheraṃ upasaṅkamitvā satthu ^a^M1.0098^ea^ sāsanaṃ gahetvā āgamanatthāya  yāci. thero passanteyeva mahājane pathaviyaṃ nimujjitvā  antosinerunā gantvā satthāraṃ vanditvā āha -- ``bhante, mahājano  tumhākaṃ dassanakāmo, āgamanadivasaṃ vo jānituṃ icchatī''ti. tena  hi ``ito temāsaccayena saṅkassanagaradvāre passathā''tissa vadehīti.  thero bhagavato sāsanaṃ āharitvā mahājanassa kathesi. mahājano  tattheva temāsaṃ khandhāvāraṃ bandhitvā vasi. cūḷānāthapiṇḍiko  dvādasayojanāya parisāya temāsaṃ yāgubhattaṃ ādāsi.</p>
              <p>[03] satthāpi sattappakaraṇāni desetvā manussalokaṃ āgamanatthāya  ākappaṃ dassesi. sakko devarājā vissakammaṃ āmantetvā tathāgatassa  otaraṇatthāya sopānaṃ māpetuṃ āṇāpesi. so ekato sovaṇṇamayaṃ  ekato rajatamayaṃ ^a^P1.0127^ea^ sopānaṃ māpetvā majjhe maṇimayaṃ  māpesi. satthā maṇimaye sopāne ṭhatvā ``mahājano maṃ passatū''ti  adhiṭṭhāsi. attano ānubhāveneva ``mahājano avīcimahānirayaṃ  passatū''tipi adhiṭṭhāsi. nirayadassanena cassa uppannasaṃvegataṃ ñatvā  devalokaṃ dassesi. athassa otarantassa mahābrahmā chattaṃ dhāresi,  sakko devarājā pattaṃ gaṇhi, suyāmo devarājā dibbaṃ vāḷabījaniṃ  bīji, pañcasikho gandhabbadevaputto beluvapaṇḍuvīṇaṃ ^a^V1.0103^ea^ samapaññāsāya  mucchanāhi mucchitvā vādento purato otari. buddhānaṃ pathaviyaṃ  patiṭṭhitakāle ``ahaṃ paṭhamaṃ vandissāmi, ahaṃ paṭhamaṃ vandissāmī''ti  mahājano aṭṭhāsi. saha mahāpathavīakkamanena pana bhagavato neva  mahājano na asītimahāsāvakā paṭhamakavandanaṃ sampāpuṇiṃsu,  dhammasenāpati sāriputtattheroyeva pana sampāpuṇi.</p>
              <p>[03] atha satthā dvādasayojanāya parisāya antare ``therassa  paññānubhāvaṃ jānantū''ti puthujjanapañcakaṃ pañhaṃ ārabhi. paṭhamaṃ  lokiyamahājano sallakkhessatīti puthujjanapañhaṃ pucchi. ye ye  sallakkhiṃsu, te te kathayiṃsu. dutiyaṃ puthujjanavisayaṃ atikkamitvā  sotāpattimagge pañhaṃ pucchi. puthujjanā tuṇhī ahesuṃ, sotāpannāva  kathayiṃsu. tato sotāpannānaṃ ^a^M1.0099^ea^ visayaṃ atikkamitvā sakadāgāmimagge  pañhaṃ pucchi. sotāpannā tuṇhī ahesuṃ, sakadāgāminova kathayiṃsu.  tesampi visayaṃ atikkamitvā anāgāmimagge pañhaṃ pucchi.  sakadāgāmino tuṇhī ahesuṃ, anāgāminova kathayiṃsu. tesampi  visayaṃ atikkamitvā arahattamagge pañhaṃ pucchi. anāgāmino tuṇhī  ahesuṃ, arahantāva kathayiṃsu. tato heṭṭhimakoṭito paṭṭhāya abhiññāte  abhiññāte sāvake pucchi, te attano attano paṭisambhidāvisaye ṭhatvā  kathayiṃsu. atha mahāmoggallānaṃ pucchi ^a^P1.0128^ea^,  sesasāvakā tuṇhī ahesuṃ, therova kathesi. tassāpi visayaṃ  atikkamitvā sāriputtattherassa visaye pañhaṃ pucchi. mahāmoggallāno  tuṇhī ahosi, sāriputtattherova kathesi. therassāpi visayaṃ  atikkamitvā buddhavisaye pañhaṃ pucchi. dhammasenāpati āvajjentopi  passituṃ na sakkoti, puratthimapacchimuttaradakkhiṇā catasso disā  catasso anudisāti ito cito ca olokento pañhuppattiṭṭhānaṃ  sallakkhetuṃ nāsakkhi.</p>
              <p>[03] satthā therassa kilamanabhāvaṃ jānitvā ``sāriputto kilamati,  nayamukhamassa dassessāmī''ti ``āgamehi tvaṃ, sāriputtā''ti vatvā  ``nāyaṃ tuyhaṃ visayo pañho, buddhānaṃ esa visayo sabbaññūnaṃ  yasassīna''nti buddhavisayabhāvaṃ ācikkhitvā ``bhūtamidanti,  sāriputta, samanupassasī''ti āha. thero  ``catumahābhūtikakāyapariggahaṃ me bhagavā ācikkhatī''ti ñatvā  ``aññātaṃ bhagavā, aññātaṃ sugatā''ti āha. etasmiṃ ṭhāne ayaṃ  kathā udapādi -- mahāpañño vata, bho, sāriputtatthero, yatra hi nāma  sabbehi anaññātaṃ pañhaṃ kathesi, buddhehi ca dinnanaye ṭhatvā buddhavisaye  pañhaṃ kathesi, iti therassa paññānubhāvo yattakaṃ ^a^V1.0104^ea^ ṭhānaṃ buddhānaṃ  kittisaddena otthaṭaṃ, sabbaṃ ajjhottharitvā gatoti evaṃ tāva thero  ^b^aṭṭhuppattito^eb^ mahāpaññatāya etadaggaṭṭhānaṃ labhi.</p>
              <p>[03] kathaṃ ^b^āgamanato^eb^? imissāyeva hi aṭṭhuppattiyā satthā  āha -- sāriputto na idāneva paññavā, atīte pañca jātisatāni  isipabbajjaṃ pabbajitvāpi mahāpaññova ahosi -- </p>
              <p>[21] ``yo ^a^M1.0100^ea^ pabbajī jātisatāni pañca, </p>
              <p>[27] pahāya kāmāni manoramāni. </p>
              <p>[26] taṃ vītarāgaṃ susamāhitindriyaṃ, </p>
              <p>[22] parinibbutaṃ vandatha sāriputta''nti..</p>
              <p>[03] evaṃ ^a^P1.0129^ea^ pabbajjaṃ upabrūhayamāno ekasmiṃ samaye  bārāṇasiyaṃ brāhmaṇakule nibbatto. tayo vede uggaṇhitvā tattha sāraṃ  apassanto ``pabbajitvā ekaṃ mokkhadhammaṃ gavesituṃ vaṭṭatī''ti cittaṃ  uppādesi. tasmiṃ kāle bodhisattopi kāsiraṭṭhe  udiccabrāhmaṇamahāsālakule nibbatto vuddhimanvāya uggahitasippo  kāmesu ādīnavaṃ nekkhamme ca ānisaṃsaṃ disvā gharāvāsaṃ pahāya  himavantaṃ pavisitvā kasiṇaparikammaṃ katvā pañca abhiññā aṭṭha  samāpattiyo nibbattetvā vanamūlaphalāhāro himavantappadese vasati.  sopi māṇavo nikkhamitvā tasseva santike pabbaji. parivāro  mahā ahosi pañcasatamattā isayo.</p>
              <p>[03] athassa so jeṭṭhantevāsiko ekadesaṃ parisaṃ gahetvā  loṇambilasevanatthaṃ manussapathaṃ agamāsi. tasmiṃ samaye bodhisatto  tasmiṃyeva himavantappadese kālaṃ akāsi. kālakiriyasamayeva naṃ  antevāsikā sannipatitvā pucchiṃsu -- ``atthi tumhehi koci  viseso adhigato''ti. bodhisatto ``natthi kiñcī''ti vatvā  aparihīnajjhāno ābhassarabrahmaloke nibbatto. so kiñcāpi  ākiñcaññāyatanassa lābhī, bodhisattānaṃ pana arūpāvacare paṭisandhi  nāma na hoti. kasmā? abhabbaṭṭhānattā. iti so  arūpasamāpattilābhī samānopi rūpāvacare nibbatti.  antevāsikāpissa ``ācariyo `natthi kiñcī'ti āha, moghā  tassa kālakiriyā''ti na kiñci sakkārasammānaṃ akaṃsu. atha so  jeṭṭhantevāsiko atikkante vassāvāse āgantvā ``kahaṃ ācariyo''ti  pucchi. kālaṃ katoti. api nu ācariyena ^a^V1.0105^ea^ laddhaguṇaṃ pucchitthāti?  āma pucchimhāti. kiṃ vadetīti? natthi kiñcīti. mayampi  ``ācariyena laddhaguṇo nāma natthī''ti nāssa sakkārasammānaṃ  karimhāti. tumhe bhāsitassa atthaṃ na jānittha, ācariyo  ākiñcaññāyatanassa lābhīti.</p>
              <p>[03] atha ^a^M1.0101^ea^ te jeṭṭhantevāsikassa kathaṃ na saddahiṃsu. so punappunaṃ  kathentopi saddahāpetuṃ nāsakkhi ^a^P1.0130^ea^. atha bodhisatto  āvajjamāno ``andhabālo mahājano mayhaṃ jeṭṭhantevāsikassa kathaṃ na  gaṇhāti, imaṃ kāraṇaṃ pākaṭaṃ karissāmī''ti brahmalokato otaritvā  assamapadamatthake ṭhito ākāsagatova jeṭṭhantevāsikassa paññānubhāvaṃ  vaṇṇetvā imaṃ gāthaṃ abhāsi -- </p>
              <p>[21] ``parosahassampi samāgatānaṃ, </p>
              <p>[27] kandeyyuṃ te vassasataṃ apaññā. </p>
              <p>[26] ekova seyyo puriso sapañño, </p>
              <p>[22] yo bhāsitassa vijānāti attha''nti.. (jā0  1.1.101).</p>
              <p>[03] evaṃ isigaṇaṃ saññāpetvā bodhisatto brahmalokameva gato.  sesaisigaṇopi aparihīnajjhāno hutvā kālaṃ katvā brahmalokaparāyaṇo  jāto. tattha bodhisatto sabbaññutaṃ patto, jeṭṭhantevāsiko  sāriputtatthero jāto, sesā isayo buddhaparisā jātāti evaṃ atītepi  sāriputto mahāpaññova saṃkhittena bhāsitassa vitthārena atthaṃ jānituṃ  samatthoti veditabbo.</p>
              <p>[03] idameva ca puthujjanapañcakaṃ aṭṭhuppattiṃ katvā -- </p>
              <p>[21] ``parosatañcepi samāgatānaṃ, </p>
              <p>[27] jhāyeyyuṃ te vassasataṃ apaññā. </p>
              <p>[26] ekova seyyo puriso sapañño, </p>
              <p>[22] so bhāsitassa vijānāti attha''nti.. (jā0  1.1.101) -- </p>
              <p>[25] imampi jātakaṃ kathesi. tassa purimajātake vuttanayeneva  attho veditabbo.</p>
              <p>[03] aparampi ^a^V1.0106^ea^ idameva puthujjanapañcakaṃ aṭṭhuppattiṃ katvā -- </p>
              <p>[21] ``ye saññino tepi duggatā, yepi asaññino tepi  duggatā. </p>
              <p>[22] etaṃ ubhayaṃ vivajjaya, taṃ samāpattisukhaṃ anaṅgaṇa''nti..  (jā0 1.1.134) -- </p>
              <p>[25] imaṃ ^a^M1.0102^ea^ anaṅgaṇajātakaṃ kathesi. ettha ca ācariyo kālaṃ  karonto antevāsikehi pucchito ``nevasaññī nāsaññī''ti āha.  sesaṃ ^a^P1.0131^ea^ vuttanayeneva veditabbaṃ.</p>
              <p>[03] aparampi idameva puthujjanapañcakaṃ aṭṭhuppattiṃ katvā -- </p>
              <p>[21] ``candābhaṃ sūriyābhañca, yodha paññāya gādhati. </p>
              <p>[22] avitakkena jhānena, hoti ābhassarūpago''ti.. (jā0  1.1.135) -- </p>
              <p>[25] idaṃ candābhajātakaṃ kathesi. etthāpi ācariyo kālaṃ  karonto antevāsikehi pucchito ``odātakasiṇaṃ candābhaṃ nāma,  pītakasiṇaṃ sūriyābhaṃ nāmāti taṃ ubhayaṃ yo paññāya gādhati pavisati  pakkhandati, so avitakkena dutiyajjhānena ābhassarūpago hoti,  tādiso aha''nti sandhāya -- ``candābhaṃ sūriyābha''nti āha.  sesaṃ purimanayeneva veditabbaṃ.</p>
              <p>[03] idameva ca puthujjanapañcakaṃ aṭṭhuppattiṃ katvā -- </p>
              <p>[21] ``āsīsetheva puriso, na nibbindeyya paṇḍito. </p>
              <p>[22] passāmi vohaṃ attānaṃ, yathā icchiṃ tathā ahu.. </p>
              <p>[21] ``āsīsetheva puriso, na nibbindeyya paṇḍito. </p>
              <p>[22] passāmi vohaṃ attānaṃ, udakā thalamubbhataṃ.. </p>
              <p>[21] ``vāyametheva ^a^V1.0107^ea^ puriso, na nibbindeyya paṇḍito. </p>
              <p>[22] passāmi vohaṃ attānaṃ, yathā icchiṃ tathā ahu.. </p>
              <p>[21] ``vāyametheva puriso, na nibbindeyya paṇḍito. </p>
              <p>[22] passāmi vohaṃ attānaṃ, udakā thalamubbhataṃ.. </p>
              <p>[21] ``dukkhūpanītopi naro sapañño, </p>
              <p>[27] āsaṃ na chindeyya sukhāgamāya. </p>
              <p>[26] bahū hi phassā ahitā hitā ca, </p>
              <p>[22] avitakkitā maccamupabbajanti.. </p>
              <p>[21] ``acintitampi bhavati, cintitampi vinassati. </p>
              <p>[22] na hi cintāmayā bhogā, itthiyā purisassa vā.. </p>
              <p>[21] ``sarabhaṃ ^a^M1.0103^ea^ giriduggasmiṃ, yaṃ tvaṃ anusarī pure. </p>
              <p>[22] alīnacittassa tuvaṃ, vikkantamanujīvasi.. </p>
              <p>[21] ``yo ^a^P1.0132^ea^ taṃ viduggā narakā samuddhari, </p>
              <p>[27] silāya yoggaṃ sarabho karitvā. </p>
              <p>[26] dukkhūpanītaṃ maccumukhā pamocayi, </p>
              <p>[22] alīnacittaṃ ta migaṃ vadesi.. </p>
              <p>[21] ``kiṃ tvaṃ nu tattheva tadā ahosi, </p>
              <p>[27] udāhu te koci naṃ etadakkhā. </p>
              <p>[26] vivaṭṭacchaddo nusi sabbadassī, </p>
              <p>[22] ñāṇaṃ nu te brāhmaṇa bhiṃsarūpaṃ.. </p>
              <p>[21] ``na ^a^V1.0108^ea^ cevahaṃ tattha tadā ahosiṃ, </p>
              <p>[27] na cāpi me koci naṃ etadakkhā. </p>
              <p>[26] gāthāpadānañca subhāsitānaṃ, </p>
              <p>[22] atthaṃ tadānenti janinda dhīrā''ti.. (jā0  1.13.134-143) -- </p>
              <p>[25] imaṃ terasanipāte sarabhajātakañca kathesi. imāni pana  pañcapi jātakāni atītepi saṃkhittena bhāsitassa vitthārena atthaṃ  mayhaṃ putto jānātīti satthārā dhammasenāpatisāriputtattherassa  paññānubhāvappakāsanatthameva kathitānīti evaṃ āgamanatopi thero  mahāpaññatāya etadaggaṭṭhānaṃ labhi.</p>
              <p>[03] kathaṃ ^b^ciṇṇavasito^eb^ti? ciṇṇaṃ kiretaṃ therassa  catuparisamajjhe dhammaṃ kathento cattāri saccāni amuñcitvā kathetīti  evaṃ ciṇṇavasitopi thero mahāpaññatāya etadaggaṭṭhānaṃ labhi.</p>
              <p>[03] kathaṃ ^b^guṇātirekato^eb^ti? ṭhapetvā hi dasabalaṃ añño koci  ekasāvakopi mahāpaññatāya ^a^P1.0133^ea^ dhammasenāpatinā  sadiso nāma natthīti evaṃ guṇātirekatopi thero mahāpaññatāya  etadaggaṭṭhānaṃ labhi.</p>
              <p>[03] yathā ca sāriputtatthero, evaṃ ^b^mahāmoggallānattheropi^eb^  sabbeheva catūhipi imehi kāraṇehi etadaggaṭṭhānaṃ labhi. kathaṃ? thero  hi mahiddhiko mahānubhāvo nandopanandasadisampi nāgarājānaṃ  damesīti evaṃ tāva ^a^M1.0104^ea^ aṭṭhuppattito labhi. na panesa idāneva mahiddhiko  mahānubhāvo, atīte pañca jātisatāni isipabbajjaṃ pabbajitopi  mahiddhiko mahānubhāvo ahosīti. </p>
              <p>[21] ``yo pabbajī jātisatāni pañca, </p>
              <p>[27] pahāya kāmāni manoramāni. </p>
              <p>[26] taṃ vītarāgaṃ susamāhitindriyaṃ, </p>
              <p>[22] parinibbutaṃ vandatha moggallāna''nti.. -- </p>
              <p>[25] evaṃ ^a^V1.0109^ea^ āgamanatopi labhi. ciṇṇaṃ cetaṃ therassa nirayaṃ  gantvā attano iddhibalena nirayasattānaṃ assāsajananatthaṃ sītaṃ  adhiṭṭhāya cakkamattaṃ padumaṃ māpetvā padumakaṇṇikāyaṃ nisīditvā  dhammakathaṃ katheti, devalokaṃ gantvā devasaṅghaṃ kammagatiṃ jānāpetvā  saccakathaṃ kathetīti evaṃ ciṇṇavasito labhi. ṭhapetvā ca  sammāsambuddhaṃ añño sāvako mahāmoggallāno viya mahiddhiko  mahānubhāvo natthīti evaṃ guṇātirekato labhi.</p>
              <p>[03] yathā cesa, evaṃ ^b^mahākassapattheropi^eb^ sabbehevimehi kāraṇehi  etadaggaṭṭhānaṃ labhi. kathaṃ? sammāsambuddho hi therassa tigāvutaṃ  maggaṃ paccuggamanaṃ katvā tīhi ovādehi upasampādetvā cīvaraṃ  parivattetvā adāsi. tasmiṃ samaye mahāpathavī udakapariyantaṃ katvā  kampi, mahājanassa abbhantare therassa kittisaddo ajjhottharitvā gato.  evaṃ aṭṭhuppattito labhi. na cesa idāneva dhutadharo, atīte pañca  jātisatāni isipabbajjaṃ pabbajitopi dhutadharova ahosi. </p>
              <p>[21] ``yo ^a^P1.0134^ea^ pabbajī jātisatāni pañca, </p>
              <p>[27] pahāya kāmāni manoramāni. </p>
              <p>[26] taṃ vītarāgaṃ susamāhitindriyaṃ, </p>
              <p>[22] parinibbutaṃ vandatha mahākassapa''nti.. -- </p>
              <p>[25] evaṃ āgamanatopi labhi. ciṇṇaṃ cetaṃ therassa  catuparisamajjhagato dhammaṃ kathento dasa kathāvatthūni avijahitvāva  kathetīti evaṃ ciṇṇavasito labhi. ṭhapetvā ca sammāsambuddhaṃ añño  sāvako terasahi dhutaguṇehi mahākassapasadiso natthīti evaṃ  guṇātirekato labhi ^a^M1.0105^ea^. imināva niyāmena tesaṃ tesaṃ therānaṃ  yathālābhato guṇe kittetuṃ vaṭṭati.</p>
              <p>[03] guṇavaseneva hi sammāsambuddho yathā nāma rājā cakkavattī  cakkaratanānubhāvena cakkavāḷagabbhe rajjasiriṃ patvā ``pattabbaṃ me pattaṃ,  kiṃ me idāni mahājanena olokitenā''ti na appossukko hutvā  rajjasiriṃyeva anubhoti, kālena pana kālaṃ vinicchayaṭṭhāne nisīditvā  niggahetabbe niggaṇhāti, paggahetabbe paggaṇhāti, ṭhānantaresu ca  ṭhapetabbayuttake ṭhānantaresu ṭhapeti, evamevaṃ mahābodhimaṇḍe adhigatassa  sabbaññutaññāṇassa ānubhāvena ^a^V1.0110^ea^ anuppattadhammarajjo dhammarājāpi ``kiṃ  me idāni lokena olokitena, anuttaraṃ phalasamāpattisukhaṃ  anubhavissāmī''ti appossukkataṃ anāpajjitvā catuparisamajjhe  paññattavarabuddhāsane nisinno aṭṭhaṅgasamannāgataṃ brahmassaraṃ nicchāretvā  dhammaṃ desayamāno niggahetabbayutte kaṇhadhamme puggale sinerupāde  pakkhipanto viya apāyabhayasantajjanena niggahetvā paggahetabbayutte  kalyāṇadhamme puggale ukkhipitvā bhavagge nisīdāpento viya  paggaṇhitvā ṭhānantaresu ṭhapetabbayuttake aññāsikoṇḍaññattherādayo  sāvake yāthāvasarasaguṇavaseneva ṭhānantaresu ^a^P1.0135^ea^ ṭhapento  ^b^etadaggaṃ, bhikkhave, mama sāvakānaṃ bhikkhūnaṃ rattaññūnaṃ, yadidaṃ  aññāsikoṇḍañño^eb^tiādimāha. </p>
            </h4>
            <h4>
              <h4n> aññāsikoṇḍaññattheravatthu</h4n>
              <p>[03] tattha ^b^etadagga^eb^nti padaṃ vuttatthameva. ^b^rattaññūna^eb^nti  rattiyo jānantānaṃ. ṭhapetvā hi sammāsambuddhaṃ añño sāvako  aññāsikoṇḍaññattherato paṭhamataraṃ pabbajito nāma natthīti  pabbajitakālato paṭṭhāya thero cirakālaṃ rattiyo jānātīti rattaññū.  sabbapaṭhamaṃ dhammassa paṭividdhattā yadā tena dhammo paṭividdho,  cirakālato paṭṭhāya taṃ rattiṃ jānātītipi rattaññū. apica  khīṇāsavānaṃ rattidivasaparicchedo pākaṭova hoti, ayañca  paṭhamakhīṇāsavoti evampi rattaññūnaṃ sāvakānaṃ ayameva aggo  purimakoṭibhūto seṭṭho. tena vuttaṃ -- ``rattaññūnaṃ yadidaṃ  aññāsikoṇḍañño''ti.</p>
              <p>[03] ettha ^a^M1.0106^ea^ ca ^b^yadida^eb^nti nipāto, tassa theraṃ avekkhitvā yo  esoti, aggasaddaṃ avekkhitvā yaṃ etanti attho.  ^b^aññāsikoṇḍañño^eb^ti ñātakoṇḍañño paṭividdhakoṇḍañño.  tenevāha -- ``aññāsi vata, bho, koṇḍañño, aññāsi vata, bho,  koṇḍaññoti. iti hidaṃ āyasmato koṇḍaññassa aññāsikoṇḍañño  tveva nāmaṃ ahosī''ti (saṃ0 ni0  5.1081; mahāva0 17).</p>
              <p>[03] ayaṃ pana thero katarabuddhakāle pubbapatthanaṃ abhinīhāraṃ akāsi,  kadā pabbajito, kadānena paṭhamaṃ dhammo adhigato, kadā ṭhānantare  ṭhapitoti iminā nayena sabbesupi etadaggesu pañhakammaṃ veditabbaṃ.</p>
              <p>[03] tattha ^a^V1.0111^ea^ ^a^P1.0136^ea^ imassa tāva therassa pañhakamme  ayamanupubbikathā -- ito kappasatasahassamatthake padumuttaro nāma buddho  loke udapādi, tassa paṭividdhasabbaññutaññāṇassa mahābodhipallaṅkato  uṭṭhahantassa mahāpathaviyaṃ ṭhapetuṃ pāde ukkhittamatte pādasampaṭicchanatthaṃ  mahantaṃ padumapupphaṃ uggañchi, tassa dhurapattāni navutihatthāni honti,  kesaraṃ tiṃsahatthaṃ, kaṇṇikā dvādasahatthā, pādena patiṭṭhitaṭṭhānaṃ  ekādasahatthaṃ. tassa pana bhagavato sarīraṃ aṭṭhapaṇṇāsahatthubbedhaṃ  ahosi. tassa padumakaṇṇikāya dakkhiṇapāde patiṭṭhahante  mahātumbamattā reṇu uggantvā sarīraṃ okiramānā otari, vāmapādassa  ṭhapanakālepi tathārūpaṃyeva padumaṃ uggantvā pādaṃ sampaṭicchi. tatopi  uggantvā vuttappamāṇāva reṇu sarīraṃ okiri. taṃ pana reṇuṃ  abhibhavamānā tassa bhagavato sarīrappabhā nikkhamitvā yantanāḷikāya  vissaṭṭhasuvaṇṇarasadhārā viya samantā dvādasayojanaṭṭhānaṃ ekobhāsaṃ  akāsi. tatiyapāduddharaṇakāle pathamuggataṃ padumaṃ antaradhāyi,  pādasampaṭicchanatthaṃ aññaṃ navaṃ padumaṃ uggañchi. imināva niyāmena  yattha yattha gantukāmo hoti, tattha tatthāpi mahāpadumaṃ uggacchati.  tenevassa ``padumuttarasammāsambuddho''ti nāmaṃ ahosi.</p>
              <p>[03] evaṃ so bhagavā loke uppajjitvā bhikkhusatasahassaparivāro  mahājanassa saṅgahatthāya gāmanigamarājadhānīsu bhikkhāya caranto  haṃsavatīnagaraṃ sampāpuṇi ^a^P1.0137^ea^. tassa āgatabhāvaṃ  sutvā pitā mahārājā paccuggamanaṃ ^a^M1.0107^ea^ akāsi. satthā tassa dhammakathaṃ  kathesi. desanāpariyosāne keci sotāpannā keci sakadāgāmī keci  anāgāmī keci arahattaṃ pāpuṇiṃsu. rājā svātanāya dasabalaṃ  nimantetvā punadivase kālaṃ ārocāpetvā bhikkhusatasahassaparivārassa  bhagavato sakanivesane mahādānaṃ adāsi. satthā bhattānumodanaṃ katvā  vihārameva gato. teneva niyāmena punadivase nāgarā, punadivase  rājāti dīghamaddhānaṃ dānaṃ adaṃsu.</p>
              <p>[03] tasmiṃ kāle ayaṃ thero haṃsavatīnagare gahapatimahāsālakule  nibbatto. ekadivasaṃ buddhānaṃ dhammadesanākāle haṃsavatīnagaravāsino  gandhamālādihatthe yena buddho, yena dhammo, yena saṅgho, tanninne  tappoṇe tappabbhāre gacchante disvā tena mahājanena saddhiṃ  dhammadesanaṭṭhānaṃ agamāsi. tasmiñca samaye padumuttaro bhagavā attano  sāsane paṭhamaṃ paṭividdhadhammaṃ ekaṃ bhikkhuṃ etadaggaṭṭhāne ṭhapesi. so  kulaputto taṃ kāraṇaṃ sutvā ``mahā vatāyaṃ bhikkhu, ṭhapetvā kira buddhaṃ  añño iminā paṭhamataraṃ paṭividdhadhammo nāma natthi. aho vatāhampi  anāgate ekassa ^a^V1.0112^ea^ buddhassa sāsane paṭhamaṃ dhammaṃ paṭivijjhanasamattho  bhaveyya''nti cintetvā desanāpariyosāne bhagavantaṃ upasaṅkamitvā  ``sve mayhaṃ bhikkhaṃ gaṇhathā''ti nimantesi. satthā adhivāsesi.</p>
              <p>[03] so bhagavantaṃ abhivādetvā padakkhiṇaṃ katvā sakanivesanaṃ gantvā  sabbarattiṃ buddhānaṃ nisajjanaṭṭhānaṃ gandhadāmamālādāmādīhi alaṅkaritvā  paṇītaṃ khādanīyaṃ bhojanīyaṃ paṭiyādāpetvā tassā rattiyā accayena  sakanivesane bhikkhusatasahassaparivārassa bhagavato  vicitrayāgukhajjakaparivāraṃ nānārasasūpabyañjanaṃ ^a^P1.0138^ea^  gandhasālibhojanaṃ datvā bhattakiccapariyosāne ticīvarapahonake vaṅgapaṭṭe  tathāgatassa pādamūle ṭhapetvā cintesi -- ``nāhaṃ parittakassa  ṭhānassatthāya carāmi, mahantaṃ ṭhānaṃ patthento carāmi, na kho pana  sakkā ekameva divasaṃ dānaṃ datvā taṃ ṭhānantaraṃ patthetu''nti  ``anupaṭipāṭiyā satta divasāni mahādānaṃ datvā patthessāmī''ti.  so teneva niyāmena satta divasāni mahādānaṃ datvā  bhattakiccapariyosāne dussakoṭṭhāgāraṃ vivarāpetvā uttamasukhumavatthaṃ  buddhānaṃ pādamūle ṭhapetvā bhikkhusatasahassaṃ ticīvarena acchādetvā  tathāgataṃ ^a^M1.0108^ea^ upasaṅkamitvā, ``bhante, yo tumhehi ito sattadivasamatthake  bhikkhu etadagge ṭhapito, ahampi so bhikkhu viya anāgate  uppajjanakabuddhassa sāsane pabbajitvā paṭhamaṃ dhammaṃ paṭivijjhituṃ  samattho bhaveyya''nti vatvā satthu pādamūle sīsaṃ katvā nipajji.</p>
              <p>[03] satthā tassa vacanaṃ sutvā ``iminā kulaputtena mahāadhikāro  kato, samijjhissati nu kho etassa ayaṃ patthanā no''ti  anāgataṃsañāṇaṃ pesetvā āvajjento ``samijjhissatī''ti passi.  buddhānañhi atītaṃ vā anāgataṃ vā paccuppannaṃ vā ārabbha āvajjentānaṃ  āvaraṇaṃ nāma natthi, anekakappakoṭisatasahassantarampi ca atītaṃ vā  anāgataṃ vā cakkavāḷasahassantarampi ca paccuppannaṃ vā  āvajjanapaṭibaddhameva manasikārapaṭibaddhameva hoti. evaṃ  appaṭivattiyena ñāṇena so bhagavā idaṃ addasa -- ``anāgate  satasahassakappapariyosāne gotamo nāma buddho loke uppajjissati,  tadā imassa patthanā samijjhissatī''ti. atha naṃ evamāha --  ``ambho, kulaputta, anāgate satasahassakappapariyosāne gotamo nāma  buddho loke uppajjissati ^a^P1.0139^ea^, tvaṃ tassa  paṭhamakadhammadesanāya teparivaṭṭadhammacakkappavattanasuttantapariyosāne  aṭṭhārasahi brahmakoṭīhi saddhiṃ sahassanayasampanne sotāpattiphale  patiṭṭhahissasī''ti.</p>
              <p>[03] iti ^a^V1.0113^ea^ satthā taṃ kulaputtaṃ byākaritvā caturāsīti  dhammakkhandhasahassāni desetvā anupādisesāya nibbānadhātuyā  parinibbāyi. tassa parinibbutassa sarīraṃ suvaṇṇakkhandho viya  ekagghanaṃ ahosi, sarīracetiyaṃ panassubbedhena sattayojanikaṃ akaṃsu.  iṭṭhakā suvaṇṇamayā ahesuṃ, haritālamanosilāya mattikākiccaṃ, telena  udakakiccaṃ sādhayiṃsu. buddhānaṃ dharamānakāle sarīrappabhā  dvādasayojanikaṃ phari, parinibbutānaṃ pana tesaṃ rasmi nikkhamitvā  samantā yojanasataṃ avatthari.</p>
              <p>[03] ayaṃ seṭṭhi buddhānaṃ sarīracetiyaṃ parivāretvā sahassaratanagghiyāni  kāresi. cetiyapatiṭṭhāpanadivase antocetiye ratanagharaṃ kāresi.  so vassasatasahassaṃ mahantaṃ dānādimayaṃ kalyāṇakammaṃ katvā tato  cuto devapure nibbatti. tassa devesu ca manussesu ca saṃsarantasseva  navanavuti ^a^M1.0109^ea^ kappasahassāni nava kappasatāni nava ca kappā samatikkantā.  ettakassa kālassa accayena ito ekanavutikappamatthake ayaṃ  kulaputto bandhumatīnagarassa dvārasamīpe gāme kuṭumbiyagehe nibbatto.  tassa ^b^mahākālo^eb^ti nāmaṃ ahosi, kaniṭṭhabhātā panassa cūḷakālo  nāma.</p>
              <p>[03] tasmiṃ samaye vipassī bodhisatto tusitapurā cavitvā  bandhumatīnagare bandhumassa rañño aggamahesiyā kucchismiṃ nibbatto.  anukkamena sabbaññutaṃ patvā dhammadesanatthāya mahābrahmunā āyācito  ``kassa ^a^P1.0140^ea^ nu kho paṭhamaṃ dhammaṃ desessāmī''ti  cintetvā attano kaniṭṭhaṃ khaṇḍaṃ nāma rājakumāraṃ tissañca  purohitaputtaṃ ``paṭhamaṃ dhammaṃ paṭivijjhituṃ samatthā''ti disvā  ``tesañca dhammaṃ desessāmi, pitu ca saṅgahaṃ karissāmī''ti  bodhimaṇḍato ākāseneva āgantvā kheme migadāye otiṇṇo te  pakkosāpetvā dhammaṃ desesi. desanāpariyosāne te dvepi janā  caturāsītiyā pāṇasahassehi saddhiṃ arahattaphale patiṭṭhahiṃsu.</p>
              <p>[03] athāparepi bodhisattakāle anupabbajitā caturāsītisahassā  kulaputtā taṃ pavattiṃ sutvā satthu santikaṃ āgantvā dhammadesanaṃ sutvā  arahattaphale patiṭṭhahiṃsu. satthā taṃ tattheva khaṇḍattheraṃ aggasāvakaṭṭhāne,  tissattheraṃ dutiyasāvakaṭṭhāne ṭhapesi. rājāpi taṃ pavattiṃ sutvā  ``puttaṃ passissāmī''ti uyyānaṃ gantvā dhammadesanaṃ sutvā tīsu  saraṇesu patiṭṭhāya satthāraṃ svātanāya nimantetvā abhivādetvā  padakkhiṇaṃ katvā pakkāmi.</p>
              <p>[03] so ^a^V1.0114^ea^ pāsādavaragato nisīditvā cintesi -- ``mayhaṃ jeṭṭhaputto  nikkhamitvā buddho jāto, dutiyaputto me aggasāvako, purohitaputto  dutiyasāvako. ime ca avasesabhikkhū gihikālepi mayhaṃ puttameva  parivāretvā vicariṃsu, ime pubbepi dānipi mayhameva bhārā, ahameva te  catūhi paccayehi upaṭṭhahissāmi, aññesaṃ okāsaṃ na dassāmī''ti.  vihāradvārakoṭṭhakato paṭṭhāya yāva rājagehadvārā ubhosu passesu  khadirapākāraṃ kāretvā vatthehi paṭicchādāpetvā upari  suvaṇṇatārakavicittaṃ samolambitatālakkhandhamattavividhapupphadāmavitānaṃ  kāretvā heṭṭhābhūmiṃ ^a^M1.0110^ea^ vicittattharaṇehi santharāpetvā anto ubhosu passesu  mālāgacchakesu puṇṇaghaṭe sakalamaggavāsatthāya ca gandhantaresu pupphāni  pupphantaresu gandhe ca ṭhapāpetvā ^a^P1.0141^ea^ bhagavato kālaṃ  ārocāpesi. bhagavā bhikkhusaṅghaparivuto antosāṇiyāva rājagehaṃ  gantvā bhattakiccaṃ katvā vihāraṃ paccāgacchati. añño koci daṭṭhumpi  na labhati, kuto pana bhikkhaṃ vā dātuṃ pūjaṃ vā kātuṃ.</p>
              <p>[03] nāgarā cintesuṃ -- ``ajja satthu loke uppannassa  sattamāsādhikāni satta saṃvaccharāni, mayañca daṭṭhumpi na labhāma, pageva  bhikkhaṃ vā dātuṃ pūjaṃ vā kātuṃ dhammaṃ vā sotuṃ. rājā `mayhaṃ eva  buddho, mayhaṃ dhammo, mayhaṃ saṅgho'ti mamāyitvā sayameva upaṭṭhahati.  satthā ca uppajjamāno sadevakassa lokassa atthāya uppanno, na  raññoyeva atthāya. na hi raññoyeva nirayo uṇho, aññesaṃ  nīluppalavanasadiso. tasmā rājānaṃ evaṃ vadāma `sace no satthāraṃ  deti, iccetaṃ kusalaṃ. no ce deti, raññā saddhiṃ yujjhitvā saṅghaṃ  gahetvā dānādīni puññāni karoma. na sakkā kho pana  suddhanāgareheva evaṃ kātuṃ, ekaṃ jeṭṭhakapurisampi gaṇhāmā'''ti senāpatiṃ  upasaṅkamitvā tassa tamatthaṃ ārocetvā ``sāmi kiṃ amhākaṃ pakkho  hohisi, udāhu rañño''ti āhaṃsu. so āha -- ``tumhākaṃ pakkho  homi, apica kho pana paṭhamadivaso mayhaṃ dātabbo''ti. te  sampaṭicchiṃsu.</p>
              <p>[03] so rājānaṃ upasaṅkamitvā ``nāgarā, deva, tumhākaṃ kupitā''ti  āha. kimatthaṃ tātāti? satthāraṃ kira tumheva upaṭṭhahatha, amhe na  labhāmāti. sace idānipi labhanti, na kuppanti. alabhantā  tumhehi saddhiṃ yujjhitukāmā, devāti. yujjhāmi, tāta, na  bhikkhusaṅghaṃ demīti. deva, tumhākaṃ dāsā tumhehi saddhiṃ  yujjhāmāti vadanti, tumhe kaṃ gaṇhitvā yujjhissathāti? nanu tvaṃ  senāpatīti? nāgarehi vinā asamattho ahaṃ, devāti. tato rājā  ^a^V1.0115^ea^ ``balavanto nāgarā, senāpatipi tesaṃyeva pakkho''ti ñatvā  ``aññāni sattamāsādhikāni satta saṃvaccharāni mayhaṃ bhikkhusaṅghaṃ  ^a^P1.0142^ea^ dentū''ti āha. nāgarā na sampaṭicchiṃsu.  rājā ``chabbassāni pañcavassānī''ti evaṃ hāpetvā aññe satta  divase yāci ^a^M1.0111^ea^. nāgarā ``atikakkhaḷaṃ dāni raññā saddhiṃ kātuṃ na  vaṭṭatī''ti anujāniṃsu. rājā sattamāsādhikānaṃ sattannaṃ saṃvaccharānaṃ  sajjitaṃ dānamukhaṃ sattannameva divasānaṃ sajjetvā cha divase kesañci  apassantānaṃyeva dānaṃ datvā sattame divase nāgare pakkosāpetvā  ``sakkhissatha, tātā, evarūpaṃ dānaṃ dātu''nti āha. tepi ``nanu  amheyeva nissāyetaṃ devassa uppanna''nti vatvā ``sakkhissāmā''ti  āhaṃsu. rājā piṭṭhihatthena assūni puñchamāno bhagavantaṃ vanditvā,  ``bhante, aṭṭhasaṭṭhibhikkhusatasahassaṃ aññassu bhāraṃ akatvā yāvajīvaṃ  catūhi paccayehi upaṭṭhahissāmīti cintesiṃ, nāgarānaṃ dāni me  anuññātaṃ, nāgarā hi `mayaṃ dānaṃ dātuṃ na labhāmā'ti bhagavā  kuppanti. sveva paṭṭhāya tesaṃ anuggahaṃ karothā''ti āha.</p>
              <p>[03] atha dutiyadivase senāpati mahādānaṃ adāsi. tato nāgarā  raññā katasakkārato uttaritaraṃ sakkārasammānaṃ katvā dānaṃ adaṃsu.  eteneva niyāmena sakalanagarassa paṭipāṭiyā gatāya dvāragāmavāsino  sakkārasammānaṃ sajjayiṃsu. mahākālakuṭumbiko cūḷakālaṃ āha --  ``dasabalassa sakkārasammānaṃ sveva amhākaṃ pāpuṇāti, kiṃ sakkāraṃ  karissāmā''ti? tvameva bhātika jānāhīti. sace mayhaṃ ruciyā  karosi, amhākaṃ soḷasakarīsamattesu khettesu gahitagabbhā sāliyo  atthi. sāligabbhaṃ phāletvā ādāya buddhānaṃ ^a^P1.0143^ea^  anucchavikaṃ pacāpemāti. evaṃ kayiramāne kassaci upakāro na  hoti, tasmā netaṃ mayhaṃ ruccatīti. sace tvaṃ evaṃ na karosi, ahaṃ  mayhaṃ santakaṃ mamāyituṃ labhāmīti soḷasakarīsamattaṃ khettaṃ majjhe  bhinditvā aṭṭhakarīsaṭṭhāne sīmaṃ ṭhapetvā sāligabbhaṃ phāletvā ādāya  asambhinne khīre pacāpetvā catumadhuraṃ pakkhipitvā buddhappamukhassa  saṅghassa adāsi. kuṭumbikassa kho gabbhaṃ phāletvā gahitagahitaṭṭhānaṃ  puna pūrati. puthukakāle puthukaggaṃ nāma adāsi, gāmavāsīhi saddhiṃ  aggasassaṃ nāma adāsi, lāyane lāyanaggaṃ, veṇikaraṇe veṇaggaṃ,  kalāpādīsu kalāpaggaṃ khalaggaṃ khalabhaṇḍaggaṃ koṭṭhagganti. evaṃ so  ekasasseva nava vāre aggadānaṃ adāsi. tampi sassaṃ atirekaṃ  uṭṭhānasampannaṃ ahosi.</p>
              <p>[03] yāva buddhā dharati, yāva ca saṅgho dharati, eteneva niyāmena  kalyāṇakammaṃ katvā tato cuto ^a^V1.0116^ea^ devaloke nibbattitvā devesu ceva  ^a^M1.0112^ea^ manussesu ca saṃsaranto ekanavutikappe sampattiṃ anubhavitvā amhākaṃ  satthu loke uppannakāle kapilavatthunagarassa avidūre  doṇavatthubrāhmaṇagāme brāhmaṇamahāsālakule nibbatti. tassa  nāmaggahaṇadivase ^b^koṇḍaññamāṇavo^eb^ti nāmaṃ akaṃsu. so  vuḍḍhimanvāya tayo vede uggahetvā lakkhaṇamantānaṃ pāraṃ agamāsi.  tena samayena amhākaṃ bodhisatto tusitapurā cavitvā kapilavatthupure  nibbatti. tassa nāmaggahaṇadivase aṭṭhuttaraṃ brāhmaṇasataṃ ahatavatthehi  acchādetvā appodakaṃ ^a^P1.0144^ea^ madhupāyāsaṃ pāyetvā tesaṃ  antare aṭṭha jane uccinitvā mahātale nisīdāpetvā alaṅkatapaṭiyattaṃ  bodhisattaṃ dukūlacumbaṭake nipajjāpetvā lakkhaṇapariggahaṇatthaṃ tesaṃ  santikaṃ ānayiṃsu. dhurāsane nisinnabrāhmaṇo mahāpurisassa  sarīrasampattiṃ oloketvā dve aṅguliyo ukkhipi. evaṃ paṭipāṭiyā  satta janā ukkhipiṃsu. tesaṃ pana sabbanavako koṇḍaññamāṇavo, so  bodhisattassa lakkhaṇavaranipphattiṃ oloketvā ``agāramajjhe  ṭhānakāraṇaṃ natthi, ekantenesa vivaṭṭacchado buddho bhavissatī''ti  ekameva aṅguliṃ ukkhipi. itare pana satta janā ``sace agāraṃ  ajjhāvasissati, rājā bhavissati cakkavattī. sace pabbajissati,  buddho bhavissatī''ti dve gatiyo disvā dve aṅguliyo ukkhipiṃsu.  ayaṃ pana koṇḍañño katādhikāro pacchimabhavikasatto paññāya itare  satta jane abhibhavitvā ``imehi lakkhaṇehi samannāgatassa  agāramajjhe ṭhānakaraṇaṃ nāma natthi, nissaṃsayaṃ buddho bhavissatī''ti  ekameva gatiṃ addasa, tasmā ekaṃ aṅguliṃ ukkhipi. tato brāhmaṇā  attano gharāni gantvā putte āmantayiṃsu -- ``tātā, amhe mahallakā,  suddhodanamahārājassa puttaṃ sabbaññutappattaṃ mayaṃ sambhāveyyāma vā no vā.  tumhe tasmiṃ kumāre sabbaññutaṃ patte tassa sāsane pabbajeyyāthā''ti.</p>
              <p>[03] suddhodanamahārājāpi bodhisattassa dhātiyo ādiṃ katvā parihāraṃ  upaṭṭhapento bodhisattaṃ vuddhiṃ āpādesi. mahāsattopi vuddhippatto devo  viya sampattiṃ anubhavitvā paripakke ñāṇe kāmesu ādīnavaṃ nekkhamme  ca ānisaṃsaṃ disvā rāhulakumārassa jātadivase channasahāyo kaṇḍakaṃ  āruyha devatāhi vivaṭena dvārena mahābhinikkhamanaṃ ^a^P1.0145^ea^  nikkhamitvā teneva rattibhāgena tīṇi rajjāni atikkamitvā  anomānadītīre pabbajitvā ghaṭikāramahābrahmunā ābhate arahaddhaje  gahitamatteyeva ^a^M1.0113^ea^ vassasaṭṭhikatthero viya pāsādikena iriyāpathena rājagahaṃ  patvā tattha piṇḍāya caritvā paṇḍavapabbatacchāyāya piṇḍapātaṃ  paribhuñjitvā raññā māgadhena rajjasiriyā nimantiyamānopi taṃ  paṭikkhipitvā anukkamena uruvelaṃ gantvā ``ramaṇīyo vata ayaṃ  bhūmibhāgo ^a^V1.0117^ea^, alaṃ vatidaṃ kulaputtassa padhānatthikassa padhānāyā''ti  padhānābhimukhaṃ cittaṃ uppādetvā tattha vāsaṃ upagato.</p>
              <p>[03] tena samayena itare satta brāhmaṇā yathākammaṃ gatā, sabbadaharo  pana lakkhaṇapariggāhako koṇḍaññamāṇavo arogo. so  ``mahāpuriso pabbajito''ti sutvā tesaṃ brāhmaṇānaṃ putte upasaṅkamitvā  evamāha -- ``siddhatthakumāro kira pabbajito. so hi nissaṃsayaṃ  buddho bhavissati. sace tumhākaṃ pitaro arogā assu, ajja  nikkhamitvā pabbajeyyuṃ. sace tumhepi icchatha, etha mayaṃ taṃ  mahāpurisamanupabbajissāmā''ti. te sabbe ekacchandā bhavituṃ  nāsakkhiṃsu. tayo janā na pabbajiṃsu, koṇḍaññabrāhmaṇaṃ jeṭṭhakaṃ katvā  itare cattāro pabbajiṃsu. ime pañca pabbajitvā  gāmanigamarājadhānīsu bhikkhāya carantā bodhisattassa santikaṃ  agamiṃsu. te chabbassāni bodhisatte mahāpadhānaṃ padahante ``idāni  buddho bhavissati idāni buddho bhavissatī''ti mahāsattaṃ upaṭṭhahamānā  santikāvacarāvassa ahesuṃ. yadā pana bodhisatto  ekatilataṇḍulādīhi vītināmentopi dukkarakārikāya  ariyadhammapaṭivedhassa abhāvaṃ ñatvā oḷārikaṃ āhāraṃ āhari, tadā te  pakkamitvā isipatanaṃ agamaṃsu.</p>
              <p>[03] atha bodhisatto oḷārikāhāraparibhogena chavimaṃsalohitapāripūriṃ  katvā ^a^P1.0146^ea^ visākhapuṇṇamadivase sujātāya dinnaṃ  varabhojanaṃ bhuñjitvā suvaṇṇapātiṃ nadiyā paṭisotaṃ khipitvā ``ajja  buddho bhavissāmī''ti katasanniṭṭhāno sāyanhasamaye kālena nāgarājena  anekehi thutisatehi abhitthaviyamāno mahābodhimaṇḍaṃ āruyha  acalaṭṭhāne pācīnalokadhātuabhimukho pallaṅkena nisīditvā  caturaṅgasamannāgataṃ vīriyaṃ adhiṭṭhāya sūriye dharamāneyeva mārabalaṃ  vidhamitvā paṭhamayāme pubbenivāsaṃ anussaritvā majjhimayāme  dibbacakkhuṃ visodhetvā paccūsakālasamanantare paṭiccasamuppāde ñāṇaṃ  otāretvā anulomapaṭilomaṃ paccayākāravaṭṭaṃ ^a^M1.0114^ea^ sammasanto sabbabuddhehi  paṭividdhaṃ asādhāraṇaṃ sabbaññutaññāṇaṃ paṭivijjhitvā nibbānārammaṇāya  phalasamāpattiyā tattheva sattāhaṃ vītināmesi.</p>
              <p>[03] eteneva upāyena sattasattāhaṃ bodhimaṇḍe viharitvā rājāyatanamūle  madhupiṇḍikabhojanaṃ paribhuñjitvā puna ajapālanigrodhamūlaṃ āgantvā  tattha nisinno dhammagambhīrataṃ paccavekkhitvā appossukkatāya citte  namante mahābrahmunā yācito buddhacakkhunā lokaṃ volokento  tikkhindriyādibhede ^a^V1.0118^ea^ satte disvā mahābrahmuno dhammadesanāya paṭiññaṃ  datvā ``kassa nu kho ahaṃ paṭhamaṃ dhammaṃ desessāmī''ti āḷārudakānaṃ  kālakatabhāvaṃ ñatvā puna cintento ``bahūpakārā kho pana me  pañcavaggiyā bhikkhū, ye maṃ padhānapahitattaṃ upaṭṭhahiṃsu. yaṃnūnāhaṃ  pañcavaggiyānaṃ bhikkhūnaṃ paṭhamaṃ dhammaṃ deseyya''nti cittaṃ uppādesi.  idaṃ pana sabbameva buddhānaṃ parivitakkamattameva, ṭhapetvā pana  koṇḍaññabrāhmaṇaṃ añño koci paṭhamaṃ dhammaṃ paṭivijjhituṃ samattho nāma  natthi. sopi etadatthameva ^a^P1.0147^ea^ kappasatasahassaṃ  adhikārakammaṃ akāsi, buddhappamukhassa bhikkhusaṅghassa nava vāre  aggasassadānaṃ adāsi.</p>
              <p>[03] atha satthā pattacīvaramādāya anupubbena isipatanaṃ gantvā yena  pañcavaggiyā bhikkhū, tenupasaṅkami. te tathāgataṃ āgacchantaṃ disvāva  attano katikāya saṇṭhātuṃ nāsakkhiṃsu. eko pattacīvaraṃ  paṭiggahesi, eko āsanaṃ paññāpesi, eko pādodakaṃ paccupaṭṭhāpesi,  eko pāde dhovi, eko tālavaṇṭaṃ gahetvā bījamāno ṭhito. evaṃ  tesu vattaṃ dassetvā santike nisinnesu koṇḍaññattheraṃ kāyasakkhiṃ  katvā satthā anuttaraṃ teparivaṭṭaṃ dhammacakkappavattanasuttantaṃ ārabhi.  manussaparisā pañca janāva ahesuṃ, devaparisā aparicchinnā.  desanāpariyosāne koṇḍaññatthero aṭṭhārasahi mahābrahmakoṭīhi saddhiṃ  sotāpattiphale patiṭṭhito. atha satthā ``mayā dukkarasatābhataṃ dhammaṃ  paṭhamameva aññāsīti aññāsikoṇḍañño nāma aya''nti theraṃ  ālapanto ``aññāsi vata, bho, koṇḍañño, aññāsi vata, bho,  koṇḍañño''ti āha. tassa tadeva nāmaṃ jātaṃ. tena vuttaṃ --  ``iti hidaṃ ^a^M1.0115^ea^ āyasmato koṇḍaññassa aññāsikoṇḍaññotveva nāmaṃ  ahosī''ti.</p>
              <p>[03] iti thero āsāḷhipuṇṇamāyaṃ sotāpattiphale patiṭṭhito,  pāṭipadadivase bhaddiyatthero, dutiyapakkhadivase vappatthero,  tatiyapakkhadivase mahānāmatthero, pakkhassa catutthiyaṃ assajitthero  sotāpattiphale patiṭṭhito. pañcamiyā pana pakkhassa  anattalakkhaṇasuttantadesanāpariyosāne sabbepi arahatte patiṭṭhitā.</p>
              <p>[03] tena kho pana samayena cha loke arahanto honti. tato paṭṭhāya  satthā yasadārakappamukhe pañcapaññāsa purise, kappāsiyavanasaṇḍe  tiṃsamatte bhaddavaggiye, gayāsīse piṭṭhipāsāṇe ^a^P1.0148^ea^  sahassamatte purāṇajaṭileti evaṃ mahājanaṃ ariyabhūmiṃ otāretvā  bimbisārappamukhāni ekādasanahutāni ^a^V1.0119^ea^ sotāpattiphale, ekaṃ nahutaṃ  saraṇattaye patiṭṭhāpetvā jambudīpatale sāsanaṃ pupphitaphalitaṃ katvā  sakalajambudīpamaṇḍalaṃ kāsāvapajjotaṃ isivātapaṭivātaṃ karonto  ekasmiṃ samaye jetavanamahāvihāraṃ patvā tattha vasanto  bhikkhusaṅghamajjhe paññattavarabuddhāsanagato dhammaṃ desento ``paṭhamaṃ  dhammaṃ paṭividdhabhikkhūnaṃ antare mama putto koṇḍañño aggo''ti  dassetuṃ etadaggaṭṭhāne ṭhapesi.</p>
              <p>[03] theropi dve aggasāvake attano nipaccakāraṃ karonte disvā  buddhānaṃ santikā apakkamitukāmo hutvā ``puṇṇamāṇavo pabbajitvā  sāsane aggadhammakathiko bhavissatī''ti disvā doṇavatthubrāhmaṇagāmaṃ  gantvā attano bhāgineyyaṃ puṇṇamāṇavaṃ pabbājetvā ``ayaṃ buddhānaṃ  santike vasissatī''ti tassa buddhānaṃ antevāsikabhāvaṃ katvā sayaṃ  dasabalaṃ upasaṅkamitvā ``bhagavā mayhaṃ gāmantasenāsanaṃ asappāyaṃ,  ākiṇṇo viharituṃ na sakkomi, chaddantadahaṃ gantvā vasissāmī''ti  bhagavantaṃ anujānāpetvā uṭṭhāyāsanā satthāraṃ vanditvā chaddantadahaṃ  gantvā chaddantahatthikulaṃ nissāya dvādasa vassāni vītināmetvā  tattheva anupādisesāya nibbānadhātuyā parinibbāyi. </p>
            </h4>
            <h4>
              <h4n> sāriputta-moggallānattheravatthu </h4n>
              <p>[03] 189-190^b^.^eb^ dutiyatatiyesu ^a^M1.0116^ea^ ^b^mahāpaññāna^eb^nti mahatiyā  paññāya samannāgatānaṃ. ^b^iddhimantāna^eb^nti iddhiyā sampannānaṃ.  ^b^sāriputto moggallāno^eb^ti tesaṃ therānaṃ nāmaṃ.</p>
              <p>[03] imesampi pañhakamme ayamanupubbikathā -- ito  satasahassakappādhike asaṅkhyeyyakappamatthake sāriputto  brāhmaṇamahāsālakule nibbatti, nāmena saradamāṇavo nāma ahosi.  moggallāno gahapatimahāsālakule nibbatti ^a^P1.0149^ea^, nāmena  sirivaḍḍhanakuṭumbiyo nāma ahosi. te ubhopi sahapaṃsukīḷitāva  sahāyakā ahesuṃ. saradamāṇavo pitu accayena kulasantakaṃ mahādhanaṃ  paṭipajjitvā ekadivasaṃ rahogato cintesi -- ``ahaṃ  idhalokattabhāvameva jānāmi, no paralokattabhāvaṃ, jātasattānañca maraṇaṃ  nāma dhuvaṃ, mayā ekaṃ pabbajjaṃ pabbajitvā mokkhadhammagavesanaṃ kātuṃ  vaṭṭatī''ti. so sahāyakaṃ upasaṅkamitvā āha -- ``samma  sirivaḍḍhana, ahaṃ pabbajitvā mokkhadhammaṃ gavesissāmi, tvaṃ mayā  saddhiṃ pabbajituṃ sakkhissasī''ti. na sakkhissāmi ^a^V1.0120^ea^, samma, tvaṃyeva  pabbajāhīti. so cintesi -- ``paralokaṃ gacchantā sahāye vā  ñātimitte vā gahetvā gatā nāma natthi, attanā kataṃ attanova  hotī''ti. tato ratanakoṭṭhāgāraṃ vivarāpetvā  kapaṇaddhikavaṇibbakayācakānaṃ mahādānaṃ datvā pabbatapādaṃ pavisitvā  isipabbajjaṃ pabbaji. tassa eko dve tayoti evaṃ anupabbajjaṃ  pabbajitā catusattatisahassamattā jaṭilā ahesuṃ. so pañcābhiññā  aṭṭha ca samāpattiyo nibbattetvā tesampi jaṭilānaṃ kasiṇaparikammaṃ  ācikkhi. tepi sabbe pañca abhiññā aṭṭha ca samāpattiyo  nibbattesuṃ.</p>
              <p>[03] tena samayena anomadassī nāma buddho loke udapādi. nagaraṃ  candavatī nāma ahosi, pitā yasavanto nāma khattiyo, mātā  yasodharā nāma devī, bodhi ajjunarukkho, nisabhatthero ca  anomatthero cāti dve aggasāvakā, varuṇatthero nāma upaṭṭhāko, sundarā  ca sumanā cāti dve aggasāvikā, āyu vassasatasahassaṃ ahosi,  sarīraṃ aṭṭhapaññāsahatthubbedhaṃ, sarīrappabhā dvādasayojanaṃ phari,  bhikkhusatasahassaparivāro ahosi.</p>
              <p>[03] athekadivasaṃ ^a^M1.0117^ea^ paccūsakāle ^a^P1.0150^ea^  mahākaruṇāsamāpattito vuṭṭhāya lokaṃ volokento saradatāpasaṃ disvā  ``ajja mayhaṃ saradatāpasassa santikaṃ gatapaccayena dhammadesanā ca  mahatī bhavissati, so ca aggasāvakaṭṭhānaṃ patthessati, tassa sahāyako  sirivaḍḍhanakuṭumbiyo dutiyasāvakaṭṭhānaṃ, desanāpariyosāne cassa  parivārā catusattatisahassajaṭilā arahattaṃ pāpuṇissanti, mayā tattha  gantuṃ vaṭṭatī''ti attano pattacīvaramādāya aññaṃ kañci anāmantetvā  sīho viya ekacaro hutvā saradatāpasassa antevāsikesu  phalāphalatthāya gatesu ``buddhabhāvaṃ me jānātū''ti tassa passantasseva  saradatāpasassa ākāsato otaritvā pathaviyaṃ patiṭṭhāsi.  saradatāpaso buddhānubhāvaṃ ceva sarīrasampattiṃ cassa disvā lakkhaṇamante  sammasitvā ``imehi lakkhaṇehi samannāgato nāma agāramajjhe  vasanto rājā hoti cakkavattī, pabbajjanto loke vivaṭṭacchado sabbaññu  buddho hoti, ayaṃ puriso nissaṃsayaṃ buddho''ti jānitvā paccuggamanaṃ  katvā pañcapatiṭṭhitena vanditvā āsanaṃ paññāpetvā adāsi. nisīdi  bhagavā paññattāsane. saradatāpasopi attano anucchavikaṃ āsanaṃ  gahetvā ekamantaṃ nisīdi.</p>
              <p>[03] tasmiṃ samaye catusattatisahassajaṭilā paṇītapaṇītāni  ojavantāni phalāphalāni gahetvā ^a^V1.0121^ea^ ācariyassa santikaṃ sampattā  buddhānañceva ācariyassa ca nisinnāsanaṃ oloketvā āhaṃsu --  ``ācariya, mayaṃ `imasmiṃ loke tumhehi mahantataro natthī'ti  vicarāma, ayaṃ pana puriso tumhehi mahantataro maññe''ti. tātā,  kiṃ vadatha? sāsapena saddhiṃ aṭṭhasaṭṭhiyojanasatasahassubbedhaṃ sineruṃ  samaṃ kātuṃ icchatha, sabbaññubuddhena saddhiṃ mayhaṃ upamaṃ mā karittha  puttakāti. atha te tāpasā ``sace ayaṃ ittarasatto abhavissa, na  amhākaṃ ācariyo evarūpaṃ upamaṃ āhareyya, yāva mahā vatāyaṃ ^a^P1.0151^ea^  puriso''ti sabbeva pādesu nipatitvā sirasā vandiṃsu.</p>
              <p>[03] atha ne ācariyo āha -- ``tātā, amhākaṃ buddhānaṃ  anucchaviko deyyadhammo natthi, satthā ca bhikkhācāravelāya idhāgato,  mayaṃ yathābalaṃ deyyadhammaṃ dassāma. tumhe yaṃ yaṃ paṇītaṃ phalāphalaṃ, taṃ  taṃ āharathā''ti. āharāpetvā hatthe dhovitvā sayaṃ tathāgatassa patte  patiṭṭhāpesi ^a^M1.0118^ea^. satthārā ca phalāphale paṭiggahitamatte devatā dibbojaṃ  pakkhipiṃsu. tāpaso udakampi sayameva parissāvetvā adāsi.  tato bhattakiccaṃ niṭṭhāpetvā hatthaṃ dhovitvā nisinne satthari sabbe  antevāsike pakkositvā satthu santike sāraṇīyaṃ kathaṃ kathento  nisīdi. satthā ``dve aggasāvakā bhikkhusaṅghena saddhiṃ  āgacchantū''ti cintesi. te satthu cittaṃ ñatvā  satasahassakhīṇāsavaparivārā āgantvā satthāraṃ vanditvā ekamantaṃ  aṭṭhaṃsu.</p>
              <p>[03] tato saradatāpaso antevāsike āmantesi -- ``tātā, buddhānaṃ  nisinnāsanampi nīcaṃ, samaṇasatasahassānampi āsanaṃ natthi, tumhehi  ajja uḷāraṃ buddhasakkāraṃ kātuṃ vaṭṭati, pabbatapādato vaṇṇagandhasampannāni  pupphāni āharathā''ti. kathanakālo papañco viya hoti,  iddhimantānaṃ pana visayo acinteyyoti muhuttamatteneva te tāpasā  vaṇṇagandhasampannāni pupphāni āharitvā buddhānaṃ yojanappamāṇaṃ  pupphāsanaṃ paññāpesuṃ, ubhinnaṃ aggasāvakānaṃ tigāvutaṃ, sesabhikkhūnaṃ  aḍḍhayojanikādibhedaṃ, saṅghanavakassa usabhamattaṃ ahosi. evaṃ  paññattesu āsanesu saradatāpaso tathāgatassa purato añjaliṃ paggahetvā  ṭhito, ``bhante, mayhaṃ dīgharattaṃ hitasukhatthāya imaṃ pupphāsanaṃ  abhiruhathā''ti āha. </p>
              <p>[21] ``nānāpupphañca gandhañca, sampādetvāna ekato. </p>
              <p>[22] pupphāsanaṃ paññāpetvā, idaṃ vacanamabraviṃ.. </p>
              <p>[21] ``idaṃ ^a^V1.0122^ea^ ^a^P1.0152^ea^ te āsanaṃ vīra, paññattaṃ  tavanucchaviṃ. </p>
              <p>[22] mama cittaṃ pasādento, nisīda pupphamāsane.. </p>
              <p>[21] ``sattarattidivaṃ buddho, nisīdi pupphamāsane. </p>
              <p>[22] mama cittaṃ pasādetvā, hāsayitvā sadevake''ti..</p>
              <p>[03] evaṃ nisinne satthari dve aggasāvakā ca sesabhikkhū ca attano  attano pattāsanesu nisīdiṃsu. saradatāpaso mahantaṃ pupphacchattaṃ  gahetvā tathāgatassa matthake dhārayanto aṭṭhāsi. satthā ``jaṭilānaṃ  ayaṃ sakkāro mahapphalo hotū''ti nirodhasamāpattiṃ samāpajji. satthu  samāpannabhāvaṃ ñatvā dve aggasāvakāpi sesabhikkhūpi samāpattiṃ  ^a^M1.0119^ea^ samāpajjiṃsu. tathāgate sattāhaṃ nirodhasamāpattiṃ samāpajjitvā nisinne  antevāsikā bhikkhācārakāle sampatte vanamūlaphalāphalaṃ paribhuñjitvā  sesakāle buddhānaṃ añjaliṃ paggayha tiṭṭhanti. saradatāpaso pana  bhikkhācārampi agantvā pupphacchattaṃ gahitaniyāmeneva sattāhaṃ  pītisukhena vītināmesi.</p>
              <p>[03] satthā nirodhato vuṭṭhāya dakkhiṇapasse nisinnaṃ aggasāvakaṃ  nisabhattheraṃ āmantesi -- ``nisabha sakkārakārakānaṃ tāpasānaṃ  pupphāsanānumodanaṃ karohī''ti. thero cakkavattirañño santikā  paṭiladdhamahālābho mahāyodho viya tuṭṭhamānaso sāvakapāramiñāṇe ṭhatvā  pupphāsanānumodanaṃ ārabhi. tassa desanāvasāne dutiyasāvakaṃ  āmantesi -- ``tvampi dhammaṃ desehī''ti. anomatthero tepiṭakaṃ  buddhavacanaṃ sammasitvā dhammaṃ kathesi. dvinnaṃ sāvakānaṃ desanāya  ekassapi abhisamayo nāhosi. atha satthā aparimāṇe buddhavisaye  ṭhatvā dhammadesanaṃ ārabhi. desanāpariyosāne ṭhapetvā saradatāpasaṃ  sabbepi catusattatisahassajaṭilā arahattaṃ pāpuṇiṃsu. satthā ``etha  bhikkhavo''ti hatthaṃ pasāresi. tesaṃ tāvadeva kesamassu antaradhāyi,  aṭṭha parikkhārā kāye paṭimukkāva ahesuṃ.</p>
              <p>[03] saradatāpaso kasmā arahattaṃ na pattoti? vikkhittacittattā.  tassa kira buddhānaṃ dutiyāsane nisīditvā ^a^P1.0153^ea^  sāvakapāramiñāṇe ṭhatvā dhammaṃ desayato aggasāvakassa desanaṃ sotuṃ  āraddhakālato paṭṭhāya ``aho vatāhampi anāgate uppajjanakassa  buddhassa sāsane imināva sāvakena laddhadhuraṃ labheyya''nti cittaṃ  udapādi. so tena parivitakkena maggaphalapaṭivedhaṃ kātuṃ nāsakkhi  ^a^V1.0123^ea^. tathāgataṃ pana vanditvā sammukhe ṭhatvā āha -- ``bhante, tumhākaṃ  anantarāsane nisinno bhikkhu tumhākaṃ sāsane ko nāma hotī''ti?  mayā pavattitaṃ dhammacakkaṃ anuppavattetā sāvakapāramiñāṇassa koṭippatto  soḷasa paññā paṭivijjhitvā ṭhito mayhaṃ sāsane aggasāvako  nisabhatthero nāma esoti. ``bhante, yvāyaṃ mayā sattāhaṃ pupphacchattaṃ  dhārentena sakkāro kato, ahaṃ imassa phalena aññaṃ sakkattaṃ vā brahmattaṃ  vā na patthemi, anāgate pana ayaṃ nisabhatthero viya ekassa buddhassa  aggasāvako bhaveyya''nti patthanaṃ akāsi.</p>
              <p>[03] satthā ^a^M1.0120^ea^ ``samijjhissati nu kho imassa purisassa patthanā''ti  anāgataṃsañāṇaṃ pesetvā olokento kappasatasahassādhikaṃ asaṅkhyeyyaṃ  atikkamitvā samijjhanabhāvaṃ addasa. disvā saradatāpasaṃ āha --  ``na te ayaṃ patthanā moghā bhavissati, anāgate pana  kappasatasahassādhikaṃ asaṅkhyeyyaṃ atikkamitvā gotamo nāma buddho  loke uppajjissati. tassa mātā mahāmāyā nāma devī bhavissati,  pitā suddhodano nāma rājā, putto rāhulo nāma, upaṭṭhāko ānando  nāma, dutiyasāvako moggallāno nāma, tvaṃ pana tassa aggasāvako  dhammasenāpati sāriputto nāma bhavissasī''ti. evaṃ tāpasaṃ  byākaritvā dhammakathaṃ kathetvā bhikkhusaṅghaparivāro ākāsaṃ pakkhandi.</p>
              <p>[03] saradatāpasopi antevāsikattherānaṃ santikaṃ gantvā sahāyakassa  sirivaḍḍhanakuṭumbikassa sāsanaṃ pesesi -- ``bhante, mama sahāyakassa  vadetha `sahāyakena te saradatāpasena anomadassibuddhassa pādamūle  anāgate ^a^P1.0154^ea^ uppajjanakassa gotamabuddhassa sāsane  aggasāvakaṭṭhānaṃ patthitaṃ, tvaṃ dutiyasāvakaṭṭhānaṃ patthehī'''ti. evañca  pana vatvā therehi puretarameva ekapassena gantvā sirivaḍḍhassa  nivesanadvāre aṭṭhāsi.</p>
              <p>[03] sirivaḍḍhano ``cirassaṃ vata me ayyo āgato''ti āsane  nisīdāpetvā attanā nīcāsane nisinno ``antevāsikaparisā pana  vo, bhante, na paññāyatī''ti pucchi. āma samma, amhākaṃ assamaṃ  anomadassī nāma buddho āgato, mayaṃ tassa attano balena sakkāraṃ  akarimha. satthā sabbesaṃ dhammaṃ desesi, desanāpariyosāne ṭhapetvā  maṃ sesā arahattaṃ patvā pabbajiṃsūti. tumhe kasmā na pabbajitāti?  ahaṃ satthu aggasāvakaṃ nisabhattheraṃ disvā ^a^V1.0124^ea^ anāgate uppajjanakassa  gotamassa nāma buddhassa sāsane aggasāvakaṭṭhānaṃ patthesiṃ, tvampi tassa  sāsane dutiyasāvakaṭṭhānaṃ patthehīti. mayhaṃ buddhehi saddhiṃ paricayo  natthi, bhanteti. buddhehi saddhiṃ kathanaṃ mayhaṃ bhāro hotu, tvaṃ mahantaṃ  adhikāraṃ sajjehīti.</p>
              <p>[03] sirivaḍḍhano ^a^M1.0121^ea^ saradatāpasassa vacanaṃ sutvā attano nivesanadvāre  rājamānena aṭṭhakarīsamattaṃ ṭhānaṃ samatalaṃ kāretvā vālukaṃ okirāpetvā  lājapañcamāni pupphāni vikiritvā nīluppalacchadanaṃ maṇḍapaṃ kāretvā  buddhāsanaṃ paññāpetvā sesabhikkhūnampi āsanāni paṭiyādāpetvā mahantaṃ  sakkārasammānaṃ sajjetvā buddhānaṃ nimantanatthāya saradatāpasassa saññaṃ  adāsi. tāpaso tassa vacanaṃ sutvā buddhappamukhaṃ bhikkhusaṅghaṃ  gahetvā tassa nivesanaṃ agamāsi. sirivaḍḍhano paccuggamanaṃ katvā  tathāgatassa hatthato pattaṃ gahetvā maṇḍapaṃ pavesetvā paññattāsanesu  nisinnassa buddhappamukhassa bhikkhusaṅghassa ^a^P1.0155^ea^  dakkhiṇodakaṃ datvā paṇītena bhojanena parivisitvā  bhattakiccapariyosāne buddhappamukhaṃ bhikkhusaṅghaṃ mahārahehi vatthehi  acchādetvā, ``bhante, nāyaṃ ārambho appamattakaṭṭhānatthāya, imināva  niyāmena sattāhaṃ anukampaṃ karothā''ti āha. satthā adhivāsesi.  so teneva niyāmena sattāhaṃ mahādānaṃ pavattetvā bhagavantaṃ vanditvā  añjaliṃ paggahetvā ṭhito āha -- ``bhante, mama sahāyo saradatāpaso  yassa satthu aggasāvako homīti patthesi, ahampi tasseva  dutiyasāvako bhavāmī''ti.</p>
              <p>[03] satthā anāgataṃ oloketvā tassa patthanāya samijjhanabhāvaṃ  disvā byākāsi -- ``tvaṃ ito kappasatasahassādhikaṃ asaṅkhyeyyaṃ  atikkamitvā gotamabuddhassa dutiyasāvako bhavissasī''ti. buddhānaṃ  byākaraṇaṃ sutvā sirivaḍḍhano haṭṭhapahaṭṭho ahosi. satthāpi  bhattānumodanaṃ katvā saparivāro vihārameva gato. sirivaḍḍhano tato  paṭṭhāya yāvajīvaṃ kalyāṇakammaṃ katvā dutiyattavāre kāmāvacaradevaloke  nibbatto. saradatāpaso cattāro brahmavihāre bhāvetvā brahmaloke  nibbatto.</p>
              <p>[03] tato paṭṭhāya imesaṃ ubhinnampi antarākammaṃ na kathitaṃ. amhākaṃ  pana buddhassa nibbattito puretarameva saradatāpaso rājagahanagarassa  avidūre upatissagāme sāribrāhmaṇiyā kucchismiṃ paṭisandhiṃ gaṇhi.  taṃdivasameva cassa sahāyopi rājagahasseva avidūre kolitagāme  moggallibrāhmaṇiyā ^a^V1.0125^ea^ kucchiyaṃ paṭisandhiṃ gaṇhi. tāni kira dvepi  kulāni yāva ^a^M1.0122^ea^ sattamā kulaparivaṭṭā ābaddhapaṭibaddhasahāyakāneva. tesaṃ  dvinnampi ekadivasameva gabbhaparihāraṃ adaṃsu. dasamāsaccayena  jātānampi tesaṃ chasaṭṭhi dhātiyo upaṭṭhahiṃsu. nāmaggahaṇadivase  sāribrāhmaṇiyā puttassa upatissagāme jeṭṭhakulassa ^a^P1.0156^ea^  puttattā ^b^upatisso^eb^ti nāmaṃ akaṃsu, itarassa kolitagāme  jeṭṭhakulassa puttattā ^b^kolito^eb^ti nāmaṃ akaṃsu. te ubhopi  vuddhimanvāya sabbasippānaṃ pāraṃ agamaṃsu.</p>
              <p>[03] upatissamāṇavassa kīḷanatthāya nadiṃ vā uyyānaṃ vā pabbataṃ vā  gamanakāle pañca suvaṇṇasivikāsatāni parivārā honti,  kolitamāṇavassa pañca ājaññarathasatāni. dvepi janā  pañcapañcamāṇavakasataparivārā honti. rājagahe ca anusaṃvaccharaṃ  giraggasamajjaṃ nāma hoti, tesaṃ dvinnampi ekaṭṭhāneyeva mañcaṃ bandhanti.  dvepi janā ekatova nisīditvā samajjaṃ passantā hasitabbaṭṭhāne  hasanti, saṃvegaṭṭhāne saṃvijjanti, dāyaṃ dātuṃ yuttaṭṭhāne dāyaṃ denti.  tesaṃ imināva niyāmena ekadivasaṃ samajjaṃ passantānaṃ paripākagatattā  ñāṇassa purimadivasesu viya hasitabbaṭṭhāne hāso vā saṃvegaṭṭhāne  saṃvejanaṃ vā dāyaṃ dātuṃ yuttaṭṭhāne dāyadānaṃ vā nāhosi. dvepi pana  janā evaṃ cintayiṃsu -- ``kiṃ ettha oloketabbaṃ atthi, sabbepime  appatte vassasate apaṇṇattikabhāvaṃ gamissanti. amhehi pana ekaṃ  mokkhadhammaṃ gavesituṃ vaṭṭatī''ti ārammaṇaṃ gahetvā nisīdiṃsu.</p>
              <p>[03] tato kolito upatissaṃ āha -- ``samma upatissa, na tvaṃ  aññasu divasesu viya haṭṭhapahaṭṭho, anattamanadhātukosi, kiṃ te  sallakkhita''nti? samma kolita, ``etesaṃ olokane sāro natthi,  niratthakametaṃ, attano mokkhadhammaṃ gavesituṃ vaṭṭatī''ti idaṃ  cintayanto nisinnomhīti, tvaṃ pana kasmā anattamanosīti? sopi  tatheva āha. athassa attanā saddhiṃ ekajjhāsayataṃ ñatvā upatisso  taṃ evamāha -- ``amhākaṃ ubhinnampi sucintitaṃ, mokkhadhammaṃ  gavesantehi ^a^P1.0157^ea^ pana ekā pabbajjā laddhuṃ vaṭṭati, kassa  santike pabbajāmā''ti.</p>
              <p>[03] tena kho pana samayena sañcayo paribbājako rājagahe paṭivasati  mahatiyā paribbājakaparisāya saddhiṃ. te ``tassa santike  pabbajissāmā''ti pañcahi ^a^M1.0123^ea^ māṇavakasatehi saddhiṃ sañcayassa santike  pabbajiṃsu. tesaṃ pabbajitakālato paṭṭhāya sañcayo  atirekalābhaggayasaggappatto ^a^V1.0126^ea^ ahosi. te katipāheneva sabbaṃ  sañcayassa samayaṃ pariggaṇhitvā, ``ācariya, tumhākaṃ jānanasamayo  ettakova, udāhu uttaripi atthī''ti pucchiṃsu. sañcayo  ``ettakova, sabbaṃ tumhehi ñāta''nti āha. te tassa kathaṃ sutvā  cintayiṃsu -- ``evaṃ sati imassa santike brahmacariyavāso  niratthako, mayaṃ mokkhadhammaṃ gavesituṃ nikkhantā, so imassa  santike uppādetuṃ na sakkā. mahā kho pana jambudīpo,  gāmanigamarājadhāniyo carantā mayaṃ avassaṃ mokkhadhammadesakaṃ ekaṃ  ācariyaṃ labhissāmā''ti. te tato paṭṭhāya yattha yattha paṇḍitā  samaṇabrāhmaṇā atthīti suṇanti, tattha tattha gantvā pañhasākacchaṃ  karonti. tehi puṭṭhaṃ pañhaṃ aññe kathetuṃ samatthā natthi, te pana tesaṃ  pañhaṃ vissajjenti. evaṃ sakalajambudīpaṃ pariggaṇhitvā nivattitvā  sakaṭṭhānameva āgantvā, ``samma kolita, yo paṭhamaṃ amataṃ  adhigacchati, so ārocetū''ti katikaṃ akaṃsu.</p>
              <p>[03] tena samayena amhākaṃ satthā paṭhamābhisambodhiṃ patvā  pavattitavaradhammacakko anupubbena rājagahaṃ sampatto hoti. atha  ``ekasaṭṭhi arahanto loke uppannā hontī''ti vuttakāle ``caratha,  bhikkhave, cārikaṃ bahujanahitāyā''ti ratanattayaguṇappakāsanatthaṃ  uyyojitānaṃ bhikkhūnaṃ antare pañcavaggiyabbhantaro assajitthero  paṭinivattitvā ^a^P1.0158^ea^ rājagahameva āgato. punadivase  pātova pattacīvaraṃ ādāya rājagahaṃ piṇḍāya pāvisi.</p>
              <p>[03] tasmiṃ samaye upatissaparibbājako pātova bhattakiccaṃ katvā  paribbājakārāmaṃ gacchanto theraṃ disvā cintesi -- ``mayā evarūpo  pabbajito nāma na diṭṭhapubbo. ye vata loke arahanto vā  arahattamaggaṃ vā samāpannā, ayaṃ tesaṃ bhikkhūnaṃ aññataro, yaṃnūnāhaṃ  imaṃ bhikkhuṃ upasaṅkamitvā pañhaṃ puccheyyaṃ -- `kaṃsi tvaṃ, āvuso  uddissa, pabbajito, ko vā te satthā, kassa vā tvaṃ dhammaṃ  rocesī'''ti. athassa etadahosi -- ``akālo kho imaṃ bhikkhuṃ  pañhaṃ pucchituṃ, antaragharaṃ paviṭṭho piṇḍāya carati, yaṃnūnāhaṃ imaṃ  bhikkhuṃ piṭṭhito piṭṭhito anubandheyyaṃ atthikehi upaññātaṃ magga''nti.  so theraṃ laddhapiṇḍapātaṃ aññataraṃ ^a^M1.0124^ea^ okāsaṃ gacchantaṃ disvā  nisīditukāmatañcassa ñatvā attano paribbājakapīṭhakaṃ paññāpetvā  adāsi. bhattakiccapariyosānepissa attano kuṇḍikāya udakaṃ  adāsi.</p>
              <p>[03] evaṃ ācariyavattaṃ katvā katabhattakiccena therena saddhiṃ  madhurapaṭisanthāraṃ katvā ``vippasannāni ^a^V1.0127^ea^ kho te, āvuso, indriyāni,  parisuddho chavivaṇṇo pariyodāto, kaṃsi tvaṃ, āvuso uddissa,  pabbajito, ko vā te satthā, kassa vā tvaṃ dhammaṃ rocesī''ti pucchi.  thero ``atthāvuso, mahāsamaṇo sakyaputto sakyakulā pabbajito,  tāhaṃ bhagavantaṃ uddissa pabbajito, so ca me bhagavā satthā, tassevāhaṃ  bhagavato dhammaṃ rocemī''ti āha. atha naṃ ``kiṃvādī panāyasmato  satthā, kimakkhāyī''ti pucchi. thero cintesi -- ``ime  paribbājakā nāma sāsanassa paṭipakkhabhūtā, imassa sāsanassa  gambhīrataṃ dassessāmī''ti. attano navakabhāvaṃ dassento āha --  ``ahaṃ kho, āvuso, navo acirapabbajito, adhunāgato imaṃ  dhammavinayaṃ, na tāvāhaṃ sakkomi vitthārena dhammaṃ desetu''nti.  paribbājako ``ahaṃ upatisso nāma, tvaṃ yathāsattiyā appaṃ vā bahuṃ  vā vada, etaṃ ^a^P1.0159^ea^ nayasatena nayasahassena paṭivijjhituṃ  mayhaṃ bhāro''ti cintetvā āha -- </p>
              <p>[21] ``appaṃ vā bahuṃ vā bhāsassu, atthaṃyeva me brūhi. </p>
              <p>[22] attheneva me attho, kiṃ kāhasi byañjanaṃ bahu''nti..  (mahāva0 60).</p>
              <p>[03] evaṃ vutte thero ``ye dhammā hetuppabhavā''ti (mahāva0 60; apa0  thera0 1.1.286) gāthaṃ āha. paribbājako paṭhamapadadvayameva sutvā  sahassanayasampanne sotāpattimagge patiṭṭhahi. itaraṃ padadvayaṃ  sotāpannakāle niṭṭhāsi.</p>
              <p>[03] so sotāpanno hutvā uparivisese appavattante ``bhavissati  ettha kāraṇa''nti sallakkhetvā theraṃ āha -- ``bhante, mā upari  dhammadesanaṃ vaḍḍhayittha, ettakameva hotu, kahaṃ amhākaṃ satthā  vasatī''ti? veḷuvane paribbājakāti. bhante, tumhe purato yātha,  mayhaṃ eko sahāyako atthi. amhehi ca aññamaññaṃ katikā katā  ``yo paṭhamaṃ amataṃ adhigacchati, so ārocetū''ti. ahaṃ taṃ paṭiññaṃ  mocetvā sahāyakaṃ ^a^M1.0125^ea^ gahetvā tumhākaṃ gatamaggeneva satthu santikaṃ  āgamissāmīti pañcapatiṭṭhitena therassa pādesu nipatitvā tikkhattuṃ  padakkhiṇaṃ katvā theraṃ uyyojetvā paribbājakārāmābhimukho agamāsi.</p>
              <p>[03] kolitaparibbājako taṃ dūratova āgacchantaṃ disvā ``ajja mayhaṃ  sahāyakassa mukhavaṇṇo na aññesu divasesu viya, addhā tena amataṃ  adhigataṃ bhavissatī''ti amatādhigamaṃ ^a^V1.0128^ea^ pucchi. sopissa ``āma  āvuso, amataṃ adhigata''nti paṭijānitvā tameva gāthaṃ abhāsi.  gāthāpariyosāne kolito sotāpattiphale patiṭṭhahitvā āha -- ``kahaṃ  kira, samma, satthā vasatī''ti? ``veḷuvane kira, samma,  vasatī''ti evaṃ no ācariyena assajittherena kathitanti. tena hi  samma āyāma, satthāraṃ passissāmāti. sāriputtatthero ca nāmesa  sadāpi ācariyapūjakova, tasmā sahāyaṃ kolitamāṇavaṃ evamāha --  ``samma, amhehi adhigataṃ amataṃ amhākaṃ ācariyassa  sañcayaparibbājakassāpi kathessāma. bujjhamāno paṭivijjhissati,  appaṭivijjhanto amhākaṃ saddahitvā satthu santikaṃ gamissati, buddhānaṃ  desanaṃ sutvā ^a^P1.0160^ea^ maggaphalapaṭivedhaṃ karissatī''ti.</p>
              <p>[03] tato dvepi janā sañcayassa santikaṃ gantvā, ``ācariya, tvaṃ  kiṃ karosi, buddho loke uppanno, svākkhāto dhammo, suppaṭipanno  saṅgho. āyāma, dasabalaṃ passissāmā''ti. so ``kiṃ vadetha,  tātā''ti tepi vāretvā lābhaggayasaggappattimeva tesaṃ dīpesi. te  ``amhākaṃ evarūpo antevāsikavāso niccameva hotu, tumhākaṃ pana  gamanaṃ vā agamanaṃ vā jānāthā''ti āhaṃsu. sañcayo ``ime ettakaṃ  jānantā mama vacanaṃ na karissantī''ti ñatvā ``gacchatha tumhe,  tātā, ahaṃ mahallakakāle antevāsikavāsaṃ vasituṃ na sakkomī''ti āha.  te anekehipi kāraṇehi taṃ bodhetuṃ asakkontā attano ovāde  vattamānaṃ janaṃ ādāya veḷuvanaṃ agamaṃsu. atha tesaṃ pañcasu  antevāsikasatesu aḍḍhateyyasatā nivattiṃsu, aḍḍhateyyasatā tehi saddhiṃ  agamaṃsu.</p>
              <p>[03] satthā catuparisamajjhe dhammaṃ desento te dūratova disvā bhikkhū  āmantesi -- ``ete, bhikkhave, dve sahāyā āgacchanti kolito ca  upatisso ca, etaṃ me sāvakayugaṃ bhavissati aggaṃ bhaddayuga''nti.  atha tesaṃ parisāya cariyavasena dhammadesanaṃ vaḍḍhesi. ṭhapetvā dve  aggasāvake sabbepi te aḍḍhateyyasatā paribbājakā arahattaṃ pāpuṇiṃsu  ^a^M1.0126^ea^. satthā ``etha bhikkhavo''ti hatthaṃ pasāresi. sabbesaṃ kesamassu  antaradhāyi, iddhimayaṃ pattacīvaraṃ kāyappaṭibaddhaṃ ahosi. dvinnaṃ  aggasāvakānampi iddhimayapattacīvaraṃ āgataṃ, uparimaggattayakiccaṃ pana  na niṭṭhāsi. kasmā? sāvakapāramiñāṇassa mahantatāya.</p>
              <p>[03] athāyasmā mahāmoggallāno pabbajitadivasato sattame divase  magadharaṭṭhe kallavālagāmakaṃ upanissāya ^a^V1.0129^ea^ samaṇadhammaṃ karonto thinamiddhe  okkante ^a^P1.0161^ea^ satthārā saṃvejito thinamiddhaṃ vinodetvā  tathāgatena dinnaṃ dhātukammaṭṭhānaṃ suṇantova uparimaggattayakiccaṃ  niṭṭhāpetvā sāvakapāramiñāṇassa matthakaṃ patto. sāriputtattheropi  pabbajitadivasato addhamāsaṃ atikkamitvā satthārā saddhiṃ tameva  rājagahaṃ upanissāya sūkarakhataleṇe viharanto attano bhāgineyyassa  dīghanakhaparibbājakassa vedanāpariggahasuttante (ma0 ni0  2.205-206) desiyamāne suttānusārena ñāṇaṃ pesetvā parassa  vaḍḍhitabhattaṃ bhuñjanto viya sāvakapāramiñāṇassa matthakaṃ patto.  bhāgineyyo panassa desanāpariyosāne sotāpattiphale patiṭṭhito. iti  dvinnampi mahāsāvakānaṃ tathāgate rājagahe viharanteyeva  sāvakapāramiñāṇakiccaṃ matthakaṃ pattaṃ. aparabhāge pana satthā jetavane  viharanto ``mahāpaññānaṃ yadidaṃ sāriputto, iddhimantānaṃ yadidaṃ  mahāmoggallāno''ti dvepi mahāsāvake ṭhānantare ṭhapesīti. </p>
            </h4>
            <h4>
              <h4n> mahākassapattheravatthu </h4n>
              <p>[03] 191^b^.^eb^ catutthe ^b^dhutavādāna^eb^nti ettha dhuto  veditabbo, dhutavādo veditabbo, dhutadhammā veditabbā, dhutaṅgāni  veditabbāni. tattha ^b^dhuto^eb^ti dhutakileso vā puggalo  kilesadhunano vā dhammo.</p>
              <p>[03] ^b^dhutavādo^eb^ti ettha pana atthi dhuto na dhutavādo, atthi na  dhuto dhutavādo, atthi neva dhuto na dhutavādo, atthi dhuto ceva  dhutavādo ca. tattha yo dhutaṅgena attano kilese dhuni, paraṃ pana  dhutaṅgena ^a^P1.0162^ea^ na ovadati nānusāsati bākulatthero  viya, ayaṃ dhuto na dhutavādo. yathāha -- ``tayidaṃ āyasmā  bākulo dhuto na dhutavādo''ti. yo pana ^a^M1.0127^ea^ dhutaṅgena attano kilese  na dhuni, kevalaṃ aññe dhutaṅgena ovadati anusāsati upanandatthero  viya, ayaṃ na dhuto dhutavādo. yathāha -- ``tayidaṃ āyasmā  upanando na dhuto dhutavādo''ti. yo pana ubhayavipanno lāḷudāyī  viya, ayaṃ neva dhuto na dhutavādo. yathāha -- ``tayidaṃ āyasmā  lāḷudāyī neva dhuto na dhutavādo''ti. yo pana ubhayasampanno  āyasmā mahākassapatthero viya, ayaṃ dhuto ceva dhutavādo ca.  yathāha -- ``tayidaṃ āyasmā mahākassapo dhuto ceva dhutavādo  cā''ti.</p>
              <p>[03] ^b^dhutadhammā veditabbā^eb^ti appicchatā santuṭṭhitā sallekhatā  pavivekatā idamaṭṭhikatāti ime dhutaṅgacetanāya ^a^V1.0130^ea^ parivārā pañca dhammā  ``appicchaṃyeva nissāyā''tiādivacanato (a0 ni0  5.181;  pari0 325) dhutadhammā nāma. tattha appicchatā ca santuṭṭhitā ca  alobho, sallekhatā ca pavivekatā ca dvīsu dhammesu anupatanti alobhe  ceva amohe ca, idamaṭṭhitā ñāṇameva. tattha alobhena paṭikkhepavatthūsu  lobhaṃ, amohena tesveva ādīnavappaṭicchādakaṃ mohaṃ dhunāti.  alobhena ca anuññātānaṃ paṭisevanamukhena pavattaṃ kāmasukhallikānuyogaṃ,  amohena dhutaṅgesu atisallekhamukhena pavattaṃ attakilamathānuyogaṃ dhunāti.  tasmā ime dhammā dhutadhammāti veditabbā.</p>
              <p>[03] ^b^dhutaṅgāni veditabbānī^eb^ti terasa ^a^P1.0163^ea^  dhutaṅgāni veditabbāni paṃsukūlikaṅgaṃ...pe0... nesajjikaṅganti.</p>
              <p>[03] ^b^dhutavādānaṃ yadidaṃ mahākassapo^eb^ti yattakā dhutavādaṃ vadanti,  tesaṃ sabbesampi antare ayaṃ mahākassapatthero aggoti aggaṭṭhāne  ṭhapesi. ^b^mahākassapo^eb^ti uruveḷakassapo nadīkassapo  gayākassapo kumārakassapoti ime khuddānukhuddake there upādāya ayaṃ  mahā, tasmā mahākassapoti vutto.</p>
              <p>[03] imassāpi pañhakamme ayamanupubbikathā -- atīte kira  kappasatasahassamatthake padumuttaro nāma satthā loke udapādi, tasmiṃ  haṃsavatīnagaraṃ upanissāya kheme migadāye viharante vedeho nāma  kuṭumbiko asītikoṭidhanavibhavo pātova subhojanaṃ bhuñjitvā  uposathaṅgāni adhiṭṭhāya ^a^M1.0128^ea^ gandhapupphādīni gahetvā vihāraṃ gantvā satthāraṃ  pūjetvā vanditvā ekamantaṃ nisīdi. tasmiñca khaṇe satthā  mahānisabhattheraṃ nāma tatiyasāvakaṃ ``etadaggaṃ, bhikkhave, mama  sāvakānaṃ bhikkhūnaṃ dhutavādānaṃ, yadidaṃ nisabho''ti etadagge ṭhapesi.  upāsako taṃ sutvā pasanno dhammakathāvasāne mahājane uṭṭhāya gate  satthāraṃ vanditvā, ``bhante, sve mayhaṃ bhikkhaṃ adhivāsethā''ti āha.  mahā kho, upāsaka, bhikkhusaṅghoti. kittako bhagavāti?  aṭṭhasaṭṭhibhikkhusatasahassanti. bhante, ekaṃ sāmaṇerampi vihāre  asesetvā bhikkhaṃ adhivāsethāti. adhivāsesi bhagavā tuṇhībhāvena.  upāsako satthu adhivāsanaṃ viditvā gehaṃ gantvā mahādānaṃ sajjetvā  punadivase satthu kālaṃ ārocāpesi. satthā pattacīvaramādāya  bhikkhusaṅghaparivuto upāsakassa gharaṃ gantvā paññatte ^a^V1.0131^ea^ āsane nisinno  dakkhiṇodakāvasāne yāguādīni sampaṭicchanto bhattavissaggaṃ akāsi.  upāsakopi satthu santike nisīdi.</p>
              <p>[03] tasmiṃ antare ^b^mahānisabhatthero^eb^ piṇḍāya caranto tameva  vīthi paṭipajji. upāsako disvā uṭṭhāya gantvā theraṃ vanditvā  ^a^P1.0164^ea^ ``pattaṃ, bhante, dethā''ti āha. thero pattaṃ  adāsi. ``bhante, idheva pavisatha, satthāpi gehe nisinno''ti. na  vaṭṭissati upāsakāti. upāsako therassa pattaṃ gahetvā piṇḍapātassa  pūretvā nīharitvā adāsi. tato theraṃ anugantvā nivatto satthu  santike nisīditvā evamāha -- ``bhante, mahānisabhatthero `satthā  gehe nisinno'ti vuttepi pavisituṃ na icchi, atthi nu kho etassa  tumhākaṃ guṇehi atireko guṇo''ti. buddhānañca vaṇṇamaccheraṃ nāma  natthi. atha satthā evamāha -- ``upāsaka, mayaṃ bhikkhaṃ  āgamayamānā gehe nisīdāma, so bhikkhu na evaṃ nisīditvā bhikkhaṃ  udikkhati. mayaṃ gāmantasenāsane vasāma, so araññasmiṃyeva vasati.  mayaṃ channe vasāma, so abbhokāsamhiyeva vasati. iti tassa  ayañca ayañca guṇo''ti mahāsamuddaṃ pūrayamāno viya kathesi.  upāsako pakatiyāpi jalamānadīpo telena āsitto viya suṭṭhutaraṃ  pasanno hutvā cintesi -- ``kiṃ mayhaṃ aññāya sampattiyā, anāgate  ekassa buddhassa santike dhutavādānaṃ aggabhāvatthāya patthanaṃ  karissāmī''ti?</p>
              <p>[03] so ^a^M1.0129^ea^ punapi satthāraṃ nimantetvā teneva niyāmena satta divasāni  mahādānaṃ datvā sattame divase buddhappamukhassa mahābhikkhusaṅghassa  ticīvarāni datvā satthu pādamūle nipajjitvā evamāha -- ``yaṃ me,  bhante, satta divasāni dānaṃ dentassa mettaṃ kāyakammaṃ mettaṃ vacīkammaṃ  mettaṃ manokammaṃ paccupaṭṭhitaṃ, imināhaṃ na aññaṃ devasampattiṃ vā  sakkamārabrahmasampattiṃ vā patthemi, idaṃ pana me kammaṃ anāgate ekassa  buddhassa santike etassa mahānisabhattherena pattaṭhānantaraṃ pāpuṇanatthāya  terasadhutaṅgadharānaṃ aggabhāvassa saccakāro hotū''ti. satthā ``mahantaṃ  ṭhānaṃ iminā patthitaṃ, samijjhissati nu kho, no''ti olokento  samijjhanabhāvaṃ disvā āha -- ``manāpaṃ te ṭhānaṃ patthitaṃ ^a^P1.0165^ea^,  anāgate satasahassakappāvasāne gotamo nāma buddho  uppajjissati, tassa tvaṃ tatiyasāvako mahākassapatthero nāma  bhavissasī''ti. taṃ sutvā upāsako ``buddhānaṃ dve kathā nāma  natthī''ti punadivase pattabbaṃ viya taṃ sampattiṃ amaññittha. so  ^a^V1.0132^ea^ yāvatāyukaṃ nānappakāraṃ dānaṃ datvā sīlaṃ rakkhitvā nānappakāraṃ  kalyāṇakammaṃ katvā tattha kālaṃ kato sagge nibbatti.</p>
              <p>[03] tato paṭṭhāya devamanussesu sampattiṃ anubhavanto ito  ekanavutikappe vipassisammāsambuddhe bandhumatiṃ nissāya kheme  migadāye viharante devalokā cavitvā aññatarasmiṃ parijiṇṇe  brāhmaṇakule nibbatti. tasmiñca kāle vipassī bhagavā sattame sattame  saṃvacchare dhammaṃ katheti, mahantaṃ kolāhalaṃ ahosi. sakalajambudīpe  devatā ``satthā dhammaṃ kathessatī''ti ārocenti. brāhmaṇo taṃ  sāsanaṃ assosi. tassa ca nivāsanasāṭako ekova hoti, tathā  brāhmaṇiyā. pārupanaṃ pana dvinnampi ekameva. sakalanagare  ^b^ekasāṭakabrāhmaṇo^eb^ti paññāyati. brāhmaṇānaṃ kenacideva kiccena  sannipāte sati brāhmaṇiṃ gehe ṭhapetvā sayaṃ gacchati. brāhmaṇīnaṃ  sannipāte sati sayaṃ gehe tiṭṭhati, brāhmaṇī taṃ vatthaṃ pārupitvā gacchati.  tasmiṃ pana divase brāhmaṇo brāhmaṇiṃ āha -- ``bhoti, kiṃ rattiṃ  dhammassavanaṃ suṇissasi, divā''ti. ``mayaṃ mātugāmajātikā nāma  rattiṃ sotuṃ na sakkoma, divā sossāmī''ti brāhmaṇaṃ gehe ṭhapetvā taṃ  vatthaṃ pārupitvā upāsikāhi saddhiṃ divā gantvā satthāraṃ vanditvā  ^a^M1.0130^ea^ ekamante nisinnā dhammaṃ sutvā upāsikāhiyeva saddhiṃ āgamāsi.  atha brāhmaṇo brāhmaṇiṃ gehe ṭhapetvā taṃ vatthaṃ pārupitvā vihāraṃ gato.</p>
              <p>[03] tasmiñca samaye satthā parisamajjhe alaṅkatadhammāsane nisinno  cittabījaniṃ ādāya ākāsagaṅgaṃ otārento viya sineruṃ matthaṃ katvā  sāgaraṃ nimmathento viya dhammakathaṃ kathesi. brāhmaṇassa ^a^P1.0166^ea^  parisante nisinnassa dhammaṃ suṇantassa paṭhamayāmasmiṃyeva  sakalasarīraṃ pūrayamānā pañcavaṇṇā pīti uppajji. so pārutavatthaṃ  saṅgharitvā ``dasabalassa dassāmī''ti cintesi. atthassa  ādīnavasahassaṃ dassayamānaṃ maccheraṃ uppajji. so ``brāhmaṇiyā ca  mayhañca ekameva vatthaṃ, aññaṃ kiñci pārupanaṃ natthi, apārupitvā ca  nāma bahi carituṃ na sakkā''ti sabbathāpi adātukāmo ahosi.  athassa nikkhante paṭhamayāme majjhimayāmepi tatheva pīti uppajji.  so tatheva cintetvā tatheva adātukāmo ahosi. athassa  majjhimayāme nikkhante pacchimayāmepi tatheva pīti uppajji. so  ``taraṇaṃ vā hotu maraṇaṃ vā, pacchāpi jānissāmī''ti vatthaṃ  saṅgharitvā satthu pādamūle ṭhapesi. tato vāmahatthaṃ ābhujitvā  dakkhiṇena hatthena tikkhattuṃ apphoṭetvā ``jitaṃ me, jitaṃ me''ti  tayo vāre nadi.</p>
              <p>[03] tasmiñca ^a^V1.0133^ea^ samaye bandhumarājā dhammāsanassa pacchato antosāṇiyaṃ  nisinno dhammaṃ suṇāti. rañño ca nāma ``jitaṃ me''ti saddo  amanāpo hoti. so purisaṃ pesesi -- ``gaccha etaṃ puccha kiṃ  vadasī''ti. so tena gantvā pucchito āha -- ``avasesā  hatthiyānādīni āruyha asicammādīni gahetvā parasenaṃ jinanti, na  taṃ jitaṃ acchariyaṃ, ahaṃ pana pacchato āgacchantassa duṭṭhagoṇassa  muggarena sīsaṃ bhinditvā taṃ palāpento viya maccheracittaṃ madditvā  pārutavatthaṃ dasabalassa adāsiṃ, taṃ me macchariyaṃ jita''nti āha.  so puriso āgantvā taṃ pavattiṃ rañño ārocesi. rājā āha --  ``amhe bhaṇe dasabalassa anurūpaṃ na jānimha, brāhmaṇo jānī''ti  vatthayugaṃ pesesi. taṃ disvā brāhmaṇo cintesi -- ``ayaṃ mayhaṃ  tuṇhī nisinnassa ^a^P1.0167^ea^ paṭhamaṃ kiñci adatvā satthu  guṇe kathentassa ^a^M1.0131^ea^ adāsi, satthu guṇe paṭicca uppannena mayhaṃ ko  attho''ti? tampi vatthayugaṃ dasabalasseva adāsi. rājāpi ``kiṃ  brāhmaṇena kata''nti pucchitvā ``tampi tena vatthayugaṃ tathāgatasseva  dinna''nti sutvā aññānipi dve vatthayugāni pesesi. so tānipi  adāsi. rājā aññānipi cattārīti evaṃ yāva dvattiṃsavatthayugāni  pesesi. atha brāhmaṇo ``idaṃ vaḍḍhetvā gahaṇaṃ viya hotī''ti  attano atthāya ekaṃ, brāhmaṇiyā ekanti dve vatthayugāni gahetvā tiṃsa  yugāni tathāgatasseva adāsi. tato paṭṭhāya cassa satthu vissāsiko  jāto.</p>
              <p>[03] atha naṃ rājā ekadivasaṃ sītasamaye satthu santike dhammaṃ  suṇantaṃ disvā satasahassagghanakaṃ attano pārutarattakambalaṃ datvā āha  -- ``ito patthāya imaṃ pārupitvā dhammaṃ suṇāhī''ti. so ``kiṃ  me iminā kambalena imasmiṃ pūtikāye upanītenā''ti cintetvā  antogandhakuṭiyaṃ tathāgatassa mañcassa upari vitānaṃ katvā agamāsi.  athekadivasaṃ rājā pātova vihāraṃ gantvā antogandhakuṭiyaṃ satthu  santike nisīdi. tasmiñca samaye chabbaṇṇā buddharasmiyo kambale  paṭihaññanti, kambalo ativiya virocati. rājā olokento  sañjānitvā āha -- ``bhante, amhākaṃ esa kambalo, amhehi  ekasāṭakabrāhmaṇassa dinno''ti. tumhehi, mahārāja, brāhmaṇo pūjito,  brāhmaṇena mayaṃ pūjitāti. rājā ``brāhmaṇo yuttaṃ aññāsi, na  maya''nti pasīditvā yaṃ manussānaṃ upakārabhūtaṃ, taṃ sabbaṃ aṭṭhaṭṭhakaṃ  katvā sabbāṭṭhakaṃ nāma dānaṃ datvā purohitaṭṭhāne ṭhapesi. sopi  ``aṭṭhaṭṭhakaṃ nāma catusaṭṭhi hotī''ti catusaṭṭhi salākābhattāni  upanibandhāpetvā yāvajīvaṃ dānaṃ datvā sīlaṃ rakkhitvā tato cuto  sagge nibbatti.</p>
              <p>[03] puna ^a^V1.0134^ea^ ^a^P1.0168^ea^ tato cuto imasmiṃ kappe koṇāgamanassa  ca bhagavato kassapadasabalassa cāti dvinnaṃ buddhānaṃ antare bārāṇasiyaṃ  kuṭumbiyaghare nibbatto. so vuddhimanvāya gharāvāsaṃ vasanto  ekadivasaṃ araññe jaṅghavihāraṃ carati, tasmiṃ ca samaye paccekabuddho  nadītīre cīvarakammaṃ karonto anuvāte appahonte saṅgharitvā ṭhapetuṃ  āraddho. so disvā ``kasmā, bhante, saṅgharitvā ṭhapethā''ti āha.  anuvāto nappahotīti ^a^M1.0132^ea^. ``iminā, bhante, karothā''ti sāṭakaṃ  datvā ``nibbattanibbattaṭṭhāne me kenaci parihāni mā hotū''ti patthanaṃ  paṭṭhapesi.</p>
              <p>[03] atha gharepissa bhaginiyā saddhiṃ bhariyāya kalahaṃ karontiyā  paccekabuddho piṇḍāya pāvisi. athassa bhaginī paccekabuddhassa  piṇḍapātaṃ datvā tassa bhariyaṃ sandhāya, ``evarūpaṃ bālaṃ yojanasatena  parivajjeyya''nti patthanaṃ paṭṭhapesi. sā gehadvāre ṭhitā sutvā  ``imāya dinnaṃ bhattaṃ mā esa bhuñjatū''ti pattaṃ gahetvā piṇḍapātaṃ  chaḍḍetvā kalalassa pūretvā adāsi. itarā disvā ``bāle maṃ tāva  akkosa vā pahara vā, evarūpassa pana dve asaṅkhyeyyāni  pūritapāramissa pattato bhattaṃ chaḍḍetvā kalalaṃ dātuṃ na yutta''nti āha.  athassa bhariyāya paṭisaṅkhānaṃ uppajji. sā ``tiṭṭhatha,  bhante''ti kalalaṃ chaḍḍetvā pattaṃ dhovitvā gandhacuṇṇena ubbaṭṭetvā  catumadhurassa pūretvā upari āsittena padumagabbhavaṇṇena sappinā  vijjotamānaṃ paccekabuddhassa hatthe ṭhapetvā ``yathā ayaṃ piṇḍapāto  obhāsajāto, evaṃ ^a^P1.0169^ea^ obhāsajātaṃ me sarīraṃ  hotū''ti patthanaṃ paṭṭhapesi. paccekabuddho anumoditvā ākāsaṃ  pakkhandi. tepi dve jāyampatikā yāvatāyukaṃ kusalaṃ katvā sagge  nibbattitvā puna tato cavitvā upāsako kassapasammāsambuddhakāle  bārāṇasiyaṃ asītikoṭivibhavassa seṭṭhino putto hutvā nibbatti,  itarāpi tādisasseva seṭṭhino dhītā hutvā nibbatti.</p>
              <p>[03] tassa vuddhippattassa tameva seṭṭhidhītaraṃ ānayiṃsu. tassā pubbe  adinnavipākassa tassa kammassa ānubhāvena patikūlaṃ paviṭṭhamattāya  ummārabbhantare sakalasarīraṃ ugghāṭitavaccakuṭi viya duggandhaṃ jātaṃ.  seṭṭhikumāro ``kassāyaṃ gandho''ti pucchitvā ``seṭṭhikaññāyā''ti  sutvā ``nīharathā''ti ābhataniyāmeneva kulagharaṃ pesesi. sā  eteneva nīhārena sattasu ṭhānesu paṭinivattitā.</p>
              <p>[03] tena ca samayena kassapadasabalo parinibbāyi, tassa  ghanakoṭṭimāhi satasahassagghanikāhi ^a^V1.0135^ea^ rattasuvaṇṇaiṭṭhakāhi yojanubbedhaṃ  cetiyaṃ ārabhiṃsu. tasmiṃ cetiye kariyamāne sā seṭṭhidhītā cintesi  -- ``ahaṃ sattasu ṭhānesu paṭinivattitā, kiṃ me jīvitenā''ti  attano ^a^M1.0133^ea^ sarīrābharaṇabhaṇḍakaṃ bhañjāpetvā suvaṇṇaiṭṭhakaṃ kāresi ratanāyataṃ  vidatthivitthinnaṃ caturaṅgulubbedhaṃ. tato haritālamanosilāpiṇḍaṃ  gahetvā aṭṭha uppalahatthake ādāya cetiyakaraṇaṭṭhānaṃ gatā. tasmiñca  khaṇe ekā iṭṭhakāpanti parikkhipitvā āgacchamānā ghaṭaniṭṭhakāya ūnā  hoti. seṭṭhidhītā vaḍḍhakiṃ āha -- ``imaṃ iṭṭhakaṃ ettha ṭhapethā''ti.  amma, bhaddake kāle āgatāsi, sayameva ṭhapehīti. sā āruyha  telena haritālamanosilaṃ yojetvā ^a^P1.0170^ea^ tena bandhanena  iṭṭhakaṃ patiṭṭhapetvā upari aṭṭhahi uppalahatthakehi pūjaṃ katvā vanditvā  ``nibbattanibbattaṭṭhāne me kāyato candanagandho vāyatu, mukhato  uppalagandho''ti patthanaṃ katvā cetiyaṃ vanditvā padakkhiṇaṃ katvā  agamāsi.</p>
              <p>[03] atha tasmiṃyeva khaṇe yassa seṭṭhiputtassa paṭhamaṃ gehaṃ nītā, tassa  taṃ ārabbha sati udapādi. nagarepi nakkhattaṃ saṅghuṭṭhaṃ hoti. so  upaṭṭhāke āha -- ``tadā idha ānītā seṭṭhidhītā atthi, kahaṃ sā''ti?  kulagehe sāmīti. ānetha naṃ, nakkhattaṃ kīḷissāmāti. te  gantvā taṃ vanditvā ṭhitā ``kiṃ, tātā, āgatatthā''ti tāya puṭṭhā taṃ  pavattiṃ ācikkhiṃsu. tātā, mayā ābharaṇabhaṇḍena cetiyaṃ pūjitaṃ,  ābharaṇaṃ me natthīti. te gantvā seṭṭhiputtassa ārocesuṃ. ānetha  naṃ, piḷandhanaṃ labhissāmāti. te ānayiṃsu. tassā saha  gharappavesanena sakalagehaṃ candanagandhañceva nīluppalagandhañca vāyi.</p>
              <p>[03] seṭṭhiputto taṃ pucchi ``paṭhamaṃ tava sarīrato duggandho vāyi,  idāni pana te sarīrato candanagandho, mukhato uppalagandho vāyati,  kiṃ eta''nti? sā ādito paṭṭhāya attanā katakammaṃ ārocesi.  seṭṭhiputto ``niyyānikaṃ vata buddhasāsana''nti pasīditvā yojanikaṃ  suvaṇṇacetiyaṃ kambalakañcukena parikkhipitvā tattha tattha  rathacakkappamāṇehi suvaṇṇapadumehi alaṅkari. tesaṃ dvādasahatthā  olambakā honti. so tattha yāvatāyukaṃ ṭhatvā sagge nibbattitvā  tato cuto bārāṇasito yojanamatte ṭhāne aññatarasmiṃ amaccakule  nibbatti. seṭṭhikaññāpi devalokato cavitvā rājakule jeṭṭhadhītā  hutvā nibbatti.</p>
              <p>[03] tesu ^a^M1.0134^ea^ vayapattesu kumārassa vasanagāme nakkhattaṃ saṅghuṭṭhaṃ. so  mātaraṃ ^a^P1.0171^ea^ āha -- ``sāṭakaṃ me ^a^V1.0136^ea^, amma, dehi,  nakkhattaṃ kīḷissāmī''ti. sā dhotavatthaṃ nīharitvā adāsi.  amma, thūlaṃ idaṃ, aññaṃ dehīti. aññaṃ nīharitvā adāsi, tampi  paṭikkhipi. aññaṃ nīharitvā adāsi, tampi paṭikkhipi. atha  naṃ mātā āha -- ``tāta, yādise gehe mayaṃ jātā, natthi no ito  sukhumatarassa paṭilābhāya puñña''nti. tena hi labhanaṭṭhānaṃ gacchāmi,  ammāti. putta ahaṃ ajjeva tuyhaṃ bārāṇasinagare rajjapaṭilābhaṃ  icchāmīti. so mātaraṃ vanditvā āha -- ``gacchāmi, ammā''ti.  gaccha, tātāti. evaṃ kirassā cittaṃ ahosi -- ``kahaṃ  gamissati, idha vā ettha vā gehe nisīdissatī''ti? so pana  puññaniyāmena nikkhamitvā bārāṇasiṃ gantvā uyyāne maṅgalasilāpaṭṭe  sasīsaṃ pārupitvā nipajji. so ca bārāṇasirañño kālakatassa  sattamo divaso hoti.</p>
              <p>[03] amaccā rañño sarīrakiccaṃ katvā rājaṅgaṇe nisīditvā  mantayiṃsu -- ``rañño ekā dhītāva atthi, putto natthi, arājakaṃ  rajjaṃ na vaṭṭati, ko rājā hotī''ti mantetvā ``tvaṃ hohi, tvaṃ  hohī''ti āhaṃsu. purohito āha -- ``bahuṃ oloketuṃ na vaṭṭati,  phussarathaṃ vissajjemā''ti. te kumudavaṇṇe cattāro sindhave yojetvā  pañcavidhaṃ rājakakudhabhaṇḍaṃ setacchattañca rathasmiṃyeva ṭhapetvā rathaṃ  vissajjetvā pacchato tūriyāni paggaṇhāpesuṃ. ratho pācīnadvārena  nikkhamitvā uyyānābhimukho ahosi. ``paricayena  uyyānābhimukho gacchati, nivattemā''ti keci āhaṃsu. purohito  ``mā nivattayitthā''ti āha. ratho kumāraṃ padakkhiṇaṃ katvā  ārohanasajjo hutvā aṭṭhāsi. purohito pārupanakaṇṇaṃ apanetvā  pādatalāni olokento ``tiṭṭhatu ayaṃ dīpo, dvisahassadīpaparivāresu  catūsu dīpesu eso rajjaṃ kāretuṃ yutto''ti vatvā ``punapi tūriyāni  paggaṇhatha ^a^P1.0172^ea^, punapi tūriyāni paggaṇhathā''ti  tikkhattuṃ tūriyāni paggaṇhāpesi.</p>
              <p>[03] atha kumāro mukhaṃ vivaritvā oloketvā ``kena kammena  āgatatthā''ti āha. deva tumhākaṃ rajjaṃ pāpuṇātīti. rājā  kahanti? devattaṃ gato sāmīti. kati divasā atikkantāti?  ajja sattamo ^a^M1.0135^ea^ divasoti. putto vā dhītā vā natthīti? dhītā  atthi deva, putto natthīti. karissāmi rajjanti. te tāvadeva  abhisekamaṇḍapaṃ kāretvā rājadhītaraṃ sabbālaṅkārehi alaṅkaritvā  uyyānaṃ ānetvā kumārassa abhisekaṃ akaṃsu.</p>
              <p>[03] athassa ^a^V1.0137^ea^ katābhisekassa sahassagghanakaṃ vatthaṃ upahariṃsu. so  ``kimidaṃ, tātā''ti āha. nivāsanavatthaṃ devāti. nanu, tātā,  thūlaṃ, aññaṃ sukhumataraṃ natthīti? manussānaṃ paribhogavatthesu ito  sukhumataraṃ natthi devāti. tumhākaṃ rājā evarūpaṃ nivāsesīti?  āma, devāti. na maññe puññavā tumhākaṃ rājā, suvaṇṇabhiṅgāraṃ  āharatha, labhissāma vatthanti. te suvaṇṇabhiṅgāraṃ āhariṃsu. so  uṭṭhāya hatthe dhovitvā mukhaṃ vikkhāletvā hatthena udakaṃ ādāya  puratthimāya disāya abbhukkiri, tāvadeva ghanapathaviṃ bhinditvā aṭṭha  kapparukkhā uṭṭhahiṃsu. puna udakaṃ gahetvā dakkhiṇaṃ pacchimaṃ uttaranti  evaṃ catassopi disā abbhukkiri, sabbadisāsu aṭṭhaṭṭha katvā dvattiṃsa  kapparukkhā uṭṭhahiṃsu. so ekaṃ dibbadussaṃ nivāsetvā ekaṃ pārupitvā  ``nandarañño vijite suttakantikā itthiyo mā suttaṃ kantiṃsūti evaṃ  bheriṃ carāpethā''ti vatvā chattaṃ ussāpetvā alaṅkatapaṭiyatto  hatthikkhandhavaragato nagaraṃ pavisitvā pāsādaṃ āruyha mahāsampattiṃ  anubhavi.</p>
              <p>[03] evaṃ kāle gacchante ekadivasaṃ devī rañño mahāsampattiṃ disvā  ``aho tapassī''ti kāruññākāraṃ dassesi. ``kimidaṃ devī''ti  ^a^P1.0173^ea^ ca puṭṭhā ``atimahatī te deva sampatti, atīte  buddhānaṃ saddahitvā kalyāṇaṃ akattha, idāni anāgatassa paccayaṃ kusalaṃ  na karothā''ti āha. kassa dassāmi, sīlavanto natthīti.  ``asuñño, deva, jambudīpo arahantehi, tumhe dānameva sajjetha, ahaṃ  arahante lacchāmī''ti āha. rājā punadivase pācīnadvāre dānaṃ  sajjāpesi. devī pātova uposathaṅgāni adhiṭṭhāya uparipāsāde  puratthābhimukhā urena nipajjitvā ``sace etissā disāya arahanto  atthi, sve āgantvā amhākaṃ bhikkhaṃ gaṇhantū''ti āha. tassaṃ  disāyaṃ arahanto nāhesuṃ, taṃ sakkāraṃ kapaṇayācakānaṃ adaṃsu.</p>
              <p>[03] punadivase ^a^M1.0136^ea^ dakkhiṇadvāre dānaṃ sajjetvā tatheva akāsi, punadivase  pacchimadvāre. uttaradvāre sajjanadivase pana deviyā tatheva nimantite  himavante vasantānaṃ padumavatiyā puttānaṃ pañcasatānaṃ paccekabuddhānaṃ  jeṭṭhako mahāpadumapaccekabuddho bhātike āmantesi -- ``mārisā,  nandarājā tumhe nimanteti, adhivāsetha tassā''ti. te adhivāsetvā  punadivase anotattadahe mukhaṃ dhovitvā ākāsena āgantvā uttaradvāre  otariṃsu. manussā gantvā ``pañcasatā, deva, paccekabuddhā  āgatā''ti rañño ārocesuṃ. rājā saddhiṃ deviyā gantvā vanditvā  ^a^V1.0138^ea^ pattaṃ gahetvā paccekabuddhe pāsādaṃ āropetvā tatra tesaṃ dānaṃ datvā  bhattakiccāvasāne rājā saṅghattherassa, devī saṅghanavakassa pādamūle  nipajjitvā, ``ayyā, paccayehi na kilamissanti, mayaṃ puññena na  hāyissāma, amhākaṃ yāvajīvaṃ idha nivāsāya paṭiññaṃ dethā''ti.  paṭiññaṃ kāretvā uyyāne pañca paṇṇasālāsatāni pañca  caṅkamanasatānīti sabbākārena nivāsaṭṭhānaṃ sampādetvā tattha vasāpesuṃ.</p>
              <p>[03] evaṃ ^a^P1.0174^ea^ kāle gacchante rañño paccanto kupito.  so ``ahaṃ paccantaṃ vūpasametuṃ gacchāmi, tvaṃ paccekabuddhesu mā  pamajjī''ti deviṃ ovaditvā gato. tasmiṃ anāgateyeva paccekabuddhānaṃ  āyusaṅkhārā khīṇā. mahāpadumapaccekabuddho tiyāmarattiṃ jhānakīḷaṃ  kīḷitvā aruṇuggamane ālambanaphalakaṃ ālambitvā ṭhitakova  anupādisesāya nibbānadhātuyā parinibbāyi. etenupāyena sesāpīti  sabbeva parinibbutā. punadivase devī paccekabuddhānaṃ nisīdanaṭṭhānaṃ  haritupalittaṃ kāretvā pupphāni vikiritvā dhūmaṃ datvā tesaṃ āgamanaṃ  olokentī nisinnā; āgamanaṃ apassantī purisaṃ pesesi ``gaccha,  tāta, jānāhi, kiṃ ayyānaṃ kiñci aphāsuka''nti. so gantvā  mahāpadumassa paṇṇasālādvāraṃ vivaritvā tattha apassanto caṅkamanaṃ  gantvā ālambanaphalakaṃ nissāya ṭhitaṃ disvā vanditvā ``kālo,  bhante''ti āha. parinibbutasarīraṃ kiṃ kathessati? so  ``niddāyati maññe''ti gantvā piṭṭhipāde hatthena parāmasitvā pādānaṃ  sītalatāya ceva thaddhatāya ca parinibbutabhāvaṃ ñatvā dutiyassa santikaṃ  agamāsi, evaṃ tatiyassāti sabbesaṃ parinibbutabhāvaṃ ñatvā rājakulaṃ  gato. ``kahaṃ, tāta, paccekabuddhā''ti puṭṭho ``parinibbutā devī''ti  āha ^a^M1.0137^ea^. devī kandantī rodantī nikkhamitvā nāgarehi saddhiṃ tattha  gantvā sādhukīḷitaṃ kāretvā paccekabuddhānaṃ sarīrakiccaṃ katvā dhātuyo  gahetvā cetiyaṃ patiṭṭhāpesi.</p>
              <p>[03] rājā paccantaṃ vūpasametvā āgato paccuggamanaṃ āgataṃ deviṃ pucchi  -- ``kiṃ, bhadde, paccekabuddhesu nappamajji, nirogā ayyā''ti?  parinibbutā devāti. rājā cintesi -- ``evarūpānampi paṇḍitānaṃ  maraṇaṃ uppajjati, amhākaṃ kuto mokkho''ti? so nagaraṃ agantvā  uyyānameva pavisitvā jeṭṭhaputtaṃ ^a^P1.0175^ea^ pakkosāpetvā tassa  rajjaṃ paṭiyādetvā sayaṃ samaṇakapabbajjaṃ pabbaji. devīpi ``imasmiṃ  pabbajite ahaṃ kiṃ karissāmī''ti tattheva uyyāne pabbajitā. dvepi  jhānaṃ bhāvetvā tato cutā brahmaloke nibbattiṃsu.</p>
              <p>[03] tesu ^a^V1.0139^ea^ tattheva vasantesu amhākaṃ satthā loke uppajjitvā  pavattitavaradhammacakko anupubbena rājagahaṃ pāvisi. satthari tattha  vasante ayaṃ pippalimāṇavo magadharaṭṭhe mahātitthabrāhmaṇagāme  kapilabrāhmaṇassa aggamahesiyā kucchimhi nibbatto, ayaṃ bhaddā  kāpilānī maddaraṭṭhe sāgalanagare kosiyagottabrāhmaṇassa aggamahesiyā  kucchimhi nibbattā. tesaṃ anukkamena vaḍḍhamānānaṃ pippalimāṇavassa  vīsatime vasse bhaddāya soḷasame vasse sampatte mātāpitaro puttaṃ  oloketvā, ``tāta, tvaṃ vayapatto, kulavaṃso nāma patiṭṭhāpetabbo''ti  ativiya nippīḷayiṃsu. māṇavo āha -- ``mayhaṃ sotapathe evarūpaṃ  kathaṃ mā kathetha, ahaṃ yāva tumhe dharatha, tāva paṭijaggissāmi,  tumhākaṃ accayena nikkhamitvā pabbajissāmī''ti. te katipāhaṃ  atikkamitvā puna kathayiṃsu, sopi tatheva paṭikkhipi. punapi  kathayiṃsu, punapi paṭikkhipi. tato paṭṭhāya mātā nirantaraṃ  kathesiyeva.</p>
              <p>[03] māṇavo ``mama mātaraṃ saññāpessāmī''ti rattasuvaṇṇassa  nikkhasahassaṃ datvā suvaṇṇakārehi ekaṃ itthirūpaṃ kārāpetvā tassa  majjanaghaṭṭanādikammapariyosāne taṃ rattavatthaṃ nivāsāpetvā  vaṇṇasampannehi pupphehi ceva nānāalaṅkārehi ca alaṅkārāpetvā mātaraṃ  pakkosāpetvā āha -- ``amma, evarūpaṃ ārammaṇaṃ labhanto gehe  vasissāmi, alabhanto na ^a^M1.0138^ea^ vasissāmī''ti ^a^P1.0176^ea^.  paṇḍitā brāhmaṇī cintesi -- ``mayhaṃ putto puññavā dinnadāno  katābhinīhāro, puññaṃ karonto na ekakova akāsi, addhā etena saha  katapuññā suvaṇṇarūpakapaṭibhāgāva bhavissatī''ti aṭṭha brāhmaṇe  pakkosāpetvā sabbakāmehi santappetvā suvaṇṇarūpakaṃ rathaṃ āropetvā  ``gacchatha, tātā, yattha amhākaṃ jātigottabhogehi samānakule evarūpaṃ  dārikaṃ passatha, imameva suvaṇṇarūpakaṃ paṇṇākāraṃ katvā dethā''ti  uyyojesi.</p>
              <p>[03] te ``amhākaṃ nāma etaṃ kamma''nti nikkhamitvā ``kattha  gamissāmā''ti cintetvā ``maddaraṭṭhaṃ nāma itthākaro, maddaraṭṭhaṃ  gamissāmā''ti maddaraṭṭhe sāgalanagaraṃ agamaṃsu. tattha taṃ suvaṇṇarūpakaṃ  nhānatitthe ṭhapetvā ekamante nisīdiṃsu. atha bhaddāya dhātī bhaddaṃ  nhāpetvā alaṅkaritvā sirigabbhe nisīdāpetvā nhāyituṃ āgacchantī taṃ  rūpakaṃ disvā ``ayyadhītā me idhāgatā''ti saññāya santajjetvā  ``dubbinīte kiṃ tvaṃ idhāgatā''ti talasattikaṃ uggiritvā ``gaccha  sīgha''nti gaṇḍapasse pahari. hattho pāsāṇe paṭihato viya kampittha.  sā paṭikkamitvā ``evaṃ thaddhaṃ nāma mahāgīvaṃ disvā `ayyadhītā  me'ti saññaṃ uppādesiṃ, ayyadhītāya ^a^V1.0140^ea^ hi me nivāsanapaṭiggāhikāyapi  ayuttā''ti āha. atha naṃ te manussā parivāretvā ``evarūpā te  sāmidhītā''ti pucchiṃsu. kiṃ esā, imāya sataguṇena sahassaguṇena  mayhaṃ ayyādhītā abhirūpatarā, dvādasahatthe gabbhe nisinnāya  padīpakiccaṃ natthi, sarīrobhāseneva tamaṃ vidhamatīti. ``tena  ^a^P1.0177^ea^ hi āgacchā''ti khujjaṃ gahetvā suvaṇṇarūpakaṃ rathaṃ  āropetvā kosiyagottassa brāhmaṇassa gharadvāre ṭhatvā āgamanaṃ  nivedayiṃsu.</p>
              <p>[03] brāhmaṇo paṭisanthāraṃ katvā ``kuto āgatatthā''ti pucchi.  magadharaṭṭhe mahātitthagāme kapilabrāhmaṇassa gharatoti. kiṃ kāraṇā  āgatāti? iminā nāma kāraṇenāti. ``kalyāṇaṃ, tātā,  samajātigottavibhavo amhākaṃ brāhmaṇo, dassāmi dārika''nti  paṇṇākāraṃ gaṇhi. te kapilabrāhmaṇassa sāsanaṃ pahiṇiṃsu ``laddhā  dārikā, kattabbaṃ karothā''ti. taṃ sāsanaṃ sutvā pippalimāṇavassa  ārocayiṃsu ``laddhā kira dārikā''ti. māṇavo ``ahaṃ `na  labhissantī'ti cintesiṃ, `ime laddhāti vadanti', anatthiko hutvā  paṇṇaṃ pesessāmī''ti rahogato paṇṇaṃ ^a^M1.0139^ea^ likhi ``bhaddā attano  jātigottabhogānurūpaṃ gharāvāsaṃ labhatu, ahaṃ nikkhamitvā  pabbajissāmi, mā pacchā vippaṭisārinī ahosī''ti. bhaddāpi  ``asukassa kira maṃ dātukāmo''ti sutvā rahogatā paṇṇaṃ likhi  ``ayyaputto attano jātigottabhogānurūpaṃ gharāvāsaṃ labhatu, ahaṃ  nikkhamitvā pabbajissāmi, mā pacchā vippaṭisārī ahosī''ti.  dve paṇṇāni antarāmagge samāgacchiṃsu. idaṃ kassa paṇṇanti?  pippalimāṇavena bhaddāya pahitanti. idaṃ kassāti? bhaddāya  pippalimāṇavassa pahitanti ca vutte dvepi vācetvā ``passatha dārakānaṃ  kamma''nti phāletvā araññe chaḍḍetvā samānapaṇṇaṃ likhitvā ito ca  etto ca pesesuṃ. iti tesaṃ anicchamānānaṃyeva samāgamo ahosi.</p>
              <p>[03] taṃdivasameva māṇavo ekaṃ pupphadāmaṃ gahetvā ṭhapesi. bhaddāpi,  tāni sayanamajjhe ṭhapesi. bhuttasāyamāsā ubhopi ``sayanaṃ  abhiruhissāmā''ti samāgantvā māṇavo dakkhiṇapassena sayanaṃ  abhiruhi. bhaddā vāmapassena abhiruhitvā āha -- ``yassa passe  pupphāni ^a^P1.0178^ea^ milāyanti, tassa rāgacittaṃ uppannanti  vijānissāma, imaṃ pupphadāmaṃ na allīyitabba''nti. te pana  aññamaññaṃ sarīrasamphassabhayena tiyāmarattiṃ niddaṃ anokkamantāva  vītināmenti, divā pana hāsamattampi nāhosi. te lokāmisena  asaṃsaṭṭhā yāva mātāpitaro dharanti, tāva kuṭumbaṃ avicāretvā tesu  kālaṅkatesu vicārayiṃsu. mahatī māṇavassa ^a^V1.0141^ea^ sampatti  sattāsītikoṭidhanaṃ, ekadivasaṃ sarīraṃ ubbaṭṭetvā chaḍḍetabbaṃ  suvaṇṇacuṇṇameva magadhanāḷiyā dvādasanāḷimattaṃ laddhuṃ vaṭṭati.  yantabaddhāni saṭṭhi mahātaḷākāni, kammanto dvādasayojaniko,  anurādhapurappamāṇā cuddasa gāmā, cuddasa hatthānīkā, cuddasa  assānīkā, cuddasa rathānīkā.</p>
              <p>[03] so ekadivasaṃ alaṅkatāssaṃ āruyha mahājanaparivuto kammantaṃ  gantvā khettakoṭiyaṃ ṭhito naṅgalehi bhinnaṭṭhānato kākādayo sakuṇe  gaṇḍuppādādipāṇake uddharitvā khādante disvā, ``tātā, ime kiṃ  khādantī''ti pucchi. gaṇḍuppāde, ayyāti. etehi kataṃ pāpaṃ kassa  hotīti? tumhākaṃ, ayyāti. so cintesi -- ``sace etehi kataṃ  pāpaṃ ^a^M1.0140^ea^ mayhaṃ hoti, kiṃ me karissati sattāsītikoṭidhanaṃ, kiṃ  dvādasayojaniko kammanto, kiṃ saṭṭhiyantabaddhāni taḷākāni, kiṃ  cuddasa gāmā? sabbametaṃ bhaddāya kāpilāniyā niyyātetvā nikkhamma  pabbajissāmī''ti.</p>
              <p>[03] bhaddāpi kāpilānī tasmiṃ khaṇe antaravatthumhi tayo tilakumbhe  pattharāpetvā dhātīhi parivutā nisinnā kāke tilapāṇake khādante  disvā, ``ammā, kiṃ ime khādantī''ti pucchi. pāṇake, ayyeti.  akusalaṃ kassa hotīti? tumhākaṃ, ayyeti. sā cintesi --  ``mayhaṃ catuhatthavatthaṃ nāḷikodanamattañca laddhuṃ vaṭṭati, yadi panetaṃ  ettakena janena kataṃ akusalaṃ mayhaṃ hoti, addhā bhavasahassenapi  ^a^P1.0179^ea^ vaṭṭato sīsaṃ ukkhipituṃ na sakkā, ayyaputte  āgatamatteyeva sabbaṃ tassa niyyātetvā nikkhamma pabbajissāmī''ti.</p>
              <p>[03] māṇavo āgantvā nhāyitvā pāsādaṃ āruyha mahārahe pallaṅke  nisīdi. athassa cakkavattino anucchavikaṃ bhojanaṃ sajjayiṃsu.  dvepi bhuñjitvā parijane nikkhante rahogatā phāsukaṭṭhāne nisīdiṃsu.  tato māṇavo bhaddaṃ āha -- ``bhadde imaṃ gharaṃ āgacchantī kittakaṃ dhanaṃ  āharī''ti? pañcapaṇṇāsa sakaṭasahassāni, ayyāti. etaṃ sabbaṃ,  yā ca imasmiṃ ghare sattāsīti koṭiyo yantabaddhā saṭṭhitaḷākādibhedā  sampatti atthi, sabbaṃ tuyhaṃyeva niyyātemīti. tumhe pana kahaṃ  gacchatha, ayyāti? ahaṃ pabbajissāmīti. ayya, ahampi  tumhākaṃyeva āgamanaṃ olokayamānā nisinnā, ahampi  pabbajissāmīti. tesaṃ ādittapaṇṇakuṭi viya tayo bhavā upaṭṭhahiṃsu.  te antarāpaṇato kasāvarasapītāni vatthāni mattikāpatte ^a^V1.0142^ea^ ca  āharāpetvā aññamaññaṃ kese ohārāpetvā ``ye loke arahanto, te  uddissa amhākaṃ pabbajjā''ti vatvā thavikāya patte osāretvā aṃse  laggetvā pāsādato otariṃsu. gehe dāsesu vā kammakāresu vā na  koci sañjāni.</p>
              <p>[03] atha ne brāhmaṇagāmato nikkhamma dāsagāmadvārena gacchante  ākappakuttavasena dāsagāmavāsino sañjāniṃsu. te rodantā pādesu  nipatitvā ``kiṃ amhe anāthe karotha, ayyā''ti āhaṃsu. ``mayaṃ  bhaṇe ādittapaṇṇasālā viya tayo bhavāti pabbajimhā, sace tumhesu  ^a^M1.0141^ea^ ekekaṃ bhujissaṃ karoma, vassasatampi ^a^P1.0180^ea^ nappahoti.  tumheva tumhākaṃ sīsaṃ dhovitvā bhujissā hutvā jīvathā''ti vatvā tesaṃ  rodantānaṃyeva pakkamiṃsu. thero purato gacchanto nivattitvā  olokento cintesi -- ``ayaṃ bhaddā kāpilānī  sakalajambudīpagghanikā itthī mayhaṃ pacchato āgacchati. ṭhānaṃ kho  panetaṃ vijjati, yaṃ kocideva evaṃ cinteyya `ime pabbajitvāpi vinā  bhavituṃ na sakkonti, ananucchavikaṃ karontī'ti. koci vā pana  amhesu manaṃ padūsetvā apāyapūrako bhaveyya. imaṃ pahāya mayā gantuṃ  vaṭṭatī''ti cittaṃ uppādesi.</p>
              <p>[03] so purato gacchanto dvedhāpathaṃ disvā tassa matthake aṭṭhāsi.  bhaddāpi āgantvā vanditvā aṭṭhāsi. atha naṃ āha -- ``bhadde  tādisiṃ itthiṃ mama pacchato āgacchantiṃ disvā `ime pabbajitvāpi  vinā bhavituṃ na sakkontī'ti cintetvā amhesu paduṭṭhacitto mahājano  apāyapūrako bhaveyya. imasmiṃ dvedhāpathe tvaṃ ekaṃ gaṇha, ahaṃ ekena  gamissāmī''ti. ``āma, ayya, pabbajitānaṃ mātugāmo nāma malaṃ,  `pabbajitvāpi vinā na bhavantī'ti amhākaṃ dosaṃ dassanti, tumhe  ekaṃ maggaṃ gaṇhatha, ahaṃ ekaṃ gaṇhitvā vinā bhavissāmā''ti tikkhattuṃ  padakkhiṇaṃ katvā catūsu ṭhānesu pañcapatiṭṭhitena vanditvā  dasanakhasamodhānasamujjalaṃ añjaliṃ paggayha ``satasahassakappappamāṇe  addhāne kato mittasanthavo ajja bhijjatī''ti vatvā ``tumhe  dakkhiṇajātikā nāma, tumhākaṃ dakkhiṇamaggo vaṭṭati. mayaṃ  mātugāmā nāma vāmajātikā, amhākaṃ vāmamaggo vaṭṭatī''ti vanditvā  maggaṃ paṭipannā. tesaṃ dvedhābhūtakāle ayaṃ mahāpathavī ``ahaṃ  cakkavāḷagirisinerupabbate dhāretuṃ sakkontīpi tumhākaṃ guṇe dhāretuṃ na  ^a^P1.0181^ea^ sakkomī''ti vadantī viya viravamānā akampi,  ākāse asanisaddo viya pavatti, cakkavāḷapabbato unnadi.</p>
              <p>[03] sammāsambuddho ^a^V1.0143^ea^ veḷuvanamahāvihāre gandhakuṭiyaṃ nisinno  pathavīkampanasaddaṃ sutvā ``kassa nu kho pathavī kampatī''ti  āvajjento ``pippalimāṇavo ca bhaddā ca kāpilānī maṃ uddissa  appameyyaṃ sampattiṃ pahāya pabbajitā, tesaṃ viyogaṭṭhāne ubhinnampi  guṇabalena ayaṃ pathavīkampo jāto, mayāpi etesaṃ saṅgahaṃ kātuṃ  vaṭṭatī''ti gandhakuṭito nikkhamma sayameva ^a^M1.0142^ea^ pattacīvaramādāya  asītimahātheresu kañci anāmantetvā tigāvutaṃ maggaṃ paccuggamanaṃ katvā  rājagahassa ca nālandāya ca antare bahuputtakanigrodharukkhamūle pallaṅkaṃ  ābhujitvā nisīdi. nisīdanto pana aññatarapaṃsukūliko viya  anisīditvā buddhavesaṃ gahetvā asītihatthā ghanabuddharasmiyo  vissajjento nisīdi. iti tasmiṃ khaṇe  paṇṇacchattasakaṭacakkakūṭāgārādippamāṇā buddharasmiyo ito cito ca  vipphandantiyo vidhāvantiyo candasahassa-sūriyasahassa-uggamanakālo  viya kurumānā taṃ vanantaṃ ekobhāsaṃ akaṃsu.  dvattiṃsamahāpurisalakkhaṇasiriyā samujjalatārāgaṇaṃ viya gaganaṃ,  supupphitakamalakuvalayaṃ viya salilaṃ vanantaṃ virocittha.  nigrodharukkhassa khandho nāma seto hoti, pattāni nāma nīlāni,  pakkāni rattāni. tasmiṃ pana divase satasākho nigrodho  suvaṇṇavaṇṇova ahosi.</p>
              <p>[03] mahākassapatthero ``ayaṃ mayhaṃ satthā bhavissati, imāhaṃ uddissa  pabbajito''ti diṭṭhaṭṭhānato paṭṭhāya oṇatoṇato gantvā tīsu ṭhānesu  vanditvā ``satthā me, bhante bhagavā, sāvakohamasmi, satthā ^a^P1.0182^ea^  me, bhante bhagavā, sāvakohamasmī''ti āha. atha naṃ  bhagavā avoca -- ``kassapa, sace tvaṃ imaṃ nipaccakāraṃ mahāpathaviyā  kareyyāsi, sāpi dhāretuṃ na sakkuṇeyya. tathāgatassa evaṃ guṇamahantataṃ  jānatā tayā kato nipaccakāro mayhaṃ lomampi cāletuṃ na sakkoti.  nisīda, kassapa, dāyajjaṃ te dassāmī''ti. athassa bhagavā tīhi  ovādehi upasampadaṃ adāsi. datvā bahuputtakanigrodhamūlato  nikkhamitvā theraṃ pacchāsamaṇaṃ katvā maggaṃ paṭipajji. satthu sarīraṃ  dvattiṃsamahāpurisalakkhaṇavicittaṃ, mahākassapassa  sattamahāpurisalakkhaṇapaṭimaṇḍitaṃ. so kañcanamahānāvāya pacchābandho  viya satthu padānupadikaṃ anugañchi. satthā thokaṃ maggaṃ gantvā maggā  okkamma aññatarasmiṃ rukkhamūle nisajjākāraṃ dassesi, thero  ``nisīditukāmo satthā''ti ñatvā attano pārupanapilotikasaṅghāṭiṃ  catugguṇaṃ katvā paññāpesi.</p>
              <p>[03] satthā tasmiṃ nisīditvā hatthena cīvaraṃ parāmasitvā ``mudukā  kho tyāyaṃ, kassapa, pilotikasaṅghāṭī''ti ^a^V1.0144^ea^ āha. thero ``satthā  me ^a^M1.0143^ea^ saṅghāṭiyā mudukabhāvaṃ katheti, pārupitukāmo bhavissatī''ti ñatvā  ``pārupatu, bhante, bhagavā saṅghāṭi''nti āha. kiṃ tvaṃ  pārupissasi kassapāti? tumhākaṃ nivāsanaṃ labhanto pārupissāmi,  bhanteti. ``kiṃ pana tvaṃ, kassapa, imaṃ paribhogajiṇṇaṃ paṃsukūlaṃ  dhāretuṃ sakkhissasi? mayā hi imassa paṃsukūlassa gahitadivase  udakapariyantaṃ katvā mahāpathavī kampi, imaṃ buddhānaṃ paribhogajiṇṇaṃ  cīvaraṃ nāma na sakkā parittaguṇena dhāretuṃ, paṭibalenevidaṃ  paṭipattipūraṇasamatthena jātipaṃsukūlikena gahetuṃ vaṭṭatī''ti vatvā therena  saddhiṃ cīvaraṃ parivattesi.</p>
              <p>[03] evaṃ pana cīvaraparivattaṃ ^a^P1.0183^ea^ katvā therena  pārutacīvaraṃ bhagavā pārupi, satthu cīvaraṃ thero pārupi. tasmiṃ samaye  acetanāpi ayaṃ mahāpathavī ``dukkaraṃ, bhante, akattha, attanā  pārutacīvaraṃ sāvakassa dinnapubbaṃ nāma natthi, ahaṃ tumhākaṃ guṇaṃ  dhāretuṃ na sakkomī''ti vadantī viya udakapariyantaṃ katvā kampi.  theropi ``laddhaṃ dāni mayā buddhānaṃ paribhogacīvaraṃ, kiṃ me idāni  uttari kattabbaṃ atthī''ti unnatiṃ akatvā buddhānaṃ santikeyeva terasa  dhutaguṇe samādāya sattadivasamattaṃ puthujjano hutvā aṭṭhame aruṇe saha  paṭisambhidāhi arahattaṃ pāpuṇi. satthāpi ``kassapo, bhikkhave,  candūpamo kulāni upasaṅkamati, apakasseva kāyaṃ apakassa cittaṃ  niccanavako kulesu appagabbho''ti (saṃ0 ni0  2.146)  evamādīhi suttehi theraṃ thometvā aparabhāge etadeva kassapasaṃyuttaṃ  aṭṭhuppattiṃ katvā ``mama sāsane dhutavādānaṃ bhikkhūnaṃ mahākassapo  aggo''ti theraṃ ṭhānantare ṭhapesīti. </p>
            </h4>
            <h4>
              <h4n> anuruddhattheravatthu </h4n>
              <p>[03] 192^b^.^eb^ pañcame ^b^dibbacakkhukānaṃ yadidaṃ anuruddho^eb^ti  dibbacakkhukabhikkhūnaṃ anuruddhatthero aggoti vadati. tassa  ciṇṇavasitāya aggabhāvo veditabbo. thero kira bhojanapapañcamattaṃ  ṭhapetvā sesakālaṃ ālokaṃ vaḍḍhetvā dibbacakkhunā satte olokentova  viharati. iti ahorattaṃ ciṇṇavasitāya esa dibbacakkhukānaṃ aggo  nāma jāto. apica kappasatasahassaṃ patthitabhāvenapesa  dibbacakkhukānaṃ aggova jāto.</p>
              <p>[03] tatrassa ^a^M1.0144^ea^ pañhakamme ayamanupubbikathā -- ayampi ^a^P1.0184^ea^  hi kulaputto padumuttarasseva bhagavato kāle ^a^V1.0145^ea^ pacchābhattaṃ  dhammassavanatthaṃ vihāraṃ gacchantena mahājanena saddhiṃ agamāsi. ayaṃ  hi tadā aññataro apākaṭanāmo issarakuṭumbiko ahosi. so  dasabalaṃ vanditvā parisapariyante ṭhito dhammakathaṃ suṇāti. satthā  desanaṃ yathānusandhikaṃ ghaṭetvā ekaṃ dibbacakkhukaṃ bhikkhuṃ etadaggaṭṭhāne  ṭhapesi.</p>
              <p>[03] tato kuṭumbikassa etadahosi -- ``mahā vatāyaṃ bhikkhu, yaṃ  evaṃ satthā sayaṃ dibbacakkhukānaṃ aggaṭṭhāne ṭhapesi. aho vatāhampi  anāgate uppajjanakabuddhassa sāsane dibbacakkhukānaṃ aggo bhaveyya''nti  cittaṃ uppādetvā parisantarena gantvā svātanāya bhagavantaṃ  bhikkhusaṅghena saddhiṃ nimantetvā punadivase buddhappamukhassa  bhikkhusaṅghassa mahādānaṃ datvā ``mahantaṃ ṭhānantaraṃ mayā patthita''nti  teneva niyāmena ajjatanāya svātanāyāti nimantetvā satta divasāni  mahādānaṃ pavattetvā saparivārassa bhagavato uttamavatthāni datvā  ``bhagavā nāhaṃ imaṃ sakkāraṃ dibbasampattiyā na manussasampattiyā  atthāya karomi. yaṃ pana tumhe ito sattadivasamatthake bhikkhuṃ  dibbacakkhukānaṃ aggaṭṭhāne ṭhapayittha, ahampi anāgate ekassa buddhassa  sāsane so bhikkhu viya dibbacakkhukānaṃ aggo bhaveyya''nti patthanaṃ  katvā pādamūle nipajji. satthā anāgataṃ oloketvā tassa patthanāya  samijjhanabhāvaṃ ñatvā evamāha -- ``ambho purisa, anāgate  kappasatasahassapariyosāne gotamo nāma buddho uppajjissati, tassa  sāsane tvaṃ dibbacakkhukānaṃ aggo anuruddho nāma bhavissasī''ti.  evañca pana vatvā bhattānumodanaṃ katvā vihārameva agamāsi.</p>
              <p>[03] kuṭumbikopi yāva buddho dharati, tāva ^a^P1.0185^ea^  avijahitameva kalyāṇakammaṃ katvā parinibbute satthari niṭṭhite  sattayojanike suvaṇṇacetiye bhikkhusaṅghaṃ upasaṅkamitvā, ``bhante,  kiṃ dibbacakkhussa parikamma''nti pucchi. padīpadānaṃ nāma dātuṃ  vaṭṭati upāsakāti. sādhu, bhante, karissāmīti sahassadīpānaṃyeva  tāva dīparukkhānaṃ sahassaṃ kāresi, tadanantaraṃ tato parittatare,  tadanantaraṃ tato pariyattatareti anekasahasse dīparukkhe kāresi.  sesapadīpā pana aparimāṇā ahesuṃ.</p>
              <p>[03] evaṃ ^a^M1.0145^ea^ yāvajīvaṃ kalyāṇakammaṃ katvā devesu ca manussesu ca  saṃsaranto kappasatasahassaṃ atikkamitvā kassapasammāsambuddhassa kāle  bārāṇasiyaṃ kuṭumbiyagehe nibbattitvā parinibbute satthari  ^a^V1.0146^ea^ niṭṭhite  yojanike cetiye bahu kaṃsapātiyo kārāpetvā sappimaṇḍassa pūretvā  majjhe ekekaṃ guḷapiṇḍaṃ ṭhapetvā ujjāletvā mukhavaṭṭiyā mukhavaṭṭiṃ  phusāpento cetiyaṃ parikkhipāpetvā attano sabbamahantaṃ kaṃsapātiṃ  kāretvā sappimaṇḍassa pūretvā tassā mukhavaṭṭiyaṃ samantato vaṭṭisahassaṃ  jālāpetvā majjhaṭṭhāne thūpikaṃ pilotikāya veṭhetvā jālāpetvā  kaṃsapātiṃ sīsenādāya sabbarattiṃ yojanikaṃ cetiyaṃ anupariyāyi.  evaṃ tenāpi attabhāvena yāvajīvaṃ kalyāṇakammaṃ katvā devaloke  nibbatto.</p>
              <p>[03] puna anuppanne buddhe tasmiṃyeva nagare duggatakulassa gehe paṭisandhiṃ  gaṇhitvā sumanaseṭṭhiṃ nāma nissāya vasi, ^b^annabhāro^eb^tissa nāmaṃ  ahosi. so pana sumanaseṭṭhi devasikaṃ kapaṇaddhikavaṇibbakayācakānaṃ  gehadvāre mahādānaṃ deti. athekadivasaṃ upariṭṭho nāma paccekabuddho  gandhamādanapabbate nirodhasamāpattiṃ samāpanno. tato vuṭṭhāya ``ajja  kassa anuggahaṃ kātuṃ vaṭṭatī''ti vīmaṃsi. paccekabuddhā ca nāma  duggatānukampakā ^a^P1.0186^ea^ honti. so ``ajja mayā  annabhārassa anuggahaṃ kātuṃ vaṭṭatī''ti cintetvā ``idāni annabhāro  aṭavito attano gehaṃ āgamissatī''ti ñatvā pattacīvaramādāya  gandhamādanapabbatā vehāsaṃ abbhuggantvā gāmadvāre annabhārassa sammukhe  paccuṭṭhāsi.</p>
              <p>[03] annabhāro paccekabuddhaṃ tucchapattahatthaṃ disvā paccekabuddhaṃ abhivādetvā  ``api, bhante, bhikkhaṃ labhitthā''ti pucchi. labhissāma  mahāpuññāti. ``bhante, thokaṃ idheva hothā''ti vegena gantvā attano  gehe mātugāmaṃ pucchi -- ``bhadde, mayhaṃ ṭhapitaṃ bhāgabhattaṃ atthi,  natthī''ti? atthi sāmīti. so tatova gantvā paccekabuddhassa  hatthato pattamādāya āgantvā ``bhadde, mayaṃ purimabhave kalyāṇakammassa  akatattā bhattaṃ paccāsīsamānā viharāma ^a^M1.0146^ea^, amhākaṃ dātukāmatāya sati  deyyadhammo na hoti, deyyadhamme sati paṭiggāhakaṃ na labhāma, ajja me  upariṭṭhapaccekabuddho diṭṭho, bhāgabhattañca atthi, mayhaṃ bhāgabhattaṃ imasmiṃ  patte pakkhipāhī''ti.</p>
              <p>[03] byattā itthī ``yato mayhaṃ sāmiko bhāgabhattaṃ deti, mayāpi  imasmiṃ dāne bhāginiyā bhavitabba''nti attano bhāgabhattampi  upariṭṭhassa paccekabuddhassa patte patiṭṭhapetvā adāsi. annabhāro pattaṃ  āharitvā paccekabuddhassa hatthe ṭhapetvā, ``bhante, evarūpā dujjīvitā  muccāmā''ti āha. evaṃ hotu, mahāpuññāti. so attano  uttarasāṭakaṃ ekasmiṃ padese attharitvā ^a^V1.0147^ea^, ``bhante, idha nisīditvā  paribhuñjathā''ti āha. paccekabuddho tattha nisīditvā navavidhaṃ  pāṭikūlyaṃ paccavekkhanto paribhuñji. paribhuttakāle ^a^P1.0187^ea^  annabhāro pattadhovanaudakaṃ adāsi. paccekabuddho  niṭṭhitabhattakicco -- </p>
              <p>[21] ``icchitaṃ patthitaṃ tuyhaṃ, sabbameva samijjhatu. </p>
              <p>[22] sabbe pūrentu saṅkappā, cando pannaraso yathā''ti.. -- </p>
              <p>[25] anumodanaṃ katvā maggaṃ paṭipajji. sumanaseṭṭhissa chatte  adhivatthā devatā ``aho dānaṃ paramadānaṃ upariṭṭhe suppatiṭṭhita''nti  tikkhattuṃ vatvā sādhukāraṃ adāsi. sumanaseṭṭhi ``kiṃ tvaṃ maṃ ettakaṃ  kālaṃ dānaṃ dadamānaṃ na passasī''ti āha. nāhaṃ tava dāne sādhukāraṃ  demi, annabhārena upariṭṭhapaccekabuddhassa dinnapiṇḍapāte pasīditvā  sādhukāraṃ demīti.</p>
              <p>[03] sumanaseṭṭhi cintesi -- ``acchariyaṃ vatidaṃ, ahaṃ ettakaṃ kālaṃ  dānaṃ dento devataṃ sādhukāraṃ dāpetuṃ nāsakkhiṃ. ayaṃ annabhāro maṃ  nissāya vasanto anurūpassa paṭiggāhakapuggalassa laddhattā  ekapiṇḍapātadāneneva sādhukāraṃ dāpesi, etassa anucchavikaṃ datvā etaṃ  piṇḍapātaṃ mama santakaṃ kātuṃ vaṭṭatī''ti annabhāraṃ pakkosāpetvā ``ajja  tayā kassaci kiñci dānaṃ dinna''nti pucchi. āma, ayya,  upariṭṭhapaccekabuddhassa me attano bhāgabhattaṃ dinnanti. handa, bho,  kahāpaṇaṃ gaṇhitvā etaṃ piṇḍapātaṃ mayhaṃ dehīti. na demi ayyāti.  so yāva sahassaṃ vaḍḍhesi, annabhāro ``sahassenāpi ^a^M1.0147^ea^ na demī''ti  āha. hotu, bho, yadi piṇḍapātaṃ na desi, sahassaṃ gaṇhitvā pattiṃ  me dehīti. ``etampi dātuṃ yuttaṃ vā ayuttaṃ vā na jānāmi, ayyaṃ  pana upariṭṭhapaccekabuddhaṃ pucchitvā sace dātuṃ yuttaṃ bhavissati,  dassāmī''ti gantvā paccekabuddhaṃ sampāpuṇitvā, ``bhante, sumanaseṭṭhi  mayhaṃ sahassaṃ datvā tumhākaṃ dinnapiṇḍapāte pattiṃ yācati, dammi vā  na dammi vā''ti ^a^P1.0188^ea^. upamaṃ te paṇḍita karissāmi.  seyyathāpi kulasatike gāme ekasmiṃyeva ghare dīpaṃ jāleyya, sesā  attano attano telena vaṭṭiṃ temetvā jālāpetvā gaṇheyyuṃ, purimadīpassa  pabhā atthi, natthīti. atirekatarā, bhante, pabhā hotīti. evameva  paṇḍita uḷuṅkayāgu vā hotu kaṭacchubhikkhā vā, attano piṇḍapāte  paresaṃ pattiṃ dentassa satassa vā detu sahassassa vā, yattakānaṃ  ^a^V1.0148^ea^ deti,  tattakānaṃ puññaṃ vaḍḍhati. tvaṃ dento ekameva piṇḍapātaṃ adāsi,  sumanaseṭṭhissa pana pattiyā dinnāya dve piṇḍapātā honti eko tava,  eko ca tassāti.</p>
              <p>[03] so paccekabuddhaṃ abhivādetvā sumanaseṭṭhissa santikaṃ gantvā  ``piṇḍapāte pattiṃ gaṇha sāmī''ti āha. handa, kahāpaṇasahassaṃ  gaṇhāti. nāhaṃ piṇḍapātaṃ vikkiṇāmi, saddhāya pana tumhākaṃ pattiṃ  demīti. tāta, tvaṃ mayhaṃ saddhāya pattiṃ desi, ahaṃ pana tuyhaṃ guṇaṃ  pūjento sahassaṃ demi, gaṇha, tātāti. so ``evaṃ hotū''ti sahassaṃ  gaṇhi. tāta, tuyhaṃ sahassaṃ laddhakālato paṭṭhāya sahatthā  kammakaraṇakiccaṃ natthi, vīthiyaṃ gharaṃ māpetvā vasa. yena tuyhaṃ  attho, taṃ maṃ āharāpetvā gaṇhāhīti. nirodhasamāpattito  vuṭṭhitapaccekabuddhassa dinnapiṇḍapāto nāma taṃdivasameva vipākaṃ deti.  tasmā sumanaseṭṭhi aññaṃ divasaṃ annabhāraṃ gahetvā rājakulaṃ  agacchantopi taṃdivasaṃ gahetvāva gato.</p>
              <p>[03] annabhārassa puññaṃ āgamma rājā seṭṭhiṃ anoloketvā annabhārameva  olokesi ^a^P1.0189^ea^. kiṃ, deva, imaṃ purisaṃ ativiya  olokesīti? aññaṃ divasaṃ adiṭṭhapubbattā olokemīti.  oloketabbayuttako esa devāti. ko panassa oloketabbayuttako  guṇoti? ajja attano bhāgabhattaṃ sayaṃ abhuñjitvā upariṭṭhapaccekabuddhassa  dinnattā mama hatthato sahassaṃ labhi devāti. konāmo esoti?  annabhāro nāma ^a^M1.0148^ea^ devāti. ``tava hatthato laddhattā mamapi hatthato  laddhuṃ arahati, ahampissa pūjaṃ karissāmī''ti vatvā sahassaṃ adāsi.  etassa vasanagehaṃ jānātha bhaṇeti? sādhu devāti ekaṃ gehaṭṭhānaṃ  sodhentā kuddālena āhatāhataṭṭhāne nidhikumbhiyo gīvāya gīvaṃ āhacca  ṭhitā disvā rañño ārocayiṃsu. rājā ``tena hi gantvā  khanathā''ti āha. tesaṃ khanantānaṃ khanantānaṃ heṭṭhā gacchanti. puna  gantvā rañño ārocayiṃsu. rājā ``annabhārassa vacanena  khanathā''ti āha. te gantvā ``annabhārasseva vacana''nti khaniṃsu.  kuddālena āhatāhataṭṭhāne ahicchattakamakuḷāni viya kumbhiyo  uṭṭhahiṃsu. te dhanaṃ āharitvā rañño santike rāsiṃ akaṃsu. rājā  amacce sannipātetvā ``imasmiṃ nagare kassa aññassa ettakaṃ dhanaṃ  atthī''ti pucchi. natthi kassaci devāti. tena hi ayaṃ  annabhāro imasmiṃ nagare dhanaseṭṭhi nāma hotūti. taṃdivasameva  seṭṭhicchattaṃ labhi.</p>
              <p>[03] so tato paṭṭhāya yāvajīvaṃ kalyāṇakammaṃ katvā tato cuto  devaloke nibbatto. dīgharattaṃ ^a^V1.0149^ea^ devamanussesu saṃsaritvā amhākaṃ satthu  uppajjanakāle kapilavatthunagare amittodanasakkassa gehe paṭisandhiṃ  gaṇhi. nāmaggahaṇadivase panassa ^b^anuruddho^eb^ti nāmaṃ akaṃsu.  mahānāmasakkassa ^a^P1.0190^ea^ kaniṭṭhabhātā satthu cūḷapituputto  paramasukhumālo mahāpuñño ahosi. suvaṇṇapātiyaṃyevassa bhattaṃ  uppajji. athassa mātā ekadivasaṃ ``mama puttaṃ natthīti padaṃ  jānāpessāmī''ti ekaṃ suvaṇṇapātiṃ aññāya suvaṇṇapātiyā pidahitvā  tucchakaṃyeva pesesi. antarāmagge devatā dibbapūvehi pūresuṃ. evaṃ  mahāpuñño ahosi. tiṇṇaṃ utūnaṃ anucchavikesu tīsu pāsādesu  alaṅkatanāṭakitthīhi parivuto devo viya sampattiṃ anubhavi.</p>
              <p>[03] amhākampi bodhisatto tasmiṃ samaye tusitapurā cavitvā  suddhodanamahārājassa aggamahesiyā kucchismiṃ paṭisandhiṃ gahetvā  anukkamena vuddhippatto ekūnatiṃsa vassāni agāramajjhe vasitvā  mahābhinikkhamanaṃ nikkhamitvā anukkamena paṭividdhasabbaññutaññāṇo  bodhimaṇḍe sattasattāhaṃ vītināmetvā isipatane migadāye  dhammacakkappattanaṃ pavattetvā lokānuggahaṃ karonto rājagahaṃ āgamma  ``putto me rājagahaṃ āgato''ti sutvā ^a^M1.0149^ea^ ``gacchatha bhaṇe mama puttaṃ  ānethā''ti pitarā pahite sahassasahassaparivāre dasa amacce  ehibhikkhupabbajjāya pabbājetvā kāḷudāyittherena cārikāgamanaṃ  āyācito rājagahato vīsatisahassabhikkhuparivāro nikkhamitvā  kapilavatthupuraṃ gantvā ñātisamāgame anekehi iddhipāṭihāriyehi  sappāṭihāriyaṃ vicitradhammadesanaṃ katvā mahājanaṃ amatapānaṃ pāyetvā  dutiyadivase pattacīvaramādāya nagaradvāre ṭhatvā ``kiṃ nu kho  kulanagaraṃ āgatānaṃ sabbaññubuddhānaṃ āciṇṇa''nti āvajjamāno  ``sapadānaṃ piṇḍāya caraṇaṃ āciṇṇa''nti ñatvā sapadānaṃ piṇḍāya  caranto ``putto me piṇḍāya caratī''ti sutvā āgatassa rañño dhammaṃ  kathetvā tena sakanivesanaṃ pavesetvā katasakkārasammāno ^a^P1.0191^ea^  tattha kātabbaṃ ñātijanānuggahaṃ katvā rāhulakumāraṃ  pabbājetvā nacirasseva kapilavatthupurato mallaraṭṭhe cārikaṃ caramāno  anupiyāmbavanaṃ agamāsi.</p>
              <p>[03] tasmiṃ samaye suddhodanamahārājā sākiyajanaṃ sannipātetvā āha  -- ``sace mama putto agāraṃ ajjhāvasissa, rājā abhavissa  cakkavattī sattaratanasamannāgato. nattāpi me rāhulakumāro  khattiyagaṇena saddhiṃ taṃ parivāretvā acarissa, tumhepi etamatthaṃ  jānātha. idāni pana me putto buddho jāto, khattiyāvassa parivārā  hontu. tumhe ekekakulato ekekaṃ dārakaṃ dethā''ti. evaṃ vutte  ekappahāreneva sahassakhattiyakumārā pabbajiṃsu. tasmiṃ samaye  mahānāmo kuṭumbasāmiko ^a^V1.0150^ea^ hoti. so anuruddhasakkaṃ upasaṅkamitvā  etadavoca -- ``etarahi, tāta anuruddha, abhiññātā abhiññātā  sakyakumārā bhagavantaṃ pabbajitaṃ anupabbajanti, amhākaṃ kule natthi  koci agārasmā anagāriyaṃ pabbajito. tena hi tvaṃ vā pabbaja,  ahaṃ vā pabbajissāmī''ti. so tassa vacanaṃ sutvā gharāvāse ruciṃ  akatvā attasattamo agārasmā anagāriyaṃ pabbajito. tassa  pabbajjānukkamo saṅghabhedakakkhandhake (cūḷava0 330 ādayo) āgatova.</p>
              <p>[03] evaṃ anupiyāmbavanaṃ gantvā pabbajitesu pana tesu tasmiṃyeva  antovasse bhaddiyatthero arahattaṃ pāpuṇi. anuruddhatthero dibbacakkhuṃ  nibbattesi, devadatto aṭṭha samāpattiyo nibbattesi, ānandatthero  sotāpattiphale ^a^M1.0150^ea^ patiṭṭhāsi, bhagutthero ca kimilatthero ca pacchā arahattaṃ  pāpuṇiṃsu. tesaṃ pana sabbesampi therānaṃ attano attano āgataṭṭhāne  pubbapatthanābhinīhāro āgamissati. ayaṃ pana anuruddhatthero  dhammasenāpatissa santike kammaṭṭhānaṃ gahetvā cetiyaraṭṭhe  pācīnavaṃsamigadāyaṃ gantvā samaṇadhammaṃ ^a^P1.0192^ea^ karonto  satta mahāpurisavitakke vitakkesi, aṭṭhame kilamati. satthā  ``anuruddho aṭṭhame mahāpurisavitakke kilamatī''ti ñatvā ``tassa  saṅkappaṃ pūressāmī''ti tattha gantvā paññattavarabuddhāsane nisinno aṭṭhamaṃ  mahāpurisavitakkaṃ pūretvā catupaccayasantosabhāvanārāmapaṭimaṇḍitaṃ  mahāariyavaṃsapaṭipadaṃ (a0 ni0  8.30) kathetvā ākāse  uppatitvā bhesakalāvanameva gato.</p>
              <p>[03] thero tathāgate gatamatteyeva tevijjo mahākhīṇāsavo hutvā  ``satthā mayhaṃ manaṃ jānitvā āgantvā aṭṭhamaṃ mahāpurisavitakkaṃ pūretvā  adāsi. so ca me manoratho matthakaṃ patto''ti buddhānaṃ dhammadesanaṃ  attano ca paṭividdhadhammaṃ ārabbha imā gāthā abhāsi -- </p>
              <p>[21] ``mama saṅkappamaññāya, satthā loke anuttaro. </p>
              <p>[22] manomayena kāyena, iddhiyā upasaṅkami.. </p>
              <p>[21] ``yathā me ahu saṅkappo, tato uttari desayi. </p>
              <p>[22] nippapañcarato buddho, nippapañcamadesayi.. </p>
              <p>[21] ``tassāhaṃ ^a^V1.0151^ea^ dhammamaññāya, vihāsiṃ sāsane rato. </p>
              <p>[22] tisso vijjā anuppatto, kataṃ buddhassa sāsana''nti..  (theragā0 901-903).</p>
              <p>[03] atha naṃ aparabhāge satthā jetavanamahāvihāre viharanto ``mama  sāsane dibbacakkhukānaṃ anuruddho aggo''ti aggaṭṭhāne ṭhapesi. </p>
            </h4>
            <h4>
              <h4n> bhaddiyattheravatthu </h4n>
              <p>[03] 193^b^.^eb^ chaṭṭhe ^b^uccākulikāna^eb^nti ucce kule jātānaṃ.  ^b^bhaddiyo^eb^ti anuruddhattherena saddhiṃ nikkhamanto sakyarājā.  ^b^kāḷigodhāya putto^eb^ti kāḷavaṇṇā sā devī, godhāti panassā  nāmaṃ ^a^P1.0193^ea^. tasmā kāḷigodhāti vuccati  ^a^M1.0151^ea^, tassā  puttoti attho. kasmā panāyaṃ uccākulikānaṃ aggoti vutto, kiṃ  tato uccākulikatarā natthīti? āma natthi. tassa hi mātā  sākiyānīnaṃ antare vayena sabbajeṭṭhikā, soyeva ca sākiyakule  sampattaṃ rajjaṃ pahāya pabbajito. tasmā uccākulikānaṃ aggoti vutto.  apica pubbapatthanānubhāvena cesa anupaṭipāṭiyā pañca jātisatāni  rājakule nibbattitvā rajjaṃ kāresiyeva. imināpi kāraṇena  uccākulikānaṃ aggoti vutto.</p>
              <p>[03] pañhakamme panassa ayamanupubbikathā -- ayampi hi atīte  padumuttarabuddhakāle mahābhogakule nibbatto vuttanayeneva dhammassavanatthāya  gato. taṃdivasaṃ satthāraṃ ekaṃ bhikkhuṃ uccākulikānaṃ bhikkhūnaṃ  aggaṭṭhāne ṭhapentaṃ disvā ``mayāpi anāgate ekassa buddhassa sāsane  uccākulikānaṃ bhikkhūnaṃ aggena bhavituṃ vaṭṭatī''ti tathāgataṃ nimantetvā  satta divasāni buddhappamukhassa bhikkhusaṅghassa mahādānaṃ datvā,  ``bhante, ahaṃ imassa dānassa phalena nāññaṃ sampattiṃ ākaṅkhāmi,  anāgate pana ekassa buddhassa sāsane uccākulikānaṃ bhikkhūnaṃ aggo  bhaveyya''nti patthayitvā pādamūle nipajji.</p>
              <p>[03] satthā anāgataṃ olokento samijjhanabhāvaṃ disvā  ``samijjhissati te idaṃ kammaṃ, ito kappasatasahassāvasāne gotamo  nāma buddho uppajjissati, tvaṃ tassa sāsane uccākulikānaṃ ^a^V1.0152^ea^ bhikkhūnaṃ  aggo bhavissasī''ti byākaritvā bhattānumodanaṃ katvā vihāraṃ  agamāsi. sopi taṃ byākaraṇaṃ labhitvā uccākulikasaṃvattanikakammaṃ  pucchitvā dhammāsanāni kāretvā tesu paccattharaṇāni santharāpetvā  dhammabījaniyo dhammakathikavaṭṭaṃ uposathāgāre padīpateladānanti evaṃ  yāvajīvaṃ bahuvidhaṃ ^a^P1.0194^ea^ kalyāṇakammaṃ katvā tattha  kālakato devesu ca manussesu ca saṃsaranto kassapadasabalassa ca  amhākañca bhagavato antare bārāṇasiyaṃ kuṭumbiyaghare nibbatto.</p>
              <p>[03] tena ca samayena sambahulā paccekabuddhā gandhamādanapabbatā āgamma  bārāṇasiyaṃ gaṅgāya tīre phāsukaṭṭhāne nisīditvā piṇḍapātaṃ  paribhuñjanti. so kuṭumbiyo tesaṃ nibaddhameva tasmiṃ ṭhāne  bhattavissaggakaraṇaṃ ñatvā ^a^M1.0152^ea^ aṭṭha pāsāṇaphalakāni attharitvā yāvajīvaṃ  paccekabuddhe upaṭṭhahi. athekaṃ buddhantaraṃ devamanussesu saṃsaritvā imasmiṃ  buddhuppāde kapilavatthunagare khattiyakule nibbatti. nāmaggahaṇadivase  cassa ^b^bhaddiyakumāro^eb^ti nāmaṃ akaṃsu. so vayaṃ āgamma heṭṭhā  anuruddhasutte vuttanayeneva channaṃ khattiyānaṃ abbhantaro hutvā satthari  anupiyāmbavane viharante satthu santike pabbajitvā arahattaṃ pāpuṇi.  atha satthā aparabhāge jetavanamahāvihāre viharanto ``mama sāsane  uccākulikānaṃ kāḷigodhāya putto bhaddiyatthero aggo''ti aggaṭṭhāne  ṭhapesi. </p>
            </h4>
            <h4>
              <h4n> lakuṇḍakabhaddiyattheravatthu </h4n>
              <p>[03] 194^b^.^eb^ sattame ^b^mañjussarāna^eb^nti madhurassarānaṃ.  ^b^lakuṇḍakabhaddiyo^eb^ti ubbedhena rasso, nāmena bhaddiyo. tassāpi  pañhakamme ayamanupubbikathā -- ayampi hi padumuttarabuddhakāle  haṃsavatīnagare mahābhogakule nibbatto vuttanayeneva dhammassavanatthāya  vihāraṃ gato. tasmiṃ samaye satthāraṃ ekaṃ mañjussaraṃ bhikkhuṃ etadagge  ṭhapentaṃ disvā ``aho vatāhampi anāgate ayaṃ bhikkhu viya ekassa  buddhassa sāsane mañjussarānaṃ bhikkhūnaṃ aggo bhaveyya''nti cittaṃ  ^a^P1.0195^ea^ uppādetvā satthāraṃ nimantetvā satta divasāni  buddhappamukhassa bhikkhusaṅghassa mahādānaṃ datvā, ``bhante, ahaṃ imassa  dānassa phalena na aññaṃ sampattiṃ ākaṅkhāmi, anāgate pana ekassa  buddhassa sāsane mañjussarānaṃ bhikkhūnaṃ aggo bhaveyya''nti patthayitvā  satthupādamūle nipajji. satthā anāgataṃ olokento samijjhanabhāvaṃ  disvā ``samijjhissati te idaṃ kammaṃ, ito kappasatasahassāvasāne  ^a^V1.0153^ea^ gotamo nāma buddho uppajjissati, tvaṃ tassa sāsane mañjussarānaṃ  bhikkhūnaṃ aggo bhavissasī''ti byākaritvā vihāraṃ agamāsi.</p>
              <p>[03] sopi taṃ byākaraṇaṃ labhitvā yāvajīvaṃ kalyāṇakammaṃ katvā tato  kālakato devesu ca manussesu ca saṃsaranto vipassīsammāsambuddhakāle  ^b^cittapattakokilo^eb^ nāma hutvā kheme migadāye vasanto ekadivasaṃ  himavantaṃ gantvā madhuraṃ ambaphalaṃ tuṇḍena gahetvā āgacchanto  bhikkhusaṅghaparivutaṃ satthāraṃ disvā cintesi -- ``ahaṃ aññesu  divasesu rittako tathāgataṃ passāmi, ajja pana me imaṃ ambapakkaṃ  puttakānaṃ ^a^M1.0153^ea^ atthāya āgataṃ. tesaṃ aññampi āharitvā dassāmi, imaṃ  pana dasabalassa dātuṃ vaṭṭatī''ti otaritvā ākāse carati. satthā  tassa cittaṃ ñatvā asokattheraṃ nāma upaṭṭhākaṃ olokesi. so pattaṃ  nīharitvā satthu hatthe ṭhapesi. so kokilo dasabalassa patte  ambapakkaṃ patiṭṭhāpesi. satthā tattheva nisīditvā taṃ paribhuñji.  kokilo pasannacitto punappunaṃ dasabalassa guṇe āvajjetvā dasabalaṃ  vanditvā attano kulāvakaṃ gantvā sattāhaṃ pītisukhena vītināmesi.  ettakaṃ tasmiṃ attabhāve kalyāṇakammaṃ, imināssa kammena saro madhuro  ahosi.</p>
              <p>[03] kassapasammāsambuddhakāle pana cetiye āraddhe ``kiṃpamāṇaṃ karoma?  sattayojanappamāṇaṃ. atimahantaṃ etaṃ, chayojanaṃ ^a^P1.0196^ea^  karoma. idampi atimahantaṃ, pañcayojanaṃ karoma, catuyojanaṃ,  tiyojanaṃ, dviyojana''nti vutte ayaṃ tadā jeṭṭhavaḍḍhakī hutvā ``etha,  bho, anāgate sukhapaṭijaggiyaṃ kātuṃ vaṭṭatī''ti vatvā rajjuṃ ādāya  parikkhipanto gāvutamattake ṭhatvā ``ekekaṃ mukhaṃ gāvutaṃ gāvutaṃ hotu,  cetiyaṃ yojanāvaṭṭaṃ yojanubbedhaṃ bhavissatī''ti āha. te tassa vacane  aṭṭhaṃsu. iti appamāṇassa buddhassa pamāṇaṃ akāsīti. tena kammena  nibbattanibbattaṭṭhāne aññehi hīnatarappamāṇo ahosi. so amhākaṃ  satthu kāle sāvatthiyaṃ mahābhogakule nibbatti. ``bhaddiyo''tissa  nāmaṃ akaṃsu. so vayappatto satthari jetavanamahāvihāre paṭivasante  vihāraṃ gantvā dhammadesanaṃ sutvā paṭiladdhasaddho pabbajitvā satthu  santike kammaṭṭhānaṃ gahetvā vipassanāya kammaṃ karonto arahattaṃ pāpuṇi.  atha naṃ satthā aparabhāge ariyavaragaṇamajjhe nisinno mañjussarānaṃ  bhikkhūnaṃ aggaṭṭhāne ṭhapesi. </p>
            </h4>
            <h4>
              <h4n> piṇḍolabhāradvājattheravatthu </h4n>
              <p>[03] 195^b^.^eb^ aṭṭhame ^a^V1.0154^ea^ ^b^sīhanādikāna^eb^nti sīhanādaṃ  nadantānaṃ. ^b^piṇḍolabhāradvājo^eb^ti so kira arahattaṃ pattadivase  avāpuraṇaṃ ādāya vihārena vihāraṃ pariveṇena pariveṇaṃ gantvā ``yassa  magge vā phale vā kaṅkhā atthi, so maṃ pucchatū''ti sīhanādaṃ  nadanto vicari. buddhānampi purato ṭhatvā ``imasmiṃ ^a^M1.0154^ea^, bhante, sāsane  katabbakiccaṃ mayhaṃ matthakaṃ patta''nti sīhanādaṃ nadi. tasmā  sīhanādikānaṃ aggo nāma jāto.</p>
              <p>[03] pañhakamme panassa ayamanupubbikathā -- ayaṃ ^a^P1.0197^ea^  kira padumuttarabuddhakāle pabbatapāde sīhayoniyaṃ nibbatto. satthā  paccūsasamaye lokaṃ volokento tassa hetusampattiṃ disvā haṃsavatiyaṃ  piṇḍāya caritvā pacchābhattaṃ sīhe gocarāya pakkante tassa vasanaguhaṃ  pavisitvā ākāse pallaṅkaṃ ābhujitvā nirodhaṃ samāpajjitvā nisīdi.  sīho gocaraṃ labhitvā nivatto guhādvāre ṭhito antoguhāyaṃ dasabalaṃ  nisinnaṃ disvā ``mama vasanaṭṭhānaṃ āgantvā añño satto nisīdituṃ  samattho nāma natthi, mahanto vatāyaṃ puriso, yo antoguhāyaṃ pallaṅkaṃ  ābhujitvā nisinno. sarīrappabhāpissa samantā pharitvā gatā, mayā  evarūpaṃ acchariyaṃ nadiṭṭhapubbaṃ. ayaṃ puriso imasmiṃ loke  pūjaneyyānaṃ aggo bhavissati, mayāpissa yathāsatti yathābalaṃ sakkāraṃ  kātuṃ vaṭṭatī''ti jalajathalajāni nānākusumāni āharitvā bhūmito  yāva nisinnapallaṅkaṭṭhānā pupphāsanaṃ santharitvā sabbarattiṃ sammukhaṭṭhāne  tathāgataṃ namassamāno aṭṭhāsi. punadivase purāṇapupphāni apanetvā  navapupphehi āsanaṃ santhari.</p>
              <p>[03] eteneva niyāmena satta divasāni pupphāsanaṃ paññāpetvā  balavapītisomanassaṃ nibbattetvā guhādvāre ārakkhaṃ gaṇhi. sattame  divase satthā nirodhato vuṭṭhāya guhādvāre aṭṭhāsi. sīhopi migarājā  tathāgataṃ tikkhattuṃ padakkhiṇaṃ katvā catūsu ṭhānesu vanditvā  paṭikkamitvā aṭṭhāsi. satthā ``vaṭṭissati ettako upanissayo  etassā''ti vehāsaṃ abbhuggantvā vihārameva gato.</p>
              <p>[03] sopi sīho buddhaviyogena dukkhito kālaṃ katvā haṃsavatīnagare  mahāsālakule paṭisandhiṃ gaṇhitvā vayappatto ekadivasaṃ nagaravāsīhi  saddhiṃ vihāraṃ gantvā dhammadesanaṃ suṇanto satthāraṃ ^a^P1.0198^ea^  ekaṃ ^a^V1.0155^ea^ bhikkhuṃ sīhanādikānaṃ aggaṭṭhāne ṭhapentaṃ disvā vuttanayeneva  sattāhaṃ mahādānaṃ pavattetvā taṃ ṭhānantaraṃ patthetvā satthārā  samijjhanabhāvaṃ disvā byākato yāvajīvaṃ kusalaṃ katvā tattha  kālakato devesu ca manussesu ^a^M1.0155^ea^ ca saṃsaranto imasmiṃ buddhuppāde  rājagahanagare brāhmaṇamahāsālakule nibbatti. nāmena bhāradvājo nāma  ahosi. so vayappatto tayo vede uggahetvā pañca māṇavasatāni  mante vācento vicarati. so attano jeṭṭhakabhāvena nimantanaṭṭhānesu  sabbesaṃ bhikkhaṃ sayameva sampaṭicchi. eso kira īsakaṃ loladhātuko  ahosi. so tehi māṇavehi saddhiṃ ``kuhiṃ yāgu kuhiṃ bhatta''nti  yāgubhattakhajjakāneva pariyesamāno carati. so gatagataṭṭhāne piṇḍameva  paṭimānento caratīti ^b^piṇḍolabhāradvājo^eb^teva paññāyi.</p>
              <p>[03] so ekadivasaṃ satthari rājagahamanuppatte dhammakathaṃ sutvā  paṭiladdhasaddho pabbajitvā vipassanāya kammaṃ karonto arahattaṃ pāpuṇi.  arahattaṃ pattavelāyameva avāpuraṇaṃ ādāya vihārena vihāraṃ pariveṇena  pariveṇaṃ gantvā ``yassa magge vā phale vā kaṅkhā atthi, so maṃ  pucchatū''ti sīhanādaṃ nadanto vicari. so ekadivasaṃ  rājagahaseṭṭhinā veḷuparamparāya ussāpetvā ākāse laggitaṃ  jayasumanavaṇṇaṃ candanasārapattaṃ iddhiyā ādāya sādhukāraṃ dadantena  mahājanena parivuto vihāraṃ āgantvā tathāgatassa hatthe ṭhapesi.  satthā jānantova paṭipucchi -- ``kuto te, bhāradvāja, ayaṃ patto  laddho''ti? so laddhakāraṇaṃ kathesi. satthā ``tvaṃ evarūpaṃ  uttarimanussadhammaṃ mahājanassa dassesi, akattabbaṃ tayā kata''nti  anekapariyāyena vigarahitvā ``na, bhikkhave, gihīnaṃ  uttarimanussadhammaṃ ^a^P1.0199^ea^ iddhipāṭihāriyaṃ dassetabbaṃ, yo  dasseyya, āpatti dukkaṭassā''ti (cūḷava0 252) sikkhāpadaṃ  paññāpesi.</p>
              <p>[03] atha bhikkhusaṅghamajjhe kathā udapādi -- ``sīhanādiyatthero  arahattaṃ pattadivase bhikkhusaṅghamajjhe `yassa magge vā phale vā  kaṅkhā atthi, so maṃ pucchatū'ti kathesi. buddhānampi sammukhe  attano arahattappattiṃ kathesi, aññe sāvakā tuṇhī ahesuṃ. attano  sīhanādiyabhāveneva mahājanassa pasādaṃ janetvā vehāsaṃ abbhuggantvā  candanasārapattañca gaṇhī''ti. te bhikkhū ime tayopi guṇe ekato  katvā satthu kathayiṃsu. buddhā ca nāma garahitabbayuttakaṃ garahanti,  pasaṃsitabbayuttakaṃ pasaṃsantīti imasmiṃ ṭhāne therassa pasaṃsitabbayuttameva  aṅgaṃ gahetvā ``tiṇṇaṃ kho pana, bhikkhave, indriyānaṃ bhāvitattā  bahulīkatattā ^a^M1.0156^ea^ bhāradvājo bhikkhu aññaṃ byākāsi -- `khīṇā jāti,  vusitaṃ brahmacariyaṃ, kataṃ karaṇīyaṃ ^a^V1.0156^ea^, nāparaṃ itthattāyāti pajānāmī'ti.  katamesaṃ tiṇṇaṃ? satindriyassa, samādhindriyassa, paññindriyassa.  imesaṃ kho, bhikkhave, tiṇṇaṃ indriyānaṃ bhāvitattā bahulīkatattā  bhāradvājo bhikkhu aññaṃ byākāsi -- `khīṇā jāti, vusitaṃ  brahmacariyaṃ, kataṃ karaṇīyaṃ, nāparaṃ itthattāyāti pajānāmī'''ti (saṃ0  ni0  5.519) theraṃ pasaṃsitvā sīhanādikānaṃ bhikkhūnaṃ aggaṭṭhāne  ṭhapesi. </p>
            </h4>
            <h4>
              <h4n> mantāṇiputtapuṇṇattheravatthu </h4n>
              <p>[03] 196^b^.^eb^ navame ^b^puṇṇo mantāṇiputto^eb^ti nāmena  puṇṇo, mantāṇibrāhmaṇiyā pana so puttoti mantāṇiputto. tassa  pañhakamme ayamanupubbikathā -- ayaṃ kira padumuttaradasabalassa  uppattito puretarameva haṃsavatīnagare brāhmaṇamahāsālakule nibbatti.  tassa nāmaggahaṇadivase gotamoti nāmaṃ akaṃsu. so vayappatto tayo  vede uggaṇhitvā sabbasippesu kovido hutvā pañcamāṇavakasataparivāro  ^a^P1.0200^ea^ vicaranto tayopi vede oloketvā mokkhadhammaṃ  adisvā ``idaṃ vedattayaṃ nāma kadalikkhandho viya bahi maṭṭhaṃ anto  nissāraṃ, imaṃ gahetvā vicaraṇaṃ thusakoṭṭanasadisaṃ hoti. kiṃ me  iminā''ti isipabbajjaṃ pabbajitvā brahmavihāre nibbattetvā  ``aparihīnajjhāno brahmalokokūpapanno bhavissāmī''ti pañcahi  māṇavakasatehi saddhiṃ pabbatapādaṃ gantvā isipabbajjaṃ pabbaji. tassa  parivārāni aṭṭhārassa jaṭilasahassāni ahesuṃ. so pañca abhiññā  aṭṭha samāpattiyo nibbattetvā tesampi kasiṇaparikammaṃ ācikkhi.  te tassa ovāde ṭhatvā sabbepi pañca abhiññā aṭṭha samāpattiyo  nibbattesuṃ.</p>
              <p>[03] addhāne atikkante tassa gotamatāpasassa mahallakakāle  padumuttaradasabalo paṭhamābhisambodhiṃ patvā pavattitavaradhammacakko  bhikkhusatasahassaparivāro haṃsavatīnagaraṃ upanissāya vihāsi. so  ekadivasaṃ paccūsasamaye lokaṃ olokento gotamatāpasassa parisāya  ^a^M1.0157^ea^ arahattūpanissayaṃ gotamatāpasassa ca ``ahaṃ anāgate  uppajjamānakabuddhassa sāsane dhammakathikabhikkhūnaṃ aggo bhaveyya''nti  patthanabhāvañca disvā pātova sarīrapaṭijagganaṃ katvā attano  pattacīvaraṃ sayameva gahetvā aññātakavesena gotamatāpasassa  antevāsikesu vanamūlaphalāphalatthāya gatesu gantvā gotamassa  paṇṇasālādvāre aṭṭhāsi. gotamo buddhānaṃ uppannabhāvaṃ ajānantopi  dūratova dasabalaṃ disvā ``ayaṃ puriso lokato mutto hutvā  paññāyati, yathā assa ^a^V1.0157^ea^ sarīranipphatti yehi ca lakkhaṇehi  samannāgato agāramajjhe vā tiṭṭhanto cakkavattī rājā hoti, pabbajanto  vā vivaṭṭacchado sabbaññubuddho hotī''ti ñatvā paṭhamadassaneneva  dasabalaṃ abhivādetvā ``ito etha bhagavā''ti buddhāsanaṃ paññāpetvā  adāsi. tathāgato tāpasassa dhammaṃ desayamāno nisīdi.</p>
              <p>[03] tasmiṃ ^a^P1.0201^ea^ samaye te jaṭilā ``paṇītapaṇītaṃ  vanamūlaphalāphalaṃ ācariyassa datvā sesakaṃ paribhuñjissāmā''ti  āgacchantā dasabalaṃ uccāsane, ācariyaṃ pana nīcāsane nisinnaṃ  disvā ``passatha, mayaṃ `imasmiṃ loke amhākaṃ ācariyena  uttaritaro natthī'ti vicarāma. idāni pana no ācariyaṃ nīcāsane  nisīdāpetvā uccāsane nisinnako eko paññāyati, mahanto vatāyaṃ  puriso bhavissatī''ti piṭakāni gahetvā āgacchanti. gotamatāpaso  ``ime maṃ dasabalassa santike vandeyyu''nti bhīto dūrato āha --  ``tātā, mā maṃ vandittha, sadevake loke aggapuggalo sabbesaṃ  vandanāraho puriso idha nisinno, etaṃ vandathā''ti. tāpasā ``na  ajānitvā ācariyo kathessatī''ti sabbeva tathāgatassa pāde vandiṃsu.  ``tātā, amhākaṃ aññaṃ dasabalassa dātabbayuttakaṃ bhojanaṃ natthi,  imaṃ vanamūlaphalāphalaṃ dassāmā''ti paṇītapaṇītaṃ buddhānaṃ patte  patiṭṭhāpesi. satthā vanamūlaphalāphalaṃ paribhuñji. tadanantaraṃ  tāpasopi saddhiṃ antevāsikehi paribhuñji. satthā bhattakiccaṃ katvā  ``dve aggasāvakā bhikkhusatasahassaṃ gahetvā āgacchantū''ti cintesi.  tasmiṃ khaṇe aggasāvako mahādevalatthero ``kahaṃ nu kho satthā  ^a^M1.0158^ea^ gato''ti āvajjento ``satthā amhākaṃ āgamanaṃ paccāsīsatī''ti  bhikkhusatasahassaṃ gahetvā satthu santikaṃ gantvā vanditvā namassamāno  aṭṭhāsi.</p>
              <p>[03] gotamo antevāsike āha -- ``tātā, amhākaṃ añño sakkāro  natthi, bhikkhusaṅgho dukkhena ṭhito. buddhappamukhassa  bhikkhusaṅghassa pupphāsanaṃ paññāpessāma, jalajathalajapupphāni  āharathā''ti. te tāvadeva pabbatapādato vaṇṇagandhasampannāni pupphāni  iddhiyā āharitvā sāriputtattherassa vatthumhi vuttanayeneva āsanāni  paññāpayiṃsu. nirodhasamāpattisamāpajjanampi chattadhāraṇampi sabbaṃ  vuttanayeneva veditabbaṃ.</p>
              <p>[03] satthā sattame divase nirodhato ^a^P1.0202^ea^ vuṭṭhāya  parivāretvā ṭhite tāpase disvā dhammakathikabhāve etadaggappattaṃ sāvakaṃ  āmantesi -- ``iminā bhikkhu isigaṇena mahāsakkāro kato, etesaṃ  pupphāsanānumodanaṃ ^a^V1.0158^ea^ karohī''ti. so satthu vacanaṃ sampaṭicchitvā  tīṇi piṭakāni sammasitvā anumodanaṃ akāsi. tassa  desanāpariyosāne satthā sayaṃ brahmaghosaṃ nicchāretvā dhammaṃ desesi.  desanāpariyosāne ṭhapetvā gotamatāpasaṃ sesā aṭṭhārasa sahassajaṭilā  arahattaṃ pāpuṇiṃsu.</p>
              <p>[03] gotamo pana tenattabhāvena paṭivedhaṃ kātuṃ asakkonto bhagavantaṃ āha  -- ``bhagavā yena bhikkhunā paṭhamaṃ dhammo desito, ko nāma ayaṃ  tumhākaṃ sāsane''ti? ayaṃ gotama mayhaṃ sāsane dhammakathikānaṃ  aggoti. ``ahampi, bhante, imassa satta divasāni katassa  adhikārassa phalena ayaṃ bhikkhu viya anāgate ekassa buddhassa  sāsane dhammakathikānaṃ aggo bhaveyya''nti patthanaṃ katvā pādamūle  nipajji.</p>
              <p>[03] satthā anāgataṃ oloketvā anantarāyenassa patthanāya  samijjhanabhāvaṃ ñatvā ``anāgate kappasatasahassāvasāne gotamo nāma  buddho uppajjissati, tvaṃ tassa sāsane dhammakathikānaṃ aggo  bhavissasī''ti byākaritvā te arahattappatte tāpase ``etha  bhikkhavo''ti āha. sabbe antarahitakesamassū iddhimayapattacīvaradharā  vassasaṭṭhikattherasadisā ^a^M1.0159^ea^ ahesuṃ. satthā bhikkhusaṅghamādāya vihāraṃ  gato.</p>
              <p>[03] gotamopi yāvajīvaṃ tathāgataṃ paricaritvā yathābalaṃ kalyāṇakammaṃ  katvā kappasatasahassaṃ devesu ca manussesu ca saṃsaritvā amhākaṃ  bhagavato kāle kapilavatthunagarassa avidūre doṇavatthubrāhmaṇagāme  brāhmaṇamahāsālakule nibbatti. tassa nāmaggahaṇadivase  puṇṇamāṇavoti nāmaṃ akaṃsu. satthari abhisambodhiṃ patvā  pavattitavaradhammacakke anupubbena āgantvā rājagahaṃ upanissāya viharante  aññāsikoṇḍaññatthero kapilavatthuṃ gantvā attano bhāgineyyaṃ  puṇṇamāṇavaṃ pabbājetvā punadivase dasabalassa ^a^P1.0203^ea^  santikaṃ āgantvā bhagavantaṃ vanditvā āpucchitvā nivāsatthāya  chaddantadahaṃ gato. puṇṇopi mantāṇiputto mātulena  aññāsikoṇḍaññattherena saddhiṃ dasabalassa santikaṃ agantvā ``mayhaṃ  pabbajitakiccaṃ matthakaṃ pāpetvāva dasabalassa santikaṃ gamissāmī''ti  kapilavatthusmiṃyeva ohīno yonisomanasikāre kammaṃ karonto  nacirasseva arahattaṃ pāpuṇi. tassa santike pabbajitakulaputtāpi  pañcasatā ahesuṃ. thero sayaṃ dasakathāvatthulābhitāya tepi dasahi  kathāvatthūhi ovadati. te tassa ovāde ṭhatvā sabbeva arahattaṃ pattā.</p>
              <p>[03] te ^a^V1.0159^ea^ attano pabbajitakiccaṃ matthakaṃ pattaṃ ñatvā upajjhāyaṃ  upasaṅkamitvā āhaṃsu -- ``bhante, amhākaṃ kiccaṃ matthakaṃ pattaṃ,  dasannañca mahākathāvatthūnaṃ lābhino, samayo no dasabalaṃ passitu''nti.  thero tesaṃ kathaṃ sutvā cintesi -- ``mama dasakathāvatthulābhitaṃ  satthā jānāti, ahaṃ dhammaṃ desento dasa kathāvatthūni amuñcantova  desemi. mayi gacchante sabbepime bhikkhū parivāretvā gacchissanti,  evaṃ gaṇasaṅgaṇikāya gantvā pana ayuttaṃ mayhaṃ dasabalaṃ passituṃ, ime  tāva gantvā passantū''ti te bhikkhū āha -- ``āvuso, tumhe purato  gantvā tathāgataṃ passatha, mama vacanena dasabalassa pāde vandatha,  ahampi tumhākaṃ gatamaggena gamissāmī''ti.</p>
              <p>[03] te therā sabbepi dasabalassa jātibhūmiraṭṭhavāsino sabbe  khīṇāsavā sabbe dasakathāvatthulābhino attano upajjhāyassa ovādaṃ  abhinditvā anupubbena ^a^M1.0160^ea^ cārikaṃ carantā saṭṭhiyojanamaggaṃ atikkamma  rājagahe veḷuvanamahāvihāraṃ gantvā dasabalassa pāde vanditvā ekamantaṃ  nisīdiṃsu. āciṇṇaṃ kho panetaṃ buddhānaṃ bhagavantānaṃ āgantukehi  bhikkhūhi saddhiṃ paṭisammoditunti ^a^P1.0204^ea^ bhagavā tehi  saddhiṃ ``kacci, bhikkhave, khamanīya''ntiādinā nayena  madhurapaṭisanthāraṃ katvā ``kuto ca tumhe, bhikkhave, āgacchathā''ti  pucchi. tehi ``jātibhūmito''ti vutte ``ko nu kho, bhikkhave,  jātibhūmiyaṃ jātibhūmakānaṃ bhikkhūnaṃ sabrahmacārīhi evaṃ sambhāvito  attanā ca appiccho appicchakathañca bhikkhūnaṃ kattā''ti  dasakathāvatthulābhiṃ bhikkhuṃ pucchi. tepi ``puṇṇo nāma, bhante,  āyasmā mantāṇiputto''ti ārocayiṃsu. taṃ kathaṃ sutvā āyasmā  sāriputto therassa dassanakāmo ahosi.</p>
              <p>[03] atha satthā rājagahato sāvatthiṃ agamāsi. puṇṇatthero  dasabalassa tattha āgatabhāvaṃ sutvā ``satthāraṃ passissāmī''ti  gantvā antogandhakuṭiyaṃyeva tathāgataṃ sampāpuṇi. satthā tassa dhammaṃ  desesi. thero dhammaṃ sutvā dasabalaṃ vanditvā paṭisallānatthāya  andhavanaṃ gantvā aññatarasmiṃ rukkhamūle divāvihāraṃ nisīdi.  sāriputtattheropi tassa gamanaṃ sutvā sīsānulokiko gantvā okāsaṃ  sallakkhetvā taṃ rukkhamūlaṃ upasaṅkamitvā therena saddhiṃ sammoditvā  sattavisuddhikkamaṃ pucchi. theropissa pucchitaṃ pucchitaṃ byākāsi. te  aññamaññassa subhāsitaṃ samanumodiṃsu. atha satthā aparabhāge  bhikkhusaṅghamajjhe nisinno theraṃ dhammakathikānaṃ aggaṭṭhāne ṭhapesīti. </p>
            </h4>
            <h4>
              <h4n> mahākaccānattheravatthu </h4n>
              <p>[03] 197^b^.^eb^ dasame ^a^V1.0160^ea^ ^b^saṃkhittena bhāsitassā^eb^ti saṃkhittena  kathitadhammassa. ^b^vitthārena atthaṃ vibhajantāna^eb^nti taṃ desanaṃ  vitthāretvā atthaṃ vibhajamānānaṃ. aññe kira tathāgatassa  saṅkhepavacanaṃ atthavasena vā pūretuṃ ^a^P1.0205^ea^ sakkonti  byañjanavasena vā, ayaṃ pana thero ubhayavasenapi sakkoti. tasmā  aggoti vutto. pubbapatthanāpi cassa evarūpāva.</p>
              <p>[03] ayaṃ ^a^M1.0161^ea^ panassa pañhakamme anupubbikathā -- ayaṃ kira  padumuttarasammāsambuddhakāle gahapatimahāsālakule nibbattitvā vuddhippatto  ekadivasaṃ vuttanayeneva vihāraṃ gantvā parisapariyante ṭhito dhammaṃ  suṇanto satthāraṃ attanā saṃkhittena bhāsitassa vitthārena atthaṃ  vibhajantānaṃ aggaṭṭhāne ṭhapentaṃ ekaṃ bhikkhuṃ disvā ``mahanto vatāyaṃ  bhikkhu, yaṃ satthā evaṃ vaṇṇeti, mayāpi anāgate ekassa buddhassa  sāsane evarūpena bhavituṃ vaṭṭatī''ti satthāraṃ nimantetvā vuttanayeneva  sattāhaṃ mahādānaṃ datvā, ``bhante, ahaṃ imassa sakkārassa phalena na  aññaṃ sampattiṃ patthemi, anāgate pana ekassa buddhassa sāsane ito  sattadivasamatthake tumhehi ṭhānantare ṭhapitabhikkhu viya ahampi taṃ  ṭhānantaraṃ labheyya''nti patthanaṃ katvā pādamūle nipajji. satthā  anāgataṃ olokento ``samijjhissati imassa kulaputtassa  patthanā''ti disvā ``ambho, kulaputta, anāgate  kappasatasahassāvasāne gotamo nāma buddho uppajjissati, tvaṃ tassa  sāsane saṃkhittena bhāsitassa vitthārena atthaṃ vibhajantānaṃ aggo  bhavissasī''ti byākaritvā anumodanaṃ katvā pakkāmi.</p>
              <p>[03] sopi kulaputto yāvajīvaṃ kusalaṃ katvā kappasatasahassaṃ  devamanussesu saṃsaritvā kassapabuddhakāle bārāṇasiyaṃ kulagehe  paṭisandhiṃ gahetvā satthari parinibbute suvaṇṇacetiyakaraṇaṭṭhānaṃ gantvā  satasahassagghanikāya suvaṇṇiṭṭhakāya pūjaṃ katvā ``bhagavā mayhaṃ  nibbattanibbattaṭṭhāne sarīraṃ suvaṇṇavaṇṇaṃ hotū''ti patthanaṃ akāsi.  tato yāvajīvaṃ kusalakammaṃ katvā ekaṃ buddhantaraṃ devamanussesu ^a^P1.0206^ea^  saṃsaritvā amhākaṃ dasabalassa uppattikāle ujjeninagare  purohitassa gehe nibbatti. tassa nāmaggahaṇadivase ``mayhaṃ putto  suvaṇṇavaṇṇasarīro attanāva attano nāmaṃ gahetvā āgato''ti  kañcanamāṇavotevassa nāmaṃ akaṃsu ^a^V1.0161^ea^. so vuddhimanvāya tayo vede  uggaṇhitvā pitu accayena purohitaṭṭhānaṃ labhi. so gottavasena  kaccāno nāma jāto.</p>
              <p>[03] caṇḍapajjotarājā amacce sannipātetvā āha -- ``buddho loke  nibbatto, taṃ ānetuṃ samatthā gantvā ānetha tātā''ti. deva, añño  dasabalaṃ ānetuṃ samattho nāma natthi, ācariyo kaccānabrāhmaṇova  ^a^M1.0162^ea^ samattho, taṃ pahiṇathāti. rājā taṃ pakkosāpetvā, ``tāta,  dasabalassa santikaṃ gacchāhī''ti āha. gantvā pabbajituṃ labhanto  gamissāmi, mahārājāti. yaṃkiñci katvā tathāgataṃ ānehi, tātāti.  so ``buddhānaṃ santikaṃ gacchantassa mahāparisāya kammaṃ natthī''ti  attaṭṭhamo agamāsi. athassa satthā dhammaṃ desesi.  desanāpariyosāne saddhiṃ sattahi janehi saha paṭisambhidāhi arahattaṃ  pāpuṇi. satthā ``etha bhikkhavo''ti hatthaṃ pasāresi. taṃkhaṇaṃyeva  sabbeva antarahitakesamassū iddhimayapattacīvaradharā vassasaṭṭhikattherā  viya jātā.</p>
              <p>[03] thero attano kicce matthakaṃ patte tuṇhībhāvena anisīditvā  kāḷudāyitthero viya satthu ujjenigamanatthāya gamanavaṇṇaṃ kathesi.  satthā tassa vacanaṃ sutvā ``kaccāno attano jātibhūmiyaṃ mama gamanaṃ  paccāsīsatī''ti aññāsi. buddhā ca nāma ekaṃ kāraṇaṃ paṭicca gantuṃ  ayuttaṭṭhānaṃ na gacchanti. tasmā theraṃ āha -- ``tvaṃyeva bhikkhu  gaccha, tayi gatepi rājā pasīdissatī''ti. thero ``buddhānaṃ dve  kathā nāma natthī''ti tathāgataṃ vanditvā attanā saddhiṃ āgatehi  sattahi bhikkhūhi saddhiṃ ujjeniṃ ^a^P1.0207^ea^ gacchanto  antarāmagge telapanāḷi nāma nigamo, tattha piṇḍāya cari. tasmiṃ  ca nigame dve seṭṭhidhītaro. tāsu ekā parijiṇṇakule nibbattā  duggatā mātāpitūnaṃ accayena dhātiṃ nissāya jīvati. attabhāvo  panassā samiddho, kesā aññāhi ativiya dīghā. tasmiṃyeva nigame  aññā issaraseṭṭhikulassa dhītā nikkesikā. sā tato pubbe tassā  samīpaṃ pesetvā ``sataṃ vā sahassaṃ vā dassāmī''ti vatvāpi kese  āharāpetuṃ nāsakkhi.</p>
              <p>[03] tasmiṃ pana divase sā seṭṭhidhītā mahākaccānattheraṃ sattahi  bhikkhūhi parivutaṃ tucchapattaṃ āgacchantaṃ disvā ``ayaṃ suvaṇṇavaṇṇo  eko brahmabandhubhikkhu yathādhoteneva pattena āgacchati, mayhañca aññaṃ  dhanaṃ natthi. asukaseṭṭhidhītā pana imesaṃ kesānaṃ atthāya pesesi.  idāni ito ^a^V1.0162^ea^ laddhauppādena sakkā therassa deyyadhammaṃ dātu''nti dhātiṃ  pesetvā there nimantetvā antogehe nisīdāpesi. therānaṃ nisinnakāle  gabbhaṃ pavisitvā dhātiyā attano kese kappāpetvā, ``amma  ^a^M1.0163^ea^, ime  kese asukāya nāma seṭṭhidhītāya datvā yaṃ sā deti, taṃ āhara,  ayyānaṃ piṇḍapātaṃ dassāmā''ti. dhāti piṭṭhihatthena assūni  puñchitvā ekena hatthena hadayamaṃsaṃ sandhāretvā therānaṃ santike  paṭicchādetvā te kese ādāya tassā seṭṭhidhītāya santikaṃ gatā.</p>
              <p>[03] paṇiyaṃ nāma sāravantampi sayaṃ upanītaṃ gāravaṃ na janeti, tasmā  sā seṭṭhidhītā cintesi -- ``ahaṃ pubbe bahunāpi dhanena ime kese  āharāpetuṃ nāsakkhiṃ, idāni pana chinnakālato paṭṭhāya na yathāmūlameva  labhissatī''ti ^a^P1.0208^ea^. dhātiṃ āha -- ``ahaṃ pubbe  tava sāminiṃ bahunāpi dhanena kese āharāpetuṃ nāsakkhiṃ, yattha  katthaci vinipātā pana nijjīvakesā nāma aṭṭha kahāpaṇe agghantī''ti  aṭṭheva kahāpaṇe adāsi. dhāti kahāpaṇe āharitvā seṭṭhidhītāya  adāsi. seṭṭhidhītā ekekaṃ piṇḍapātaṃ ekekakahāpaṇagghanakaṃ katvā  therānaṃ dāpesi. thero āvajjitvā seṭṭhidhītāya upanissayaṃ disvā  ``kahaṃ seṭṭhidhītā''ti pucchi. gabbhe, ayyāti. pakkosatha nanti.  sā ca theresu gāravena ekavacaneneva āgantvā there vanditvā balavasaddhaṃ  uppādesi. sukhette patiṭṭhitapiṇḍapāto diṭṭheva dhamme vipākaṃ detīti  saha therānaṃ vandanena kesā pakatibhāveyeva aṭṭhaṃsu. therāpi taṃ  piṇḍapātaṃ gahetvā passantiyāyeva seṭṭhidhītāya vehāsaṃ abbhuggantvā  kañcanavanuyyāne otariṃsu.</p>
              <p>[03] uyyānapālo theraṃ disvā rañño santikaṃ gantvā ``deva, me  ayyo purohito kaccāno pabbajitvā uyyānamāgato''ti āha. rājā  caṇḍapajjoto uyyānaṃ gantvā katabhattakiccaṃ theraṃ pañcapatiṭṭhitena  vanditvā ekamantaṃ nisinno ``kahaṃ, bhante, bhagavā''ti pucchi.  satthā sayaṃ anāgantvā maṃ pesesi mahārājāti. kahaṃ, bhante, ajja  bhikkhaṃ alatthāti? thero rañño pucchāsabhāgena sabbaṃ seṭṭhidhītāya  kataṃ dukkaraṃ ārocesi. rājā therassa vasanaṭṭhānaṃ paṭiyādetvā theraṃ  nimantetvā nivesanaṃ gantvā seṭṭhidhītaraṃ āṇāpetvā aggamahesiṭṭhāne  ṭhapesi. imissā itthiyā diṭṭhadhammikova yasapaṭilābho ahosi.</p>
              <p>[03] tato ^a^M1.0164^ea^ ^a^P1.0209^ea^ paṭṭhāya rājā therassa mahāsakkāraṃ karoti.  therassa dhammakathāya pasīditvā mahājano therassa santike pabbaji.  tato paṭṭhāya sakalanagaraṃ ekakāsāvapajjotaṃ isivātapaṭivātaṃ  ^a^V1.0163^ea^ ahosi.  sāpi devī gabbhaṃ labhitvā dasamāsaccayena puttaṃ vijāyi. tassa  nāmaggahaṇadivase gopālakumāroti mātāmahaseṭṭhino nāmaṃ akaṃsu. sā  puttassa nāmavasena gopālamātā nāma devī jātā. sā devī there  ativiya pasīditvā rājānaṃ sampaṭicchāpetvā kañcanavanuyyāne therassa  vihāraṃ kāresi. thero ujjeninagaraṃ pasādetvā puna satthu santikaṃ  gato. atha satthā aparabhāge jetavane viharanto madhupiṇḍikasuttaṃ  (ma0 ni0 1.199 ādayo) kaccānapeyyālaṃ (ma0 ni0 3.279  ādayo) pārāyanasuttanti ime tayo suttante aṭṭhuppattiṃ katvā theraṃ  saṃkhittena bhāsitassa vitthārena atthaṃ vibhajantānaṃ aggaṭṭhāne ṭhapesīti. </p>
              <p>[06] paṭhamavaggavaṇṇanā. </p>
            </h4>
          </h3>
        </h2>
        <h2>
          <h2n> (14) 2. dutiyaetadaggavaggo </h2n>
          <h3>
            <h3n> </h3n>
            <h4>
              <h4n> cūḷapanthakattheravatthu </h4n>
              <p>[03] 198-200^b^.^eb^ dutiyassa ^a^V1.0164^ea^ paṭhame ^b^manomaya^eb^nti manena  nibbattitaṃ. ``manomayena kāyena, iddhiyā upasaṅkamī''ti (theragā0  901) vuttaṭṭhānasmiñhi manena katakāyo manomayakāyo nāma jāto.  ``aññataraṃ manomayaṃ kāyaṃ upapajjatī''ti (cūḷava0 333) vuttaṭṭhāne  manena nibbattitakāyo manomayakāyo nāma jāto. ayamidha  adhippeto. tattha aññe bhikkhū manomayaṃ kāyaṃ nibbattentā tayo  ^a^P1.0210^ea^ vā cattāro vā nibbattenti, na bahuke.  ekasadiseyeva ca katvā nibbattenti ekavidhameva kammaṃ kurumāne.  cūḷapanthakatthero pana ekāvajjanena samaṇasahassaṃ māpesi. dvepi ca  jane na ekasadise akāsi na ekavidhaṃ kammaṃ kurumāne. tasmā  manomayaṃ kāyaṃ abhinimminantānaṃ aggo nāma jāto.</p>
              <p>[03] cetovivaṭṭakusalānampi ^a^M1.0165^ea^ cūḷapanthakova aggo, saññāvivaṭṭakusalānaṃ  pana mahāpanthakatthero aggoti vutto. tattha cūḷapanthakatthero catunnaṃ  rūpāvacarajjhānānaṃ lābhitāya ``cetovivaṭṭakusalo''ti vutto,  mahāpanthakatthero catunnaṃ arūpāvacarajjhānānaṃ lābhitāya  ``saññāvivaṭṭakusalo''ti vutto. cūḷapanthako ca samādhikusalatāya  cetovivaṭṭakusalo nāma, mahāpanthako vipassanākusalatāya  saññāvivaṭṭakusalo nāma. eko cettha samādhilakkhaṇe cheko, eko  vipassanālakkhaṇe. tathā eko samādhigāḷho, eko  vipassanāgāḷho. eko cettha aṅgasaṃkhitte cheko, eko  ārammaṇasaṃkhitte. tathā eko aṅgavavatthāne cheko, eko  ārammaṇavavatthāneti evamettha yojanā kātabbā.</p>
              <p>[03] apica cūḷapanthakatthero rūpāvacarajjhānalābhī hutvā jhānaṅgehi  vuṭṭhāya arahattaṃ pattoti cetovivaṭṭakusalo, mahāpanthako  arūpāvacarajjhānalābhī hutvā jhānaṅgehi vuṭṭhāya arahattaṃ pattoti  ^a^V1.0165^ea^ saññāvivaṭṭakusalo. ubhopi panthe jātattā panthakā nāma jātā.  tesaṃ paṭhamajāto mahāpanthako nāma, pacchājāto cūḷapanthako nāma.</p>
              <p>[03] imesaṃ pana ubhinnampi pañhakamme ayamanupubbikathā -- atīte  kira padumuttarabuddhakāle haṃsavatīnagaravāsino ^a^P1.0211^ea^ dve  bhātikā kuṭumbikā saddhā pasannā nibaddhaṃ satthu santikaṃ gantvā dhammaṃ  suṇanti. tesu ekadivasaṃ kaniṭṭho satthāraṃ dvīhaṅgehi samannāgataṃ ekaṃ  bhikkhuṃ ``mama sāsane manomayaṃ kāyaṃ abhinimminantānaṃ  cetovivaṭṭakusalānañca ayaṃ bhikkhu aggo''ti etadaggaṭṭhāne ṭhapentaṃ  disvā cintesi -- ``mahā vatāyaṃ bhikkhu eko hutvā dve aṅgāni  paripūretvā carati, mayāpi anāgate ekassa buddhassa sāsane  aṅgadvayapūrakena hutvā vicarituṃ vaṭṭatī''ti. so purimanayeneva  satthāraṃ nimantetvā sattāhaṃ mahādānaṃ datvā evamāha -- ``yaṃ, bhante,  bhikkhuṃ tumhe ito sattadivasamatthake manomayaṅgena ca  cetovivaṭṭakusalaṅgena ca `ayaṃ mama sāsane aggo'ti etadagge  ṭhapayittha, ahampi imassa adhikārakammassa phalena so bhikkhu viya  aṅgadvayapūrako bhaveyya''nti patthanaṃ akāsi.</p>
              <p>[03] satthā ^a^M1.0166^ea^ anāgataṃ oloketvā anantarāyenassa patthanāya  samijjhanabhāvaṃ disvā ``anāgate kappasatasahassāvasāne gotamo nāma  buddho uppajjissati, so taṃ imasmiṃ ṭhānadvaye ṭhapessatī''ti  byākaritvā anumodanaṃ katvā pakkāmi. bhātāpissa ekadivasaṃ  satthāraṃ saññāvivaṭṭakusalaṃ bhikkhuṃ etadaggaṭṭhāne ṭhapentaṃ disvā tatheva  adhikāraṃ katvā patthanaṃ akāsi, satthāpi taṃ byākāsi.</p>
              <p>[03] te ubhopi janā satthari dharamāne kusalakammaṃ karitvā satthu  parinibbutakāle sarīracetiye suvaṇṇapūjaṃ katvā tato cutā devaloke  nibbattā. tesaṃ devamanussesu saṃsarantānaṃyeva kappasatasahassaṃ  atikkantaṃ. tattha mahāpanthakassa antarā katakalyāṇakammaṃ na  kathiyati, cūḷapanthako pana kassapabhagavato sāsane pabbajitvā vīsati  vassasahassāni ^a^P1.0212^ea^ odātakasiṇakammaṃ katvā devapure  nibbatti. atha amhākaṃ satthā abhisambodhiṃ patvā  pavattitavaradhammacakko rājagahaṃ upanissāya veḷuvanamahāvihāre paṭivasati.</p>
              <p>[03] imasmiṃ ṭhāne ṭhatvā imesaṃ dvinnaṃ nibbattiṃ kathetuṃ vaṭṭati.  rājagahe kira dhanaseṭṭhikulassa dhītā ^a^V1.0166^ea^ attano dāseneva saddhiṃ santhavaṃ  katvā ``aññepi me imaṃ kammaṃ jāneyyu''nti cintetvā evamāha --  ``amhehi imasmiṃ ṭhāne vasituṃ na sakkā, sace me mātāpitaro imaṃ  dosaṃ jānissanti, khaṇḍākhaṇḍaṃ karissanti, videsaṃ gantvā  vasissāmā''ti hatthasāraṃ gahetvā aggadvārena nikkhamitvā ``yattha  vā tattha vā aññehi ajānanaṭṭhānaṃ gantvā vasissāmā''ti ubhopi  agamaṃsu.</p>
              <p>[03] tesaṃ ekasmiṃ ṭhāne vasantānaṃ saṃvāsamanvāya tassā kucchiyaṃ  gabbho patiṭṭhāsi. sā gabbhassa paripākaṃ āgamma sāmikena saddhiṃ  mantesi -- ``gabbho me paripākaṃ gato, ñātimittādivirahite ṭhāne  gabbhavuṭṭhānaṃ nāma ubhinnampi amhākaṃ dukkhameva, kulagehameva  gacchāmā''ti. so ``ajja gacchāma, sve gacchāmā''ti divase  atikkamāpesi. sā cintesi -- ``ayaṃ bālo attano  dosamahantāya gantuṃ na ussahati, mātāpitaro ca nāma ekantahitā,  ayaṃ gacchatu vā mā vā, mayā gantuṃ vaṭṭatī''ti. tasmiṃ gehā  nikkhante sā gehe parikkhāraṃ paṭisāmetvā attano kulagharaṃ gatabhāvaṃ  anantaragehavāsīnaṃ ārocetvā maggaṃ paṭipajji.</p>
              <p>[03] atha ^a^M1.0167^ea^ so puriso gharaṃ āgato taṃ adisvā paṭivissake pucchitvā  ``kulagharaṃ gatā''ti sutvā vegena anubandhitvā antarāmagge ^a^P1.0213^ea^  sampāpuṇi. tassāpi tattheva gabbhavuṭṭhānaṃ ahosi. so  ``kiṃ idaṃ bhadde''ti pucchi. sāmi eko putto jātoti. idāni  kiṃ karissāmāti? yassa atthāya mayaṃ kulagharaṃ gacchāma, taṃ kammaṃ  antarāva nipphannaṃ, tattha gantvā kiṃ karissāma, nivattāmāti dvepi  ekacittā hutvā nivattiṃsu. tassa dārakassa ca panthe jātattā  panthakoti nāmaṃ akaṃsu. tassā nacirasseva aparopi gabbho patiṭṭhahi.  sabbaṃ purimanayeneva vitthāretabbaṃ. tassapi dārakassa panthe  jātattā paṭhamajātassa mahāpanthakoti nāmaṃ katvā pacchājātassa  cūḷapanthakoti nāmaṃ akaṃsu.</p>
              <p>[03] te dvepi dārake gahetvā attano vasanaṭṭhānameva gatā. tesaṃ tattha  vasantānaṃ ayaṃ mahāpanthakadārako aññe dārakajane ``cūḷapitā  mahāpitā ayyako ayyikā''ti vadante sutvā mātaraṃ paṭipucchi --  ``amma, aññe dārakā kathenti `ayyako ayyikā'ti, kiṃ amhākaṃ  ñātakā natthī''ti? āma, tāta, tumhākaṃ ettha ñātakā natthi,  rājagahanagare pana vo ^a^V1.0167^ea^ dhanaseṭṭhi nāma ayyako, tattha tumhākaṃ bahū  ñātakāti. kasmā tattha na gacchatha ammāti? sā attano  agamanakāraṇaṃ puttassa akathetvā puttesu punappunaṃ kathentesu sāmikamāha  -- ``ime dārakā ativiya maṃ kilamenti, kiṃ no mātāpitaro  disvā maṃsaṃ khādissanti, ehi dārakānaṃ ayyakakulaṃ dassemā''ti.  ahaṃ sammukhā bhavituṃ na sakkhissāmi, taṃ pana nayissāmīti.  ``sādhu sāmi, yena kenaci upāyena dārakānaṃ ayyakakulameva daṭṭhuṃ  vaṭṭatī''ti dvepi janā dārake ādāya ^a^P1.0214^ea^ anupubbena  rājagahaṃ patvā nagaradvāre ekissā sālāya nivāsaṃ katvā dārakamātā  dve dārake gahetvā āgatabhāvaṃ mātāpitūnaṃ ārocāpesi.</p>
              <p>[03] te taṃ sāsanaṃ sutvā saṃsāre saṃsarantānaṃ na putto na dhītā nāma  natthi, te amhākaṃ mahāparādhikā, na sakkā tehi amhākaṃ cakkhupathe  ṭhātuṃ. ettakaṃ pana dhanaṃ gahetvā dvepi janā phāsukaṭṭhānaṃ gantvā  jīvantu, dārake pana idha pesentūti. seṭṭhidhītā mātāpitūhi pesitaṃ  dhanaṃ gahetvā dārake āgatadūtānaṃ hattheyeva datvā pesesi ^a^M1.0168^ea^. dārakā  ayyakakule vaḍḍhanti. tesu cūḷapanthako atidaharo, mahāpanthako pana  ayyakena saddhiṃ dasabalassa dhammakathaṃ sotuṃ gacchati. tassa niccaṃ  satthu sammukhe dhammaṃ suṇantassa pabbajjāya cittaṃ nami. so ayyakaṃ  āha -- ``sace tumhe anujāneyyātha, ahaṃ pabbajjeyya''nti. ``kiṃ  vadesi, tāta, mayhaṃ sakalalokassapi pabbajjato taveva pabbajjā  bhaddikā. sace sakkosi, pabbaja, tātā''ti sampaṭicchitvā satthu  santikaṃ gato. satthā ``kiṃ, mahāseṭṭhi, dārako te laddho''ti?  ``āma, bhante, ayaṃ dārako mayhaṃ nattā, tumhākaṃ santike  pabbajāmīti vadatī''ti āha.</p>
              <p>[03] satthā aññataraṃ piṇḍacārikaṃ ``imaṃ dārakaṃ pabbājehī''ti  āṇāpesi. thero tassa tacapañcakakammaṭṭhānaṃ ācikkhitvā pabbājesi.  so bahuṃ buddhavacanaṃ uggaṇhitvā paripuṇṇavasso upasampadaṃ labhi.  upasampanno hutvā yonisomanasikāre kammaṃ karonto catunnaṃ  arūpāvacarajjhānānaṃ lābhī hutvā jhānaṅgehi vuṭṭhāya arahattaṃ pāpuṇi.  iti so saññāvivaṭṭakusalānaṃ aggo jāto. so jhānasukhena  phalasukhena ^a^P1.0215^ea^ vītināmento cintesi -- ``sakkā  nu kho imaṃ sukhaṃ cūḷapanthakassa dātu''nti. tato ayyakaseṭṭhissa  santikaṃ gantvā ``mahāseṭṭhi sace tumhe sampaṭicchatha, ahaṃ cūḷapanthakaṃ  pabbājeyya''nti āha. pabbājetha, bhanteti ^a^V1.0168^ea^. thero cūḷapanthakadārakaṃ  pabbājetvā dasasu sīlesu patiṭṭhāpesi. cūḷapanthakasāmaṇero  bhātikassa santike. </p>
              <p>[21] ``padumaṃ yathā kokanadaṃ sugandhaṃ, </p>
              <p>[27] pāto siyā phullamavītagandhaṃ. </p>
              <p>[26] aṅgīrasaṃ passa virocamānaṃ, </p>
              <p>[22] tapantamādiccamivantalikkhe''ti.. (saṃ0 ni0   1.123; a0 ni0  5.195) -- </p>
              <p>[25] imaṃ gāthaṃ gaṇhāti. gahitagahitapadaṃ uparūparipadaṃ  gaṇhantassa nassati. tassa imaṃ gāthaṃ gahetuṃ vāyamantasseva cattāro  māsā atikkantā. atha naṃ mahāpanthako āha -- ``cūḷapanthaka, tvaṃ  imasmiṃ sāsane abhabbo, catūhi māsehi ekagāthampi gahetuṃ na  sakkosi, pabbajitakiccaṃ pana tvaṃ kathaṃ ^a^M1.0169^ea^ matthakaṃ pāpessasi, nikkhama  ito''ti. so therena paṇāmito vihārapaccante rodamāno aṭṭhāsi.</p>
              <p>[03] tena samayena satthā rājagahaṃ upanissāya jīvakambavane viharati.  tasmiṃ samaye jīvako purisaṃ pesesi ``pañcahi bhikkhusatehi  saddhiṃ satthāraṃ nimantehī''ti. tena kho pana samayena mahāpanthako  bhattuddesako hoti. so ``pañcannaṃ bhikkhusatānaṃ bhikkhaṃ  sampaṭicchatha, bhante''ti vutto ``cūḷapanthakaṃ ṭhapetvā sesānaṃ  sampaṭicchāmī''ti āha. cūḷapanthako ^a^P1.0216^ea^ taṃ kathaṃ  sutvā bhiyyosomattāya domanassappatto ahosi. satthā  cūḷapanthakassa khedaṃ disvā ``cūḷapanthako mayi gate bujjhissatī''ti  gantvā avidūre ṭhāne attānaṃ dassetvā ``kiṃ tvaṃ, panthaka,  rodasī''ti āha. bhātā maṃ, bhante, paṇāmetīti. panthaka, tuyhaṃ  bhātikassa parapuggalānaṃ āsayānusayañāṇaṃ natthi, tvaṃ  buddhaveneyyapuggalo nāmāti iddhiyā abhisaṅkharitvā suddhaṃ coḷakhaṇḍaṃ  adāsi ``imaṃ gahetvā `rajoharaṇaṃ rajoharaṇa'nti vatvā bhāvehi  panthakā''ti.</p>
              <p>[03] so satthārā dinnaṃ coḷakhaṇḍaṃ ``rajoharaṇaṃ rajoharaṇa''nti  hatthena parimajjanto nisīdi. tassa parimajjantassa lomāni  kiliṭṭhadhātukāni jātāni. puna parimajjantassa  ukkhaliparipuñchanasadisaṃ ^a^V1.0169^ea^ jātaṃ. so ñāṇaparipākaṃ āgamma tattha  khayavayaṃ paṭṭhapetvā cintesi -- ``idaṃ coḷakhaṇḍaṃ pakatiyā paṇḍaraṃ  parisuddhaṃ, upādinnakasarīraṃ nissāya kiliṭṭhaṃ jātaṃ, idaṃ cittampi  evaṃgatikamevā''ti. samādhiṃ bhāvetvā cattāri rūpāvacarajjhānāni  pādakāni katvā saha paṭisambhidāhi arahattaṃ pāpuṇi. so  manomayajjhānalābhī hutvā eko hutvā bahudhā, bahudhā hutvā eko  bhavituṃ samattho ahosi. arahattamaggeneva cassa tepiṭakañca cha  abhiññā ca āgamiṃsu.</p>
              <p>[03] punadivase satthā ekūnehi pañcahi bhikkhusatehi saddhiṃ gantvā  jīvakassa nivesane nisīdi. cūḷapanthako pana attano bhikkhāya  asampaṭicchitattāyeva na gato. jīvako yāguṃ dātuṃ ārabhi, satthā  hatthena pattaṃ pidahi. kasmā, bhante, na gaṇhathāti? vihāre eko  bhikkhu atthi jīvakāti ^a^M1.0170^ea^. so purisaṃ pahiṇi ``gaccha, bhaṇe,  vihāre nisinnaṃ ayyaṃ gahetvā ehī''ti. cūḷapanthakattheropi tassa  purisassa pure āgamanāyeva bhikkhusahassaṃ ^a^P1.0217^ea^  nimminitvā ekampi ekena asadisaṃ, ekassapi ca  cīvaravicāraṇādisamaṇakammaṃ aññena asadisaṃ akāsi. so puriso  vihāre bhikkhūnaṃ bahubhāvaṃ disvā gantvā jīvakassa kathesi --  ``bhante, imasmiṃ vihāre bhikkhusaṅgho bahutaro, tato pakkositabbaṃ  bhadantaṃ na jānāmī''ti. jīvako satthāraṃ paṭipucchi --  ``konāmo, bhante, vihāre nisinnabhikkhū''ti? cūḷapanthako nāma  jīvakāti. gaccha bho ``cūḷapanthako nāma kataro''ti pucchitvā  ānehīti. so vihāraṃ gantvā ``cūḷapanthako nāma, bhante,  kataro''ti pucchi. ``ahaṃ cūḷapanthako ahaṃ cūḷapanthako''ti  bhikkhusahassampi kathesi. so punāgantvā jīvakassa kathesi  ``sahassamattā bhikkhū sabbepi `ahaṃ cūḷapanthako ahaṃ cūḷapanthako'ti  kathenti, ahaṃ `asuko nāma pakkositabbo'ti na jānāmī''ti.  jīvakopi paṭividdhasaccatāya ``iddhimā bhikkhū''ti nayato ñatvā  ``paṭhamaṃ kathanabhikkhumeva `tumhe satthā pakkosatī'ti vatvā  cīvarakaṇṇe gaṇha tātā''ti āha. so vihāraṃ gantvā tathā akāsi,  tāvadeva sahassamattā bhikkhū antaradhāyiṃsu. so theraṃ gahetvā  agamāsi. satthā tasmiṃ khaṇe yāguṃ gaṇhi.</p>
              <p>[03] dasabale bhattakiccaṃ katvā vihāraṃ gate dhammasabhāyaṃ kathā udapādi  ``yāva mahantā vata buddhā nāma cattāro māse ekagāthaṃ gaṇhituṃ  asakkontaṃ bhikkhuṃ evaṃmahiddhikaṃ akaṃsū''ti. satthā tesaṃ bhikkhūnaṃ  cittācāraṃ ñatvā gantvā paññattāsane nisajja ``kiṃ vadetha,  bhikkhave''ti ^a^V1.0170^ea^ pucchi. na bhagavā aññaṃ kiñci kathema, cūḷapanthakena  tumhākaṃ santikā mahālābho laddhoti tumhākaṃyeva guṇaṃ kathemāti.  anacchariyaṃ, bhikkhave, idāni mayhaṃ ovādaṃ ^a^P1.0218^ea^  katvā lokuttaradāyajjalābho, ayaṃ atītepi aparipakkañāṇe ṭhitassa  mayhaṃ ovādaṃ katvā lokiyadāyajjaṃ labhīti. bhikkhū ``kadā,  bhante''ti āyāciṃsu. satthā tesaṃ bhikkhūnaṃ atītaṃ āharitvā  dassesi.</p>
              <p>[03] bhikkhave, atīte bārāṇasīnagare brahmadatto nāma rājā rajjaṃ  kāresi. tasmiṃ samaye cūḷakaseṭṭhi nāma paṇḍito byatto  sabbanimittāni ^a^M1.0171^ea^ jānāti. so ekadivasaṃ rājūpaṭṭhānaṃ gacchanto  antaravīthiyaṃ matamūsikaṃ disvā tasmiṃ khaṇe nakkhattaṃ samānetvā  idamāha -- ``sakkā cakkhumatā kulaputtena imaṃ undūraṃ gahetvā  dārabharaṇañca kātuṃ kammante ca payojetu''nti. aññataro  duggatakulaputto taṃ seṭṭhissa vacanaṃ sutvā ``nāyaṃ ajānitvā  kathessatī''ti mūsikaṃ gahetvā ekasmiṃ āpaṇe biḷārassatthāya datvā  kākaṇikaṃ labhi. tāya kākaṇikāya phāṇitaṃ kiṇitvā ekena kuṭena  pānīyaṃ gaṇhitvā araññato āgacchante mālākāre disvā thokaṃ thokaṃ  phāṇitakhaṇḍaṃ datvā uḷuṅkena pānīyaṃ adāsi. te tassa ekekaṃ  pupphamuṭṭhiṃ adaṃsu. so tena pupphamūlena punadivasepi phāṇitañca  pānīyaghaṭañca gahetvā pupphārāmameva gato. tassa taṃdivasaṃ mālākārā  aḍḍhaocitake pupphagacche datvā agamaṃsu. so nacirasseva iminā  upāyena aṭṭha kahāpaṇe labhi.</p>
              <p>[03] puna ekasmiṃ vātavuṭṭhidivase chaḍḍitauyyānaṃ gantvā patitadārūnaṃ  rāsiṃ katvā nisinno rājakumbhakārassa santikā soḷasa kahāpaṇe  labhi. so catuvīsatiyā kahāpaṇesu jātesu ``atthi ayaṃ upāyo  mayha''nti nagaradvārato avidūre ṭhāne ekaṃ pānīyacāṭiṃ ṭhapetvā  pañcasate tiṇahārake pānīyena upaṭṭhahi. te ^a^P1.0219^ea^  āhaṃsu -- ``tvaṃ, samma, amhākaṃ bahupakāro, kiṃ te karomā''ti?  sopi ``mayhaṃ kicce uppanne karissathā''ti vatvā ito cito ca  vicaranto thalapathakammikena ca jalapathakammikena ca saddhiṃ  mittasanthavaṃ akāsi. tassa thalapathakammiko ``sve imaṃ nagaraṃ  assavāṇijako pañca assasatāni gahetvā āgamissatī''ti  ācikkhi. so tassa vacanaṃ sutvā tiṇahārakānaṃ saññaṃ datvā  ekekaṃ tiṇakalāpaṃ diguṇaṃ katvā āharāpesi. atha so assānaṃ  nagaraṃ paviṭṭhavelāya tiṇakalāpasahassaṃ ^a^V1.0171^ea^ antaradvāre rāsiṃ katvā nisīdi.  assavāṇijo sakalanagare assānaṃ cāriṃ alabhitvā tassa sahassaṃ  datvā taṃ tiṇaṃ gaṇhi.</p>
              <p>[03] tato katipāhaccayenassa samuddakammikasahāyako ārocesi  ``paṭṭanaṃ mahānāvā āgatā''ti. so ``atthi ayaṃ upāyo''ti  aṭṭhahi ^a^M1.0172^ea^ kahāpaṇehi sabbaparivārasampannaṃ tāvakālikaṃ rathaṃ gahetvā  nāvāpaṭṭanaṃ gantvā ekaṃ aṅgulimuddikaṃ nāvikassa saccakāraṃ datvā  avidūre ṭhāne sāṇiṃ parikkhipāpetvā tattha nisinno purise āṇāpesi  ``bāhirakesu vāṇijesu āgatesu tatiyena paṭihārena ārocethā''ti.  ``nāvā āgatā''ti sutvā bārāṇasito satamattā vāṇijā ``bhaṇḍaṃ  gaṇhāmā''ti āgamaṃsu. bhaṇḍaṃ tumhe na labhissatha, asukaṭṭhāne nāma  mahāvāṇijena saccakāro dinnoti. te tesaṃ sutvā tassa santikaṃ  āgatā, pādamūlikapurisā purimasaññāvasena tatiyena pāṭihārena tesaṃ  āgatabhāvaṃ ārocesuṃ. te satamattāpi vāṇijā ekekaṃ sahassaṃ datvā  tena saddhiṃ nāvāya pattikā hutvā puna ekekaṃ sahassaṃ datvā pattiṃ  vissajjāpetvā bhaṇḍaṃ attano santakaṃ akaṃsu. so ^a^P1.0220^ea^  puriso dve satasahassāni gahetvā bārāṇasiṃ āgantvā ``kataññunā  bhavituṃ vaṭṭatī''ti ekaṃ satasahassaṃ gahetvā cūḷaseṭṭhissa santikaṃ gato.</p>
              <p>[03] atha taṃ cūḷaseṭṭhi ``kiṃ te, tāta, katvā idaṃ dhanaṃ laddha''nti  pucchi. so ``tumhehi kathitaupāye ṭhatvā catumāsabbhantareyeva  laddha''nti āha. seṭṭhi tassa vacanaṃ sutvā ``idāni evarūpaṃ dārakaṃ  parasantakaṃ kātuṃ na vaṭṭatī''ti vayappattaṃ dhītaraṃ datvā sakalakuṭumbassa  sāmikaṃ akāsi. sopi kulaputto seṭṭhino accayena tasmiṃ nagare  seṭṭhiṭṭhānaṃ gahetvā yāvatāyukaṃ ṭhatvā yathākammaṃ gato. satthā dve  vatthūni kathetvā anusandhiṃ ghaṭetvā abhisambuddhakāle imaṃ gāthamāha -- </p>
              <p>[21] ``appakenapi medhāvī, pābhatena vicakkhaṇo. </p>
              <p>[22] samuṭṭhāpeti attānaṃ, aṇuṃ aggiṃva sandhama''nti.. (jā0  1.1.4).</p>
              <p>[03] iti satthā dhammasabhāyaṃ sannisinnānaṃ imaṃ kāraṇaṃ dassesi.  ayaṃ dvinnampi mahāsāvakānaṃ pubbapatthanato paṭṭhāya anupubbikathā.  aparabhāge pana satthā ariyagaṇaparivuto dhammāsane nisinno  ^a^V1.0172^ea^ manomayaṃ kāyaṃ abhinimminantānaṃ cetovivaṭṭakusalānañca  cūḷapanthakattheraṃ aggaṭṭhāne ṭhapesi, saññāvivaṭṭakusalānaṃ mahāpanthakanti. </p>
            </h4>
            <h4>
              <h4n> subhūtittheravatthu </h4n>
              <p>[03] 201^b^.^eb^ tatiye ^a^M1.0173^ea^ ^b^araṇavihārīna^eb^nti  nikkilesavihārīnaṃ. ^b^raṇa^eb^nti hi rāgādayo kilesā vuccanti,  tesaṃ abhāvena nikkilesavihāro araṇavihāro nāma. so yesaṃ atthi,  te araṇavihārino. tesaṃ ^a^P1.0221^ea^ araṇavihārīnaṃ  subhūtitthero aggoti. kiñcāpi hi aññepi khīṇāsavā  araṇavihārinova, therena pana dhammadesanāya etaṃ nāmaṃ laddhaṃ. aññe  hi bhikkhū dhammaṃ desento uddissakaṃ katvā vaṇṇaṃ vā avaṇṇaṃ vā  kathenti, thero pana dhammaṃ desento satthārā desitaniyāmato  anokkamitvā deseti, tasmā araṇavihārīnaṃ aggo nāma jāto. </p>
              <p>[03] 202^b^.^eb^ catutthe ^b^dakkhiṇeyyāna^eb^nti dakkhiṇārahānaṃ.  tattha kiñcāpi aññepi khīṇāsavā aggadakkhiṇeyyā, thero pana  piṇḍāya caranto ghare ghare mettājhānaṃ samāpajjitvā samāpattito vuṭṭhāya  bhikkhaṃ gaṇhāti ``evaṃ bhikkhādāyakānaṃ mahapphalaṃ bhavissatī''ti.  tasmā dakkhiṇeyyānaṃ aggoti vutto. attabhāvo panassa susamiddho,  alaṅkatatoraṇaṃ viya cittapaṭo viya ca ativiya virocati. tasmā  subhūtīti vuccati.</p>
              <p>[03] tassa pañhakamme ayamanupubbikathā -- ayaṃ kira padumuttare  bhagavati anuppanneyeva haṃsavatīnagare brāhmaṇamahāsālakule nibbatti,  nandamāṇavotissa nāmaṃ akaṃsu. so vayappatto tayo vede uggaṇhitvā  tattha sāraṃ apassanto attano parivārehi catucattālīsāya  māṇavakasahassehi saddhiṃ pabbatapāde isipabbajjaṃ pabbajitvā pañca  abhiññā aṭṭha samāpattiyo nibbattesi, antevāsikepi jhānalābhino  akāsi.</p>
              <p>[03] tasmiṃ samaye padumuttaro bhagavā loke nibbattitvā haṃsavatīnagaraṃ  upanissāya viharanto ekadivasaṃ paccūsasamaye lokaṃ olokento  nandatāpasassa antevāsikānaṃ jaṭilānaṃ arahattūpanissayaṃ  nandatāpasassa ca dvīhaṅgehi samannāgatassa sāvakassa ṭhānantarapatthanaṃ  disvā pātova sarīrapaṭijagganaṃ ^a^P1.0222^ea^ katvā  pubbaṇhasamayaṃ pattacīvaramādāya sāriputtattherassa vatthumhi vuttanayeneva  ^a^V1.0173^ea^ nandatāpasassa assamaṃ agamāsi. tattha ^a^M1.0174^ea^ phalāphaladānañca  pupphāsanapaññāpanañca nirodhasamāpattisamāpajjanañca vuttanayeneva  veditabbaṃ.</p>
              <p>[03] satthā pana nirodhā vuṭṭhito araṇavihāriaṅgena ca  dakkhiṇeyyaṅgena cāti dvīhaṅgehi samannāgataṃ ekaṃ sāvakaṃ  ``isigaṇassa pupphāsanānumodanaṃ karohī''ti āṇāpesi. so  attano visaye ṭhatvā tepiṭakaṃ sammasitvā anumodanaṃ akāsi.  tassa desanāvasāne satthā sayaṃ dhammaṃ desesi. desanāpariyosāne  sabbe catucattālīsasahassāpi tāpasā arahattaṃ pāpuṇiṃsu. nandatāpaso  pana anumodakassa bhikkhuno nimittaṃ gaṇhitvā satthu desanānusārena  ñāṇaṃ pesetuṃ nāsakkhi. satthā ``etha, bhikkhavo''ti sesabhikkhūnaṃ  hatthaṃ pasāresi. sabbepi antarahitakesamassū iddhimayaparikkhārā  vassasaṭṭhikattherā viya ahesuṃ.</p>
              <p>[03] nandatāpaso tathāgataṃ vanditvā sammukhe ṭhito āha -- ``bhante,  yena bhikkhunā isigaṇassa pupphāsanānumodanā katā, ko nāmoyaṃ  tumhākaṃ sāsane''ti? araṇavihāriaṅgena ca dakkhiṇeyyaṅgena ca  etadaggaṃ patto esoti. ``bhante, ahampi iminā sattāhakatena  adhikārakammena aññaṃ sampattiṃ na patthemi, anāgate panāhaṃ ekassa  buddhassa sāsane ayaṃ thero viya dvīhaṅgehi samannāgato bhaveyya''nti  patthanaṃ akāsi. satthā anantarāyaṃ disvā byākaritvā pakkāmi.  nandatāpasopi kālena kālaṃ dasabalassa santike dhammaṃ sutvā  aparihīnajjhāno brahmaloke nibbatto. idamassa kalyāṇakammaṃ.  antarā pana kammaṃ na kathiyati.</p>
              <p>[03] so ^a^P1.0223^ea^ kappasatasahassaṃ atikkamitvā sāvatthiyaṃ  sumanaseṭṭhissa gehe nibbatti, ^b^subhūtī^eb^tissa nāmaṃ akaṃsu.  aparabhāge amhākaṃ satthā loke nibbatto rājagahaṃ upanissāya  viharati. tadā anāthapiṇḍiko seṭṭhi sāvatthiyaṃ uṭṭhānakabhaṇḍaṃ gahetvā  attano sahāyakassa rājagahaseṭṭhino gharaṃ gato satthu uppannabhāvaṃ ñatvā  satthāraṃ sītavane viharantaṃ upasaṅkamitvā paṭhamadassaneneva  sotāpattiphale patiṭṭhāya ^a^M1.0175^ea^ satthāraṃ sāvatthiṃ āgamanatthāya yācitvā  pañcacattālīsayojane magge yojane yojane satasahassapariccāgena  vihāre patiṭṭhāpetvā sāvatthiyaṃ rājamānena aṭṭhakarīsappamāṇaṃ  jetarājakumārassa uyyānabhūmiṃ koṭisanthārena kiṇitvā tattha bhagavato  vihāraṃ kāretvā adāsi. vihāramahadivase ayaṃ subhūtikuṭimbiko  anāthapiṇḍikaseṭṭhinā ^a^V1.0174^ea^ saddhiṃ gantvā dhammaṃ suṇanto saddhaṃ paṭilabhitvā  pabbaji. so upasampanno dve mātikā paguṇaṃ katvā kammaṭṭhānaṃ  kathāpetvā araññe samaṇadhammaṃ karonto vipassanaṃ vaḍḍhetvā mettājhānaṃ  pādakaṃ katvā arahattaṃ pāpuṇi. dhammaṃ desento vuttanayeneva dhammaṃ  katheti, piṇḍāya caranto vuttanayeneva mettājhānato vuṭṭhāya bhikkhaṃ  gaṇhāti. atha naṃ satthā imaṃ kāraṇadvayaṃ paṭicca araṇavihārīnañca  dakkhiṇeyyānañca bhikkhūnaṃ aggaṭṭhāne ṭhapesīti. </p>
            </h4>
            <h4>
              <h4n> khadiravaniyarevatattheravatthu </h4n>
              <p>[03] 203^b^.^eb^ pañcame ^b^āraññakāna^eb^nti araññavāsīnaṃ.  ^b^revato khadiravaniyo^eb^ti dhammasenāpatittherassa kaniṭṭhabhātiko.  so yathā aññe therā araññe vasamānā vanasabhāgaṃ ^a^P1.0224^ea^  udakasabhāgaṃ bhikkhācārasabhāgañca sallakkhetvā araññe vasanti, na evaṃ  vasi. etāni pana sabhāgāni anādiyitvā  ujjaṅgalasakkharapāsāṇavisame khadiravane paṭivasati. tasmā  āraññakānaṃ aggoti vutto.</p>
              <p>[03] tassa pañhakamme ayamanupubbikathā -- ayaṃ kira atīte  padumuttarabuddhakāle haṃsavatīnagare nibbatto mahāgaṅgāya  payāgapatiṭṭhānatitthe nāvākammaṃ karonto paṭivasati. tasmiṃ samaye  satthā satasahassabhikkhuparivāro cārikaṃ caranto payāgapatiṭṭhānatitthaṃ  sampāpuṇi. so dasabalaṃ disvā cintesi -- ``mayhaṃ kālena kālaṃ  buddhadassanaṃ nāma natthi, ayaṃ me kalyāṇakammāyūhanakkhaṇo''ti  nāvāsaṅghāṭaṃ bandhāpetvā upari celavitānaṃ kāretvā gandhamālādāmāni  osāretvā heṭṭhā varapotthakaṃ cittattharaṇaṃ attharāpetvā saparivāraṃ satthāraṃ  paratīraṃ tāresi.</p>
              <p>[03] tasmiṃ ^a^M1.0176^ea^ samaye satthā ekaṃ āraññakaṃ bhikkhuṃ etadagge ṭhapesi.  so nāviko taṃ disvā ``mayāpi evamevaṃ anāgate ekassa buddhassa  sāsane āraññakānaṃ aggena bhavituṃ vaṭṭatī''ti satthāraṃ nimantetvā  sattāhaṃ mahādānaṃ datvā satthu pādamūle nipajjitvā, ``bhante, tumhehi  etadagge ṭhapito so bhikkhu viya ahampi anāgate ekassa buddhassa  sāsane āraññakānaṃ aggo bhaveyya''nti patthanaṃ akāsi. satthā  anantarāyaṃ disvā ``anāgate gotamabuddhassa sāsane ^a^V1.0175^ea^ tvaṃ āraññakānaṃ  aggo bhavissasī''ti byākaritvā pakkāmi. antarā pana aññaṃ  kammaṃ na kathiyati.</p>
              <p>[03] so yāvajīvaṃ kalyāṇakammaṃ katvā devamanussesu saṃsaranto  imasmiṃ buddhuppāde magadhakkhette nālakabrāhmaṇagāme sārībrāhmaṇiyā  kucchimhi paṭisandhiṃ gahetvā tiṇṇaṃ bhātikānaṃ tissannañca bhaginīnaṃ  sabbakaniṭṭho hutvā nibbatti, ^b^revato^eb^tissa nāmaṃ akaṃsu.  athassa mātāpitaro cintesuṃ ^a^P1.0225^ea^ --  ``vaḍḍhitavaḍḍhite dārake samaṇā sakyaputtiyā netvā pabbājenti,  amhākaṃ puttaṃ revataṃ daharameva gharabandhanena bandhissāmā''ti  samānakulato dārikaṃ ānetvā revatassa ayyikaṃ vandāpetvā, ``amma,  tava ayyikāya mahallakatarā hohī''ti āhaṃsu. revato tesaṃ kathaṃ  sutvā cintesi -- ``ayaṃ dārikā daharā paṭhamavaye ṭhitā, imissā  kira evaṃvidhaṃ rūpaṃ mama ayyikāya rūpasadisaṃ bhavissati,  pucchissāmi tāva nesaṃ adhippāya''nti cintetvā āha -- ``tumhe  kiṃ kathethā''ti? tāta, ``ayaṃ dārikā ayyikā viya te jaraṃ  pāpuṇātū''ti vadāmāti. so ``imissā rūpaṃ evaṃvidhaṃ  bhavissatī''ti pucchi. tāta, kiṃ vadesi, mahāpuññā evaṃvidhā  hontīti.</p>
              <p>[03] so cintesi -- ``idaṃ kira rūpaṃ iminā niyāmena valittacaṃ  bhavissati palitakesaṃ khaṇḍadantaṃ, ahaṃ evarūpe rūpe rajjitvā kiṃ  karissāmi, mama bhātikānaṃ gatamaggameva gamissāmī''ti kīḷanto  viya hutvā samavaye taruṇadārake āha -- ``etha, bho, vidhāvanikaṃ  karissāmā''ti nikkhami. tāta, maṅgaladivase mā bahi gacchāti.  so dārakehi saddhiṃ kīḷanto viya attano dhāvanavāre sampatte thokaṃ  gantvā papañcetvā āgacchati ^a^M1.0177^ea^. puna dutiyavāre sampatte tato turitaṃ  viya gantvā āgato, tatiyavāre sampatte ``ayaṃ me kālo''ti ñatvā  sammukhaṭṭhāneneva palāyitvā paṃsukūlikabhikkhūnaṃ nivāsaṭṭhānaṃ araññaṃ  gantvā there abhivādetvā pabbajjaṃ yāci. sappurisa mayaṃ taṃ na  jānāma ``kassāsi putto''ti, tvañca alaṅkataniyāmeneva āgato,  ko taṃ pabbājetuṃ ussahissatīti. so ubho bāhā paggayha  ``vilumpanti maṃ vilumpanti ^a^P1.0226^ea^ ma''nti mahāravaṃ  viravi. ito cito ca bhikkhū sannipatitvā ``sappurisa, imasmiṃ  ṭhāne tava vatthaṃ vā piḷandhanaṃ vā koci gaṇhanto nāma natthi, tvañca  `vilumpantī'ti vadasi, kiṃ sandhāya vadasī''ti? bhante, nāhaṃ  vatthālaṅkāraṃ sandhāya vadāmi, tissannaṃ pana me sampattīnaṃ vilopo  vattati, taṃ sandhāya vadāmi. maṃ tāva tumhe ^a^V1.0176^ea^ mā pabbājayittha, bhātaraṃ  pana me jānāthāti. konāmo pana te bhātāti? gihikāle  upatisso nāma, idāni pana sāriputto nāma jātoti vadantīti.  ``āvuso, evaṃ sante ayaṃ kulaputto amhākaṃ kaniṭṭhabhātiko nāma  hoti, jeṭṭhabhātiko no dhammasenāpati puretaraṃyeva āha -- `amhākaṃ  ñātakā sabbeva micchādiṭṭhikā, yo koci amhākaṃ ñātīti  āgacchati, taṃ yena tenupāyena pabbājeyyathā'ti. ayaṃ pana therassa  ajjhattabhātiko, pabbājetha na''nti vatvā tacapañcakakammaṭṭhānaṃ  ācikkhitvā pabbājayiṃsu. atha naṃ paripuṇṇavassaṃ upasampādetvā  kammaṭṭhāne yojayiṃsu.</p>
              <p>[03] thero kammaṭṭhānaṃ gahetvā ācariyupajjhāyānaṃ avidūre ṭhāne  vuttappakāraṃ khadiravanaṃ pavisitvā samaṇadhammaṃ karoti. tassa  ``arahattaṃ appatvā dasabalaṃ vā bhātikattheraṃ vā na passissāmī''ti  vāyamantasseva tayo māsā atikkantā, sukhumālakulaputtassa  lūkhabhojanaṃ bhuñjantassa cittaṃ valītaṃ nāma hoti, kammaṭṭhānaṃ vimokkhaṃ  na gataṃ. so temāsaccayena pavāretvā vutthavasso hutvā tasmiṃyeva  ṭhāne samaṇadhammaṃ karoti. tassa samaṇadhammaṃ karontassa cittaṃ  ekaggaṃ ahosi, so vipassanaṃ ^a^P1.0227^ea^ vaḍḍhetvā arahattaṃ  pāpuṇi.</p>
              <p>[03] athāyasmā ^a^M1.0178^ea^ sāriputto satthāraṃ āha -- ``bhante, mayhaṃ kira  kaniṭṭhabhātā revato pabbajito, so abhirameyya vā na vā, gantvā naṃ  passissāmī''ti. bhagavā revatassa āraddhavipassakabhāvaṃ ñatvā dve  vāre paṭikkhipitvā tatiyavāre yācito arahattaṃ pattabhāvaṃ ñatvā,  ``sāriputta, ahampi gamissāmi, bhikkhūnaṃ ārocehī''ti. thero  bhikkhusaṅghaṃ sannipātetvā, ``āvuso, satthā cārikaṃ caritukāmo,  gantukāmā āgacchantū''ti sabbesaṃyeva ārocesi. dasabalassa  cārikatthāya gamanakāle ohīnakabhikkhū nāma appakā honti,  ``satthu suvaṇṇavaṇṇaṃ sarīraṃ passissāma, madhuradhammakathaṃ vā  suṇissāmā''ti yebhuyyena gantukāmāva bahukā honti. iti satthā  mahābhikkhusaṅghaparivāro ``revataṃ passissāmī''ti nikkhanto.</p>
              <p>[03] athekasmiṃ padese ānandatthero dvedhāpathaṃ patvā bhagavantaṃ pucchi --  ``bhante, imasmiṃ ṭhāne dve maggā, kataramaggena saṅgho gacchatū''ti.  kataramaggo, ānanda, ujukoti? bhante, ujumaggo tiṃsayojano  amanussapatho, parihāramaggo pana saṭṭhiyojaniko khemo subhikkhoti.  ānanda ^a^V1.0177^ea^, sīvali amhehi saddhiṃ āgatoti? āma, bhante,  āgatoti. tena hi saṅgho ujumaggameva gaṇhatu, sīvalissa puññaṃ  vīmaṃsissāmāti. satthā bhikkhusaṅghaparivāro sīvalittherassa  puññavīmaṃsanatthaṃ aṭavimaggaṃ abhiruhi. maggaṃ abhiruhanaṭṭhānato paṭṭhāya  devasaṅgho yojane yojane ṭhāne nagaraṃ māpetvā buddhappamukhassa  bhikkhusaṅghassa vasanatthāya vihāre paṭiyādesi. devaputtā raññā  pesitakammakārā viya hutvā yāgukhajjakādīni gahetvā ``kahaṃ ayyo  ^a^P1.0228^ea^ sīvali, kahaṃ ayyo sīvalī''ti pucchantā  gacchanti. thero taṃ sakkārasammānaṃ gaṇhāpetvā satthu santikaṃ gacchati.  satthā bhikkhusaṅghena saddhiṃ paribhuñji.</p>
              <p>[03] imināva niyāmena satthā sakkārasammānaṃ anubhavanto devasikaṃ  yojanaparamaṃ gantvā tiṃsayojanikaṃ kantāraṃ atikkamma  khadiravaniyattherassa sabhāgaṭṭhānaṃ patto. thero satthu āgamanaṃ ñatvā  attano vasanaṭṭhāne buddhappamukhassa bhikkhusaṅghassa pahonakavihāre  dasabalassa gandhakuṭiṃ rattiṭṭhānadivāṭṭhānādīni ca iddhiyā māpetvā  tathāgatassa paccuggamanaṃ ^a^M1.0179^ea^ gato. satthā alaṅkatapaṭiyattena maggena  vihāraṃ pāvisi. atha tathāgate gandhakuṭiṃ paviṭṭhe bhikkhū vassaggena  pattasenāsanāni pavisiṃsu. devatā ``akālo āhārassā''ti  aṭṭhavidhaṃ pānakaṃ āhariṃsu. satthā saṅghena saddhiṃ pānakaṃ pivi.  imināva niyāmena tathāgatassa sakkārasammānaṃ anubhavantasseva  addhamāso atikkanto.</p>
              <p>[03] athekacce ukkaṇṭhitabhikkhū ekasmiṃ ṭhāne nisīditvā kathaṃ  uppādayiṃsu ``satthā dasabalo `mayhaṃ aggasāvakassa kaniṭṭhabhātā'ti  vatvā evarūpaṃ navakammikabhikkhuṃ passituṃ āgato, imassa vihārassa  santike jetavanamahāvihāro vā veḷuvanavihārādayo vā kiṃ  karissanti. ayampi bhikkhu evarūpassa navakammassa kārako, kiṃ  nāma samaṇadhammaṃ karissatī''ti? atha satthā cintesi -- ``mayi  ciraṃ vasante idaṃ ṭhānaṃ ākiṇṇaṃ bhavissati, āraññakā bhikkhū nāma  pavivekatthikā honti, revatassa aphāsuvihāro bhavissatī''ti tato  revatassa divāṭṭhānaṃ gato. thero ekakova caṅkamanakoṭiyaṃ  ālambanaphalakaṃ nissāya pāsāṇaphalake nisinno satthāraṃ dūratova  āgacchantaṃ disvā paccuggantvā vandi.</p>
              <p>[03] atha naṃ satthā pucchi -- ``revata, imaṃ vāḷamigaṭṭhānaṃ ^a^P1.0229^ea^,  caṇḍānaṃ hatthiassādīnaṃ saddaṃ sutvā kinti karosī''ti?  tesaṃ me, bhante, saddaṃ suṇato araññarati nāma uppajjatīti.  satthā ^a^V1.0178^ea^ tasmiṃ ṭhāne revatattherassa pañcahi gāthāsatehi araññe  nivāsānisaṃsaṃ nāma kathetvā punadivase avidūre ṭhāne piṇḍāya  caritvā revatattheraṃ nivattetvā yehi bhikkhūhi therassa avaṇṇo  kathito, tesaṃ kattarayaṭṭhiupāhanātelanāḷichattānaṃ pamussanabhāvaṃ akāsi.  te attano parikkhāratthāya nivattā āgatamaggeneva gacchantāpi taṃ  ṭhānaṃ sallakkhetuṃ na sakkonti. paṭhamaṃ hi te alaṅkatapaṭiyattena  maggena gantvā taṃdivasaṃ pana visamamaggena gacchantā tasmiṃ tasmiṃ  ṭhāne ukkuṭikaṃ nisīdanti, jāṇukena gacchanti. te gumbe ca gacche  ca kaṇṭake ca maddantā attano vasitasabhāgaṭṭhānaṃ gantvā tasmiṃ tasmiṃ  khadirakhāṇuke attano chattaṃ sañjānanti, upāhanaṃ kattarayaṭṭhiṃ telanāḷiṃ  sañjānanti. te tasmiṃ samaye ``iddhimā ^a^M1.0180^ea^ ayaṃ bhikkhū''ti ñatvā  attano parikkhāre ādāya ``dasabalassa paṭiyattasakkāro nāma  evarūpo hotī''ti vadantā āgamaṃsu.</p>
              <p>[03] purato gatabhikkhū, visākhā upāsikā, attano gehe nisinnakāle  pucchati -- ``manāpaṃ nu kho, bhante, revatattherassa vasanaṭṭhāna''nti?  manāpaṃ upāsike nandanavanacittalatādipaṭibhāgaṃ taṃ senāsananti. atha  nesaṃ sabbapacchato āgatabhikkhū pucchi -- ``manāpaṃ, ayyā,  revatattherassa vasanaṭṭhāna''nti. mā puccha upāsike, kathetuṃ  ayuttaṭṭhānametaṃ, ujjaṅgalaṃ sakkharapāsāṇavisamaṃ khadiravanaṃ etaṃ, tattha  so bhikkhu viharatīti. visākhā, purimānañca pacchimānañca  bhikkhūnaṃ kathaṃ ^a^P1.0230^ea^ sutvā ``kesaṃ nu kho kathā  saccā''ti pacchābhatte gandhamālaṃ ādāya dasabalassa upaṭṭhānaṃ gantvā,  vanditvā ekamantaṃ nisinnā satthāraṃ pucchi -- ``bhante, revatattherassa  vasanaṭṭhānaṃ ekacce, ayyā, vaṇṇenti, ekacce nindanti, kiṃ nāmetaṃ,  bhante''ti? visākhe ramaṇīyaṃ vā hotu mā vā, yasmiṃ ṭhāne  ariyānaṃ cittaṃ ramati, tadeva ṭhānaṃ ramaṇīyaṃ nāmāti vatvā imaṃ  gāthamāha -- </p>
              <p>[21] ``gāme vā yadi vāraññe, ninne vā yadi vā thale. </p>
              <p>[22] yattha arahanto viharanti, taṃ bhūmirāmaṇeyyaka''nti..  (dha0 pa0 98; saṃ0 ni0  1.261).</p>
              <p>[03] atha satthā aparabhāge jetavanamahāvihāre ariyagaṇamajjhe  nisinno theraṃ āraññakānaṃ bhikkhūnaṃ aggaṭṭhāne ṭhapesīti. </p>
            </h4>
            <h4>
              <h4n> kaṅkhārevatattheravatthu </h4n>
              <p>[03] 204^b^.^eb^ chaṭṭhe ^a^V1.0179^ea^ ^b^jhāyīna^eb^nti jhānalābhīnaṃ  jhānābhiratānaṃ. so kira thero yā jhānasamāpattiyo dasabalo  samāpajjati, tato appataraṃ ṭhapetvā bahutarā samāpajjati. tasmā  jhāyīnaṃ aggo nāma jāto. kaṅkhāyanabhāvena ^b^kaṅkhārevato^eb^ti  vuccati. kaṅkhā nāma kukkuccaṃ, kukkuccakoti attho. kiṃ pana  aññe kukkuccakā natthīti? atthi, ayaṃ pana thero kappiyepi kukkuccaṃ  uppādesi. tenassa kukkuccakatā atipākaṭā jātāti  kaṅkhārevatotveva saṅkhaṃ gato.</p>
              <p>[03] tassa pañhakamme ayamanupubbikathā -- ayaṃ kira  padumuttarabuddhakāle purimanayeneva mahājanena saddhiṃ vihāraṃ gantvā  parisapariyante ṭhito dhammaṃ ^a^M1.0181^ea^ suṇanto satthāraṃ ekaṃ bhikkhuṃ  jhānābhiratānaṃ aggaṭṭhāne ṭhapentaṃ disvā ``mayāpi anāgate evarūpena  bhavituṃ vaṭṭatī''ti desanāvasāne satthāraṃ nimantetvā purimanayeneva  sattāhaṃ mahāsakkāraṃ katvā bhagavantaṃ āha -- ``bhante, ahaṃ iminā  adhikārakammena na ^a^P1.0231^ea^ aññaṃ sampattiṃ patthemi, yathā  pana so tumhehi ito sattadivasamatthake bhikkhu jhāyīnaṃ aggaṭṭhāne  ṭhapito, evaṃ ahampi anāgate ekassa buddhassa sāsane jhāyīnaṃ aggo  bhaveyya''nti patthanaṃ akāsi. satthā anāgataṃ oloketvā  samijjhanabhāvaṃ disvā ``anāgate kappasatasahassāvasāne gotamo nāma  buddho uppajjissati, tassa sāsane tvaṃ jhāyīnaṃ aggo bhavissasī''ti  byākaritvā pakkāmi.</p>
              <p>[03] so yāvajīvaṃ kalyāṇakammaṃ katvā kappasatasahassaṃ devamanussesu  saṃsaritvā amhākaṃ bhagavato kāle sāvatthinagare mahābhogakule nibbatto  pacchābhattaṃ dhammassavanatthaṃ gacchantena mahājanena saddhiṃ vihāraṃ gantvā  parisapariyante ṭhito dasabalassa dhammakathaṃ sutvā saddhaṃ paṭilabhitvā  pabbajito upasampadaṃ labhitvā kammaṭṭhānaṃ kathāpetvā jhānaparikammaṃ  karonto jhānalābhī hutvā jhānameva pādakaṃ katvā arahattaphalaṃ pāpuṇi.  so dasabalena samāpajjitabbasamāpattīnaṃ appatarā ṭhapetvā bahutarā  samāpajjanto ahorattaṃ jhānesu ciṇṇavasī ahosi. atha naṃ  aparabhāge satthā imaṃ guṇaṃ gahetvā jhāyīnaṃ aggaṭṭhāne ṭhapesi.  ``akappiyo, āvuso guḷo, akappiyā muggā''ti (mahāva0 272)  evaṃ pana kappiyesveva vatthūsu ^a^V1.0180^ea^ kukkuccassa uppāditatāya  kukkuccasaṅkhātāya kaṅkhāya bhāvena kaṅkhārevatoti saṅkhaṃ gatoti. </p>
            </h4>
            <h4>
              <h4n> soṇakoḷivisattheravatthu </h4n>
              <p>[03] 205^b^.^eb^ sattame ^b^āraddhavīriyāna^eb^nti  paggahitavīriyānaṃ paripuṇṇavīriyānaṃ. ^b^soṇo koḷiviso^eb^ti  ^b^soṇo^eb^ti tassa nāmaṃ, ^b^koḷiviso^eb^ti gottaṃ.  koṭivessoti vā attho, issariyena koṭippattassa vessakulassa  dārakoti adhippāyo. yasmā pana aññesaṃ bhikkhūnaṃ ^a^P1.0232^ea^  vīriyaṃ nāma vaḍḍhetabbaṃ hoti, therassa pana hāpetabbameva  ahosi. tasmā esa āraddhavīriyānaṃ aggo nāma jāto.</p>
              <p>[03] tassa ^a^M1.0182^ea^ pañhakamme ayamanupubbikathā -- ayaṃ kira atīte  padumuttarabuddhakāle seṭṭhikule nibbatti, sirivaḍḍhakumārotissa nāmaṃ  akaṃsu. so vayappatto purimanayeneva vihāraṃ gantvā parisapariyante  ṭhito dhammaṃ suṇanto satthāraṃ ekaṃ bhikkhuṃ āraddhavīriyānaṃ aggaṭṭhāne  ṭhapentaṃ disvā ``mayāpi anāgate evarūpena bhavituṃ vaṭṭatī''ti  desanāpariyosāne dasabalaṃ nimantetvā sattāhaṃ mahādānaṃ datvā  vuttanayeneva patthanaṃ akāsi. satthā tassa patthanāya samijjhanabhāvaṃ  disvā purimanayeneva byākaritvā vihāraṃ gato.</p>
              <p>[03] sopi sirivaḍḍhaseṭṭhi yāvajīvaṃ kusalaṃ katvā devamanussesu  saṃsaranto kappasatasahassaṃ atikkamitvā imasmiṃ kappe parinibbute  kassapadasabale anuppanne amhākaṃ bhagavati bārāṇasiyaṃ kulagehe  paṭisandhiṃ gaṇhi. so attano sahāyakehi saddhiṃ gaṅgāyaṃ kīḷati.  tasmiṃ samaye eko jiṇṇacīvariko paccekabuddho ``bārāṇasiṃ  upanissāya gaṅgātīre paṇṇasālaṃ katvā vassaṃ upagacchissāmī''ti  udakena samupabyūḷhe daṇḍake ca valliyo ca saṃkaḍḍhati. ayaṃ kumāro  sahāyakehi saddhiṃ gantvā abhivādetvā ṭhito, ``bhante, kiṃ  karothā''ti pucchi. kumāra upakaṭṭhe antovasse pabbajitānaṃ  vasanaṭṭhānaṃ nāma laddhuṃ vaṭṭatīti. ``bhante, ajjeva ekadivasaṃ ayyo  yathā tathā āgametu, ahaṃ sve ayyassa vasanaṭṭhānaṃ karissāmī''ti  āha. paccekabuddho ``tasseva kumārassa saṅgahaṃ karissāmī''ti  āgatattā adhivāsesi. so tassa adhivāsanaṃ viditvā gato  punadivase sakkārasammānaṃ ^a^P1.0233^ea^ sajjetvā paccekabuddhassa  ^a^V1.0181^ea^āgamanaṃ olokento aṭṭhāsi. paccekabuddhopi ``kahaṃ nu kho ajja  bhikkhācāraṃ labhissāmī''ti āvajjento ñatvā tasseva gehadvāraṃ  agamāsi.</p>
              <p>[03] kumāro paccekabuddhaṃ disvā sampiyāyamāno pattaṃ ādāya bhikkhaṃ  datvā ``imaṃ antovassaṃ mayhaṃ gehadvārameva āgacchatha, bhante''ti  paṭiññaṃ gahetvā paccekabuddhe bhattakiccaṃ katvā pakkante attano sahāyakehi  saddhiṃ gantvā ekadivaseneva paccekabuddhassa vasanapaṇṇasālañca  caṅkamanañca rattiṭṭhānadivāṭṭhānāni ca kārāpetvā adāsi. tasseva  paṇṇasālaṃ pavisanavelāya ^a^M1.0183^ea^ haritūpalittāya bhūmiyā ``pādesu kalalaṃ mā  laggī''ti attano pārupanaṃ satasahassagghanakaṃ rattakambalaṃ bhūmattharaṇaṃ  santharitvā kambalassa vaṇṇena saddhiṃ paccekabuddhassa sarīrappabhaṃ  ekasadisaṃ disvā ativiya pasanno hutvā āha -- ``yathā tumhehi  akkantakālato paṭṭhāya imassa kambalassa ativiya pabhā virocati,  evameva mayhampi nibbattanibbattaṭṭhāne hatthapādānaṃ vaṇṇo  bandhujīvakapupphavaṇṇo hotu, satakkhattuṃ vihatakappāsapaṭalaphassasadisova  phasso hotū''ti. so temāsaṃ paccekabuddhaṃ upaṭṭhahitvā pavāritakāle  ticīvaraṃ adāsi. paccekabuddho paripuṇṇapattacīvaro gandhamādanameva  gato.</p>
              <p>[03] sopi kulaputto devamanussesu saṃsaranto amhākaṃ bhagavato kāle  kāḷacampānagare upaseṭṭhissa ghare paṭisandhiṃ gaṇhi. tassa  paṭisandhiggahaṇakālato paṭṭhāya seṭṭhikulaṃ anekāni ^a^P1.0234^ea^  paṇṇākārasahassāni āgacchanti. jātadivase ca sakalanagaraṃ  ekasakkārasammānaṃ ahosi. athassa nāmaggahaṇadivase mātāpitaro  ``amhākaṃ putto attano nāmaṃ gaṇhitvāva āgato,  rattasuvaṇṇarasaparisittā viyassa sarīracchavī''ti soṇakumārotvevassa  nāmaṃ akaṃsu.</p>
              <p>[03] athassa saṭṭhi dhātiyo upanetvā devakumāraṃ viya naṃ sukhena  vaḍḍhesuṃ. tassa evarūpaṃ āhāravidhānaṃ ahosi -- saṭṭhikarīsamattaṃ  ṭhānaṃ kasitvā tividhena udakena posenti. kedāre pavisantīsu  udakamātikāsu khīrodakassa ca gandhodakassa ca anekāni  cāṭisahassāni āsiñcanti. sālisīsānaṃ khīraggahaṇakāle  sukādīnaṃ pāṇānaṃ ucchiṭṭhakaraṇanivāraṇatthaṃ vīhigabbhānaṃ  sukhumālabhāvatthañca pariyantaparikkhepe ca antarantarā ca thambhe  nikhanitvā upari daṇḍake datvā kilañjehi chādetvā samantā sāṇiyā  parikkhipitvā sabbapariyante ārakkhaṃ gaṇhanti. sasse nipphanne  koṭṭhe catujātigandhehi paribhaṇḍaṃ katvā upari uttamagandhehi paribhāventi  ^a^V1.0182^ea^. anekasahassapurisā khettaṃ oruyha sālisīsāni vaṇṭesu chinditvā  muṭṭhimuṭṭhiyo katvā rajjukehi bandhitvā sukkhāpenti. tato koṭṭhakassa  heṭṭhimatale gandhe santharitvā upari sālisīsāni santharanti. evaṃ  ekantarikaṃ katvā santharantā koṭṭhakaṃ pūretvā dvāraṃ pidahanti ^a^M1.0184^ea^,  tivassasampattakāle koṭṭhakaṃ vivaranti. vivaṭakāle sakalanagaraṃ  sugandhagandhikaṃ hoti. sālimhi pahate dhuttā thuse kiṇitvā  gaṇhanti, kuṇḍakaṃ pana cūḷupaṭṭhākā labhanti. musalaghaṭṭitake  sālitaṇḍule vicinitvā gaṇhanti ^a^P1.0235^ea^. te  suvaṇṇahīrakapacchiyaṃ pakkhipitvā satakālaṃ parissāvetvā gahite  pakkuthitajātirase ekavāraṃ pakkhipitvā uddharanti, pamukhaṭṭhānaṃ  sumanapupphasadisaṃ hoti. taṃ bhojanaṃ suvaṇṇasarake pakkhipitvā  pakkuthitāppodakamadhupāyāsapūritassa rajatathālassa upari katvā ādāya  gantvā seṭṭhiputtassa purato ṭhapenti.</p>
              <p>[03] so attano yāpanamattaṃ bhuñjitvā gandhavāsitena udakena mukhaṃ  vikkhāletvā hatthapāde dhovati. athassa dhotahatthapādassa nānappakāraṃ  mukhavāsaṃ upanenti. tassa akkamanaṭṭhāne varapotthakacittattharaṇaṃ  attharanti. hatthapādatalānissa bandhujīvakapupphavaṇṇāni honti,  satakālavihatakappāsassa viya phasso, pādatalesu  maṇikuṇḍalāvattavaṇṇāni lomāni jāyiṃsu. so kassacideva  kujjhitvā ``ājānāhi bhūmiṃ akkamissāmī''ti vadati. tassa  vayappattassa tiṇṇaṃ utūnaṃ anucchavike tayo pāsāde kāretvā nāṭakāni  ca upaṭṭhāpesuṃ. so mahāsampattiṃ anubhavanto devo maññe paṭivasati.</p>
              <p>[03] atha amhākaṃ satthari sabbaññutaṃ patvā pavattitavaradhammacakke  rājagahaṃ upanissāya viharante pādalomadassanatthaṃ raññā māgadhena  pakkosāpetvā asītiyā gāmiyasahassehi saddhiṃ satthu santikaṃ pahito  dhammadesanaṃ sutvā paṭiladdhasaddho satthāraṃ pabbajjaṃ yāci. atha naṃ  bhagavā ``anuññātosi mātāpitūhī''ti pucchitvā ananuññātabhāvaṃ  sutvā ``na kho, soṇa, tathāgatā mātāpitūhi ananuññātaṃ puttaṃ  pabbājentī''ti paṭikkhipi. so ``sādhu bhagavā''ti tathāgatassa  vacanaṃ sirasā ^a^P1.0236^ea^ sampaṭicchitvā mātāpitūnaṃ santikaṃ  gantvā anujānāpetvā satthu santikaṃ āgamma aññatarassa bhikkhuno  santike pabbaji. ayamettha saṅkhepo, vitthārato panassa  pabbajjāvidhānaṃ pāḷiyaṃ (mahāva0 243) āgatameva.</p>
              <p>[03] tassa pabbajjañca upasampadañca labhitvā rājagahe viharantassa  sambahulā ñātisālohitā ^a^V1.0183^ea^ ca sandiṭṭhasambhattā ca sakkārasammānaṃ  āharanti, rūpanipphattiyā ^a^M1.0185^ea^ vaṇṇaṃ kathenti, aññepi janā passituṃ  āgacchanti. thero cintesi -- ``mama santikaṃ bahū janā  āgacchanti, kammaṭṭhāne vā vipassanāya vā kammaṃ kātuṃ kathaṃ  sakkhissāmi, yaṃnūnāhaṃ satthu santike kammaṭṭhānaṃ kathāpetvā  sītavanasusānaṃ gantvā samaṇadhammaṃ kareyyaṃ. tatra hi susānanti  jigucchitvā bahū janā nāgamissanti, evaṃsante mama kiccaṃ matthakaṃ  pāpuṇissatī''ti satthu santike kammaṭṭhānaṃ kathāpetvā sītavanaṃ gantvā  samaṇadhammaṃ kātuṃ ārabhi. so cintesi -- ``mayhaṃ sarīraṃ  paramasukhumālaṃ, na kho pana sakkā sukheneva sukhaṃ pāpuṇituṃ, kāyaṃ  kilametvāpi samaṇadhammaṃ kātuṃ vaṭṭatī''ti. tato ṭhānacaṅkamameva  adhiṭṭhāya padhānamakāsi. tassa sukhumālānaṃ pādatalānaṃ antantehi  phoṭā uṭṭhāya bhijjiṃsu, caṅkamo ekalohitova ahosi. pādesu  avahantesu jaṇṇukehipi hatthehipi vāyamitvā caṅkamati. evaṃ vīriyaṃ  daḷhaṃ karontopi obhāsamattampi nibbattetuṃ asakkonto cintesi --  ``sace aññopi āraddhavīriyo bhaveyya, mādisova bhaveyya. ahaṃ  kho pana evaṃ vāyamantopi maggaṃ vā phalaṃ vā uppādetuṃ na sakkomi,  addhā nevāhaṃ ugghaṭitaññū, na vipañcitaññū, na neyyo, padaparamena  mayā bhavitabbaṃ. kiṃ me pabbajjāya, hīnāyāvattitvā ^a^P1.0237^ea^  bhoge ca bhuñjissāmi puññāni ca karissāmī''ti.</p>
              <p>[03] tasmiṃ samaye satthā therassa vitakkaṃ ñatvā sāyanhasamaye  bhikkhusaṅghaparivuto tattha gantvā lohitena phuṭṭhaṃ caṅkamaṃ disvā theraṃ  vīṇovādena (mahāva0 243) ovaditvā vīriyasamathayojanatthāya  tassa kammaṭṭhānaṃ kathetvā gijjhakūṭameva gato. soṇattheropi  dasabalassa sammukhā ovādaṃ labhitvā nacirasseva arahatte patiṭṭhāsi.  atha satthā aparabhāge jetavane bhikkhusaṅghaparivuto dhammaṃ desento  theraṃ āraddhavīriyānaṃ aggaṭṭhāne ṭhapesīti. </p>
            </h4>
            <h4>
              <h4n> soṇakuṭikaṇṇattheravatthu </h4n>
              <p>[03] 206^b^.^eb^ aṭṭhame ^b^kalyāṇavākkaraṇāna^eb^nti vākkaraṇaṃ  vuccati vacanakiriyā, madhuravacanānanti attho. ayañhi thero  dasabalena saddhiṃ ekagandhakuṭiyā tathāgatassa ^a^M1.0186^ea^ madhurena sarena dhammakathaṃ  kathesi. athassa satthā sādhukāraṃ adāsi. tasmā so  kalyāṇavākkaraṇānaṃ aggo ^a^V1.0184^ea^ nāma jāto. ^b^soṇo^eb^ti tassa nāmaṃ,  koṭiagghanakaṃ pana kaṇṇapiḷandhanaṃ dhāresi. tasmā  ^b^kuṭikaṇṇo^eb^ti vuccati, koṭikaṇṇoti attho.</p>
              <p>[03] tassa pañhakamme ayamanupubbikathā -- ayampi padumuttarabuddhakāle  purimanayeneva mahājanena saddhiṃ vihāraṃ gantvā parisapariyante ṭhatvā  satthu dhammaṃ suṇanto satthāraṃ ekaṃ bhikkhuṃ kalyāṇavākkaraṇānaṃ aggaṭṭhāne  ṭhapentaṃ disvā ``mayāpi anāgate ekassa buddhassa sāsane  kalyāṇavākkaraṇānaṃ aggena bhavituṃ vaṭṭatī''ti cintetvā dasabalaṃ  nimantetvā sattāhaṃ mahādānaṃ datvā, ``bhante, yaṃ bhikkhuṃ tumhe ito  ^a^P1.0238^ea^ sattadivasamatthake kalyāṇavākkaraṇānaṃ aggaṭṭhāne  ṭhapayittha, ahampi imassa adhikārakammassa phalena anāgate ekassa  buddhassa sāsane tathārūpo bhaveyya''nti patthanaṃ akāsi. satthā tassa  anantarāyaṃ disvā ``anāgate gotamabuddhassa sāsane  kalyāṇavākkaraṇānaṃ aggo bhavissasī''ti byākaritvā pakkāmi.</p>
              <p>[03] sopi yāvajīvaṃ kusalaṃ katvā kappasatasahassaṃ devesu ca  manussesu ca saṃsaranto amhākaṃ dasabalassa uppattito puretarameva  devalokā cavitvā kāḷiyā nāma kuraragharikāya upāsikāya  kucchismiṃ paṭisandhiṃ gaṇhi. sā paripakke gabbhe rājagahanagare  attano kulanivesanaṃ āgatā.</p>
              <p>[03] tasmiṃ samaye amhākaṃ satthā sabbaññutaṃ patto isipatane dhammacakkaṃ  pavattesi. dhammacakkappavattane dasasahassacakkavāḷadevatā sannipatiṃsu.  tattha eko aṭṭhavīsatiyā yakkhasenāpatīnaṃ abbhantare sātāgiro nāma  yakkho dasabalassa dhammakathaṃ sutvā sotāpattiphale patiṭṭhāya cintesi  -- ``kiṃ nu kho ayaṃ evaṃ madhuradhammakathā mama sahāyena hemavatena  sutā na sutā''ti? so devasaṅghassa antare olokento taṃ  apassitvā ``addhā mama sahāyo tiṇṇaṃ ratanānaṃ uppannabhāvaṃ na  jānāti, gacchāmi dasabalassa ceva vaṇṇaṃ kathessāmi,  paṭividdhadhammañca ārocessāmī''ti attano parisāya saddhiṃ  rājagahamatthakena tassa santikaṃ pāyāsi.</p>
              <p>[03] hemavatopi ^a^M1.0187^ea^ tiyojanasahassaṃ himavantaṃ akālapupphitaṃ disvā  ``mama sahāyena sātāgirena saddhiṃ himavantakīḷitaṃ kīḷissāmī''ti  attano parisāya saddhiṃ rājagahamatthakeneva ^a^V1.0185^ea^ pāyāsi. tesaṃ dvinnampi  aggabalakāyā kulagharikāya kāḷiupāsikāya nivesanamatthake  samāgantvā ``tumhe kassa parisā, mayaṃ sātāgirassa. tumhe kassa  parisā, mayaṃ hemavatassā''ti āhaṃsu. te haṭṭhatuṭṭhāva gantvā tesaṃ  yakkhasenāpatīnaṃ ārocayiṃsu. tepi taṃkhaṇaññeva ^a^P1.0239^ea^  upāsikāya nivesanamatthake samāgacchiṃsu. sātāgiro hemavataṃ āha  -- ``kahaṃ, samma, gacchasī''ti? tava santikaṃ sammāti.  kiṃkāraṇāti? himavantaṃ pupphitaṃ disvā tayā saddhiṃ tattha  kīḷissāmīti. tvaṃ pana, samma, kahaṃ gacchasīti? tava santikaṃ,  sammāti. kiṃkāraṇāti? tvaṃ himavantassa kena pupphitabhāvaṃ  jānāsīti? na jānāmi, sammāti. suddhodanamahārājassa putto  siddhatthakumāro dasasahassilokadhātuṃ kampetvā paṭividdhasabbaññutaññāṇo  dasasahassacakkavāḷadevatānaṃ majjhe anuttaraṃ dhammacakkaṃ pavattesi. tassa  pavattitabhāvaṃ na jānāsīti? na jānāmi, sammāti. tvaṃ ettakameva  ṭhānaṃ pupphitanti aññāsi, tassa pana purisassa sakkāratthāya  sakaladasasahassacakkavāḷaṃ ekamālāguḷasadisaṃ ajja jātaṃ sammāti.  mālā tāva pupphantu, tayā so satthā akkhīni pūretvā diṭṭhoti.  āma, samma, satthā ca me diṭṭho, dhammo ca suto, amatañca pītaṃ.  ahaṃ ``etaṃ amatadhammaṃ tampi jānāpessāmī''ti tava santikaṃ  āgatosmi, sammāti. tesaṃ aññamaññaṃ kathentānaṃyeva upāsikā  sirisayanato uṭṭhāya nisinnā taṃ kathāsallāpaṃ sutvā sadde nimittaṃ  gaṇhi. ``ayaṃ saddo uddhaṃ, na heṭṭhā, amanussabhāsito, no  manussabhāsito''ti sallakkhetvā ohitasotā paggahitamānasā hutvā  nisīdi. tato -- </p>
              <p>[21] ``ajja pannaraso uposatho (iti sātāgiro yakkho), </p>
              <p>[27] dibbā ratti upaṭṭhitā. </p>
              <p>[26] anomanāmaṃ satthāraṃ, </p>
              <p>[22] handa passāma gotama''nti.. (su0 ni0 153) -- </p>
              <p>[25] evaṃ ^a^M1.0188^ea^ sātāgirena vutte -- </p>
              <p>[21] ``kacci mano supaṇihito (iti hemavato yakkho), </p>
              <p>[27] sabbabhūtesu tādino. </p>
              <p>[26] kacci ^a^V1.0186^ea^ iṭṭhe aniṭṭhe ca, </p>
              <p>[22] saṅkappassa vasīkatā''ti.. (su0 ni0 154).</p>
              <p>[03] evaṃ ^a^P1.0240^ea^ hemavato satthu kāyasamācārañca  ājīvañca manosamācārañca pucchi. pucchitaṃ pucchitaṃ sātāgiro  vissajjesi. evaṃ satthu sarīravaṇṇaguṇavaṇṇakathanavasena hemavatasuttante  niṭṭhite hemavato sahāyakassa dhammadesanānusārena ñāṇaṃ pesetvā  sotāpattiphale patiṭṭhahi.</p>
              <p>[03] atha, kāḷī upāsikā, parassa dhamme desīyamāne tathāgataṃ  adiṭṭhapubbāva hutvā anussavappasādaṃ uppādetvā parassa vaḍḍhitaṃ bhojanaṃ  bhuñjamānā viya sotāpattiphale patiṭṭhāsi. sā sabbamātugāmānaṃ  antare paṭhamakasotāpannā sabbajeṭṭhikā ahosi. tassā saha  sotāpattibhāvena tameva rattiṃ gabbhavuṭṭhānaṃ jātaṃ, paṭiladdhadārakassa  nāmaggahaṇadivase soṇoti nāmaṃ akāsi. sā yathāruciyā kulagehe  vasitvā kulagharameva agamāsi.</p>
              <p>[03] tasmiṃ samaye mahākaccānatthero taṃ nagaraṃ upanissāya upavatte  pabbate paṭivasati. upāsikā theraṃ upaṭṭhāti. thero nibaddhaṃ tassā  nivesanaṃ gacchati. soṇadārakopi nibaddhaṃ therassa santike vicaranto  vissāsiko ahosi. so aparena samayena therassa santike pabbaji.  thero taṃ upasampādetukāmo tīṇi vassāni gaṇaṃ pariyesitvā  upasampādesi. so upasampanno kammaṭṭhānaṃ kathāpetvā vipassanaṃ  vaḍḍhetvā arahattaṃ patvā therasseva santike suttanipātaṃ uggaṇhitvā  vutthavasso pavāretvā satthāraṃ passitukāmo hutvā upajjhāyaṃ āpucchi.  thero āha -- ``soṇa, tayi gate satthā taṃ ekagandhakuṭiyaṃ  vasāpetvā dhammaṃ ajjhesissati, tvaṃ dhammaṃ kathessasi. satthā tava  dhammakathāya pasīditvā tuyhaṃ varaṃ dassati. tvaṃ varaṃ gaṇhanto imañca  imañca gaṇhāhi, mama vacanena dasabalassa pāde vandāhī''ti. so  upajjhāyena anuññāto ^a^P1.0241^ea^ mātūpāsikāya gehaṃ  gantvā ārocesi. sāpi ``sādhu ^a^M1.0189^ea^, tāta, tvaṃ dasabalaṃ passituṃ  gacchanto imaṃ kambalaṃ āharitvā satthu vasanagandhakuṭiyā bhūmattharaṇaṃ  katvā attharāhī''ti kambalaṃ adāsi. soṇatthero taṃ ādāya  senāsanaṃ saṃsāmetvā anupubbena satthu vasanaṭṭhānaṃ gantvā dasabalassa  buddhāsane nisinnavelāyameva upasaṅkamitvā abhivādetvā ekamantaṃ  aṭṭhāsi. satthā tena saddhiṃ paṭisanthāraṃ katvā ānandattheraṃ  āmantesi -- ``ānanda, imassa bhikkhussa ^a^V1.0187^ea^ senāsanaṃ jānāhī''ti.  thero satthu adhippāyaṃ ñatvā antogandhakuṭiyaṃyeva bhūmattharaṇaṃ  ussārento viya atthari.</p>
              <p>[03] atha kho bhagavā bahudevarattiṃ ajjhokāse vītināmetvā vihāraṃ  pāvisi, āyasmāpi kho soṇo bahudevarattiṃ ajjhokāse vītināmetvā  vihāraṃ pāvisi. satthā pacchimayāme sīhaseyyaṃ kappetvā paccūsasamaye  vuṭṭhāya nisīditvā ``ettakena kālena soṇassa kāyadaratho  paṭippassaddho bhavissatī''ti ñatvā āyasmantaṃ soṇaṃ ajjhesi --  ``paṭibhātu taṃ bhikkhu dhammo bhāsitu''nti. soṇatthero madhurassarena  ekabyañjanampi avināsento aṭṭhakavaggiyāni suttāni (su0 ni0  772 ādayo) abhāsi. kathāpariyosāne bhagavā sādhukāraṃ datvā  ``suggahito te bhikkhu dhammo, mayā desitakāle ca ajja ca  ekasadisāva desanā, kiñci ūnaṃ vā adhikaṃ vā natthī''ti  pasannabhāvaṃ pakāsesi. soṇattheropi ``ayaṃ okāso''ti  sallakkhetvā upajjhāyassa vacanena dasabalaṃ vanditvā vinayadharapañcamena  gaṇena upasampadaṃ ādiṃ katvā sabbe vare yāci, satthā adāsi. puna  thero mātūpāsikāya vacanena vanditvā ``ayaṃ, bhante, upāsikāya  tumhākaṃ vasanagandhakuṭiyaṃ bhūmattharaṇatthaṃ kambalo ^a^P1.0242^ea^  pahito''ti kambalaṃ datvā uṭṭhāyāsanā satthāraṃ vanditvā padakkhiṇaṃ  katvā pakkāmi. ayamettha saṅkhepo, vitthārato pana therassa pabbajjaṃ  ādiṃ katvā sabbaṃ sutte āgatameva.</p>
              <p>[03] iti thero satthu santikā aṭṭha vare labhitvā upajjhāyassa  santikaṃ gantvā sabbaṃ taṃ pavattiṃ ārocesi. punadivase  mātūpāsikāya nivesanadvāraṃ gantvā bhikkhāya aṭṭhāsi. upāsikā  ``putto kira me dvāre ṭhito''ti sutvā vegena āgantvā abhivādetvā  hatthato pattaṃ gahetvā ^a^M1.0190^ea^ antonivesane nisīdāpetvā bhojanaṃ adāsi.  atha naṃ bhattakiccapariyosāne āha -- ``diṭṭho te, tāta,  dasabalo''ti? āma upāsiketi. vandito te mama vacanenāti?  āma vandito, sopi ca me kambalo tathāgatassa vasanaṭṭhāne bhūmattharaṇaṃ  katvā atthatoti. kiṃ, tāta, tayā kira satthu dhammakathā kathitā,  satthārā ca te sādhukāro dinnoti? tayā kathaṃ ñātaṃ upāsiketi?  tāta, mayhaṃ gehe adhivatthā devatā dasabalena tuyhaṃ sādhukāraṃ  dinnadivase ``sakaladasasahassacakkavāḷe devatā sādhukāraṃ adaṃsū''ti  āha -- tāta, tayā kathitadhammakathaṃ buddhānaṃ kathitaniyāmeneva mayhampi  kathetuṃ paccāsīsāmīti. thero mātu kathaṃ sampaṭicchi. sā tassa  adhivāsanaṃ viditvā dvāre maṇḍapaṃ kāretvā dasabalassa  kathitaniyāmeneva attano dhammakathaṃ ^a^V1.0188^ea^ kathāpesīti vatthu ettha samuṭṭhitaṃ.  satthā aparabhāge ariyagaṇamajjhe nisinno theraṃ kalyāṇavākkaraṇānaṃ  aggaṭṭhāne ṭhapesīti. </p>
            </h4>
            <h4>
              <h4n> sīvalittheravatthu </h4n>
              <p>[03] 207^b^.^eb^ navame ^a^P1.0243^ea^ ^b^lābhīnaṃ yadidaṃ  sīvalī^eb^ti ṭhapetvā tathāgataṃ lābhīnaṃ bhikkhūnaṃ sīvalitthero aggoti  dasseti. tassa pañhakamme ayamanupubbikathā -- ayampi atīte  padumuttarabuddhakāle vuttanayeneva vihāraṃ gantvā parisapariyante ṭhito  dhammaṃ suṇanto satthāraṃ ekaṃ bhikkhuṃ lābhīnaṃ aggaṭṭhāne ṭhapentaṃ disvā  ``mayāpi anāgate evarūpena bhavituṃ vaṭṭatī''ti dasabalaṃ nimantetvā  purimanayeneva sattāhaṃ mahādānaṃ datvā ``bhagavā ahampi iminā  adhikārakammena aññaṃ sampattiṃ na patthemi, anāgate pana ekassa  buddhassa sāsane ahampi tumhehi so etadagge ṭhapitabhikkhu viya  lābhīnaṃ aggo bhaveyya''nti patthanaṃ akāsi. satthā anantarāyaṃ  disvā ``ayaṃ te patthanā anāgate gotamassa buddhassa sāsane  samijjhissatī''ti byākaritvā pakkāmi.</p>
              <p>[03] sopi kulaputto yāvajīvaṃ kusalaṃ katvā devamanussesu saṃsaranto  vipassībuddhakāle bandhumatīnagarato avidūre ekasmiṃ gāme paṭisandhiṃ  gaṇhi. tasmiṃ samaye bandhumatīnagaravāsino raññā saddhiṃ  sākacchitvā sākacchitvā dasabalassa ^a^M1.0191^ea^ dānaṃ denti. te ekadivasaṃ  sabbeva ekato hutvā dānaṃ dentā ``kiṃ nu kho amhākaṃ dānamukhe  natthī''ti madhuñca guḷadadhiñca na addasaṃsu. te ``yato kutoci  āharissāmā''ti janapadato nagaraṃ pavisanamagge purisaṃ ṭhapesuṃ. tadā  esa kulaputto attano gāmato guḷadadhivārakaṃ gahetvā ``kiñcideva  āharissāmī''ti nagaraṃ gacchanto mukhaṃ dhovitvā ``dhotahatthapādo  pavisissāmī''ti phāsukaṭṭhānaṃ olokento naṅgalasīsamattaṃ  nimmakkhikaṃ daṇḍakamadhuṃ disvā ``puññena me idaṃ uppanna''nti gahetvā  nagaraṃ pavisati. nāgarehi ṭhapitapuriso taṃ disvā, ``bho purisa,  kassimaṃ āharasī''ti ^a^P1.0244^ea^ pucchi. na kassaci  sāmi, vikkiṇituṃ pana me idaṃ ānītanti. tena hi, bho purisa,  imaṃ kahāpaṇaṃ gahetvā etaṃ madhuñca guḷadadhiñca dehīti.</p>
              <p>[03] so cintesi -- ``idaṃ na bahumūlaṃ, ayañca ekappahāreneva bahuṃ  deti, vīmaṃsituṃ vaṭṭatī''ti ^a^V1.0189^ea^. tato naṃ ``nāhaṃ ekakahāpaṇena  demī''ti āha. yadi evaṃ, dve gahetvā dehīti. dvīhipi na demīti.  etenupāyena vaḍḍhantaṃ vaḍḍhantaṃ sahassaṃ pāpuṇi. so cintesi --  ``atiañchituṃ na vaṭṭati, hotu tāva, imassa kattabbakiccaṃ  pucchissāmī''ti. atha naṃ āha -- ``idaṃ na bahuagghanakaṃ, tvañca  bahuṃ desi, kena kammena idaṃ gaṇhāsī''ti? idha, bho, nagaravāsino  raññā saddhiṃ paṭivirujjhitvā vipassīdasabalassa dānaṃ dentā idaṃ dvayaṃ  dānamukhe apassantā pariyesanti. sace idaṃ dvayaṃ na labhissanti,  nāgarānaṃ parājayo bhavissati. tasmā sahassaṃ datvā gaṇhāmīti.  kiṃ panetaṃ nāgarānameva vaṭṭati, na aññesaṃ dātuṃ vaṭṭatīti? yassa  kassaci dātuṃ avāritametanti. atthi pana te koci nāgarānaṃ dāne  ekadivasaṃ sahassaṃ dātāti? natthi sammāti. imesaṃ pana dvinnaṃ  sahassagghanakabhāvaṃ jānāsīti? āma jānāmīti. tena hi gaccha,  nāgarānaṃ ācikkha -- ``eko puriso imāni dve mūlena na deti,  sahattheneva dātukāmo, tumhe imesaṃ dvinnaṃ kāraṇā nirussukkā hothā''ti.  tvaṃ pana me imasmiṃ dānamukhe jeṭṭhakabhāvassa kāyasakkhī hohīti.</p>
              <p>[03] so gāmavāsī paribbayatthaṃ gahitamāsakena pañcakaṭukaṃ gahetvā  cuṇṇaṃ katvā dadhito kañjiyaṃ vāhetvā tattha madhupaṭalaṃ ^a^P1.0245^ea^  pīḷetvā pañcakaṭukacuṇṇena yojetvā ekasmiṃ paduminipatte  pakkhipitvā taṃ saṃvidahitvā ādāya ^a^M1.0192^ea^ dasabalassa avidūre ṭhāne  nisīdi. mahājanena āhariyamānassa sakkārassa antare attano  pattavāraṃ olokayamāno okāsaṃ ñatvā satthu santikaṃ gantvā  ``bhagavā ayaṃ mayhaṃ duggatapaṇṇākāro, imaṃ me anukampaṃ paṭicca  gaṇhathā''ti. satthā tassa anukampaṃ paṭicca catumahārājadattiyena  selamayena pattena taṃ paṭiggahetvā yathā aṭṭhasaṭṭhibhikkhusatasahassassa  diyyamānaṃ na khīyati, evaṃ adhiṭṭhāsi. sopi kulaputto  niṭṭhitabhattakiccaṃ bhagavantaṃ abhivādetvā ekamantaṃ ṭhito āha --  ``diṭṭho me bhagavā ajja bandhumatīnagaravāsikehi tumhākaṃ sakkāro  āhariyamāno, ahampi imassa kammassa nissandena  nibbattanibbattabhave lābhaggayasaggappatto bhaveyya''nti. satthā ``evaṃ  hotu kulaputtā''ti vatvā tassa ca nagaravāsīnañca bhattānumodanaṃ katvā  pakkāmi.</p>
              <p>[03] sopi kulaputto yāvajīvaṃ kusalaṃ katvā devamanussesu saṃsaranto  imasmiṃ buddhuppāde suppavāsāya rājadhītāya kucchismiṃ paṭisandhiṃ  gaṇhi. paṭisandhiggahaṇato paṭṭhāya sāyaṃ pātañca paṇṇākārasatāni  pāpuṇanti, suppavāsā sampattiṃ gacchati. atha naṃ puññavīmaṃsanatthaṃ  hatthena bījapacchiṃ ^a^V1.0190^ea^ phusāpenti, ekekabījato salākasatampi  salākasahassampi nigacchati. ekakarīsakhettato paññāsampi saṭṭhipi  sakaṭāni uppajjanti. koṭṭhapūraṇakālepi koṭṭhadvāraṃ hatthena phusāpenti,  rājadhītāya puññena gaṇhantānaṃ gahitagahitaṭṭhānaṃ puna pūrati.  paripuṇṇabhattakumbhitopi ``rājadhītāya puñña''nti ^a^P1.0246^ea^  vatvā yassa kassaci dentānaṃ yāva na ukkaḍḍhanti, na tāva bhattaṃ  khīyati. dārake kucchigateyeva satta vassāni atikkamiṃsu.</p>
              <p>[03] gabbhe pana paripakke sattāhaṃ mahādukkhaṃ anubhosi. sā sāmikaṃ  āmantetvā ``pure maraṇā jīvamānāva dānaṃ dassāmī''ti satthu  santikaṃ pesesi -- ``gaccha imaṃ pavattiṃ satthu ārocetvā satthāraṃ  nimantehi, yañca satthā vadeti, taṃ sādhukaṃ upalakkhetvā āgantvā  mayhaṃ kathehī''ti. so gantvā tassā sāsanaṃ bhagavato ārocesi.  satthā ``sukhinī hotu suppavāsā koliyadhītā, sukhinī arogā  arogaṃ puttaṃ vijāyatū''ti āha. rājā taṃ sutvā bhagavantaṃ  abhivādetvā antogāmābhimukho pāyāsi. tassa pure āgamanāyeva  suppavāsāya kucchito ^a^M1.0193^ea^ dhamakaraṇā udakaṃ viya gabbho nikkhami,  parivāretvā nisinnajano assumukhova hasituṃ āraddho. haṭṭhatuṭṭho  mahājano rañño puttasāsanaṃ ārocetuṃ agamāsi.</p>
              <p>[03] rājā tesaṃ iṅgitaṃ disvāva ``dasabalena kathitakathā nipphannā  maññe''ti cintesi. so āgantvā satthu sāsanaṃ rājadhītāya  ārocesi. rājadhītā ``tayā nimantitaṃ jīvitabhattameva maṅgalabhattaṃ  bhavissati, gaccha sattāhaṃ dasabalaṃ nimantehī''ti. rājā tathā  akāsi. sattāhaṃ buddhappamukhassa bhikkhusaṅghassa mahādānaṃ pavattayiṃsu.  dārako sabbesaṃ ñātīnaṃ santattacittaṃ nibbāpento jātoti  ^b^sīvalidārako^eb^tvevassa nāmaṃ akaṃsu. so satta vassāni gabbhe  vasitattā jātakālato paṭṭhāya sabbakammakkhamo ahosi.  dhammasenāpati sāriputto sattame divase tena saddhiṃ kathāsallāpaṃ  akāsi. satthāpi dhammapade gāthaṃ abhāsi -- </p>
              <p>[21] ``yomaṃ ^a^P1.0247^ea^ palipathaṃ duggaṃ, saṃsāraṃ  mohamaccagā. </p>
              <p>[27] tiṇṇo pāraṅgato jhāyī, anejo akathaṃkathī. </p>
              <p>[22] anupādāya nibbuto, tamahaṃ brūmi brāhmaṇa''nti.. (dha0  pa0 414).</p>
              <p>[03] atha naṃ thero evamāha -- ``kiṃ pana tayā evarūpaṃ dukkharāsiṃ  anubhavitvā pabbajituṃ na ^a^V1.0191^ea^ vaṭṭatī''ti? labhamāno pabbajeyyaṃ, bhanteti.  suppavāsā taṃ dārakaṃ therena saddhiṃ kathentaṃ disvā ``kiṃ nu kho me  putto dhammasenāpatinā saddhiṃ kathetī''ti theraṃ upasaṅkamitvā pucchi --  ``mayhaṃ putto tumhehi saddhiṃ kiṃ katheti, bhadante''ti? attanā  anubhūtaṃ gabbhavāsadukkhaṃ kathetvā tumhehi anuññāto pabbajissāmīti  vadatīti. sādhu, bhante, pabbājetha nanti. thero taṃ vihāraṃ netvā  tacapañcakakammaṭṭhānaṃ datvā pabbājento, ``sīvali, na tuyhaṃ aññena  ovādena kammaṃ atthi, tayā satta vassāni anubhūtadukkhameva  paccavekkhāhī''ti. bhante, pabbājanameva tumhākaṃ bhāro, yaṃ pana mayā  kātuṃ sakkā, tamahaṃ jānissāmīti. so paṭhamakesavaṭṭiyā  ohāritakkhaṇeyeva sotāpattiphale patiṭṭhāsi, dutiyāya ohāritakkhaṇe  sakadāgāmiphale, tatiyāya anāgāmiphale. sabbesaṃyeva pana kesānaṃ  oropanañca arahattasacchikiriyā ca apacchā apurimā ahosi.  tassa pabbajitadivasato paṭṭhāya bhikkhusaṅghassa cattāro paccayā  yadicchakaṃ uppajjanti. evaṃ ettha vatthu samuṭṭhitaṃ.</p>
              <p>[03] aparabhāge ^a^M1.0194^ea^ satthā sāvatthiṃ agamāsi. thero satthāraṃ  abhivādetvā, ``bhante, mayhaṃ puññaṃ vīmaṃsissāmi, pañca me  bhikkhusatāni dethā''ti āha ^a^P1.0248^ea^. gaṇha, sīvalīti.  so pañcasate bhikkhū gahetvā himavantābhimukhaṃ gacchanto aṭavimaggaṃ  gacchati. tassa paṭhamaṃ diṭṭhā nigrodhe adhivatthā devatā satta  divasāni dānaṃ adāsi. iti so -- </p>
              <p>[21] ``nigrodhaṃ paṭhamaṃ passi, dutiyaṃ paṇḍavapabbataṃ. </p>
              <p>[22] tatiyaṃ aciravatiyaṃ, catutthaṃ varasāgaraṃ.. </p>
              <p>[21] ``pañcamaṃ himavantaṃ so, chaṭṭhaṃ chaddantupāgami. </p>
              <p>[22] sattamaṃ gandhamādanaṃ, aṭṭhamaṃ atha revata''nti..</p>
              <p>[03] sabbaṭṭhānesu satta satta divasāneva dānaṃ adaṃsu.  gandhamādanapabbate pana nāgadattadevarājā nāma sattadivasesu ekadivasaṃ  khīrapiṇḍapātaṃ adāsi, ekadivasaṃ sappipiṇḍapātaṃ adāsi.  bhikkhusaṅgho āha -- ``āvuso, imassa devarañño neva dhenuyo  duyhamānā paññāyanti, na dadhinimmathanaṃ, kuto te, devarāja, imaṃ  uppajjatī''ti? ``bhante, kassapadasabalassa kāle  khīrasalākabhattadānassetaṃ ^a^V1.0192^ea^ phala''nti devarājā āha. aparabhāge satthā  khadiravaniyarevatassa paccuggamanaṃ aṭṭhuppattiṃ katvā theraṃ attano sāsane  lābhaggayasaggappattānaṃ aggaṭṭhāne ṭhapesīti. </p>
            </h4>
            <h4>
              <h4n> vakkalittheravatthu </h4n>
              <p>[03] 208^b^.^eb^ dasame ^b^saddhādhimuttāna^eb^nti saddhāya  adhimuttānaṃ, balavasaddhānaṃ bhikkhūnaṃ vakkalitthero aggoti dasseti.  aññesaṃ hi saddhā vaḍḍhetabbā hoti, therassa pana hāpetabbā jātā.  tasmā so saddhādhimuttānaṃ aggoti vutto. ^b^vakkalī^eb^ti panassa  nāmaṃ.</p>
              <p>[03] tassa pañhakamme ayamanupubbikathā -- ayampi hi atīte  padumuttarabuddhakāle vuttanayeneva ^a^P1.0249^ea^ vihāraṃ gantvā  parisapariyante ṭhito dhammaṃ suṇanto satthāraṃ ekaṃ bhikkhuṃ  saddhādhimuttānaṃ aggaṭṭhāne ṭhapentaṃ disvā ``mayāpi anāgate evarūpena  bhavituṃ vaṭṭatī''ti vuttanayeneva satthāraṃ nimantetvā sattāhaṃ mahādānaṃ  datvā dasabalaṃ vanditvā, ``bhante, ahampi iminā adhikārakammena  tumhehi saddhādhimuttānaṃ etadagge ṭhapitabhikkhu viya anāgate  ^a^M1.0195^ea^ ekassa  buddhassa sāsane saddhādhimuttānaṃ aggo bhaveyya''nti patthanaṃ akāsi.  satthā tassa anantarāyaṃ disvā byākaritvā pakkāmi.</p>
              <p>[03] sopi yāvajīvaṃ kusalaṃ katvā devamanussesu saṃsaranto amhākaṃ  satthukāle sāvatthiyaṃ brāhmaṇakule paṭisandhiṃ gaṇhi, vakkalītissa nāmaṃ  akaṃsu. so vuddhippatto tayo vede uggaṇhitvā dasabalaṃ  bhikkhusaṅghaparivutaṃ sāvatthiyaṃ carantaṃ disvā satthu sarīrasampattiṃ  olokento sarīrasampattidassanena atitto dasabalena saddhiṃyeva  vicarati. vihāraṃ gacchantena saddhiṃ vihāraṃ gantvā sarīranipphattiṃ  olokentova tiṭṭhati. dhammasabhāyaṃ nisīditvā dhammaṃ kathentassa  sammukhaṭṭhāne ṭhito dhammaṃ suṇāti. so saddhaṃ paṭilabhitvā  ``agāramajjhe vasanto nibaddhaṃ dasabalassa dassanaṃ na  labhissāmī''ti pabbajjaṃ yācitvā satthu santike pabbaji.</p>
              <p>[03] tato paṭṭhāya ṭhapetvā āhārakaraṇavelaṃ avasesakāle yattha ṭhitena  sakkā dasabalaṃ passituṃ, tattha ṭhito yonisomanasikāraṃ pahāya  dasabalaṃ olokentova viharati. satthā tassa ñāṇaparipākaṃ  āgamento dīghampi addhānaṃ tasmiṃ rūpadassanavaseneva vicarante kiñci  avatvā ``idānissa ^a^V1.0193^ea^ ñāṇaṃ paripākagataṃ, sakkā etaṃ bodhetu''nti ñatvā  evamāha -- ``kiṃ te, vakkali, iminā pūtikāyena diṭṭhena, yo kho,  vakkali, dhammaṃ passati, so maṃ passati. yo maṃ passati, so dhammaṃ  passati. dhammañhi, vakkali ^a^P1.0250^ea^, passanto maṃ  passati, maṃ passanto dhammaṃ passatī''ti.</p>
              <p>[03] satthari evaṃ ovadantepi thero dasabalassa dassanaṃ pahāya neva  aññattha gantuṃ sakkoti. tato satthā ``nāyaṃ bhikkhu saṃvegaṃ  alabhitvā bujjhissatī''ti upakaṭṭhāya vassūpanāyikāya rājagahaṃ gantvā  vassūpanāyikadivase ``apehi, vakkalī''ti theraṃ paṇāmeti. buddhā ca  nāma ādeyyavacanā honti, tasmā thero satthāraṃ paṭippharitvā ṭhātuṃ  asakkonto temāsaṃ dasabalassa sammukhe āgantuṃ avisahanto ``kiṃ  dāni sakkā kātuṃ, tathāgatenamhi paṇāmito, sammukhībhāvaṃ na labhāmi,  kiṃ mayhaṃ jīvitenā''ti gijjhakūṭapabbate papātaṭṭhānaṃ abhiruhi.  satthā tassa kilamanabhāvaṃ ñatvā ``ayaṃ bhikkhu mama santikā  assāsaṃ alabhanto ^a^M1.0196^ea^ maggaphalānaṃ upanissayaṃ nāseyyā''ti attānaṃ  dassetuṃ obhāsaṃ vissajjesi. athassa satthu diṭṭhakālato paṭṭhāya eva  mahantaṃ sokasallaṃ pahīnaṃ. satthā sukkhataḷāke oghaṃ āharanto viya  vakkalittherassa balavapītisomanassaṃ uppādetuṃ dhammapade imaṃ gāthamāha  -- </p>
              <p>[21] ``pāmojjabahulo bhikkhu, pasanno buddhasāsane. </p>
              <p>[22] adhigacche padaṃ santaṃ, saṅkhārūpasamaṃ sukha''nti..  (dha0 pa0 381).</p>
              <p>[03] vakkalittherassa ca ``ehi, vakkalī''ti hatthaṃ pasāresi. thero  ``dasabalo me diṭṭho, ehīti avhāyanampi laddha''nti balavapītiṃ  uppādetvā ``kuto gacchāmī''ti attano gamanabhāvaṃ ajānitvāva  dasabalassa sammukhe ākāse pakkhanditvā paṭhamapādena pabbate ṭhitoyeva  satthārā vuttagāthaṃ ^a^P1.0251^ea^ āvajjento ākāseyeva pītiṃ  vikkhambhetvā saha paṭisambhidāhi arahattaṃ patvā tathāgataṃ vandamānova  otari. aparabhāge satthā ariyagaṇamajjhe nisinno theraṃ  saddhādhimuttānaṃ aggaṭṭhāne ṭhapesīti. </p>
              <p>[06] dutiyavaggavaṇṇanā. </p>
            </h4>
          </h3>
        </h2>
        <h2>
          <h2n> (14) 3. tatiyaetadaggavaggo </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 209^b^.^eb^ tatiyavaggassa ^a^V1.0194^ea^ paṭhame ^b^sikkhākāmāna^eb^nti  tisso sikkhā kāmayamānānaṃ sampiyāyitvā sikkhantānanti attho.  ^b^rāhulo^eb^ti attano puttaṃ rāhulattheraṃ dasseti. thero kira  pabbajitadivasato paṭṭhāya pātova uṭṭhahanto hatthapūraṃ vālikaṃ  ukkhipitvā ``aho vatāhaṃ ajja dasabalassa ceva  ācariyupajjhāyānañca santikā ettakaṃ ovādañceva anusāsaniñca  labheyya''nti pattheti. tasmā sikkhākāmānaṃ aggo nāma jātoti. </p>
              <p>[03] 210^b^.^eb^ dutiye ^b^saddhāpabbajitāna^eb^nti saddhāya  pabbajitānaṃ. ^b^raṭṭhapālo^eb^ti raṭṭhaṃ pāletuṃ samattho, bhinnaṃ vā raṭṭhaṃ  sandhāretuṃ samatthe kule jātotipi ^a^M1.0197^ea^ raṭṭhapāloti saṅkhaṃ gato. so hi  satthu dhammadesanaṃ sutvā paṭiladdhasaddho cuddasabhattacchede katvā  mātāpitaro pabbajjaṃ anujānāpetvā pabbajito. tasmā  saddhāpabbajitānaṃ aggo nāma jāto. </p>
            </h4>
            <h4>
              <h4n> rāhula-raṭṭhapālattheravatthu</h4n>
              <p>[03] imesaṃ pana ubhinnampi therānaṃ pañhakamme ayamanupubbikathā -- ete  kira dvepi atīte padumuttarabuddhakāle haṃsavatīnagare gahapatimahāsālakule  nibbattiṃsu. tesaṃ daharakāle nāmaṃ vā gottaṃ vā na kathiyati.  vayappattā pana gharāvāse patiṭṭhāya attano attano pitu accayena ubhopi  attano attano ^a^P1.0252^ea^ ratanakoṭṭhāgārakammike pakkosāpetvā  aparimāṇaṃ dhanaṃ disvā -- ``imaṃ ettakaṃ dhanarāsiṃ ayyakapayyakādayo  attanā saddhiṃ gahetvā gantuṃ nāsakkhiṃsu, amhehi dāni yena kenaci  upāyena imaṃ dhanaṃ gahetvā gantuṃ vaṭṭatī''ti te ubhopi janā catūsu  ṭhānesu kapaṇaddhikādīnaṃ mahādānaṃ dātuṃ āraddhā. eko attano  dānagge āgatāgatajanaṃ pucchitvā yāgukhajjakādīsu yassa yaṃ paṭibhāti,  tassa taṃ adāsi, tassa teneva kāraṇena āgatapākoti ^a^V1.0195^ea^ nāmaṃ jātaṃ.  itaro apucchitvāva gahitagahitabhājanaṃ pūretvā pūretvā deti, tassapi  teneva kāraṇena anaggapākoti nāmaṃ jātaṃ, appamāṇapākoti attho.</p>
              <p>[03] te ubhopi ekadivasaṃ pātova mukhadhovanatthaṃ bahigāmaṃ agamaṃsu.  tasmiṃ samaye himavantato dve mahiddhikā tāpasā bhikkhācāratthāya  ākāsena āgantvā tesaṃ sahāyakānaṃ avidūre otaritvā ``mā no  ete passiṃsū''ti ekapasse aṭṭhaṃsu. te ubhopi janā tesaṃ  lābubhājanādiparikkhāraṃ saṃvidhāya antogāmaṃ sandhāya bhikkhāya  gatānaṃ santikaṃ āgamma vandiṃsu. atha ne tāpasā ``kāya velāya  āgatattha mahāpuññā''ti āhaṃsu. te ``adhunāva, bhante''ti vatvā  ^a^M1.0198^ea^ tesaṃ hatthato lābubhājanaṃ gahetvā attano attano gehaṃ netvā  bhattakiccapariyosāne nibaddhaṃ bhikkhāgahaṇatthaṃ paṭiññaṃ gaṇhiṃsu.</p>
              <p>[03] tesu eko tāpaso sapariḷāhakāyadhātuko hoti. so attano  ānubhāvena mahāsamuddaudakaṃ dvedhā katvā pathavindharanāgarājassa bhavanaṃ  gantvā divāvihāraṃ nisīdati. so utusappāyaṃ gahetvā paccāgantvā  attano upaṭṭhākassa gehe bhattānumodanaṃ karonto ``pathavindharanāgabhavanaṃ  viya ^a^P1.0253^ea^ hotū''ti vadati. atha naṃ ekadivasaṃ  upaṭṭhāko pucchi -- ``bhante, tumhe anumodanaṃ karontā  `pathavindharanāgabhavanaṃ viya hotū'ti vadatha, mayamassa atthaṃ na  jānāma, kiṃ vuttaṃ hoti idaṃ, bhante''ti? āma, kuṭumbiya ahaṃ  ``tumhākaṃ sampatti pathavindharanāgarājasampattisadisā hotū''ti  vadāmīti. kuṭumbiko tato paṭṭhāya pathavindharanāgarājabhavane cittaṃ  ṭhapesi.</p>
              <p>[03] itaro tāpaso tāvatiṃsabhavanaṃ gantvā suññe serisakavimāne  divāvihāraṃ karoti. so āgacchanto gacchanto ca sakkassa  devarājassa sampattiṃ disvā attano upaṭṭhākassa anumodanaṃ karonto  ``sakkavimānaṃ viya hotū''ti vadati. atha naṃ sopi kuṭumbiyo  itaro sahāyako taṃ tāpasaṃ viya pucchi. so tassa vacanaṃ sutvā  sakkabhavane cittaṃ ṭhapesi. te ubhopi patthitaṭṭhānesuyeva nibbattā.</p>
              <p>[03] pathavindharabhavane nibbatto pathavindharanāgarājā nāma jāto. so  nibbattakkhaṇe attano attabhāvaṃ disvā ``amanāpassa vata me ṭhānassa  kulupakatāpaso vaṇṇaṃ kathesi, urena parisakkitvā ^a^V1.0196^ea^ vicaraṇaṭṭhānametaṃ,  nūna so aññaṃ ṭhānaṃ na jānātī''ti vippaṭisārī ahosi. athassa  taṃkhaṇeyeva alaṅkatapaṭiyattāni nāganāṭakāni sabbadisāsu tūriyāni  paggaṇhiṃsu. so tasmiṃyeva khaṇe taṃ attabhāvaṃ vijahitvā  māṇavakavaṇṇī ahosi. anvaddhamāsañca cattāro mahārājāno sakkassa  upaṭṭhānaṃ gacchanti. tasmā sopi virūpakkhena nāgaraññā saddhiṃ  sakkassa upaṭṭhānaṃ gato. sakko taṃ dūratova āgacchantaṃ disvā sañjāni.  atha naṃ samīpe āgantvā ṭhitakāle ``kahaṃ nibbattosi ^a^P1.0254^ea^  sammā''ti pucchi. mā kathesi, mahārāja, urena  parisakkanaṭṭhāne nibbattomhi, tumhe pana kalyāṇamittaṃ labhitthāti.  samma, tvaṃ ``aṭṭhāne nibbattomhī''ti mā vitakkayi ^a^M1.0199^ea^, padumuttaradasabalo  loke nibbatto, tassa adhikārakammaṃ katvā imaṃyeva ṭhānaṃ patthehi,  ubho sukhaṃ vasissāmāti. so ``evaṃ, deva, karissāmī''ti  gantvā padumuttaradasabalaṃ nimantetvā attano nāgabhavane nāgaparisāya  saddhiṃ sabbarattiṃ sakkārasammānaṃ sajjesi.</p>
              <p>[03] satthā punadivase uṭṭhite aruṇe attano upaṭṭhākaṃ sumanattheraṃ  āmantesi -- ``sumana, ajja tathāgato dūraṃ bhikkhācāraṃ gamissati,  mā puthujjanabhikkhū āgacchantu, tepiṭakā paṭisambhidāppattā  chaḷabhiññāva āgacchantū''ti. thero satthu vacanaṃ sutvā sabbesaṃ  ārocesi. satthārā saddhiṃ satasahassā bhikkhū ākāsaṃ pakkhandiṃsu.  pathavindharo nāgaparisāya saddhiṃ dasabalassa paccuggamanaṃ āgato  satthāraṃ parivāretvā samuddamatthake maṇivaṇṇā ūmiyo maddamānaṃ  bhikkhusaṅghaṃ oloketvā ādito satthāraṃ, pariyosāne saṅghanavakaṃ  tathāgatassa puttaṃ uparevatasāmaṇeraṃ nāma olokento ``anacchariyo  sesasāvakānaṃ evarūpo iddhānubhāvo, imassa pana taruṇabāladārakassa  evarūpo iddhānubhāvo ativiya acchariyo''ti pītipāmojjaṃ uppādesi.</p>
              <p>[03] athassa bhavane dasabale nisinne sesabhikkhūsu koṭito paṭṭhāya  nisīdantesu satthu sammukhaṭṭhāneyeva uparevatasāmaṇerassa āsanaṃ pāpuṇi.  nāgarājā yāguṃ dentopi khajjakaṃ dentopi sakiṃ dasabalaṃ  oloketi, sakiṃ uparevatasāmaṇeraṃ. tassa kira sarīre satthu sarīre  viya dvattiṃsa mahāpurisalakkhaṇāni paññāyanti. tato nāgarājā  ``ayaṃ sāmaṇero buddhānaṃ sadiso paññāyati, kiṃ nu kho ^a^P1.0255^ea^  hotī''ti avidūre nisinnaṃ aññataraṃ bhikkhuṃ pucchi --  ``ayaṃ, bhante, sāmaṇero dasabalassa kiṃ hotī''ti? putto,  mahārājāti. so cintesi -- ``mahā ^a^V1.0197^ea^ vatāyaṃ bhikkhu, evarūpassa  sobhaggappattassa tathāgatassa puttabhāvaṃ labhi. sarīrampissa ekadesena  buddhānaṃ sarīrasadisaṃ paññāyati, mayāpi anāgate evarūpena bhavituṃ  vaṭṭatī''ti sattāhaṃ mahādānaṃ datvā, ``bhante, ahaṃ imassa  adhikārakammassānubhāvena ayaṃ uparevato viya anāgate ekassa  buddhassa putto bhaveyya''nti patthanaṃ akāsi. satthā ^a^M1.0200^ea^ anantarāyaṃ  disvā ``anāgate gotamabuddhassa putto bhavissasī''ti byākaritvā  pakkāmi.</p>
              <p>[03] pathavindharopi puna addhamāse sampatte virūpakkhena saddhiṃ sakkassa  upaṭṭhānaṃ gato. atha naṃ samīpe ṭhitaṃ sakko pucchi -- ``patthito te,  samma, ayaṃ devaloko''ti? na patthito mahārājāti. kiṃ dosaṃ  addasāti? doso natthi, mahārāja, ahaṃ pana dasabalassa puttaṃ  uparevatasāmaṇeraṃ passiṃ. tassa me diṭṭhakālato paṭṭhāya aññattha cittaṃ  na nami, svāhaṃ ``anāgate ekassa buddhassa evarūpo putto  bhaveyya''nti patthanaṃ akāsiṃ. tvampi, mahārāja, ekaṃ patthanaṃ  karohi, te mayaṃ nibbattaṭṭhāne na vinā bhavissāmāti. sakko tassa  vacanaṃ sampaṭicchitvā ekaṃ mahānubhāvaṃ bhikkhuṃ disvā ``katarakulā nu  kho nikkhamitvā ayaṃ kulaputto pabbajito''ti āvajjento ``ayaṃ  bhinnaṃ raṭṭhaṃ sandhāretuṃ samatthassa kulassa putto hutvā cuddasa bhattacchede  katvā mātāpitaro pabbajjaṃ anujānāpetvā pabbajito''ti aññāsi.  ñatvā ca pana ajānanto viya dasabalaṃ pucchitvā sattāhaṃ mahāsakkāraṃ  katvā, ``bhante, ahaṃ imassa kalyāṇakammassa nissandena tumhākaṃ  sāsane ayaṃ kulaputto viya anāgate ekassa buddhassa sāsane  saddhāpabbajitānaṃ aggo bhaveyya''nti patthanaṃ ^a^P1.0256^ea^  akāsi. satthā anantarāyaṃ disvā ``tvaṃ, mahārāja, anāgate  gotamassa buddhassa sāsane saddhāpabbajitānaṃ aggo bhavissasī''ti  byākaritvā pakkāmi. sakkopi attano devapurameva gato.</p>
              <p>[03] te ubhopi nibbattaṭṭhānato cavitvā devamanussesu saṃsarantā  anekasahassakappe atikkamiṃsu. ito pana dvānavutikappamatthake phusso  nāma buddho loke udapādi. tassa pitā mahindo nāma rājā  ahosi, vemātikā tayo kaniṭṭhabhātaro. rājā divase divase  ``mayhaṃyeva buddho mayhaṃ dhammo mayhaṃ saṅgho''ti mamāyanto sayameva  dasabalaṃ nibaddhaṃ bhojanaṃ bhojeti.</p>
              <p>[03] athassa ekadivasaṃ paccanto kupito. so putte āmantesi --  ``tātā, paccanto kupito ^a^V1.0198^ea^, tumhehi vā mayā vā gantabbaṃ. yadi ahaṃ  gacchāmi, tumhehi iminā niyāmena dasabalo paricaritabbo''ti. te  tayopi ekappahāreneva āhaṃsu -- ``tāta, tumhākaṃ gamanakiccaṃ natthi,  mayaṃ ^a^M1.0201^ea^ core vidhamissāmā''ti pitaraṃ vanditvā paccantaṃ gantvā core  vidhamitvā vijitasaṅgāmā hutvā nivattiṃsu. te antarāmagge  pādamūlikehi saddhiṃ mantayiṃsu -- ``tātā, amhākaṃ gatakkhaṇeyeva  pitā varaṃ dassati, kataraṃ varaṃ gaṇhāmā''ti? ayyā, tumhākaṃ pitu  accayena dullabhaṃ nāma natthi, tumhākaṃ pana jeṭṭhabhātikaṃ phussabuddhaṃ  paṭijagganavaraṃ gaṇhathā''ti āhaṃsu. te ``kalyāṇaṃ tumhehi vutta''nti  sabbepi ekacittā hutvā gantvā pitaraṃ addasaṃsu. tadā pitā tesaṃ  pasīditvā varaṃ adāsi. te ``temāsaṃ tathāgataṃ paṭijaggissāmā''ti  varaṃ yāciṃsu. rājā ``ayaṃ dātuṃ na sakkā, aññaṃ varaṃ gaṇhathā''ti  āha. tāta, amhākaṃ aññena varena kiccaṃ natthi, sace tumhe  dātukāmā, etaṃyeva ^a^P1.0257^ea^ no varaṃ dethāti. rājā tesu  punappunaṃ kathentesu attanā paṭiññātattā ``na sakkā na dātu''nti  cintetvā āha -- ``tātā, ahaṃ tumhākaṃ varaṃ demi, apica kho pana  buddhā nāma durāsadā honti sīhā viya ekacarā, dasabalaṃ  paṭijaggantā appamattā bhaveyyāthā''ti.</p>
              <p>[03] te cintayiṃsu -- ``amhehi tathāgataṃ paṭijaggantehi anucchavikaṃ  katvā paṭijaggituṃ vaṭṭatī''ti sabbepi ekacittā hutvā dasasīlāni  samādāya nirāmagandhā hutvā satthu dānaggaparivahanake tayo purise  ṭhapayiṃsu. tesu eko dhanadhaññuppādako ahosi, eko māpako, eko  dānasaṃvidhāyako. tesu dhanadhaññuppādako paccuppanne bimbisāro  mahārājā jāto, māpako visākho upāsako, dānasaṃvidhāyako  raṭṭhapālattheroti. so tattha yāvajīvaṃ kusalaṃ katvā devapure nibbatto.  ayaṃ pana rāhulatthero nāma kassapadasabalassa kāle kikissa  kāsirañño jeṭṭhaputto hutvā nibbatti, pathavindharakumārotissa nāmaṃ  akaṃsu. tassa satta bhaginiyo ahesuṃ. tā dasabalassa satta  pariveṇāni kārayiṃsu. pathavindharo oparajjaṃ labhi. so tā  bhaginiyo āha -- ``tumhehi kāritapariveṇesu mayhampi ekaṃ  dethā''ti. bhātika, tumhe uparājaṭṭhāne ṭhitā, tumhehi nāma amhākaṃ  dātabbaṃ, tumhe aññaṃ pariveṇaṃ karothāti. so tāsaṃ vacanaṃ sutvā  pañca vihārasatāni kāresi. pañca pariveṇasatānītipi vadanti.  so tattha yāvajīvaṃ kusalaṃ katvā devapure nibbatti. imasmiṃ pana  buddhuppāde pathavindharakumāro amhākaṃ bodhisattassa ^a^M1.0202^ea^ aggamahesiyā  kucchismiṃ paṭisandhiṃ gaṇhi, tassa sahāyako kururaṭṭhe  thullakoṭṭhitanigame raṭṭhapālaseṭṭhigehe nibbatti.</p>
              <p>[03] atha ^a^V1.0199^ea^ amhākaṃ dasabalo abhisambodhiṃ patvā pavattitavaradhammacakko  anupubbena kapilavatthuṃ āgantvā ^a^P1.0258^ea^ rāhulakumāraṃ  pabbājesi. tassa pabbajjāvidhānaṃ pāḷiyaṃ (mahāva0 105)  āgatameva. evaṃ pabbajitassa panassa satthā abhiṇhaovādavasena  rāhulovādasuttaṃ abhāsi. rāhulopi pātova vuṭṭhāya hatthena vālukaṃ  ukkhipitvā ``dasabalassa ceva ācariyupajjhāyānañca santikā ajja  ettakaṃ ovādaṃ labheyya''nti vadati. bhikkhusaṅghamajjhe kathā  udapādi ``ovādakkhamo vata rāhulasāmaṇero pitu anucchaviko  putto''ti. satthā bhikkhūnaṃ cittācāraṃ ñatvā ``mayi gate ekā  dhammadesanā ca vaḍḍhissati, rāhulassa ca guṇo pākaṭo  bhavissatī''ti gantvā dhammasabhāyaṃ buddhāsāne nisinno bhikkhū  āmantesi -- ``kāya nuttha, bhikkhave, etarahi kathāya  sannisinnā''ti. rāhulasāmaṇerassa ovādakkhamabhāvaṃ kathema bhagavāti.  satthā imasmiṃ ṭhāne ṭhatvā rāhulassa guṇadīpanatthaṃ migajātakaṃ  āharitvā kathesi -- </p>
              <p>[21] ``migaṃ tipallatthamanekamāyaṃ, </p>
              <p>[27] aṭṭhakkhuraṃ aḍḍharattā papāyiṃ. </p>
              <p>[26] ekena sotena chamā'ssasanto, </p>
              <p>[22] chahi kalāhitibhoti bhāgineyyo''ti.. (jā0  1.1.16).</p>
              <p>[03] athassa sattavassikasāmaṇerakāle ``mā heva kho rāhulo  daharabhāvena kīḷanatthāyapi sampajānamusā bhāseyyā''ti  ambalaṭṭhiyarāhulovādaṃ (ma0 ni0 2.107 ādayo) desesi.  aṭṭhārasavassikasāmaṇerakāle tathāgatassa pacchato piṇḍāya pavisantassa  satthu ceva attano ca rūpasampattiṃ disvā gehasitaṃ vitakkaṃ  vitakkentassa ``yaṃkiñci, rāhula, rūpa''ntiādinā ^a^P1.0259^ea^  nayena mahārāhulovādasuttantaṃ (ma0 ni0 2.113) kathesi.  saṃyuttake (saṃ0 ni0  4.121) pana rāhulovādopi aṅguttare  (a0 ni0  4.177) rāhulovādopi therassa vipassanācāroyeva.  athassa satthā ñāṇaparipākaṃ ñatvā avassikabhikkhukāle andhavane  nisinno cūḷarāhulovādaṃ (ma0 ni0 3.416 ādayo) kathesi.  desanāpariyosāne rāhulatthero koṭisatasahassadevatāhi saddhiṃ arahattaṃ  pāpuṇi, sotāpannasakadāgāmianāgāmidevatānaṃ ^a^M1.0203^ea^ gaṇanā natthi. atha  satthā aparabhāge ariyasaṅghamajjhe nisinno theraṃ imasmiṃ sāsane  sikkhākāmānaṃ aggaṭṭhāne ṭhapesi.</p>
              <p>[03] satthari ^a^V1.0200^ea^ pana kururaṭṭhe cārikāya nikkhamitvā thullakoṭṭhitaṃ  anuppatte raṭṭhapālo kulaputto satthu dhammadesanaṃ sutvā paṭiladdhasaddho  mātāpitaro anujānāpetvā dasabalaṃ upasaṅkamitvā satthu āṇattiyā  aññatarassa therassa santike pabbaji. tassa pabbajitadivasato  paṭṭhāya seṭṭhigahapati bhikkhū attano nivesanadvārena gacchante disvā  ``kiṃ tumhākaṃ imasmiṃ gehe kammaṃ, ekova puttako ahosi, taṃ  gaṇhitvā gatattha, idāni kiṃ karissathā''ti akkosati paribhāsati.  satthā addhamāsaṃ thullakoṭṭhite vasitvā puna sāvatthimeva agamāsi.  tatthāyasmā raṭṭhapālo yoniso manasikaronto kammaṃ katvā vipassanaṃ  vaḍḍhetvā arahattaṃ pāpuṇi. so satthāraṃ anujānāpetvā mātāpitaro  dassanatthaṃ thullakoṭṭhitaṃ gantvā tattha sapadānaṃ piṇḍāya caranto pitu  nivesane ābhidosikaṃ kummāsaṃ labhitvā taṃ amataṃ viya paribhuñjanto  pitarā nimantito adhivāsetvā dutiyadivase ^a^P1.0260^ea^ pitu  nivesane piṇḍapātaṃ paribhuñjitvā alaṅkatapaṭiyatte itthijane asubhasaññaṃ  uppādetvā ṭhitakova dhammaṃ desetvā jiyā mutto viya nārāco ākāsaṃ  uppatitvā korabyarañño migacīraṃ gantvā maṅgalasilāpaṭṭe nisinno  dassanatthāya āgatassa rañño catupārijuññapaṭimaṇḍitaṃ dhammaṃ (ma0  ni0 2.304) desetvā anupubbena cārikaṃ caramāno puna satthu  santikaṃyeva āgato. evametaṃ vatthu samuṭṭhitaṃ. atha satthā aparabhāge  ariyagaṇamajjhe nisinno theraṃ imasmiṃ sāsane saddhāpabbajitānaṃ  kulaputtānaṃ aggaṭṭhāne ṭhapesīti. </p>
            </h4>
            <h4>
              <h4n> kuṇḍadhānattheravatthu </h4n>
              <p>[03] 211^b^.^eb^ tatiye ^b^paṭhamaṃ salākaṃ gaṇhantāna^eb^nti  sabbapaṭhamaṃ salākagāhakānaṃ bhikkhūnaṃ kuṇḍadhānatthero aggoti dasseti.  so kira thero mahāsubhaddāya nimantitadivase tathāgate ugganagaraṃ  gacchante ``ajja satthā dūraṃ bhikkhācāraṃ gamissati, puthujjanā  salākaṃ mā gaṇhantu, pañcasatā ^a^M1.0204^ea^ khīṇāsavāva gaṇhantū''ti vutte  paṭhamameva sīhanādaṃ naditvā salākaṃ gaṇhi. cūḷasubhaddāya  nimantitadivase tathāgate sāketaṃ gacchantepi pañcannaṃ bhikkhusatānaṃ  antare paṭhamameva salākaṃ gaṇhi, sunāparantajanapadaṃ gacchantepi.  imehi kāraṇehi thero paṭhamaṃ salākaṃ gaṇhantānaṃ aggo nāma jāto.  ^b^kuṇḍadhāno^eb^ti panassa nāmaṃ.</p>
              <p>[03] tassa pañhakamme ayamanupubbikathā -- ayaṃ kira  padumuttarabuddhakāle haṃsavatīnagare kulagehe ^a^V1.0201^ea^ nibbatto vuttanayeneva vihāraṃ  gantvā dhammaṃ suṇanto satthāraṃ ekaṃ bhikkhuṃ paṭhamaṃ salākaṃ gaṇhantānaṃ  aggaṭṭhāne ṭhapentaṃ disvā buddhānaṃ adhikārakammaṃ ^a^P1.0261^ea^  katvā taṃ ṭhānantaraṃ patthetvā satthārā anantarāyaṃ disvā byākato  yāvajīvaṃ kusalaṃ katvā devesu ca manussesu ca saṃsaranto  kassapabuddhakāle bhūmaṭṭhakadevatā hutvā nibbatti. dīghāyukabuddhānañca  nāma na anvaddhamāsiko uposatho hoti. vipassīdasabalassa hi  chabbassantare chabbassantare uposatho ahosi, kassapadasabalo pana  chaṭṭhe chaṭṭhe māse pātimokkhaṃ osāresi. tassa pātimokkhaṃ  osāraṇakāle disāvāsikā dve sahāyakā bhikkhū ``uposathaṃ  karissāmā''ti gacchanti. ayaṃ bhummadevatā cintesi -- ``imesaṃ  dvinnaṃ bhikkhūnaṃ metti ativiya daḷhā, kiṃ nu kho bhedake sati  bhijjeyya, na bhijjeyyā''ti? tesaṃ okāsaṃ olokayamānā tesaṃ  avidūreneva gacchati.</p>
              <p>[03] atheko thero ekassa hatthe pattacīvaraṃ datvā sarīravaḷañjanatthaṃ  udakaphāsukaṭṭhānaṃ gantvā dhotahatthapādo hutvā gumbasabhāgato nikkhamati.  bhummadevatā tassa therassa pacchato pacchato uttamarūpā itthī hutvā  kese vidhunitvā saṃvidhāya bandhantī viya piṭṭhito paṃsuṃ puñchamānā  viya sāṭakaṃ saṃvidhāya nivāsayamānā viya ca hutvā therassa  padānupadikā hutvā gumbato nikkhantā. ekamante ṭhito  sahāyakatthero imaṃ kāraṇaṃ disvā domanassajāto ``naṭṭho dāni me  iminā bhikkhunā saddhiṃ dīgharattānugato sineho. sacāhaṃ  evaṃvidhabhāvaṃ jāneyyaṃ, ettakaṃ addhānaṃ iminā saddhiṃ vissāsaṃ na  kareyya''nti cintetvā āgacchantassevassa ``handāvuso, tuyhaṃ  pattacīvaraṃ, tādisena pāpena sahāyena saddhiṃ ekamaggaṃ na gacchāmī''ti  āha ^a^P1.0262^ea^. taṃ kathaṃ sutvā tassa ^a^M1.0205^ea^ lajjibhikkhuno  hadayaṃ tikhiṇasattiṃ gahetvā viddhaṃ viya ahosi. tato naṃ āha --  ``āvuso, kiṃ nāmetaṃ vadasi, ahaṃ ettakaṃ kālaṃ dukkaṭamattampi  āpattiṃ na jānāmi. tvaṃ pana maṃ ajja `pāpo'ti vadasi, kiṃ te  diṭṭha''nti? kiṃ aññena diṭṭhena, kiṃ tvaṃ evaṃvidhena alaṅkatapaṭiyattena  mātugāmena saddhiṃ ekaṭṭhāne hutvā nikkhantoti? natthetaṃ, āvuso,  mayhaṃ, nāhaṃ evarūpaṃ mātugāmaṃ passāmīti. tassa yāvatatiyaṃ  kathentassāpi itaro thero kathaṃ asaddahitvā attanā diṭṭhakāraṇaṃyeva  atthaṃ gahetvā tena saddhiṃ ekamaggena agantvā aññena maggena satthu  santikaṃ gato. itaropi aññena maggena satthu santikaṃyeva gato.</p>
              <p>[03] tato bhikkhusaṅghassa uposathāgāraṃ pavisanavelāya so bhikkhu  taṃ bhikkhuṃ uposathagge sañjānitvā ^a^V1.0202^ea^ ``imasmiṃ uposathagge evarūpo  nāma pāpabhikkhu atthi, nāhaṃ tena saddhiṃ uposathaṃ karissāmī''ti  nikkhamitvā bahi aṭṭhāsi. bhummadevatā ``bhāriyaṃ mayā kammaṃ  kata''nti mahallakaupāsakavaṇṇena tassa santikaṃ gantvā ``kasmā,  bhante, ayyo imasmiṃ ṭhāne ṭhito''ti āha. upāsaka, imaṃ  uposathaggaṃ eko pāpabhikkhu paviṭṭho, ahaṃ tena saddhiṃ uposathaṃ na  karomīti vatvā nikkhamitvā bahi ṭhitomhīti. bhante, mā evaṃ  gaṇhatha, parisuddhasīlo esa bhikkhu. tumhehi diṭṭhamātugāmo nāma  ahaṃ, mayā tumhākaṃ vīmaṃsanatthāya ``daḷhā nu kho imesaṃ therānaṃ  metti, no daḷhā''ti lajjialajjibhāvaṃ olokentena taṃ kammaṃ  katanti. ko pana tvaṃ sappurisāti? ahaṃ ekā bhummadevatā,  bhanteti. devaputto kathentova dibbānubhāvena ^a^P1.0263^ea^  ṭhatvā therassa pādesu patitvā ``mayhaṃ, bhante, khamatha, etaṃ dosaṃ thero  na jānāti, uposathaṃ karothā''ti theraṃ yācitvā uposathaggaṃ pavesesi.  so thero uposathaṃ tāva ekaṭṭhāne akāsi, mittasanthavavasena na puna  tena saddhiṃ ekaṭṭhāne ahosīti. imassa therassa kammaṃ na kathiyati,  cuditakatthero pana aparāparaṃ vipassanāya kammaṃ karonto arahattaṃ  pāpuṇi.</p>
              <p>[03] bhummadevatā tassa kammassa nissandena ekaṃ buddhantaraṃ apāyato  na muccittha. sace pana kālena kālaṃ manussattaṃ āgacchati, aññena  yena kenaci kato doso tasseva upari patati. so amhākaṃ  bhagavato ^a^M1.0206^ea^ kāle sāvatthiyaṃ brāhmaṇakule nibbatti, dhānamāṇavotissa  nāmaṃ akaṃsu. so vayappatto tayo vede uggaṇhitvā mahallakakāle  satthu dhammadesanaṃ sutvā paṭiladdhasaddho pabbaji, tassa  upasampannadivasato paṭṭhāya ekā alaṅkatapaṭiyattā itthī tasmiṃ gāmaṃ  pavisante saddhiṃyeva gāmaṃ pavisati, nikkhamante nikkhamati. vihāraṃ  pavisantepi pavisati, tiṭṭhantepi tiṭṭhatīti evaṃ niccānubandhā  paññāyati. thero taṃ na passati, tassa pana purimassa kammassa  nissandena sā aññesaṃ upaṭṭhāti.</p>
              <p>[03] gāme yāgubhikkhaṃ dadamānā itthiyo, ``bhante, ayaṃ eko  yāgūḷuṅko tumhākaṃ, eko imissā amhākaṃ sahāyikāyā''ti  parihāsaṃ karonti. therassa mahatī vihesā hoti. vihāraṃ gatampi  naṃ sāmaṇerā ceva daharabhikkhū ca parivāretvā ``dhāno koṇḍo  jāto''ti parihāsaṃ karonti. athassa teneva kāraṇena  kuṇḍadhānattheroti nāmaṃ jātaṃ ^a^P1.0264^ea^. so uṭṭhāya  samuṭṭhāya tehi kayiramānaṃ keḷiṃ sahituṃ asakkonto ummādaṃ gahetvā  ``tumhe koṇḍā, tumhākaṃ upajjhāyā koṇḍā ^a^V1.0203^ea^, ācariyā koṇḍā''ti  vadati. atha naṃ satthu ārocesuṃ -- ``kuṇḍadhāno daharasāmaṇerehi  saddhiṃ evaṃ pharusavācaṃ vadatī''ti. satthā taṃ pakkosāpetvā ``saccaṃ  bhikkhū''ti pucchitvā ``saccaṃ bhagavā''ti vutte ``kasmā evaṃ  vadesī''ti āha. bhante, nibaddhaṃ vihesaṃ asahanto evaṃ kathemīti.  ``tvaṃ pubbe katakammaṃ yāvajjadivasā jīrāpetuṃ na sakkosi, puna  evarūpaṃ pharusaṃ mā vada bhikkhū''ti vatvā āha -- </p>
              <p>[21] ``māvoca pharusaṃ kañci, vuttā paṭivadeyyu taṃ. </p>
              <p>[22] dukkhā hi sārambhakathā, paṭidaṇḍā phuseyyu taṃ.. </p>
              <p>[21] ``sace neresi attānaṃ, kaṃso upahato yathā. </p>
              <p>[22] esa pattosi nibbānaṃ, sārambho te na vijjatī''ti..  (dha0 pa0 133-134).</p>
              <p>[03] imañca pana tassa therassa mātugāmena saddhiṃ vicaraṇabhāvaṃ  kosalaraññopi kathayiṃsu. rājā ``gacchatha, bhaṇe, vīmaṃsathā''ti  pesetvā sayampi mandeneva parivārena saddhiṃ therassa vasanaṭṭhānaṃ gantvā  ekamante olokento aṭṭhāsi. tasmiṃ khaṇe thero sūcikammaṃ  karonto nisinno hoti, sāpissa itthī avidūre ṭhāne ṭhitā viya  paññāyati.</p>
              <p>[03] rājā ^a^M1.0207^ea^ taṃ disvā ``atthidaṃ kāraṇa''nti tassā ṭhitaṭṭhānaṃ  agamāsi. sā tasmiṃ āgacchante therassa vasanapaṇṇasālaṃ paviṭṭhā  viya ahosi. rājāpi ^a^P1.0265^ea^ tāya saddhiṃyeva  paṇṇasālaṃ pavisitvā sabbattha olokento adisvā ``nāyaṃ  mātugāmo, therassa eko kammavipāko''ti saññaṃ katvā paṭhamaṃ therassa  samīpena gacchantopi theraṃ avanditvā tassa kāraṇassa abhūtabhāvaṃ  ñatvā āgamma theraṃ vanditvā ekamantaṃ nisinno ``kacci, bhante,  piṇḍakena na kilamathā''ti pucchi. thero ``vaṭṭati mahārājā''ti  āha. ``jānāmi, bhante, ayyassa kathaṃ, evarūpena ca parikkilesena  saddhiṃ carantānaṃ tumhākaṃ ke nāma pasīdissanti, ito paṭṭhāya vo  katthaci gamanakiccaṃ natthi, ahaṃ catūhi paccayehi upaṭṭhahissāmi, tumhe  yonisomanasikāre mā pamajjitthā''ti nibaddhaṃ bhikkhaṃ paṭṭhapesi.  thero rājānaṃ upatthambhakaṃ labhitvā ^a^V1.0204^ea^ bhojanasappāyena ekaggacitto hutvā  vipassanaṃ vaḍḍhetvā arahattaṃ pāpuṇi. tato paṭṭhāya sā itthī  antaradhāyi.</p>
              <p>[03] mahāsubhaddā ugganagare micchādiṭṭhikule vasamānā ``satthā maṃ  anukampatū''ti uposathaṃ adhiṭṭhāya nirāmagandhā hutvā uparipāsādatale  ṭhitā ``imāni pupphāni antare aṭṭhatvā dasabalassa matthake vitānaṃ  hutvā tiṭṭhantu, dasabalo imāya saññāya sve pañcahi bhikkhusatehi  saddhiṃ mayhaṃ bhikkhaṃ gaṇhatū''ti saccakiriyaṃ katvā aṭṭha  sumanapupphamuṭṭhiyo vissajjesi. pupphāni gantvā dhammadesanāvelāya  satthu matthake vitānaṃ hutvā aṭṭhaṃsu. satthā taṃ sumanapupphavitānaṃ  disvā citteneva subhaddāya bhikkhaṃ adhivāsetvā punadivase aruṇe  uṭṭhite ānandattheraṃ āha -- ``ānanda, mayaṃ ajja dūraṃ bhikkhācāraṃ  gamissāma, puthujjanānaṃ adatvā ariyānaṃyeva salākaṃ dehī''ti. thero  bhikkhūnaṃ ^a^P1.0266^ea^ ārocesi -- ``āvuso, satthā ajja  dūraṃ bhikkhācāraṃ gamissati, puthujjanā mā gaṇhantu, ariyāva salākaṃ  gaṇhantū''ti. kuṇḍadhānatthero ``āharāvuso, salāka''nti paṭhamaṃyeva  hatthaṃ pasāresi. ānandā ``satthā tādisānaṃ bhikkhūnaṃ salākaṃ na  dāpeti, ariyānaṃyeva dāpetī''ti vitakkaṃ uppādetvā gantvā satthu  ārocesi. satthā ``āharāpentassa salākaṃ dehī''ti āha. thero  cintesi -- ``sace kuṇḍadhānassa salākā dātuṃ na ^a^M1.0208^ea^ yuttā assa, atha  satthā paṭibāheyya, bhavissati ekaṃ kāraṇa''nti. ``kuṇḍadhānassa  salākaṃ dassāmī''ti gamanaṃ abhinīhari. kuṇḍadhānatthero tassa pure  āgamanāva abhiññāpādakaṃ catutthajjhānaṃ samāpajjitvā iddhiyā ākāse  ṭhatvā ``āharāvuso ānanda, satthā maṃ jānāti, mādisaṃ bhikkhuṃ  paṭhamaṃ salākaṃ gaṇhantaṃ na satthā vāretī''ti hatthaṃ pasāretvā salākaṃ  gaṇhi. satthā taṃ aṭṭhuppattiṃ katvā theraṃ imasmiṃ sāsane paṭhamaṃ salākaṃ  gaṇhantānaṃ aggaṭṭhāne ṭhapesīti. </p>
            </h4>
            <h4>
              <h4n> vaṅgīsattheravatthu </h4n>
              <p>[03] 212^b^.^eb^ catutthe ^b^paṭibhānavantāna^eb^nti  sampannapaṭibhānānaṃ vaṅgīsatthero aggoti dasseti. ayaṃ kira thero  dasabalassa santikaṃ upasaṅkamanto cakkhupathato paṭṭhāya candena saddhiṃ  upametvā, sūriyena, ākāsena, mahāsamuddena, hatthināgena, sīhena  migaraññā saddhiṃ upametvāpi anekehi padasatehi ^a^V1.0205^ea^ padasahassehi satthu  vaṇṇaṃ vadantoyeva upasaṅkamati. tasmā paṭibhānavantānaṃ aggo nāma  jāto.</p>
              <p>[03] tassa pañhakamme ayamanupubbikathā -- ayampi kira  padumuttarabuddhakāle haṃsavatīnagare mahābhogakule paṭisandhiṃ gaṇhitvā  purimanayeneva vihāraṃ ^a^P1.0267^ea^ gantvā dhammaṃ suṇanto  satthāraṃ ekaṃ bhikkhuṃ paṭibhānavantānaṃ aggaṭṭhāne ṭhapentaṃ disvā satthu  adhikārakammaṃ katvā ``ahampi anāgate paṭibhānavantānaṃ aggo  bhaveyya''nti patthanaṃ katvā satthārā byākato yāvajīvaṃ kusalaṃ katvā  devamanussesu saṃsaranto imasmiṃ buddhuppāde sāvatthiyaṃ brāhmaṇakule  nibbatti. vaṅgīsamāṇavotissa nāmaṃ akaṃsu. so vayappatto tayo  vede uggaṇhanto ācariyaṃ ārādhetvā chavasīsamantaṃ nāma sikkhitvā  chavasīsaṃ nakhena ākoṭetvā ``ayaṃ satto asukayoniyaṃ nāma  nibbatto''ti jānāti.</p>
              <p>[03] brāhmaṇā ``ayaṃ amhākaṃ jīvikamaggo''ti ñatvā vaṅgīsamāṇavaṃ  paṭicchannayāne nisīdāpetvā gāmanigamarājadhāniyo carantā nagaradvāre  vā nigamadvāre vā ṭhapetvā mahājanassa rāsibhūtabhāvaṃ ñatvā ``yo  vaṅgīsaṃ passati, so dhanaṃ vā labhati, yasaṃ vā labhati, saggaṃ vā  gacchatī''ti vadanti. tesaṃ kathaṃ sutvā bahū janā lañjaṃ datvā  passitukāmā honti. rājarājamahāmattā ^a^M1.0209^ea^ tesaṃ santikaṃ gantvā ``ko  ācariyassa jānaviseso''ti pucchanti. tumhe na jānātha,  sakalajambudīpe amhākaṃ ācariyasadiso añño paṇḍito nāma natthi,  tivassamatthake matakānaṃ sīsaṃ āharāpetvā nakhena ākoṭetvā ``ayaṃ  satto asukayoniyaṃ nibbatto''ti jānāti. vaṅgīsopi mahājanassa  kaṅkhachedanatthaṃ te te jane āvāhetvā attano attano gatiṃ kathāpeti.  taṃ nissāya mahājanassa hatthato satampi sahassampi labhati.</p>
              <p>[03] brāhmaṇā vaṅgīsamāṇavaṃ ādāya yathāruciṃ vicaritvā puna sāvatthiṃ  āgamaṃsu. vaṅgīso jetavanamahāvihārassa avidūraṭṭhāne ṭhito cintesi  -- ``samaṇo gotamo paṇḍitoti vadanti, na kho pana sabbakālaṃ  mayā imesaṃyeva vacanaṃ karontena carituṃ ^a^P1.0268^ea^ vaṭṭati,  paṇḍitānampi santikaṃ gantuṃ vaṭṭatī''ti. so brāhmaṇe āha --  ``tumhe gacchatha, ahaṃ na bahukehi saddhiṃ gantvā samaṇaṃ gotamaṃ  passissāmī''ti. te āhaṃsu -- ``vaṅgīsa, mā te rucci samaṇaṃ  gotamaṃ passituṃ ^a^V1.0206^ea^. yo hi naṃ passati, taṃ so māyāya āvaṭṭetī''ti.  vaṅgīso tesaṃ kathaṃ anādiyitvā satthu santikaṃ gantvā  madhurapaṭisanthāraṃ katvā ekamantaṃ nisīdi.</p>
              <p>[03] atha naṃ satthā pucchi -- ``vaṅgīsa, kiñci sippaṃ  jānāsī''ti. āma, bho gotama, chavasīsamantaṃ nāmekaṃ jānāmīti.  kiṃ so manto karotīti? tivassamatthake matānampi taṃ mantaṃ  jappitvā sīsaṃ nakhena ākoṭetvā nibbattaṭṭhānaṃ jānāmīti. satthā  tassa ekaṃ niraye uppannassa sīsaṃ dassesi, ekaṃ manussesu  uppannassa, ekaṃ devesu, ekaṃ parinibbutassa sīsaṃ dassesi. so  paṭhamaṃ sīsaṃ ākoṭetvā, ``bho gotama, ayaṃ satto nirayaṃ gato''ti  āha. sādhu sādhu, vaṅgīsa, sudiṭṭhaṃ tayā, ayaṃ satto kahaṃ gatoti  pucchi. manussalokaṃ, bho gotamāti. ayaṃ satto kahaṃ gatoti?  devalokaṃ, bho gotamāti tiṇṇampi gataṭṭhānaṃ kathesi. parinibbutassa  pana sīsaṃ nakhena ākoṭento neva antaṃ na koṭiṃ passati. atha naṃ  satthā ``na sakkosi tvaṃ, vaṅgīsā''ti pucchi. ``passatha, bho  gotama, upaparikkhāmi tāvā''ti punappunaṃ parivatteti.  bāhirakamantena khīṇāsavassa gatiṃ kathaṃ jānissati, athassa  matthakato sedo mucci. so lajjitvā tuṇhībhūto aṭṭhāsi. atha naṃ  satthā ^a^M1.0210^ea^ ``kilamasi, vaṅgīsā''ti āha. āma, bho gotama, imassa  sattassa gataṭṭhānaṃ jānituṃ na sakkomi. sace tumhe jānātha, kathethāti.  ``vaṅgīsa, ahaṃ etampi jānāmi ito uttaritarampī''ti vatvā  dhammapade imā dve gāthā abhāsi -- </p>
              <p>[21] ``cutiṃ yo vedi sattānaṃ, upapattiṃ ca sabbaso. </p>
              <p>[22] asattaṃ sugataṃ buddhaṃ, tamahaṃ brūmi brāhmaṇaṃ.. </p>
              <p>[21] ``yassa ^a^P1.0269^ea^ gatiṃ na jānanti, devā  gandhabbamānusā. </p>
              <p>[22] khīṇāsavaṃ arahantaṃ, tamahaṃ brūmi brāhmaṇa''nti.. (dha0  pa0 419-420).</p>
              <p>[03] tato vaṅgīso āha -- ``bho gotama, vijjāya vijjaṃ dentassa  nāma parihāni natthi, ahaṃ attanā jānanakaṃ mantaṃ tumhākaṃ dassāmi,  tumhe etaṃ mantaṃ mayhaṃ dethā''ti. vaṅgīsa, na mayaṃ mantena mantaṃ  dema, evameva demāti. ``sādhu, bho gotama, detha me manta''nti  apacitiṃ dassetvā hatthakacchapakaṃ katvā nisīdi. kiṃ, vaṅgīsa,  tumhākaṃ samaye mahagghamantaṃ vā ^a^V1.0207^ea^ kiñci vā gaṇhantānaṃ parivāso nāma  na hotīti? hoti, bho gotamāti. amhākaṃ pana manto  nipparivāsoti saññaṃ karosīti? brāhmaṇā nāma mantehi atittā  honti, tasmā so bhagavantaṃ āha -- ``bho gotama, tumhehi  kathitaniyāmaṃ karissāmī''ti. bhagavā āha -- ``vaṅgīsa, mayaṃ  imaṃ mantaṃ dentā amhehi samānaliṅgassa demā''ti. vaṅgīso  ``yaṃkiñci katvā mayā imaṃ mantaṃ gaṇhitvā gantuṃ vaṭṭatī''ti brāhmaṇe  āha. tumhe mayi pabbajante mā cintayittha, ahaṃ imaṃ mantaṃ  gaṇhitvā sakalajambudīpe jeṭṭhako bhavissāmi. evaṃ sante tumhākampi  bhaddakaṃ bhavissatī''ti mantatthāya satthu santike pabbaji. satthā  ``mantaparivāsaṃ tāva vasāhī''ti dvattiṃsākāraṃ ācikkhi. paññavā  satto dvattiṃsākāraṃ sajjhāyantova tattha khayavayaṃ paṭṭhapetvā vipassanaṃ  vaḍḍhetvā arahattaṃ pāpuṇi ^a^P1.0270^ea^.</p>
              <p>[03] tasmiṃ arahattaṃ patte brāhmaṇā ``kā nu kho vaṅgīsassa pavatti,  passissāma na''nti tassa santikaṃ gantvā ``kiṃ, bho vaṅgīsa,  samaṇassa gotamassa santike sippaṃ sikkhita''nti pucchiṃsu. āma,  sikkhitanti. tena hi ^a^M1.0211^ea^ ehi gamissāmāti. gacchatha tumhe, tumhehi  saddhiṃ gantabbakiccaṃ mayhaṃ niṭṭhitanti. paṭhamameva amhehi tuyhaṃ kathitaṃ  ``samaṇo gotamo attānaṃ passituṃ āgate māyāya āvaṭṭetī''ti.  tvaṃ hi idāni samaṇassa gotamassa vasaṃ āpanno, kiṃ mayaṃ tava  santike karissāmāti āgatamaggeneva pakkamiṃsu. vaṅgīsattheropi yaṃ  yaṃ velaṃ dasabalaṃ passituṃ gacchati, ekaṃ thutiṃ karontova gacchati.  tena taṃ satthā saṅghamajjhe nisinno paṭibhānavantānaṃ aggaṭṭhāne  ṭhapesīti. </p>
            </h4>
            <h4>
              <h4n> upasenavaṅgantaputtattheravatthu </h4n>
              <p>[03] 213^b^.^eb^ pañcame ^b^samantapāsādikāna^eb^nti  sabbapāsādikānaṃ. ^b^upaseno^eb^ti tassa therassa nāmaṃ.  vaṅgantabrāhmaṇassa pana so putto, tasmā ^b^vaṅgantaputto^eb^ti vuccati.  ayaṃ pana thero na kevalaṃ attanāva pāsādiko, parisāpissa  pāsādikā, iti parisaṃ nissāya laddhanāmavasena samantapāsādikānaṃ  aggo nāma jāto.</p>
              <p>[03] pañhakamme panassa ayamanupubbikathā -- ayampi hi  padumuttarabuddhakāle haṃsavatīnagare kulagehe nibbatto vayaṃ āgamma  purimanayeneva satthu santikaṃ gantvā dhammaṃ suṇamāno satthāraṃ ekaṃ  ^a^V1.0208^ea^ bhikkhuṃ samantapāsādikānaṃ aggaṭṭhāne ṭhapentaṃ disvā satthu  adhikārakammaṃ katvā taṃ ṭhānantaraṃ patthetvā yāvajīvaṃ kusalaṃ katvā  devamanussesu saṃsaranto imasmiṃ buddhuppāde nālakabrāhmaṇagāme  sāribrāhmaṇiyā kucchismiṃ ^a^P1.0271^ea^ paṭisandhiṃ gaṇhi,  upasenadārakotissa nāmaṃ akaṃsu.</p>
              <p>[03] so vayappatto tayo vede uggaṇhitvā dasabalassa santike dhammaṃ  sutvā paṭiladdhasaddho pabbaji. so upasampadāya ekavassiko hutvā  ``ariyagabbhaṃ vaḍḍhemī''ti ekaṃ kulaputtaṃ attano santike pabbājetvā  upasampādesi. so pavāretvā saddhivihārikassa ekavassikakāle  attanā duvasso ``dasabalo maṃ passitvā tusissatī''ti  saddhivihārikaṃ ādāya dasabalaṃ passituṃ āgato. satthā taṃ vanditvā  ekamante nisinnaṃ pucchi -- ``kativassosi tvaṃ bhikkhū''ti?  duvasso ahaṃ bhagavāti. ayaṃ pana bhikkhu kativassoti?  ekavasso bhagavāti. kintāyaṃ bhikkhu hotīti? saddhivihāriko  me bhagavāti. atha naṃ satthā ``atilahuṃ kho ^a^M1.0212^ea^ tvaṃ, moghapurisa,  bāhullāya āvatto''ti vatvā anekapariyāyena vigarahi. thero satthu  santikā garahaṃ labhitvā bhagavantaṃ vanditvā ``imināva  puṇṇacandasassirikena mukhena satthāraṃ parisameva nissāya sādhukāraṃ  dāpessāmī''ti taṃdivaseyeva ekaṃ ṭhānaṃ gantvā vipassanāya kammaṃ  katvā nacirasseva arahattaṃ pāpuṇi.</p>
              <p>[03] tato yasmā thero mahākulato nikkhamitvā pabbajito  pathavighuṭṭhadhammakathikova, tasmā tassa dhammakathāya ceva pasīditvā  mittāmaccañātikulehi ca nikkhamitvā bahū kuladārakā therassa  santike pabbajanti. ``ahaṃ āraññako, tumhepi āraññakā bhavituṃ  sakkontā pabbajathā''ti terasa dhutaṅgāni ācikkhitvā  ``sakkhissāma, bhante''ti vadante pabbājeti. te attano balena taṃ  taṃ dhutaṅgaṃ adhiṭṭhahanti. thero attano dasavassakāle vinayaṃ paguṇaṃ  katvā ^a^P1.0272^ea^ sabbeva upasampādesi. evaṃ upasampannā  cassa pañcasatamattā bhikkhū parivārā ahesuṃ.</p>
              <p>[03] tasmiṃ samaye satthā jetavanamahāvihāre vasanto ``icchāmahaṃ,  bhikkhave, addhamāsaṃ paṭisallīyitu''nti bhikkhusaṅghassa ārocetvā  ekavihārī hoti. bhikkhusaṅghopi ``yo bhagavantaṃ dassanāya  upasaṅkamati, so pācittiyaṃ desāpetabbo''ti katikaṃ akāsi. tadā  upasenatthero ``bhagavantaṃ passissāmī''ti attano parisāya saddhiṃ  jetavanaṃ gantvā satthāraṃ upasaṅkamitvā abhivādetvā ekamantaṃ nisīdi.  satthā kathāsamuṭṭhāpanatthaṃ aññataraṃ therassa saddhivihārikaṃ ^a^V1.0209^ea^ āmantesi  -- ``manāpāni te bhikkhu paṃsukūlānī''ti. ``na kho me, bhante,  manāpāni paṃsukūlānī''ti vatvā upajjhāye gāravena paṃsukūlikabhāvaṃ  ārocesi. imasmiṃ ṭhāne satthā ``sādhu sādhu, upasenā''ti therassa  sādhukāraṃ datvā anekapariyāyena guṇakathaṃ kathesi. ayamettha  saṅkhepo, vitthārato pana idaṃ vatthu pāḷiyaṃ (pārā0 565)  āgatameva. atha satthā aparabhāge ariyagaṇamajjhe nisinno imasmiṃ  sāsane theraṃ samantapāsādikānaṃ aggaṭṭhāne ṭhapesīti. </p>
            </h4>
            <h4>
              <h4n> dabbattheravatthu </h4n>
              <p>[03] 214^b^.^eb^ chaṭṭhe ^a^M1.0213^ea^ ^b^senāsanapaññāpakāna^eb^nti senāsanaṃ  paññāpentānaṃ. therassa kira senāsanapaññāpanakāle aṭṭhārasasu  mahāvihāresu asammaṭṭhaṃ pariveṇaṃ vā apaṭijaggitaṃ senāsanaṃ vā  asodhitaṃ mañcapīṭhaṃ vā anupaṭṭhitaṃ pānīyaparibhojanīyaṃ vā nāhosi.  tasmā senāsanapaññāpakānaṃ aggo nāma jāto. ^b^dabbo^eb^tissa  nāmaṃ. mallarājakule pana uppannattā ^b^mallaputto^eb^ nāma jāto.</p>
              <p>[03] tassa pañhakamme ayamanupubbikathā -- ayañhi ^a^P1.0273^ea^  padumuttarabuddhakāle haṃsavatīnagare kulagehe nibbattitvā  vayappatto vuttanayeneva vihāraṃ gantvā dhammaṃ suṇanto satthāraṃ ekaṃ  bhikkhuṃ senāsanapaññāpakānaṃ aggaṭṭhāne ṭhapentaṃ disvā adhikārakammaṃ  katvā taṃ ṭhānantaraṃ patthetvā satthārā byākato yāvajīvaṃ kusalaṃ katvā  devamanussesu saṃsaritvā kassapadasabalassa sāsanassa osakkanakāle  pabbaji, tadā tena saddhiṃ apare cha janāti satta bhikkhū ekacittā  hutvā aññe sāsane agāravaṃ karonte disvā ``idha kiṃ karoma,  ekamante samaṇadhammaṃ katvā dukkhassantaṃ karissāmā''ti nisseṇiṃ  bandhitvā uccapabbatasikharaṃ abhiruhitvā ``attano cittabalaṃ jānantā  nisseṇiṃ pātentu, jīvite sālayā otarantu, mā pacchānutāpino  ahuvatthā''ti vatvā sabbe ekacittā hutvā nisseṇiṃ pātetvā  ``appamattā hotha, āvuso''ti aññamaññaṃ ovaditvā cittaruciyesu  ṭhānesu nisīditvā samaṇadhammaṃ kātuṃ ārabhiṃsu.</p>
              <p>[03] tatreko thero pañcame divase arahattaṃ patvā ``mama kiccaṃ  nipphannaṃ, ahaṃ imasmiṃ ṭhāne kiṃ karissāmī''ti iddhiyā uttarakuruto  piṇḍapātaṃ āharitvā, ``āvuso, imaṃ piṇḍapātaṃ paribhuñjatha  ^a^V1.0210^ea^, bhikkhācārakiccaṃ mamāyattaṃ hotu, tumhe attano kammaṃ karothā''ti āha.  kiṃ nu kho mayaṃ, āvuso, nisseṇiṃ pātentā evaṃ avocumhā  ``yo paṭhamaṃ dhammaṃ sacchikaroti, so bhikkhaṃ āharatu, tena ābhataṃ  sesā paribhuñjitvā samaṇadhammaṃ karissantī''ti. natthi, āvusoti.  tumhe attano pubbahetunā labhittha, mayampi sakkontā vaṭṭassantaṃ  karissāma, gacchatha tumheti ^a^M1.0214^ea^. thero te saññāpetuṃ asakkonto  phāsukaṭṭhāne piṇḍapātaṃ paribhuñjitvā gato. aparo thero sattame divase  anāgāmiphalaṃ patvā tato cuto suddhāvāsabrahmaloke nibbatto.</p>
              <p>[03] itarepi therā ^a^P1.0274^ea^ tato cutā ekaṃ buddhantaraṃ  devamanussesu saṃsaritvā imasmiṃ buddhuppāde tesu tesu kulesu nibbattā.  eko gandhāraraṭṭhe takkasilanagare rājagehe nibbatto, eko  pabbateyyaraṭṭhe paribbājikāya kucchimhi nibbatto, eko bāhiyaraṭṭhe  kuṭumbikagehe nibbatto, eko rājagahe kuṭumbikagehe nibbatto. ayaṃ  pana dabbatthero mallaraṭṭhe anupiyanagare ekassa mallarañño gehe paṭisandhiṃ  gaṇhi. tassa mātā upavijaññakāle kālamakāsi, matasarīraṃ susānaṃ  netvā dārucitakaṃ āropetvā aggiṃ adaṃsu. tassā aggivegasantattaṃ  udarapaṭalaṃ dvedhā ahosi. dārako attano puññabalena uppatitvā  ekasmiṃ dabbatthambhe nipati. taṃ dārakaṃ gahetvā ayyikāya adaṃsu.  sā tassa nāmaṃ gaṇhantī dabbatthambhe nipatitvā laddhajīvitattā  dabbotissa nāmaṃ akāsi.</p>
              <p>[03] tassa sattavassikakāle satthā bhikkhusaṅghaparivāro mallaraṭṭhe  cārikaṃ caramāno anupiyanigamaṃ patvā anupiyambavane viharati.  dabbakumāro satthāraṃ disvā dassaneneva pasīditvā pabbajitukāmo  hutvā ``ahaṃ dasabalassa santike pabbajissāmī''ti ayyikaṃ  āpucchi. sā ``sādhu, tātā''ti dabbakumāraṃ ādāya satthu santikaṃ  gantvā, ``bhante, imaṃ kumāraṃ pabbājethā''ti āha. satthā  aññatarassa bhikkhuno saññaṃ adāsi ``bhikkhu imaṃ dārakaṃ  pabbājehī''ti. so thero satthu vacanaṃ sutvā dabbakumāraṃ pabbājento  tacapañcakaṃ kammaṭṭhānaṃ ācikkhi. pubbahetusampanno katābhinīhāro  satto paṭhamakesavaṭṭiyā oropiyamānāya sotāpattiphale patiṭṭhāsi,  dutiyakesavaṭṭiyā ^a^P1.0275^ea^ oropiyamānāya  sakadāgāmiphale, tatiyāya anāgāmiphale. sabbakesānaṃ pana  oropanañca arahattaphalasacchikiriyā ca apacchā apure ahosi.</p>
              <p>[03] satthā ^a^V1.0211^ea^ mallaraṭṭhe yathābhirantaṃ viharitvā rājagahaṃ gantvā veḷuvane  vāsaṃ kappesi. tatrāyasmā dabbo mallaputto rahogato attano  kiccanipphattiṃ ^a^M1.0215^ea^ oloketvā saṅghassa veyyāvaccakaraṇe kāyaṃ  yojetukāmo cintesi -- ``yaṃnūnāhaṃ saṅghassa senāsanañca  paññāpeyyaṃ, bhattāni ca uddiseyya''nti. so satthu santikaṃ gantvā  attano parivitakkaṃ ārocesi. satthā tassa sādhukāraṃ datvā  senāsanapaññāpakattañca bhattuddesakattañca sampaṭicchi. atha naṃ ``ayaṃ  dabbo daharova samāno mahantaṭṭhāne ṭhito''ti sattavassikakāleyeva  upasampādesi. thero upasampannakālatoyeva paṭṭhāya rājagahaṃ upanissāya  viharantānaṃ sabbabhikkhūnaṃ senāsanāni ca paññāpeti, bhikkhañca  sampaṭicchitvā uddisati. tassa senāsanapaññāpakabhāvo sabbadisāsu  pākaṭo ahosi -- ``dabbo kira mallaputto sabhāgasabhāgānaṃ bhikkhūnaṃ  ekaṭṭhāne senāsanāni paññāpeti, dūrepi senāsanaṃ paññāpetiyeva.  gantuṃ asakkonte iddhiyā netīti.</p>
              <p>[03] atha naṃ bhikkhū kālepi vikālepi ``amhākaṃ, āvuso,  jīvakambavane senāsanaṃ paññāpehi, amhākaṃ maddakucchismiṃ  migadāye''ti evaṃ senāsanaṃ uddisāpetvā tassa iddhiṃ passantā  gacchanti. sopi iddhiyā manomaye kāye abhisaṅkharitvā ekekassa  therassa ekekaṃ attanā sadisaṃ bhikkhuṃ nimminitvā aṅguliyā  jalamānāya purato purato gantvā ``ayaṃ mañco, idaṃ  pīṭha''ntiādīni vatvā senāsanaṃ paññāpetvā puna attano  vasanaṭṭhānameva ^a^P1.0276^ea^ āgacchati. ayamettha saṅkhepo,  vitthārato panidaṃ vatthu pāḷiyaṃ āgatameva. satthā idameva kāraṇaṃ  aṭṭhuppattiṃ katvā aparabhāge ariyagaṇamajjhe nisinno theraṃ  senāsanapaññāpakānaṃ aggaṭṭhāne ṭhapesīti. </p>
            </h4>
            <h4>
              <h4n> pilindavacchattheravatthu </h4n>
              <p>[03] 215^b^.^eb^ sattame ^b^devatānaṃ piyamanāpāna^eb^nti devatānaṃ  piyānañceva manāpānañca pilindavacchatthero aggoti dasseti. so  kira anuppanne buddhe cakkavattī rājā hutvā mahājanaṃ pañcasu sīlesu  patiṭṭhāpetvā saggaparāyaṇaṃ akāsi. yebhuyyena kira chasu kāmasaggesu  nibbattadevatā tasseva ovādaṃ labhitvā nibbattanibbattaṭṭhāne attano  sampattiṃ oloketvā ``kaṃ nu kho nissāya imaṃ saggasampattiṃ  labhimhā''ti āvajjamānā ^a^M1.0216^ea^ imaṃ theraṃ disvā ``theraṃ nissāya amhehi  sampati laddhā''ti sāyaṃpātaṃ theraṃ namassanti. tasmā so devatānaṃ  ^a^V1.0212^ea^ piyamanāpānaṃ aggo nāma jāto. ^b^pilindo^eb^ti panassa gottaṃ,  ^b^vaccho^eb^ti nāmaṃ. tadubhayaṃ saṃsandetvā pilindavacchoti vuccati.</p>
              <p>[03] tassa pañhakamme ayamanupubbikathā -- ayaṃ kira  padumuttarabuddhakāle haṃsavatīnagare mahābhogakule nibbatto purimanayeneva  satthu dhammadesanaṃ suṇanto satthāraṃ ekaṃ bhikkhuṃ devatānaṃ piyamanāpaṭṭhāne  ṭhapentaṃ disvā taṃ ṭhānantaraṃ patthetvā yāvajīvaṃ kusalaṃ katvā  devamanussesu saṃsaranto imasmiṃ buddhuppāde sāvatthiyaṃ brāhmaṇakule  nibbatti. pilindavacchotissa nāmaṃ akaṃsu. so aparena samayena  satthu dhammadesanaṃ sutvā paṭiladdhasaddho pabbajitvā upasampanno  vipassanaṃ vaḍḍhetvā arahattaṃ ^a^P1.0277^ea^ pāpuṇi. so  gihīhipi bhikkhūhipi saddhiṃ kathento ``ehi, vasala, gaccha, vasala,  āhara, vasala, gaṇha, vasalā''ti vasalavādeneva samudācarati. taṃ  kathaṃ āharitvā tathāgataṃ pucchiṃsu -- ``bhagavā ariyā nāma  pharusavācā na hontī''ti. bhikkhave, ariyānaṃ paravambhanavasena  pharusavācā nāma natthi, apica kho pana bhavantare āciṇṇavasena  bhaveyyāti. bhante, pilindavacchatthero uṭṭhāya samuṭṭhāya gihīhipi  bhikkhūhipi saddhiṃ kathento, ``vasala, vasalā''ti katheti, kimettha  kāraṇaṃ bhagavāti. bhikkhave, na mayhaṃ puttassa etaṃ idāneva  āciṇṇaṃ, atīte panesa pañca jātisatāni vasalavādibrāhmaṇakule  nibbatti. iccesa bhavāciṇṇeneva kathesi, na pharusavasena.  ariyānañhi vohāro pharusopi samāno cetanāya apharusabhāvena  parisuddhova, appamattakampettha pāpaṃ na upalabbhatīti vatvā dhammapade imaṃ  gāthamāha -- </p>
              <p>[21] ``akakkasaṃ viññāpaniṃ, giraṃ saccamudīraye. </p>
              <p>[22] yāya nābhisaje kañci, tamahaṃ brūmi brāhmaṇa''nti..</p>
              <p>[03] athekadivasaṃ thero rājagahaṃ piṇḍāya pavisanto ekaṃ purisaṃ  pippalīnaṃ bhājanaṃ pūretvā ādāya antonagaraṃ pavisantaṃ disvā ``kiṃ  te, vasala, bhājane''ti āha. so cintesi -- ``ayaṃ samaṇo  mayā saddhiṃ pātova pharusakathaṃ kathesi, imassa anucchavikameva vattuṃ  vaṭṭatī''ti ``mūsikavaccaṃ ^a^M1.0217^ea^ me, bhante, bhājane''ti ^a^P1.0278^ea^  āha. evaṃ bhavissati, vasalāti. tassa therassa dassanaṃ  vijahantassa sabbaṃ mūsikavaccameva ahosi. so cintesi --  ``imā pippaliyo mūsikavaccasadisā paññāyanti, sabhāvo nu kho  no''ti vīmaṃsanto hatthena uppīḷesi ^a^V1.0213^ea^. athassa undūravaccabhāvaṃ ñatvā  balavadomanassaṃ uppajji. so ``imāyeva nu kho evarūpā, udāhu  sakaṭepī''ti gantvā olokento sabbāpi pippaliyo tādisāva  disvā hadayaṃ hatthena sandhāretvā ``idaṃ na aññassa kammaṃ, mayā  pātova diṭṭhabhikkhussetaṃ kammaṃ, addhā ekaṃ upāyaṃ bhavissati, tassa  gataṭṭhānaṃ anuvicinitvā etaṃ kāraṇaṃ jānissāmī''ti therassa gatamaggaṃ  pucchitvā pāyāsi.</p>
              <p>[03] atheko puriso taṃ ativiya caṇḍikataṃ gacchantaṃ disvā, ``bho  purisa, tvaṃ ativiya caṇḍikatova gacchasi, kena kammena gacchasī''ti  pucchi. so tassa taṃ pavattiṃ ārocesi. so tassa kathaṃ sutvā  evamāha -- ``bho, mā cintayi, mayhaṃ ayyo pilindavaccho  bhavissati, tvaṃ etadeva bhājanaṃ pūretvā ādāya gantvā therassa purato  tiṭṭha. `kiṃ nāmetaṃ, vasalā'ti vuttakāle ca `pippaliyo, bhante'ti  vada, thero `evaṃ bhavissati, vasalā'ti vakkhati. puna sabbāpi  pippaliyo bhavissantī''ti. so tathā akāsi. sabbā pippaliyo  paṭipākatikā ahesuṃ. idamettakaṃ vatthu. aparabhāge pana satthā  devatānaṃ piyamanāpakāraṇameva vatthuṃ katvā theraṃ devatānaṃ piyamanāpānaṃ  aggaṭṭhāne ṭhapesīti. </p>
            </h4>
            <h4>
              <h4n> bāhiyadārucīriyattheravatthu </h4n>
              <p>[03] 216^b^.^eb^ aṭṭhame ^a^P1.0279^ea^  ^b^khippābhiññāna^eb^nti khippaṃ adhigatābhiññānaṃ dārucīriyatthero  aggoti dasseti. ayañhi thero saṃkhittadhammadesanāpariyosāne  arahattaṃ pāpuṇi, maggaphalānaṃ parikammakiccaṃ nāhosi. tasmā  khippābhiññānaṃ aggo nāma jāto. bāhiyaraṭṭhe pana jātattā  ^b^bāhiyo^eb^tissa nāmaṃ ahosi. so aparabhāge dārucīraṃ  nivāsesi. tasmā ^b^dārucīriyo^eb^ nāma jāto.</p>
              <p>[03] tassa ^a^M1.0218^ea^ pañhakamme ayamanupubbikathā -- ayampi hi  padumuttarabuddhakāle haṃsavatīnagare kulagehe nibbatto dasabalassa  dhammadesanaṃ suṇanto satthāraṃ ekaṃ bhikkhuṃ khippābhiññānaṃ aggaṭṭhāne  ṭhapentaṃ disvā adhikārakammaṃ katvā taṃ ṭhānantaraṃ patthetvā yāvajīvaṃ  kusalaṃ katvā devamanussesu saṃsaranto kassapadasabalassa sāsanassa  osakkanakāle heṭṭhā vuttehi bhikkhūhi saddhiṃ samaṇadhammaṃ katvā  paripuṇṇasīlo jīvitakkhayaṃ patvā devaloke nibbatti.</p>
              <p>[03] so ^a^V1.0214^ea^ ekaṃ buddhantaraṃ devaloke vasitvā imasmiṃ buddhuppāde  bāhiyaraṭṭhe kulagehe nibbatto. vayaṃ āgamma gharāvāsaṃ vasanto  ``vohāraṃ karissāmī''ti suvaṇṇabhūmigamanīyaṃ nāvaṃ abhiruhi.  nāvā icchitaṃ desaṃ appatvāva samuddamajjhe bhinnā, mahājano  macchakacchapabhakkho ahosi. ayaṃ pana ekaṃ dārukhaṇḍaṃ gahetvā sattame  divase suppārakapaṭṭane uttiṇṇo manussāvāsaṃ patvā ``acelakaniyāmena  manusse upasaṅkamituṃ ^a^P1.0280^ea^ ayutta''nti avidūre ṭhāne  ekaṃ mahātaḷākā sevālaṃ gahetvā sarīraṃ veṭhetvā ekasmiṃ ṭhāne patitaṃ  ekaṃ kapālaṃ ādāya bhikkhāya pāvisi.</p>
              <p>[03] manussā taṃ disvā cintesuṃ -- ``sace loke arahantā nāma  atthi, evaṃvidhehi bhavitabbaṃ. kiṃ nu kho ayyo ukkaṭṭhabhāvena vatthaṃ  na gaṇhāti, udāhu diyyamānaṃ gaṇheyyā''ti vīmaṃsantā nānādisāhi  vatthāni āhariṃsu. so cintesi -- ``sacāhaṃ na iminā niyāmena  āgamissaṃ, na me ete pasīdeyyuṃ, yaṃkiñci katvā ime vañcetvā  jīvikupāyaṃ kātuṃ vaṭṭatī''ti vatthāni na paṭiggaṇhi. manussā  bhiyyosomattāya pasannā mahāsakkāraṃ kariṃsu. sopi bhattakiccaṃ katvā  avidūraṭṭhāne devakulaṃ gato. mahājano tena saddhiṃyeva gantvā devakulaṃ  paṭijaggitvā adāsi. so cintesi -- ``ime mayhaṃ sevāle  nivāsanamatte pasīditvā evaṃvidhaṃ sakkāraṃ karonti, etesaṃ mayā  ukkaṭṭheneva bhavituṃ vaṭṭatī''ti sallahukāni rukkhaphalakāni gahetvā  tacchetvā vākesu āvuṇitvā cīraṃ katvā nivāsetvā pārupitvā  jīvikaṃ kappento vasi.</p>
              <p>[03] atha ^a^M1.0219^ea^ yo so kassapabuddhakāle sattasu janesu samaṇadhammaṃ  karontesu eko bhikkhu suddhāvāsabrahmaloke nibbatto. so  nibbattasamanantarameva attano brahmasampattiṃ oloketvā āgataṭṭhānaṃ  āvajjento sattannaṃ janānaṃ pabbataṃ āruyha samaṇadhammakaraṇaṭṭhānaṃ disvā  sesānaṃ channaṃ nibbattaṭṭhānaṃ āvajjento ekassa parinibbutabhāvaṃ itaresaṃ  pañcannaṃ kāmāvacaradevaloke nibbattabhāvaṃ ñatvā kālānukālaṃ te pañca  jane āvajjeti ^a^P1.0281^ea^. imasmiṃ pana kāle ``kahaṃ nu  kho''ti āvajjento dārucīriyaṃ suppārakapaṭṭanaṃ upanissāya  kuhanakammena jīvikaṃ kappentaṃ disvā ``naṭṭho vatāyaṃ bālo, pubbe  samaṇadhammaṃ karonto atiukkaṭṭhabhāvena arahatāpi ābhataṃ piṇḍapātaṃ  aparibhuñjitvā idāni udaratthāya anarahāva arahattaṃ paṭijānitvā  lokaṃ vañcento vicarati, dasabalassa ca nibbattabhāvaṃ na jānāti,  gacchāmi naṃ saṃvejetvā dasabalassa ^a^V1.0215^ea^ nibbattabhāvaṃ jānāpemī''ti  taṃkhaṇaṃyeva brahmalokato suppārakapaṭṭane rattibhāgasamanantare  dārucīriyassa sammukhe pāturahosi.</p>
              <p>[03] so attano vasanaṭṭhāne obhāsaṃ disvā bahi nikkhamitvā ṭhito  mahābrahmaṃ oloketvā añjaliṃ paggayha ``ke tumhe''ti pucchi. ahaṃ  tuyhaṃ porāṇakasahāyo anāgāmiphalaṃ patvā brahmaloke nibbatto.  amhākaṃ pana sabbajeṭṭhako arahattaṃ patvā parinibbuto, tumhe pañca janā  devaloke nibbattā. svāhaṃ taṃ imasmiṃ ṭhāne kuhanakammena jīvantaṃ  disvā dametuṃ āgatoti vatvā idaṃ kāraṇamāha -- ``na kho tvaṃ,  bāhiya arahā, napi arahattamaggaṃ samāpanno, sāpi te paṭipadā natthi,  yāya tvaṃ arahā vā assa arahattamaggaṃ vā samāpanno''ti. athassa  satthu uppannabhāvaṃ sāvatthiyaṃ vasanabhāvañca ācikkhitvā ``satthu  santikaṃ gacchāhī''ti taṃ uyyojetvā brahmalokameva agamāsi.</p>
              <p>[03] dārucīriyo mahābrahmunā saṃvejito ``mokkhamaggaṃ  gavesissāmī''ti ^a^P1.0282^ea^ vīsayojanasataṃ maggaṃ  ekarattivāsena gantvā satthāraṃ piṇḍāya paviṭṭhaṃ antaraghare sampāpuṇitvā  satthu pādesu nipatitvā ``desetu me, bhante, bhagavā dhammaṃ, desetu  sugato dhamma''nti yāvatatiyaṃ yāci. satthā ``ettāvatā bāhiyassa  ñāṇaṃ paripākaṃ gata''nti ñatvā ``tasmātiha te, bāhiya, evaṃ  sikkhitabbaṃ diṭṭhe diṭṭhamattaṃ bhavissatī''ti (udā0 10) iminā  ovādena ovadi ^a^M1.0220^ea^. sopi desanāpariyosāne antaravīthiyaṃ ṭhitova  desanānusārena ñāṇaṃ pesetvā saha paṭisambhidāhi arahattaṃ pāpuṇi.</p>
              <p>[03] so attano kiccaṃ matthakappattaṃ ñatvā bhagavantaṃ pabbajjaṃ yācitvā  aparipuṇṇapattacīvaratāya pattacīvaraṃ pariyesanto saṅkāraṭṭhānato  coḷakkhaṇḍāni saṃkaḍḍhati. atha naṃ pubbaveriko amanusso ekissā  taruṇavacchāya gāviyā sarīre adhimuccitvā jīvitakkhayaṃ pāpesi.  satthā sāvatthito nikkhamanto antaravīthiyaṃ bāhiyaṃ saṅkāraṭṭhāne  patitaṃ disvā ``gaṇhatha, bhikkhave, bāhiyassa dārucīriyassa  sarīra''nti nīharāpetvā sarīrakiccaṃ kāretvā cātumahāpathe cetiyaṃ  kārāpesi. tato saṅghamajjhe kathā udapādi -- ``tathāgato  bhikkhusaṅghena bāhiyassa sarīrajjhāpanakiccaṃ kāresi, dhātuyo gahetvā  cetiyaṃ kāresi, kataramaggo nu kho tena sacchikato, sāmaṇero nu  kho so, bhikkhu nu kho''ti cittaṃ uppādayiṃsu ^a^V1.0216^ea^. satthā taṃ aṭṭhuppattiṃ  katvā ``paṇḍito, bhikkhave, bāhiyo''ti upari dhammadesanaṃ vaḍḍhetvā  tassa parinibbutabhāvaṃ pakāsesi. puna saṅghamajjhe kathā udapādi  ``na ca satthārā bāhiyassa bahu dhammo desito, arahattaṃ pattoti ca  vadeti. kiṃ nāmeta''nti? satthā ``dhammo mando ^a^P1.0283^ea^  bahūti akāraṇaṃ, visapītakassa agado viya ceso''ti  vatvā dhammapade gāthamāha -- </p>
              <p>[21] ``sahassamapi ce gāthā, anatthapadasaṃhitā. </p>
              <p>[22] ekaṃ gāthāpadaṃ seyyo, yaṃ sutvā upasammatī''ti..  (dha0 pa0 100).</p>
              <p>[03] desanāpariyosāne caturāsīti pāṇasahassāni amatapānaṃ piviṃsu.  idañca pana bāhiyattherassa vatthu sutte (udā0 10) āgatattā  vitthārena na kathitaṃ. aparabhāge pana satthā saṅghamajjhe nisinno  bāhiyattheraṃ khippābhiññānaṃ aggaṭṭhāne ṭhapesīti. </p>
            </h4>
            <h4>
              <h4n> kumārakassapattheravatthu </h4n>
              <p>[03] 217^b^.^eb^ navame ^b^cittakathikāna^eb^nti vicittaṃ katvā  dhammaṃ kathentānaṃ. thero kira ekassapi dvinnampi dhammaṃ kathento  bahūhi upamāhi ca kāraṇehi ca maṇḍayitvā bodhento katheti. tasmā  cittakathikānaṃ aggo nāma jāto.</p>
              <p>[03] tassa ^a^M1.0221^ea^ pañhakamme ayamanupubbikathā -- ayampi hi  padumuttarabuddhakāle haṃsavatīnagare kulagehe paṭisandhiṃ gaṇhitvā vayappatto  dasabalassa dhammakathaṃ suṇanto satthāraṃ ekaṃ bhikkhuṃ cittakathikānaṃ  aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthetvā  devamanussesu saṃsaranto kassapabuddhasāsanosakkanakāle sattannaṃ bhikkhūnaṃ  abbhantaro hutvā pabbatamatthake samaṇadhammaṃ katvā aparihīnasīlo tato  cuto devaloke nibbattitvā ekaṃ buddhantaraṃ sampattiṃ anubhavamāno  amhākaṃ satthu kāle rājagahe ekissā kuladārikāya kucchimhi  uppanno. sā ca paṭhamaṃ mātāpitaro yācitvā pabbajjaṃ alabhamānā  kulagharaṃ gatā gabbhaṃ gaṇhi. tampi ajānantī ^a^P1.0284^ea^  sāmikaṃ ārādhetvā tena anuññātā bhikkhunīsu pabbajitā. tassā  gabbhanimittaṃ disvā bhikkhuniyo devadattaṃ pucchiṃsu, so  ``assamaṇī''ti āha. dasabalaṃ pucchiṃsu, satthā upālittheraṃ  paṭicchāpesi. thero sāvatthinagaravāsīni kulāni visākhañca  ^a^V1.0217^ea^ upāsikaṃ pakkosāpetvā sodhento ``pure laddho gabbho, pabbajjā  arogā''ti āha. satthā ``suvinicchitaṃ adhikaraṇa''nti therassa  sādhukāraṃ adāsi.</p>
              <p>[03] sā bhikkhunī suvaṇṇabimbasadisaṃ puttaṃ vijāyi. taṃ gahetvā  rājā pasenadikosalo posāpesi, kassapoti cassa nāmaṃ katvā  aparabhāge alaṅkaritvā satthu santikaṃ netvā pabbājesi. kumārakāle  pana pabbajitattā bhagavatā ``kassapaṃ pakkosatha, idaṃ phalaṃ vā  khādanīyaṃ vā kassapassa dethā''ti vutte ``katarakassapassāti.  kumārakassapassā''ti evaṃ gahitanāmattā tato paṭṭhāya vuḍḍhakālepi  ^b^kumārakassapo^eb^tveva vuccati. apica rañño posāvanikaputtattāpi  kumārakassapoti taṃ sañjāniṃsu.</p>
              <p>[03] so pabbajitakālato paṭṭhāya vipassanāya ceva kammaṃ karoti,  buddhavacanañca gaṇhāti. atha so tena saddhiṃ pabbatamatthake samaṇadhammaṃ  katvā anāgāmiphalaṃ patvā suddhāvāse nibbatto mahābrahmā tasmiṃ samaye  āvajjento kumārakassapaṃ disvā ``sahāyako me vipassanāya  kilamati, gantvā tassa vipassanāya nayamukhaṃ dassetvā  maggaphalapattiyā upāyaṃ karissāmī''ti brahmaloke ṭhitova pañcadasa  pañhe ^a^M1.0222^ea^ abhisaṅkharitvā rattibhāgasamanantare kumārakassapattherassa  vasanaṭṭhāne andhavane pāturahosi. thero ālokaṃ disvā ``ko  etthā''ti āha. ``ahaṃ pubbe tayā saddhiṃ samaṇadhammaṃ katvā  anāgāmiphalaṃ patvā suddhāvāse nibbattabrahmā''ti ^a^P1.0285^ea^  āha. kena kammena āgatatthāti? mahābrahmā attano āgatakāraṇaṃ  dīpetuṃ te pañhe ācikkhitvā ``tvaṃ ime pañhe uggaṇhitvā aruṇe  uṭṭhite tathāgataṃ upasaṅkamitvā puccha, ṭhapetvā hi tathāgataṃ añño ime  pañhe kathetuṃ samattho nāma natthī''ti vatvā brahmalokameva gato.</p>
              <p>[03] theropi punadivase satthāraṃ upasaṅkamitvā vanditvā mahābrahmunā  kathitaniyāmeneva pañhe pucchi. satthā kumārakassapattherassa arahattaṃ  pāpetvā pañhe kathesi. thero satthārā kathitaniyāmeneva uggaṇhitvā  andhavanaṃ gantvā vipassanaṃ gabbhaṃ gāhāpetvā arahattaṃ pāpuṇi. tato  paṭṭhāya catunnaṃ parisānaṃ dhammakathaṃ kathento bahukāhi upamāhi ca  kāraṇehi ca maṇḍetvā cittakathameva katheti. atha naṃ satthā  pāyāsirañño pañcadasahi pañhehi paṭimaṇḍetvā suttante (dī0 ni0  2.406 ādayo) desite ^a^V1.0218^ea^ taṃ suttantaṃ aṭṭhuppattiṃ katvā imasmiṃ sāsane  cittakathikānaṃ aggaṭṭhāne ṭhapesīti. </p>
            </h4>
            <h4>
              <h4n> mahākoṭṭhitattheravatthu </h4n>
              <p>[03] 218^b^.^eb^ dasame ^b^paṭisambhidāpattāna^eb^nti catasso  paṭisambhidā patvā ṭhitānaṃ mahākoṭṭhitatthero aggoti dasseti. ayaṃ  hi thero attano paṭisambhidāsu ciṇṇavasibhāvena abhiññāte  abhiññāte mahāsāvake upasaṅkamitvā pañhaṃ pucchantopi dasabalaṃ  upasaṅkamitvā pañhaṃ pucchantopi paṭisambhidāsuyeva pañhaṃ pucchati.  iti iminā ciṇṇavasibhāvena paṭisambhidāpattānaṃ aggo nāma jāto.</p>
              <p>[03] tassa pañhakamme ayamanupubbikathā -- ayampi ^a^P1.0286^ea^  hi padumuttarabuddhakāle haṃsavatīnagare mahābhogakule nibbatto  aparena samayena satthu dhammakathaṃ suṇanto satthāraṃ ekaṃ bhikkhuṃ  paṭisambhidāpattānaṃ aggaṭṭhāne ṭhapentaṃ disvā adhikārakammaṃ katvā taṃ  ṭhānantaraṃ patthesi. so yāvajīvaṃ kusalaṃ katvā devamanussesu  saṃsaranto imasmiṃ buddhuppāde sāvatthiyaṃ brāhmaṇakule ^a^M1.0223^ea^ nibbatti.  koṭṭhitamāṇavotissa nāmaṃ akaṃsu. so vayappatto tayo vede  uggaṇhitvā ekadivasaṃ satthu dhammakathaṃ sutvā paṭiladdhasaddho pabbaji.  so upasampannakālato paṭṭhāya vipassanāya kammaṃ karonto saha  paṭisambhidāhi arahattaṃ patvā niccakālaṃ paṭisambhidāsu ciṇṇavasī  hutvā pañhaṃ pucchanto paṭisambhidāsuyeva pucchati. atha naṃ satthā  aparabhāge mahāvedallasuttaṃ (ma0 ni0 1.449 ādayo) aṭṭhuppattiṃ  katvā paṭisambhidāpattānaṃ aggaṭṭhāne ṭhapesīti. </p>
              <p>[06] tatiyavaggavaṇṇanā. </p>
            </h4>
          </h3>
        </h2>
        <h2>
          <h2n> (14) 4. catutthaetadaggavaggo </h2n>
          <h3>
            <h3n> </h3n>
            <h4>
              <h4n> ānandattheravatthu </h4n>
              <p>[03] 219-223^b^.^eb^ catutthassa ^a^V1.0219^ea^ paṭhame ^b^bahussutāna^eb^ntiādīsu  aññepi therā bahussutā satimantā gatimantā dhitimantā upaṭṭhākā ca  atthi. ayaṃ panāyasmā buddhavacanaṃ uggaṇhanto dasabalassa sāsane  bhaṇḍāgārikapariyattiyaṃ ṭhatvā gaṇhi. tasmā bahussutānaṃ aggo nāma  jāto. imasseva ca therassa buddhavacanaṃ gahetvā dhāraṇakasati aññehi  therehi balavatarā ahosi, tasmā ^b^satimantānaṃ^eb^ aggo nāma jāto.  ayameva ^a^P1.0287^ea^ cāyasmā ekapade ṭhatvā saṭṭhi  padasahassāni gaṇhanto satthārā kathitaniyāmeneva sabbapadāni  jānāti, tasmā ^b^gatimantānaṃ^eb^ aggo nāma jāto. tasseva  cāyasmato buddhavacanaṃ uggaṇhanavīriyaṃ sajjhāyanavīriyañca  dhāraṇavīriyañca satthu upaṭṭhānavīriyañca aññehi asadisaṃ ahosi,  tasmā ^b^dhitimantānaṃ^eb^ aggo nāma jāto. tathāgataṃ upaṭṭhahanto  cesa na aññesaṃ upaṭṭhākabhikkhūnaṃ upaṭṭhānākārena upaṭṭhahi, aññe hi  tathāgataṃ upaṭṭhahantā na ciraṃ upaṭṭhahiṃsu, na ca buddhānaṃ manaṃ gahetvā  upaṭṭhahiṃsu. ayaṃ thero pana upaṭṭhākaṭṭhānaṃ laddhadivasato paṭṭhāya  āraddhavīriyo hutvā tathāgatassa manaṃ gahetvā upaṭṭhahi. tasmā  ^b^upaṭṭhākānaṃ^eb^ aggo nāma jāto.</p>
              <p>[03] tassa ^a^M1.0224^ea^ pañhakamme ayamanupubbikathā -- ito kira  satasahassamatthake kappe padumuttaro nāma satthā loke uppajji. tassa  haṃsavatī nāma nagaraṃ ahosi, nando nāma rājā pitā, sumedhā nāma  devī mātā, bodhisatto uttarakumāro nāma ahosi. so puttassa  jātadivase mahābhinikkhamanaṃ nikkhamma pabbajitvā padhānamanuyutto  anukkamena sabbaññutaṃ patvā ``anekajātisaṃsāra''nti udānaṃ udānetvā  sattāhaṃ bodhipallaṅke vītināmetvā ``pathaviyaṃ ṭhapessāmī''ti pādaṃ  abhinīhari. atha pathaviṃ bhinditvā heṭṭhā vuttappamāṇaṃ padumaṃ uṭṭhāsi.  tadupādāya bhagavā padumuttaroteva paññāyittha. tassa devalo ca  sujāto ca dve aggasāvakā ahesuṃ ^a^V1.0220^ea^, amitā ca asamā ca dve  aggasāvikā, sumano nāma upaṭṭhāko. padumuttaro bhagavā pitu saṅgahaṃ  kurumāno bhikkhusatasahassaparivāro haṃsavatiyā rājadhāniyā vasati.</p>
              <p>[03] kaniṭṭhabhātā ^a^P1.0288^ea^ panassa sumanakumāro nāma.  tassa rājā haṃsavatito vīsayojanasate bhogagāmaṃ adāsi. so  kadāci kadāci āgantvā pitarañca satthārañca passati.  athekadivasaṃ paccanto kupito sumano rañño pesesi. rājā ``tvaṃ  mayā tattha kasmā ṭhapito''ti paṭipesesi. so core vūpasametvā  ``upasanto, deva, janapado''ti rañño pesesi. rājā tuṭṭho ``sīghaṃ  mama putto āgacchatū''ti āha. tassa sahassamattā amaccā honti.  so tehi saddhiṃ antarāmagge mantesi -- ``mayhaṃ pitā tuṭṭho sace me  varaṃ deti, kiṃ gaṇhāmī''ti? atha naṃ ekacce ``hatthiṃ gaṇhatha,  assaṃ gaṇhatha, janapadaṃ gaṇhatha, satta ratanāni gaṇhathā''ti āhaṃsu.  apare ``tumhe pathavissarassa puttā, na tumhākaṃ dhanaṃ dullabhaṃ, laddhampi  cetaṃ sabbaṃ pahāya gamanīyaṃ, puññameva ekaṃ ādāya gamanīyaṃ. tasmā  deve varaṃ dadamāne temāsaṃ padumuttarabhagavantaṃ upaṭṭhātuṃ varaṃ gaṇhathā''ti  āhaṃsu. so ``tumhe mayhaṃ kalyāṇamittā, na metaṃ cittaṃ atthi,  tumhehi pana uppāditaṃ, evaṃ karissāmī''ti gantvā pitaraṃ vanditvā  pitarā āliṅgetvā matthake cumbetvā ``varaṃ te putta demī''ti vutte  ``icchāmahaṃ, mahārāja, bhagavantaṃ temāsaṃ catūhi paccayehi upaṭṭhahanto  jīvitaṃ avañjhaṃ kātuṃ, imaṃ me deva varaṃ dehī''ti āha. na sakkā,  tāta, aññaṃ varehīti. deva, khattiyānaṃ nāma dve ^a^M1.0225^ea^ kathā natthi,  etadeva me varaṃ dehi, na mama aññena atthoti. tāta, buddhānaṃ nāma  cittaṃ dujjānaṃ, sace bhagavā na icchissati, mayā dinnepi ^a^P1.0289^ea^  kiṃ bhavissatīti? ``sādhu, deva, ahaṃ bhagavato cittaṃ  jānissāmī''ti vihāraṃ gato.</p>
              <p>[03] tena ca samayena bhattakiccaṃ niṭṭhāpetvā bhagavā gandhakuṭiṃ paviṭṭho  hoti, so maṇḍalamāḷe sannipatitānaṃ bhikkhūnaṃ santikaṃ agamāsi.  te naṃ āhaṃsu -- ``rājaputta, kasmā āgatosī''ti? bhagavantaṃ  dassanāya, dassetha me bhagavantanti. na mayaṃ, rājaputta,  icchiticchitakkhaṇe satthāraṃ daṭṭhuṃ labhāmāti. ko pana, bhante,  labhatīti? sumanatthero nāma rājaputtāti. so ``kuhiṃ, bhante,  thero''ti? therassa nisinnaṭṭhānaṃ pucchitvā gantvā vanditvā  ``icchāmahaṃ, bhante, bhagavantaṃ passituṃ, dassetha me bhagavanta''nti āha.  thero passantasseva rājakumārassa āpokasiṇajjhānaṃ samāpajjitvā  mahāpathaviṃ udakaṃ adhiṭṭhāya pathaviyaṃ nimujjitvā ^a^V1.0221^ea^ satthu gandhakuṭiyaṃyeva  pāturahosi. atha naṃ bhagavā ``sumana kasmā āgatosī''ti āha.  rājaputto, bhante, bhagavantaṃ dassanāya āgatoti. tena hi bhikkhu  āsanaṃ paññāpehīti. puna thero passantasseva rājakumārassa buddhāsanaṃ  gahetvā antogandhakuṭiyaṃ nimujjitvā bahipariveṇe pātubhavitvā pariveṇe  āsanaṃ paññāpesi. rājakumāro imāni dve acchariyākārāni disvā  ``mahanto vatāyaṃ bhikkhū''ti cintesi.</p>
              <p>[03] bhagavāpi gandhakuṭito nikkhamitvā paññatte āsane nisīdi.  rājaputto bhagavantaṃ vanditvā paṭisanthāraṃ akāsi. ``kadā  āgatosi rājaputtā''ti vutte, ``bhante, tumhesu gandhakuṭiṃ paviṭṭhesu,  bhikkhū pana `na mayaṃ icchiticchitakkhaṇe bhagavantaṃ daṭṭhuṃ labhāmā'ti  maṃ therassa santikaṃ pāhesuṃ. thero pana ekavacaneneva dasseti, thero,  bhante, tumhākaṃ sāsane vallabho maññe''ti. āma rājakumāra, vallabho  esa bhikkhu mayhaṃ ^a^P1.0290^ea^ sāsaneti. bhante, buddhānaṃ  sāsane kiṃ katvā vallabhā hontīti? dānaṃ datvā sīlaṃ  samādiyitvā uposathakammaṃ katvā kumārāti. bhagavā ahaṃ thero viya  buddhasāsane vallabho hotukāmo, sve mayhaṃ bhikkhaṃ adhivāsethāti.  adhivāsesi bhagavā tuṇhībhāvena ^a^M1.0226^ea^. rājakumāro attano vasanaṭṭhānaṃ  gantvā sabbarattiṃ mahāsakkāraṃ sajjetvā satta divasāni khandhāvārabhattaṃ  nāma adāsi.</p>
              <p>[03] sattame divase satthāraṃ vanditvā, bhante, mayā pitu santikā  temāsaṃ antovassaṃ tumhākaṃ paṭijagganavaro laddho, temāsaṃ me  vassāvāsaṃ adhivāsethāti. bhagavā ``atthi nu kho tattha gatena  attho''ti oloketvā ``atthī''ti disvā ``suññāgāre kho,  rājakumāra, tathāgatā abhiramantī''ti āha. kumāro ``aññātaṃ  bhagavā aññātaṃ sugatā''ti vatvā ``ahaṃ, bhante, purimataraṃ gantvā  vihāraṃ kāremi, mayā pesite bhikkhusatasahassena saddhiṃ āgacchathā''ti  bhagavantaṃ paṭiññaṃ gāhāpetvā pitu santikaṃ gantvā ``dinnā me, deva,  bhagavatā paṭiññā, mayā pahite bhagavantaṃ peseyyathā''ti vatvā pitaraṃ  vanditvā nikkhamitvā yojane yojane vihāraṃ kārento  vīsayojanasataṃ addhānaṃ gato. gantvā ca attano nagare vihāraṭṭhānaṃ  vicinanto sobhananāmassa kuṭumbikassa uyyānaṃ disvā satasahassena  kiṇitvā satasahassaṃ vissajjetvā vihāraṃ kāresi. tattha bhagavato  gandhakuṭiṃ sesabhikkhūnañca rattiṭṭhānadivāṭṭhānatthāya kuṭileṇamaṇḍape  kāretvā pākāraparikkhepaṃ dvārakoṭṭhakañca niṭṭhāpetvā pitu santikaṃ  pesesi -- ``niṭṭhitaṃ mayhaṃ kiccaṃ, satthāraṃ pahiṇathā''ti.</p>
              <p>[03] rājā ^a^V1.0222^ea^ bhagavantaṃ bhojetvā ``bhagavā sumanassa kiccaṃ niṭṭhitaṃ,  tumhākaṃ gamanaṃ ^a^P1.0291^ea^ paccāsīsatī''ti āha. bhagavā  bhikkhusatasahassaparivuto yojane yojane vihāresu vasamāno agamāsi.  kumāro ``satthā āgacchatī''ti sutvā yojanaṃ paccuggantvā  gandhamālādīhi pūjayamāno vihāraṃ pavesetvā -- </p>
              <p>[21] ``satasahassena me kītaṃ, satasahassena māpitaṃ. </p>
              <p>[22] sobhanaṃ nāma uyyānaṃ, paṭiggaṇha mahāmunī''ti.. -- </p>
              <p>[25] vihāraṃ niyyādesi. so vassūpanāyikādivase dānaṃ  datvā attano puttadāre ca amacce ca pakkosāpetvā āha -- ``satthā  amhākaṃ santikaṃ dūratova āgato, buddhā ca nāma dhammagarukā na  āmisacakkhukā ^a^M1.0227^ea^. tasmā ahaṃ imaṃ temāsaṃ dve sāṭake nivāsetvā dasa  sīlāni samādiyitvā idheva vasissāmi, tumhe  khīṇāsavasatasahassassa imināva nīhārena temāsaṃ dānaṃ dadeyyāthā''ti.</p>
              <p>[03] so sumanattherassa vasanaṭṭhānasabhāgeyeva ṭhāne vasanto yaṃ thero  bhagavato vattaṃ karoti, taṃ sabbaṃ disvā ``imasmiṃ ṭhāne ekantavallabho  esa thero, etasseva me ṭhānantaraṃ patthetuṃ vaṭṭatī''ti cintetvā  upakaṭṭhāya pavāraṇāya gāmaṃ pavisitvā sattāhaṃ mahādānaṃ datvā sattame  divase bhikkhusatasahassassa pādamūle ticīvaraṃ ṭhapetvā bhagavantaṃ  vanditvā, ``bhante, yadetaṃ mayā sattāhaṃ khandhāvāradānato paṭṭhāya puññaṃ  kataṃ, taṃ neva sakkasampattiṃ, na mārabrahmasampattiṃ patthayantena, buddhassa  pana upaṭṭhākabhāvaṃ patthentena kataṃ. tasmā ahampi bhagavā anāgate  sumanatthero viya ekassa buddhassa upaṭṭhāko homī''ti pañcapatiṭṭhitena  patiṭṭhahitvā vandi. satthā tassa anantarāyaṃ disvā byākaritvā  pakkāmi. kumāro ^a^P1.0292^ea^ taṃ sutvā ``buddhā ca nāma  advejjhakathā hontī''ti dutiyadivase gotamabuddhassa pattacīvaraṃ gahetvā  piṭṭhito piṭṭhito gacchanto viya ahosi.</p>
              <p>[03] so tasmiṃ buddhuppāde vassasatasahassaṃ dānaṃ datvā sagge  nibbattitvā kassapabuddhakāle piṇḍāya carato therassa pattaggahaṇatthaṃ  uttarisāṭakaṃ datvā pūjaṃ akāsi. puna sagge nibbattitvā tato cuto  bārāṇasirājā hutvā uparipāsādavaragato gandhamādanato ākāsena  āgacchante ^a^V1.0223^ea^ aṭṭha paccekabuddhe disvā nimantāpetvā bhojetvā attano  maṅgalauyyāne tesaṃ aṭṭha paṇṇasālāyo kāretvā tesaṃ nisīdanatthāya  attano nivesane aṭṭha sabbaratanamayāni pīṭhāni ceva maṇiādhārake ca  paṭiyādetvā dasa vassasahassāni upaṭṭhānaṃ akāsi. etāni  pākaṭaṭṭhānāni.</p>
              <p>[03] kappasatasahassaṃ pana dānaṃ dadamānova amhākaṃ bodhisattena saddhiṃ  tusitapure nibbattitvā tato cuto amitodanasakkassa gehe nibbatti.  athassa sabbeva ñātake ānandite pamudite karonto jātoti  ānandotveva nāmaṃ akaṃsu. so anupubbena katābhinikkhamane  sammāsambodhiṃ patvā paṭhamagamanena kapilavatthuṃ āgantvā tato  ^a^M1.0228^ea^ nikkhante bhagavati bhagavato parivāratthaṃ rājakumāresu pabbajantesu  bhaddiyādīhi saddhiṃ nikkhamitvā bhagavato santike pabbajitvā  nacirasseva āyasmato puṇṇassa mantāṇiputtassa santike dhammakathaṃ  sutvā sotāpattiphale patiṭṭhahi.</p>
              <p>[03] tena kho pana samayena bhagavato paṭhamabodhiyaṃ vīsati vassāni  anibaddhā upaṭṭhākā ahesuṃ. ekadā nāgasamālo pattacīvaraṃ gahetvā  vicari ekadā nāgito, ekadā upavāno, ekadā sunakkhatto, ekadā  cundo samaṇuddeso ^a^P1.0293^ea^, ekadā sāgato, ekadā rādho,  ekadā meghiyo. tattha ekadā bhagavā nāgasamālattherena saddhiṃ  addhānamaggappaṭipanno dvedhāpathaṃ patto. thero maggā okkamma ``bhagavā  ahaṃ iminā maggena gacchāmī''ti āha. atha naṃ bhagavā ``ehi  bhikkhu, iminā maggena gacchāmā''ti āha. so ``handa bhagavā  tumhākaṃ pattacīvaraṃ gaṇhatha, ahaṃ iminā maggena gacchāmī''ti vatvā  pattacīvaraṃ bhūmiyaṃ ṭhapetuṃ āraddho. atha naṃ bhagavā ``āhara  bhikkhū''ti vatvā pattacīvaraṃ gahetvā gato. tassapi bhikkhuno  itarena maggena gacchato corā pattacīvarañceva hariṃsu, sīsañca  bhindiṃsu. so ``bhagavā idāni me paṭisaraṇaṃ, na añño''ti  cintetvā lohitena galantena bhagavato santikaṃ āgami. ``kimidaṃ  bhikkhū''ti ca vutte taṃ pavattiṃ ārocesi. atha naṃ bhagavā ``mā  cinteyi bhikkhu, etassa kāraṇāyeva taṃ nivārayimhā''ti vatvā  samassāsesi.</p>
              <p>[03] ekadā pana bhagavā meghiyattherena saddhiṃ pācīnavaṃse migadāye  jantugāmaṃ agamāsi. tatrāpi meghiyo jantugāme piṇḍāya caritvā  nadītīre pāsādikaṃ ambavanaṃ disvā ``bhagavā tumhākaṃ ^a^V1.0224^ea^ pattacīvaraṃ  gaṇhatha, ahaṃ tasmiṃ ambavane samaṇadhammaṃ karomī''ti vatvā bhagavatā  tikkhattuṃ nivāriyamānopi gantvā akusalavitakkehi anvāsatto  paccāgantvā taṃ pavattiṃ ārocesi. tampi bhagavā ``imameva te kāraṇaṃ  sallakkhetvā nivārayimhā''ti vatvā anupubbena sāvatthiṃ agamāsi.  tattha gandhakuṭipariveṇe paññattavarabuddhāsane nisinno  bhikkhusaṅghaparivuto bhikkhū āmantesi -- ``bhikkhave, idānimhi  mahallako, `ekacce bhikkhū iminā maggena gacchāmā'ti vutte aññena  gacchanti, ekacce mayhaṃ pattacīvaraṃ bhūmiyaṃ nikkhipanti, mayhaṃ  nibaddhupaṭṭhākaṃ ekaṃ bhikkhuṃ ^a^M1.0229^ea^ jānāthā''ti ^a^P1.0294^ea^.  bhikkhūnaṃ dhammasaṃvego udapādi. athāyasmā sāriputto uṭṭhāyāsanā  bhagavantaṃ vanditvā ``ahaṃ, bhante, tumheyeva patthayamāno  satasahassakappādhikaṃ asaṅkhyeyyaṃ pāramiyo pūrayiṃ, nanu mādiso  mahāpañño upaṭṭhāko nāma vaṭṭati, ahaṃ upaṭṭhahissāmī''ti āha. taṃ  bhagavā ``alaṃ, sāriputta, yassaṃ disāyaṃ tvaṃ viharasi, asuññā ve  sā disā, tava hi ovādo buddhānaṃ ovādasadiso, tena me tayā  upaṭṭhākakiccaṃ atthī''ti paṭikkhipi. eteneva upāyena mahāmoggallānaṃ  ādiṃ katvā asīti mahāsāvakā uṭṭhahiṃsu. te sabbe bhagavā  paṭikkhipi.</p>
              <p>[03] ānandatthero pana tuṇhīyeva nisīdi. atha naṃ bhikkhū āhaṃsu  -- ``āvuso ānanda, bhikkhusaṅgho upaṭṭhākaṭṭhānaṃ yācati, tvampi  yācāhī''ti. yācitvā laddhaṭṭhānaṃ nāma, āvuso, kīdisaṃ hoti, kiṃ  maṃ satthā na passati? sace satthā rocissati, ``ānando maṃ  upaṭṭhahatū''ti vakkhatīti. atha bhagavā ``na, bhikkhave, ānando  aññehi ussāhetabbo, sayameva jānitvā maṃ upaṭṭhahissatī''ti āha.  tato bhikkhū ``uṭṭhehi, āvuso ānanda, uṭṭhehi, āvuso ānanda,  dasabalaṃ upaṭṭhākaṭṭhānaṃ yācāhī''ti āhaṃsu. thero uṭṭhahitvā cattāro  paṭikkhepā catasso ca āyācanāti aṭṭha vare yāci.</p>
              <p>[03] ^b^cattāro paṭikkhepā^eb^ nāma -- ``sace me, bhante, bhagavā  attanā laddhaṃ paṇītaṃ cīvaraṃ na dassati, piṇḍapātaṃ na dassati,  ekagandhakuṭiyaṃ vasituṃ na dassati, nimantanaṃ ^a^P1.0295^ea^  gahetvā na gamissati, evāhaṃ bhagavantaṃ upaṭṭhahissāmī''ti vatvā ``kaṃ  panettha, ānanda, ādīnavaṃ addasā''ti vutte āha -- ``sacāhaṃ, bhante,  imāni vatthūni labhissāmi, bhavissanti vattāro `ānando dasabalena  laddhaṃ paṇītaṃ cīvaraṃ paribhuñjati, piṇḍapātaṃ paribhuñjati, ekagandhakuṭiyaṃ  vasati ^a^V1.0225^ea^, ekato nimantanaṃ gacchati. etaṃ lābhaṃ labhanto tathāgataṃ  upaṭṭhāti, ko evaṃ upaṭṭhahato bhāro'''ti? ime cattāro paṭikkhepe  yāci.</p>
              <p>[03] ^b^catasso āyācanā^eb^ nāma -- ``sace, bhante, bhagavā mayā  gahitanimantanaṃ gamissati, sacāhaṃ tiroraṭṭhā tirojanapadā bhagavantaṃ  daṭṭhuṃ āgataṃ parisaṃ āgatakkhaṇeyeva bhagavantaṃ dassetuṃ lacchāmi, yadā  me kaṅkhā uppajjati, tasmiṃyeva khaṇe bhagavantaṃ upasaṅkamituṃ  lacchāmi, tathā yaṃ bhagavā mayhaṃ parammukhe dhammaṃ deseti, taṃ āgantvā  mayhaṃ kathessati, evāhaṃ ^a^M1.0230^ea^ bhagavantaṃ upaṭṭhahissāmī''ti vatvā ``kaṃ  panettha, ānanda, ānisaṃsaṃ passasī''ti vutte āha -- ``idha, bhante,  saddhā kulaputtā bhagavato okāsaṃ alabhantā maṃ evaṃ vadanti `sve,  bhante ānanda, bhagavatā saddhiṃ amhākaṃ ghare bhikkhaṃ gaṇheyyāthā'ti.  sace bhagavā tattha na gamissati, icchiticchitakkhaṇeyeva parisaṃ  dassetuṃ, kaṅkhañca vinodetuṃ okāsaṃ na lacchāmi, bhavissanti  vattāro `kiṃ ānando dasabalaṃ upaṭṭhāti ^a^P1.0296^ea^.  ettakampissa bhagavā anuggahaṃ na karotī'ti. bhagavato ca parammukhā  maṃ pucchissanti `ayaṃ, āvuso ānanda, gāthā, idaṃ suttaṃ, idaṃ  jātakaṃ kattha desita'nti. sacāhaṃ taṃ na sampādayissāmi,  bhavissanti vattāro -- `ettakampi, āvuso, na jānāsi, kasmā tvaṃ  chāyā viya bhagavantaṃ avijahanto dīgharattaṃ vicarasī'ti. tenāhaṃ  parammukhā desitassapi dhammassa puna kathanaṃ icchāmī''ti. imā  catasso āyācanā yāci. bhagavāpissa adāsi.</p>
              <p>[03] evaṃ ime aṭṭha vare gahetvā nibaddhupaṭṭhāko ahosi. tasseva  ṭhānantarassa atthāya kappasatasahassaṃ pūritānaṃ pāramīnaṃ phalaṃ pāpuṇi.  so upaṭṭhākaṭṭhānaṃ laddhadivasato paṭṭhāya dasabalassa duvidhena udakena  tividhena dantakaṭṭhena hatthapādaparikammena piṭṭhiparikammena  gandhakuṭipariveṇaṃ sammajjanenāti evamādīhi kiccehi upaṭṭhahanto  ``imāya nāma velāya satthu imaṃ nāma laddhuṃ vaṭṭati, idaṃ nāma kātuṃ  vaṭṭatī''ti divasabhāgaṃ santikāvacaro hutvā rattibhāgasamanantare  daṇḍadīpikaṃ gahetvā ekarattiṃ gandhakuṭipariveṇaṃ nava vāre  anupariyāyati. evañhissa ahosi -- ``sace me thinamiddhaṃ  okkameyya, dasabale pakkosante paṭivacanaṃ dātuṃ na sakkuṇeyya''nti.  tasmā sabbarattiṃ daṇḍadīpikaṃ hatthena na muñcati. idamettakaṃ vatthu.  aparabhāge pana satthā jetavane viharanto anekapariyāyena  dhammabhaṇḍāgārikāanandattherassa vaṇṇaṃ kathetvā ^a^V1.0226^ea^ theraṃ imasmiṃ sāsane  bahussutānaṃ satimantānaṃ gatimantānaṃ dhitimantānaṃ upaṭṭhākānañca  bhikkhūnaṃ aggaṭṭhāne ṭhapesīti. </p>
            </h4>
            <h4>
              <h4n> uruvelakassapattheravatthu </h4n>
              <p>[03] 224^b^.^eb^ dutiye ^a^P1.0297^ea^  ^b^mahāparisāna^eb^nti mahāparivārānaṃ uruvelakassapo aggoti dasseti.  aññesañhi therānaṃ kañci kālaṃ parivāro mahā hoti kañci  ^a^M1.0231^ea^ kālaṃ  appo, imassa pana therassa dvīhi bhātikehi saddhiṃ ekaṃ samaṇasahassaṃ  nibaddhaparivārova ahosi. tesu ekekasmiṃ ekekaṃ pabbājente dve  samaṇasahassāni honti, dve dve pabbājente tīṇi sahassāni honti.  tasmā so mahāparivārānaṃ aggo nāma jāto. ^b^kassapo^eb^ti  panassa gottaṃ. uruvelāyaṃ pabbajitattā ^b^uruvelakassapo^eb^ti  paññāyittha.</p>
              <p>[03] tassa pañhakamme ayamanupubbikathā -- ayampi hi  padumuttarabuddhakāle haṃsavatīnagare kulagehe paṭisandhiṃ gahetvā vayappatto  satthu dhammakathaṃ suṇanto satthāraṃ ekaṃ bhikkhuṃ mahāparisānaṃ aggaṭṭhāne  ṭhapentaṃ disvā ``mayāpi anāgate evarūpena bhavituṃ vaṭṭatī''ti sattāhaṃ  buddhappamukhassa bhikkhusaṅghassa mahādānaṃ datvā ticīvarena acchādetvā  satthāraṃ vanditvā mahāparisānaṃ aggabhāvatthaṃ patthanaṃ akāsi. satthā  anantarāyaṃ disvā anāgate gotamabuddhassa sāsane mahāparisānaṃ aggo  bhavissatī''ti byākaritvā pakkāmi.</p>
              <p>[03] sopi kulaputto yāvajīvaṃ kalyāṇakammaṃ katvā devamanussesu  saṃsaranto ito dvenavutikappamatthake phussabuddhassa vemātikakaniṭṭhabhātā  hutvā nibbatto, pitā mahindarājā nāma. apare panassa dve  kaniṭṭhabhātaro ahesuṃ. evaṃ te tayo bhātaro visuṃ visuṃ ṭhānantaraṃ  labhiṃsu. te heṭṭhā vuttanayeneva kupitaṃ paccantaṃ vūpasametvā pitu  santikā varaṃ labhitvā ``temāsaṃ dasabalaṃ paṭijaggissāmā''ti varaṃ  gaṇhiṃsu. atha nesaṃ ^a^P1.0298^ea^ etadahosi -- ``amhehi  dasabalaṃ paṭijaggantehi anucchavikaṃ kātuṃ vaṭṭatī''ti ekaṃ amaccaṃ  uppādakaṭṭhāne ṭhapetvā ekaṃ āyavayajānanakaṃ katvā ekaṃ buddhappamukhassa  bhikkhusaṅghassa parivesakaṭṭhāne ṭhapetvā attanā dasa sīlāni samādāya  temāsaṃ sikkhāpadāni rakkhiṃsu. te tayo amaccā heṭṭhā vuttanayeneva  imasmiṃ buddhuppāde bimbisāravisākharaṭṭhapālā jātā.</p>
              <p>[03] te ^a^V1.0227^ea^ pana rājakumārā vutthavasse dasabale sahatthā buddhappamukhaṃ  bhikkhusaṅghaṃ paccayapūjāya pūjetvā yāvajīvaṃ kalyāṇakammaṃ katvā  amhākaṃ dasabalassa nibbattito puretarameva brāhamaṇakule nibbattitvā  attano gottavasena ^a^M1.0232^ea^ tayopi janā kassapā eva nāma jātā. te  vayappattā tayo vede uggaṇhiṃsu. tesaṃ jeṭṭhabhātikassa pañca  māṇavakasatāni parivāro ahosi, majjhimassa tīṇi, kaniṭṭhassa dve.  te attano ganthe sāraṃ olokentā diṭṭhadhammikameva passiṃsu, na  samparāyikaṃ. atha nesaṃ jeṭṭhabhātā attano parivārena saddhiṃ uruvelaṃ  gantvā isipabbajjaṃ pabbajitvā uruvelakassapo nāma jāto,  mahāgaṅgānadīvaṅke pabbajito nadīkassapo nāma jāto, gayāsīse  pabbajito gayākassapo nāma jāto.</p>
              <p>[03] evaṃ tesu isipabbajjaṃ pabbajitvā tattha vasantesu bahūnaṃ divasānaṃ  accayena amhākaṃ bodhisatto mahābhinikkhamanaṃ nikkhamitvā  paṭividdhasabbaññutaññāṇo anukkamena dhammacakkaṃ pavattetvā pañcavaggiye  there arahatte patiṭṭhāpetvā yasadārakappamukhe pañcapaññāsa sahāyakepi  vinetvā saṭṭhi arahante ``caratha, bhikkhave ^a^P1.0299^ea^,  cārika''nti bahujanahitāya cārikaṃ pesetvā bhaddavaggiye vinetvā  uruvelakassapassa hetuṃ disvā ``mayi gate tayo bhātikā saparivārā  arahattaṃ pāpuṇissantī''ti ñatvā ekako adutiyo uruvelakassapassa  vasanaṭṭhānaṃ gantvā vasanatthāya agyāgāraṃ yācitvā tattha kataṃ  nāgadamanaṃ ādiṃ katvā aḍḍhuḍḍhasahassehi pāṭihāriyehi uruvelakassapaṃ  saparivāraṃ vinetvā pabbājesi. tassa pabbajitabhāvaṃ ñatvā itarepi  dve bhātaro saparivārā āgantvā pabbajiṃsu, sabbepi ehibhikkhū  iddhimayapattacīvaradharā ahesuṃ.</p>
              <p>[03] satthā taṃ samaṇasahassaṃ ādāya gayāsīsaṃ gantvā piṭṭhipāsāṇe  nisinno ``kathaṃrūpā nu kho etesaṃ dhammadesanā sappāyā''ti  olokento ``ime aggiṃ paricarantā vicariṃsu, imesaṃ tayo bhave  ādittāgārasadise katvā dassetuṃ vaṭṭatī''ti ādittapariyāyasuttaṃ  (mahāva0 54) desesi. desanāpariyosāne sabbeva arahattaṃ pattā.  satthā tehi parivuto pubbe bimbisārarañño dinnapaṭiññattā  rājagahanagare laṭṭhivanuyyānaṃ agamāsi. rājā dasabalassa āgatabhāvaṃ  sutvā dvādasanahutehi brāhmaṇagahapatikehi saddhiṃ satthāraṃ upasaṅkamitvā  vanditvā ekamantaṃ nisīdi. satthā sabbāvantaṃ parisaṃ oloketvā  mahājanaṃ uruvelakassapassa nipaccakāraṃ karontaṃ disvā ``ime mayhaṃ  vā kassapassa vā ^a^M1.0233^ea^ mahantabhāvaṃ na jānanti, savitakkā ca nāma desanaṃ  sampaṭicchituṃ ^a^V1.0228^ea^ na sakkontī''ti ^a^P1.0300^ea^ cintetvā,  ``kassapa, tuyhaṃ upaṭṭhākānaṃ vitakkaṃ chindā''ti therassa saññaṃ adāsi.  thero satthu vacanaṃ sampaṭicchitvā uṭṭhāyāsanā satthāraṃ  pañcapatiṭṭhitena vanditvā tālappamāṇaṃ ākāsaṃ uppatitvā  iddhivikubbanaṃ dassetvā ``satthā me, bhante, bhagavā, sāvakohamasmi,  satthā me, bhante, bhagavā, sāvakohamasmī''ti vatvā oruyha  dasabalassa pāde vandi. etenupāyena sattame vāre sattatālappamāṇaṃ  ākāsaṃ abbhuggantvā puna āgantvā dasabalassa pāde vanditvā  ekamantaṃ nisīdi.</p>
              <p>[03] tasmiṃ kāle mahājano ``ayaṃ loke mahāsamaṇo''ti satthari  nibbitakko jāto, athassa satthā dhammaṃ desesi. desanāpariyosāne  rājā ekādasanahutehi brāhmaṇagahapatikehi saddhiṃ sotāpattiphale  patiṭṭhito, ekanahutaṃ upāsakattaṃ paṭivedesi. tepi uruvelakassapassa  parivārā sahassamattā bhikkhū attano āsevanavasena cintesuṃ --  ``amhākaṃ pabbajitakiccaṃ matthakaṃ pattaṃ, bahi gantvā kiṃ  karissāmā''ti uruvelakassapattheraṃyeva parivāretvā vicariṃsu. tesu  ekekasmiṃ ekekaṃ nissitakaṃ gaṇhante dve sahassāni honti, dve dve  gaṇhante tīṇi sahassāni honti. tato paṭṭhāya yattakā tesaṃ  nissitakā, tattake kathetuṃ vaṭṭatīti. idamettha vatthu. aparabhāge  pana satthā jetavane viharanto theraṃ mahāparisānaṃ aggaṭṭhāne ṭhapesīti. </p>
            </h4>
            <h4>
              <h4n> kāḷudāyittheravatthu </h4n>
              <p>[03] 225^b^.^eb^ tatiye ^b^kulappasādakāna^eb^nti kulaṃ  pasādentānaṃ. ayaṃ hi thero adiṭṭhabuddhadassanaṃyeva suddhodanamahārājassa  nivesanaṃ pasādesi, tasmā kulappasādakānaṃ ^a^P1.0301^ea^ aggo  nāma jāto.</p>
              <p>[03] tassa pañhakamme ayamanupubbikathā -- ayampi hi  padumuttarabuddhakāle haṃsavatīnagare kulagehe nibbatto satthu dhammadesanaṃ  suṇanto satthāraṃ ekaṃ bhikkhuṃ kulappasādakānaṃ aggaṭṭhāne ṭhapentaṃ disvā  adhikārakammaṃ katvā taṃ ṭhānantaraṃ patthesi. so yāvajīvaṃ kusalaṃ  katvā devamanussesu ^a^M1.0234^ea^ saṃsaranto amhākaṃ bodhisattassa mātukucchiyaṃ  paṭisandhiggahaṇadivase kapilavatthusmiṃyeva amaccagehe paṭisandhiṃ gaṇhi.  jātadivase bodhisattena saddhiṃyeva jātoti taṃdivasaṃyeva taṃ  dukūlacumbuṭake nipajjāpetvā bodhisattassa upaṭṭhānatthāya nayiṃsu.  bodhisattena hi ^a^V1.0229^ea^ saddhiṃ bodhirukkho rāhulamātā catasso nidhikumbhiyo  ārohaniyahatthī kaṇḍako channo kāḷudāyīti ime satta ekadivase  jātattā sahajātā nāma ahesuṃ. athassa nāmaggahaṇadivase  sakalanagarassa udaggacittadivase jātoti udāyītveva nāmaṃ akaṃsu.  thokaṃ kāḷadhātukattā pana ^b^kāḷudāyī^eb^ nāma jāto. so  bodhisattena saddhiṃ kumārakīḷaṃ kīḷanto vuddhiṃ agamāsi.</p>
              <p>[03] aparabhāge bodhisatto mahābhinikkhamanaṃ nikkhamitvā anukkamena  sabbaññutaṃ patvā pavattitavaradhammacakko lokānuggahaṃ karonto rājagahaṃ  upanissāya viharati. tasmiṃ samaye suddhodanamahārājā  ``siddhatthakumāro abhisambodhiṃ patvā rājagahaṃ upanissāya veḷuvane  viharatī''ti sutvā purisasahassaparivāraṃ ekaṃ amaccaṃ ``puttaṃ me idha  ānehī''ti pesesi. so saṭṭhiyojanamaggaṃ gantvā dasabalassa  catuparisamajjhe ^a^P1.0302^ea^ nisīditvā dhammadesanāvelāya  vihāraṃ pāvisi. so ``tiṭṭhatu tāva raññā pahitasāsana''nti  parisapariyante ṭhito satthu dhammadesanaṃ sutvā yathāṭhitova saddhiṃ  purisasahassehi arahattaṃ pāpuṇi. atha nesaṃ satthā ``etha  bhikkhavo''ti hatthaṃ pasāresi, sabbe taṃkhaṇaṃyeva iddhimayapattacīvaradharā  vassasaṭṭhikattherā viya ahesuṃ. arahattaṃ pattakālato paṭṭhāya pana  ariyā nāma majjhattāva hontīti raññā pahitasāsanaṃ dasabalassa na  kathesi. rājā ``neva gato āgacchati, na sāsanaṃ suyyatī''ti  ``ehi, tāta, tvaṃ gacchā''ti teneva niyāmena aññaṃ amaccaṃ pesesi.  sopi gantvā purimanayeneva saddhiṃ parisāya arahattaṃ patvā tuṇhī  ahosi. evaṃ navahi amaccehi saddhiṃ nava purisasahassāni pesesi.  sabbe attano kiccaṃ niṭṭhāpetvā tuṇhī ahesuṃ.</p>
              <p>[03] atha rājā cintesi -- ``ettakā janā mayi sinehābhāvena  dasabalassa idhāgamanatthāya na kiñci kathayiṃsu, aññe gantvāpi  dasabalaṃ ānetuṃ ^a^M1.0235^ea^ na sakkhissanti. mayhaṃ kho pana putto udāyī  dasabalena saddhiṃ ekavayo sahapaṃsukīḷiko, mayi cassa sineho  atthī''ti kāḷudāyiṃ pakkosāpetvā, ``tāta, purisasahassaparivāro  gantvā dasabalaṃ ānehī''ti āha. paṭhamaṃ gatapurisā viya pabbajituṃ  labhanto ānessāmi, devāti. yaṃkiñci katvā mama puttaṃ dassehīti.  ``sādhu, devā''ti rañño sāsanaṃ ādāya rājagahaṃ gantvā satthu  dhammadesanāvelāya parisapariyante ṭhito dhammaṃ sutvā saparivāro  arahattaphalaṃ patvā ehibhikkhubhāve patiṭṭhāsi. tato cintesi --  ``na tāva dasabalassa kulanagaraṃ gantuṃ esa kālo, vasantasamaye  supupphitesu vanasaṇḍesu ^a^V1.0230^ea^ haritatiṇasañchannāya pathaviyā esa kālo  bhavissatī''ti ^a^P1.0303^ea^ kālaṃ paṭimānento tassa kālassa  āgatabhāvaṃ ñatvā -- </p>
              <p>[21] ``nātisītaṃ nātiuṇhaṃ, nātidubbhikkhachātakaṃ. </p>
              <p>[22] saddalā haritā bhūmi, esa kālo mahāmunī''ti.. -- </p>
              <p>[25] saṭṭhimattāhi gāthāhi dasabalassa kulanagaraṃ gamanatthāya  gamanavaṇṇaṃ vaṇṇesi. satthā ``udāyī gamanavaṇṇaṃ katheti,  kapilavatthunagaraṃ gantuṃ esa kālo''ti vīsatisahassabhikkhuparivāro  aturitagamanena cārikaṃ nikkhami. </p>
              <p>[01] udāyitthero satthu nikkhantabhāvaṃ ñatvā ``pitu  mahārājassa saññaṃ dātuṃ vaṭṭatī''ti vehāsaṃ abbhuggantvā rañño  nivesane pāturahosi. suddhodanamahārājā theraṃ disvā tuṭṭhacitto  mahārahe pallaṅke nisīdāpetvā attano paṭiyāditassa  nānaggarasabhojanassa pattaṃ pūretvā adāsi. thero uṭṭhāya gamanākappaṃ  dassesi. nisīditvāva bhuñja, tātāti. satthu santikaṃ gantvā  bhuñjissāmi, mahārājāti. kahaṃ pana, tāta, satthāti?  vīsatisahassabhikkhuparivāro tumhākaṃ dassanatthāya cārikaṃ nikkhanto,  mahārājāti. tumhe imaṃ piṇḍapātaṃ paribhuñjitvā yāva mama putto imaṃ  nagaraṃ sampāpuṇāti, tāvassa itova piṇḍapātaṃ harathāti. thero  bhattakiccaṃ katvā dasabalassa āharitabbaṃ bhattaṃ gahetvā dhammakathaṃ  kathetvā dasabalassa adassaneneva sakalarājanivesanaṃ saddhāpaṭilābhaṃ  labhāpetvā sabbesaṃ passantānaññeva pattaṃ ākāse ^a^M1.0236^ea^ vissajjetvā sayampi  vehāsaṃ abbhuggantvā piṇḍapātaṃ ādāya satthu hatthe ṭhapesi, satthā taṃ  piṇḍapātaṃ paribhuñji. thero saṭṭhiyojanamaggaṃ yojanaparamaṃ gacchantassa  satthuno divase divase rājagehato bhattaṃ āharitvā adāsi. evaṃ  ^a^P1.0304^ea^ vatthu veditabbaṃ. atha aparabhāge satthā ``mayhaṃ  pitu mahārājassa sakalanivesanaṃ pasādesī''ti theraṃ kulappasādakānaṃ  aggaṭṭhāne ṭhapesīti. </p>
            </h4>
            <h4>
              <h4n> bākulattheravatthu </h4n>
              <p>[03] 226^b^.^eb^ catutthe ^b^appābādhāna^eb^nti nirābādhānaṃ.  ^b^bākulo^eb^ti dvīsu kulesu vaḍḍhitattā evaṃladdhanāmo thero.</p>
              <p>[03] tassa ^a^V1.0231^ea^ pañhakamme ayamanupubbikathā -- ayaṃ kira atīte ito  kappasatasahassādhike asaṅkhyeyyamatthake anomadassidasabalassa  nibbattito puretarameva brāhmaṇakule paṭisandhiṃ gaṇhitvā vayaṃ āgamma  uggahitavedo vedattaye sāraṃ apassanto ``samparāyikatthaṃ  gavesissāmī''ti pabbatapāde isipabbajjaṃ pabbajitvā  pañcābhiññā-aṭṭhasamāpattilābhī hutvā jhānakīḷitāya vītināmesi.  tasmiṃ samaye anomadassī bodhisatto sabbaññutaṃ patvā  ariyagaṇaparivuto cārikaṃ carati. tāpaso ``tīṇi ratanāni  uppannānī''ti sutvā satthu santikaṃ gantvā dhammaṃ sutvā  desanāpariyosāne saraṇesu patiṭṭhito, attano ṭhānaṃ pana vijahituṃ  nāsakkhi. so kālena kālaṃ satthu dassanāya ceva gacchati,  dhammañca suṇāti.</p>
              <p>[03] athekasmiṃ samaye tathāgatassa udaravāto uppajji. tāpaso  satthu dassanatthāya āgato ``satthā gilāno''ti sutvā ``ko,  bhante, ābādho''ti. ``udaravāto''ti vutte ``ayaṃ kālo mayhaṃ  puññaṃ kātu''nti pabbatapādaṃ gantvā nānāvidhāni bhesajjāni  samodhānetvā ``idaṃ bhesajjaṃ satthu upanethā''ti upaṭṭhākattherassa  adāsi. saha bhesajjassa upayogena udaravāto paṭippassambhi. so  satthu phāsukakāle gantvā evamāha -- ``bhante, yadidaṃ mama bhesajjena  ^a^P1.0305^ea^ tathāgatassa phāsukaṃ jātaṃ, tassa me nissandena  nibbattanibbattabhave gaddūhanamattampi sarīre ^a^M1.0237^ea^ byādhi nāma mā hotū''ti.  idamassa tasmiṃ attabhāve kalyāṇakammaṃ.</p>
              <p>[03] so tato cuto brahmaloke nibbattitvā ekaṃ asaṅkhyeyyaṃ  devamanussesu saṃsaranto padumuttarabuddhakāle haṃsavatīnagare kulagehe  paṭisandhiṃ gahetvā satthāraṃ ekaṃ bhikkhuṃ appābādhānaṃ aggaṭṭhāne ṭhapentaṃ  disvā adhikārakammaṃ katvā taṃ ṭhānantaraṃ patthesi. so yāvatāyukaṃ  kusalaṃ katvā devamanussesu saṃsaranto vipassīdasabalassa nibbattito  puretarameva bandhumatīnagare brāhmaṇakule nibbatto purimanayeneva  isipabbajjaṃ pabbajitvā jhānalābhī hutvā pabbatapāde vasati.</p>
              <p>[03] vipassībodhisattopi sabbaññutaṃ patvā  aṭṭhasaṭṭhibhikkhusatasahassaparivāro bandhumatīnagaraṃ upanissāya pitu  mahārājassa saṅgahaṃ karonto kheme migadāye viharati. athāyaṃ  tāpaso dasabalassa loke nibbattabhāvaṃ ñatvā āgantvā satthu dhammakathaṃ  sutvā saraṇesu patiṭṭhāsi, attano pabbajjaṃ jahituṃ nāsakkhi, kālena  kālaṃ pana satthu upaṭṭhānaṃ gacchati.</p>
              <p>[03] athekasmiṃ ^a^V1.0232^ea^ samaye ṭhapetvā satthārañceva dve aggasāvake ca  himavati pupphitānaṃ visarukkhānaṃ vātasamphassena sesabhikkhūnaṃ  matthakarogo nāma udapādi. tāpaso satthu upaṭṭhānaṃ āgato bhikkhū  sasīsaṃ pārupitvā nipanne disvā -- ``kiṃ, bhante, bhikkhusaṅghassa  aphāsuka''nti pucchi. bhikkhūnaṃ tiṇapupphakarogo, āvusoti.  tāpaso cintesi -- ``ayaṃ kālo mayhaṃ bhikkhusaṅghassa  kāyaveyyāvatikakammaṃ katvā puññaṃ nibbattetu''nti attano ^a^P1.0306^ea^  ānubhāvena nānāvidhāni bhesajjāni saṃkaḍḍhitvā yojetvā  adāsi. sabbabhikkhūnaṃ rogo taṃkhaṇaṃyeva vūpasanto.</p>
              <p>[03] so yāvatāyukaṃ ṭhatvā brahmaloke nibbattitvā ekanavutikappe  devamanussesu saṃsaranto kassapabuddhakāle bārāṇasiyaṃ kulagehe nibbatto  gharāvāsaṃ vasanto ``mayhaṃ vasanagehaṃ dubbalaṃ, paccantaṃ gantvā  dabbasambhāraṃ āharitvā gehaṃ karissāmī''ti vaḍḍhakīhi saddhiṃ  gacchanto antarāmagge ekaṃ jiṇṇaṃ mahāvihāraṃ disvā ``tiṭṭhatu tāva  mayhaṃ gehakammaṃ, na taṃ mayā saddhiṃ gamissati, yaṃkiñci katvā pana  saddhiṃ gamanakammameva puretaraṃ kātuṃ ^a^M1.0238^ea^ vaṭṭatī''ti teheva vaḍḍhakīhi  dabbasambhāraṃ gāhāpetvā tasmiṃ vihāre uposathāgāraṃ kāresi,  bhojanasālaṃ aggisālaṃ dīghacaṅkamaṃ jantāgharaṃ kappiyakuṭiṃ vaccakuṭiṃ  ārogyasālaṃ kāresi, yaṃkiñci bhikkhusaṅghassa upabhogaparibhogaṃ  bhesajjaṃ nāma sabbaṃ paṭiyādetvā ṭhapesi.</p>
              <p>[03] so yāvajīvaṃ kusalaṃ katvā ekaṃ buddhantaraṃ devamanussesu  saṃsaranto amhākaṃ dasabalassa nibbattito puretarameva kosambiyaṃ  seṭṭhigehe paṭisandhiṃ gaṇhi. tassa paṭisandhiggahaṇadivasato paṭṭhāya taṃ  seṭṭhikulaṃ lābhaggayasaggappattaṃ ahosi. athassa mātā puttaṃ  vijāyitvā cintesi -- ``ayaṃ dārako puññavā katādhikāro, yattakaṃ  kālaṃ arogo dīghāyuko hutvā tiṭṭhati, tattakaṃ amhākaṃ sampattidāyako  bhavissati. jātadivaseyeva mahāyamunāya nhātadārakā nirogā  hontī''ti nhāpanatthāya naṃ pesesi. ``pañcame divase sīsaṃ  nhāpetvā nadīkīḷanatthāya naṃ pesesī''ti majjhimabhāṇakā. tattha  ^a^P1.0307^ea^ dhātiyā dārakaṃ nimujjanummujjanavasena  kīḷāpentiyā eko maccho dārakaṃ disvā ``bhakkho me aya''nti  maññamāno mukhaṃ vivaritvā upagato. dhātī dārakaṃ chaḍḍetvā palātā,  maccho taṃ gili. puññavā satto dukkhaṃ na pāpuṇi, sayanagabbhaṃ  pavisitvā nipanno viya ahosi. maccho dārakassa tejena tattaphālaṃ  gilitvā ḍayhamāno viya vegena tiṃsayojanaṃ gantvā  bārāṇasinagaravāsino macchabandhassa jālaṃ pāvisi. mahāmacchā  ^a^V1.0233^ea^ nāma jālena baddhā māriyamānāva maranti, ayaṃ pana dārakassa tejena  jālato nīhaṭamattova mato. macchabandhā ca mahāmacchaṃ labhitvā  phāletvā vikkiṇanti, taṃ pana dārakassa ānubhāvena aphāletvā  sakalameva kājena haritvā ``sahassena demā''ti vadantā nagare  vicariṃsu, koci na gaṇhāti.</p>
              <p>[03] tasmiṃ pana nagare aputtakaṃ asītikoṭivibhavaṃ seṭṭhikulaṃ atthi.  tassa dvāramūlaṃ patvā ``kiṃ gahetvā dethā''ti vuttā ``kahāpaṇa''nti  āhaṃsu. tehi kahāpaṇaṃ datvā gahito. seṭṭhibhariyāpi aññesu  divasesu macche na keḷāyati, taṃdivasaṃ pana macchaṃ phalake ṭhapetvā  sayameva phālesi. macchañca nāma kucchito phālenti, sā pana  piṭṭhito phālentī ^a^M1.0239^ea^ macchakucchiyaṃ suvaṇṇavaṇṇaṃ dārakaṃ disvā  ``macchakucchiyaṃ me putto laddho''ti nādaṃ naditvā dārakaṃ ādāya  sāmikassa santikaṃ agamāsi. seṭṭhi tāvadeva bheriṃ carāpetvā  dārakamādāya rañño santikaṃ gantvā ``macchakucchiyaṃ me, deva,  dārako laddho, kiṃ karomā''ti āha. puññavā esa, yo  macchakucchiyaṃ ārogo vasi, posehi nanti ^a^P1.0308^ea^.</p>
              <p>[03] assosi kho itaraṃ kulaṃ ``bārāṇasiyaṃ kira ekaṃ seṭṭhikulaṃ  macchakucchiyaṃ dārakaṃ labhī''ti. te tattha agamaṃsu. athassa mātā  dārakaṃ alaṅkaritvā kīḷāpiyamānaṃ disvā ``manāpo vatāyaṃ  dārako''ti gahetvā pakatiṃ ācikkhi. itarā ``mayhaṃ putto''ti  āha. kahaṃ te laddhoti. macchakucchiyanti. na tuyhaṃ putto, mayhaṃ  puttoti. kahaṃ te laddhoti. mayā dasa māse kucchiyā dhārito,  atha naṃ nadiyā kīḷāpiyamānaṃ maccho gilīti. tuyhaṃ putto aññena  macchena gilito bhavissati, ayaṃ pana mayā macchakucchiyaṃ laddhoti  ubhopi rājakulaṃ agamaṃsu. rājā āha -- ``ayaṃ dasa māse  kucchiyā dhāritattā amātā kātuṃ na sakkā, macchaṃ gaṇhantāpi  vakkayakanādīni bahi katvā gaṇhantā nāma natthīti macchakucchiyaṃ  laddhattā ayampi amātā kātuṃ na sakkā, dārako ubhinnampi kulānaṃ  dāyādo hotū''ti. tato paṭṭhāya dvepi kulāni ativiya  lābhaggayasaggappattāni ahesuṃ. tassa dvīhi kulehi vaḍḍhitattā  bākulakumāroti nāmaṃ kariṃsu.</p>
              <p>[03] tassa viññutaṃ pattassa dvīsupi nagaresu tayo tayo pāsāde  kāretvā nāṭakāni paccupaṭṭhapesuṃ. ekekasmiṃ nagare cattāro cattāro  māse vasati. ekasmiṃ nagare cattāro māse vutthassa ^a^V1.0234^ea^ saṅghāṭanāvāsu  maṇḍapaṃ kāretvā tattha naṃ saddhiṃ nāṭakehi āropenti. so sampattiṃ  anubhavamāno catūhi māsehi itaraṃ nagaraṃ gacchati. taṃnagaravāsīni  nāṭakāni ``dvīhi māsehi upaḍḍhamaggaṃ ^a^P1.0309^ea^ āgato  bhavissatī''ti paccuggantvā taṃ parivāretvā dvīhi māsehi attano nagaraṃ  nenti, itarāni nāṭakāni nivattitvā attano nagarameva gacchanti.  tattha cattāro māse vasitvā teneva niyāmena puna itaraṃ nagaraṃ gacchati.  evamassa sampattiṃ anubhavantassa asīti vassāni paripuṇṇāni.</p>
              <p>[03] tasmiṃ ^a^M1.0240^ea^ samaye amhākaṃ bodhisatto sabbaññutaṃ patvā  pavattitavaradhammacakko anukkamena cārikaṃ caramāno kosambiṃ pāpuṇi,  bārāṇasinti majjhimabhāṇakā. bākulo seṭṭhipi kho ``dasabalo  āgato''ti sutvā bahuṃ gandhamālaṃ ādāya satthu santikaṃ gantvā  dhammakathaṃ sutvā paṭiladdhasaddho pabbaji. so sattāhameva puthujjano  hutvā aṭṭhame aruṇe saha paṭisambhidāhi arahattaṃ pāpuṇi. athassa  dvīsu nagaresu gihikāle paricārikamātugāmā attano kulagharāni  āgantvā tattha vasamānā cīvarāni katvā pahiṇiṃsu. thero ekaṃ  addhamāsaṃ kosambivāsikehi pahitaṃ cīvaraṃ bhuñjati, ekaṃ addhamāsaṃ  bārāṇasivāsikehīti. eteneva niyāmena dvīsupi nagaresu yaṃ yaṃ  uttamaṃ, taṃ taṃ therasseva āhariyati. therassa asīti vassāni  agāramajjhe vasantassa dvīhaṅgulehi gandhapiṇḍaṃ gahetvā  upasiṅghanamattampi kālaṃ na koci ābādho nāma ahosi.  āsītime vasse sukheneva pabbajjaṃ upagato. pabbajitassāpissa  appamattakopi ābādho vā catūhi paccayehi vekallaṃ vā nāhosi. so  pacchime kāle parinibbānasamayepi purāṇagihisahāyakassa ^a^P1.0310^ea^  acelakassapassa attano kāyikacetasikasukhadīpanavaseneva  sakalaṃ bākulasuttaṃ (ma0 ni0 3.209 ādayo) kathetvā  anupādisesāya nibbānadhātuyā parinibbāyi. evaṃ aṭṭhuppatti  samuṭṭhitā. satthā pana therassa dharamānakāleyeva there yathā paṭipāṭiyā  ṭhānantare ṭhapento bākulattheraṃ imasmiṃ sāsane appābādhānaṃ aggaṭṭhāne  ṭhapesīti. </p>
            </h4>
            <h4>
              <h4n> sobhitattheravatthu </h4n>
              <p>[03] 227^b^.^eb^ pañcame ^b^pubbenivāsaṃ anussarantāna^eb^nti pubbe  nivutthakkhandhasantānaṃ anussaraṇasamatthānaṃ sobhitatthero aggoti  dasseti. so kira pubbenivāsaṃ anupaṭipāṭiyā anussaramāno  ^a^V1.0235^ea^ pañca  kappasatāni asaññibhave acittakapaṭisandhiṃ nayato aggahesi ākāse  padaṃ dassento viya. tasmā pubbenivāsaṃ anussarantānaṃ aggo nāma  jāto.</p>
              <p>[03] tassa pañhakamme ayamanupubbikathā -- ayampi kira  padumuttarabuddhakāle haṃsavatīnagare kulagehe paṭisandhiṃ gaṇhitvā vayappatto  satthu dhammadesanaṃ suṇanto satthāraṃ ekaṃ bhikkhuṃ pubbenivāsañāṇalābhīnaṃ  bhikkhūnaṃ ^a^M1.0241^ea^ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ  patthesi. so yāvajīvaṃ kusalakammaṃ katvā devamanussesu saṃsaranto  imasmiṃ buddhuppāde sāvatthiyaṃ brāhmaṇakule nibbatti,  ^b^sobhito^eb^tissa nāmaṃ akaṃsu.</p>
              <p>[03] so aparena samayena satthu dhammadesanaṃ sutvā paṭiladdhasaddho  pabbajitvā vipassanaṃ vaḍḍhetvā arahattaṃ ^a^P1.0311^ea^ patvā  pubbenivāsañāṇe ciṇṇavasī ahosi. so anupaṭipāṭiyā attano  nibbattaṭṭhānaṃ anussaranto yāva asaññibhave acittakapaṭisandhi, tāva  paṭisandhiṃ addasa. tato paraṃ antare pañca kappasatāni pavattiṃ  adisvā avasāne cutiṃ disvā ``kiṃ nāmeta''nti āvajjamāno  nayavasena ``asaññibhavo bhavissatī''ti niṭṭhaṃ agamāsi. satthā  imaṃ kāraṇaṃ aṭṭhuppattiṃ katvā theraṃ pubbenivāsaṃ anussarantānaṃ aggaṭṭhāne  ṭhapesīti. </p>
            </h4>
            <h4>
              <h4n> upālittheravatthu </h4n>
              <p>[03] 228^b^.^eb^ chaṭṭhe ^b^vinayadharānaṃ yadidaṃ upālī^eb^ti  vinayadharānaṃ bhikkhūnaṃ upālitthero aggoti dasseti. thero kira  tathāgatasseva santike kammaṭṭhānaṃ gahetvā vipassanaṃ vaḍḍhetvā arahattaṃ  pāpuṇi. tathāgatasseva santike vinayapiṭakaṃ uggaṇhitvā  bhārukacchakavatthuṃ, ajjukavatthuṃ, (pārā0 158) kumārakassapavatthunti  imāni tīṇi vatthūni sabbaññutaññāṇena saddhiṃ saṃsandetvā kathesi.  tasmā vinayadharānaṃ aggo nāma jāto.</p>
              <p>[03] tassa pañhakamme ayamanupubbikathā -- padumuttarabuddhakāle kiresa  haṃsavatiyaṃ kulaghare nibbatto ekadivasaṃ satthu dhammakathaṃ suṇanto  satthāraṃ ekaṃ bhikkhuṃ vinayadharānaṃ aggaṭṭhāne ṭhapentaṃ disvā  adhikārakammaṃ katvā taṃ ṭhānantaraṃ patthesi. so yāvajīvaṃ kusalaṃ  katvā devamanussesu saṃsaranto imasmiṃ buddhuppāde kappakagehe paṭisandhiṃ  gaṇhi ^a^P1.0312^ea^, upālidārakotissa nāmaṃ akaṃsu. so  ^a^V1.0236^ea^ vayappatto channaṃ khattiyānaṃ pasādhako hutvā tathāgate anupiyambavane  viharante pabbajjatthāya nikkhamantehi teti chahi khattiyehi saddhiṃ  nikkhamitvā pabbaji. tassa pabbajjāvidhānaṃ pāḷiyaṃ (cūḷava0  330) āgatameva.</p>
              <p>[03] so ^a^M1.0242^ea^ pabbajitvā upasampanno satthāraṃ kammaṭṭhānaṃ kathāpetvā  ``mayhaṃ, bhante, araññavāsaṃ anujānāthā''ti āha. bhikkhu tava  araññe vasantassa ekameva dhuraṃ vaḍḍhissati, amhākaṃ pana santike  vasantassa vipassanādhurañca ganthadhurañca paripūressatīti. thero satthu  vacanaṃ sampaṭicchitvā vipassanāya kammaṃ karonto nacirasseva arahattaṃ  pāpuṇi. atha naṃ satthā sayameva sakalaṃ vinayapiṭakaṃ uggaṇhāpesi.  so aparabhāge heṭṭhā vuttāni tīṇi vatthūni vinicchini. satthā  ekekasmiṃ vinicchite sādhukāraṃ datvā tayopi vinicchaye aṭṭhuppattiṃ  katvā theraṃ vinayadharānaṃ aggaṭṭhāne ṭhapesīti. </p>
            </h4>
            <h4>
              <h4n> nandakattheravatthu </h4n>
              <p>[03] 229^b^.^eb^ sattame ^b^bhikkhunovādakānaṃ yadidaṃ  nandako^eb^ti ayaṃ hi thero dhammakathaṃ kathento ekasamodhāne pañca  bhikkhunīsatāni arahattaṃ pāpesi. tasmā bhikkhunovādakānaṃ aggo  nāma jāto.</p>
              <p>[03] tassa pañhakamme ayamanupubbikathā -- ayañhi padumuttarabuddhakāle  haṃsavatīnagare kulagehe nibbatto satthu dhammadesanaṃ suṇanto satthāraṃ ekaṃ  bhikkhuṃ bhikkhunovādakānaṃ aggaṭṭhāne ṭhapentaṃ disvā adhikārakammaṃ  katvā taṃ ṭhānantaraṃ patthesi. so yāvajīvaṃ kusalaṃ katvā  devamanussesu saṃsaranto ^a^P1.0313^ea^ imasmiṃ buddhuppāde  sāvatthiyaṃ kulagehe paṭisandhiṃ gahetvā vayappatto satthu dhammadesanaṃ  sutvā paṭiladdhasaddho satthu santike pabbajitvā vipassanaṃ vaḍḍhetvā  arahattaṃ pāpuṇi, pubbenivāsañāṇe ca ciṇṇavasī ahosi. so catūsu  parisāsu sampattāsu ``sabbesaṃyeva manaṃ gahetvā kathetuṃ sakkotī''ti  dhammakathikanandako nāma jāto. tathāgatopi kho rohiṇīnadītīre  cumbaṭakakalahe nikkhamitvā pabbajitānaṃ pañcannaṃ sākiyakumārasatānaṃ  anabhiratiyā uppannāya te bhikkhū ādāya kuṇāladahaṃ gantvā  kuṇālajātakakathāya (jā0 2.21.kuṇālajātaka) nesaṃ saṃviggabhāvaṃ  ñatvā catusaccakathaṃ kathetvā sotāpattiphale patiṭṭhāpesi. aparabhāge  mahāsamayasuttaṃ ^a^V1.0237^ea^ (dī0 ni0 2.331 ādayo) kathetvā aggaphalaṃ  arahattaṃ pāpesi. tesaṃ therānaṃ purāṇadutiyikā ``amhe dāni idha  kiṃ karissāmā''ti vatvā sabbāva ekacittā ^a^M1.0243^ea^ hutvā mahāpajāpatiṃ  upasaṅkamitvā pabbajjaṃ yāciṃsu. tāpi pañcasatā theriyā santike  pabbajjañca upasampadañca labhiṃsu. atītānantarāya pana jātiyā  sabbāva tā nandakattherassa rājaputtabhāve ṭhitassa pādaparicārikā  ahesuṃ.</p>
              <p>[03] tena samayena satthā ``bhikkhū bhikkhuniyo ovadantū''ti āha.  thero attano vāre sampatte tāsaṃ purimabhave attano  pādaparicārikabhāvaṃ ñatvā cintesi -- ``maṃ imassa  bhikkhunīsaṅghassa majjhe nisinnaṃ upamāyo ca kāraṇāni ca  āharitvā dhammaṃ kathayamānaṃ disvā añño pubbenivāsañāṇalābhī  bhikkhu imaṃ kāraṇaṃ oloketvā `āyasmā ^a^P1.0314^ea^  nandako yāvajjadivasā orodhe na vissajjeti, sobhatāyamāyasmā  orodhaparivuto'ti vattabbaṃ maññeyyā''ti. tasmā sayaṃ agantvā aññaṃ  bhikkhuṃ pesesi. tā pana pañcasatā bhikkhuniyo therasseva ovādaṃ  paccāsīsanti. iminā kāraṇena bhagavā ``attano vāre sampatte  aññaṃ apesetvā sayameva gantvā bhikkhunīsaṅghaṃ ovadāhī''ti theraṃ  āha. so satthu kathaṃ paṭibāhituṃ asakkonto attano vāre sampatte  cātuddase bhikkhunisaṅghassa ovādaṃ datvā sabbāva tā bhikkhuniyo  saḷāyatanapaṭimaṇḍitāya dhammadesanāya sotāpattiphale patiṭṭhāpesi.</p>
              <p>[03] tā bhikkhuniyo therassa dhammadesanāya attamanā hutvā satthu  santikaṃ gantvā attano paṭividdhaguṇaṃ ārocesuṃ. satthā ``kasmiṃ nu  kho dhammaṃ desente imā bhikkhuniyo uparimaggaphalāni pāpuṇeyyu''nti  āvajjento puna ``taṃyeva nandakassa dhammadesanaṃ sutvā pañcasatāpi  etā arahattaṃ pāpuṇissantī''ti disvā punadivasepi therasseva santikaṃ  dhammassavanatthāya pesesi. tā punadivase dhammaṃ sutvā sabbāva  arahattaṃ pattā. taṃdivasaṃ bhagavā tāsaṃ bhikkhunīnaṃ attano santikaṃ  āgatakāle dhammadesanāya saphalabhāvaṃ ñatvā ``hiyyo nandakassa  dhammadesanā cātuddasiyaṃ candasadisī ahosi, ajja pannarasiyaṃ  candasadisī''ti vatvā therassa sādhukāraṃ datvā tadeva ca kāraṇaṃ  aṭṭhuppattiṃ katvā theraṃ bhikkhunovādakānaṃ aggaṭṭhāne ṭhapesīti. </p>
            </h4>
            <h4>
              <h4n> nandattheravatthu </h4n>
              <p>[03] 230^b^.^eb^ aṭṭhame ^a^V1.0238^ea^ ^a^P1.0315^ea^  ^a^M1.0244^ea^ ^b^indriyesu  guttadvārāna^eb^nti chasu indriyesu pihitadvārānaṃ nandatthero aggoti  dasseti. kiñcāpi hi satthusāvakā aguttadvārā nāma natthi,  nandatthero pana dasasu disāsu yaṃ yaṃ disaṃ oloketukāmo hoti, na  taṃ catusampajaññavasena aparicchinditvā oloketi. tasmā indriyesu  guttadvārānaṃ aggo nāma jāto.</p>
              <p>[03] tassa pañhakamme ayamanupubbikathā -- ayampi hi  padumuttarabuddhakāle haṃsavatīnagare kulagehe paṭisandhiṃ gahetvā vayappatto  satthu santike dhammaṃ suṇanto satthāraṃ ekaṃ bhikkhuṃ indriyesu  guttadvārānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ  patthesi. so yāvajīvaṃ kusalaṃ katvā devamanussesu saṃsaranto  kapilavatthupure mahāpajāpatigotamiyā kucchimhi paṭisandhiṃ gaṇhi.  athassa nāmaggahaṇadivase ñātisaṅghaṃ nandayanto tosento jātoti  ^b^nandakumāro^eb^teva nāmaṃ akaṃsu.</p>
              <p>[03] mahāsattopi sabbaññutaṃ patvā pavattitavaradhammacakko lokānuggahaṃ  karonto rājagahato kapilavatthupuraṃ gantvā paṭhamadassaneneva pitaraṃ  sotāpattiphale patiṭṭhāpesi. punadivase pitu nivesanaṃ gantvā  rāhulamātāya ovādaṃ datvā sesajanassapi dhammaṃ kathesi. punadivase  nandakumārassa abhisekagehapavesanāavāhamaṅgalesu vattamānesu tassa  nivesanaṃ gantvā kumāraṃ pattaṃ gāhāpetvā ^a^P1.0316^ea^ pabbājetuṃ  vihārābhimukho pāyāsi. nandakumāraṃ abhisekamaṅgalaṃ na tathā  pīḷesi, pattaṃ ādāya gamanakāle pana janapadakalyāṇī  uparipāsādavaragatā sīhapañjaraṃ ugghāṭetvā ``tuvaṭaṃ kho, ayyaputta,  āgaccheyyāsī''ti yaṃ vācaṃ nicchāresi. taṃ sutvā  gehasitachandarāgavasena olokento panesa satthari gāravena yathāruciyā  nimittaṃ gahetuṃ nāsakkhi, tenassa cittasantāpo ahosi. atha naṃ  ``imasmiṃ ṭhāne nivattessati, imasmiṃ ṭhāne nivattessatī''ti  cintentameva satthā vihāraṃ netvā pabbājesi. pabbajitopi  paṭibāhituṃ asakkonto tuṇhī ahosi. pabbajitadivasato paṭṭhāya pana  janapadakalyāṇiyā vuttavacanameva sarati. athassa sā āgantvā  avidūre ^a^M1.0245^ea^ ṭhitā viya ahosi. so anabhiratiyā pīḷito thokaṃ ṭhānaṃ  gacchati, tassa gumbaṃ vā gacchaṃ vā atikkamantasseva dasabalo purato  ṭhitako viya ^a^V1.0239^ea^ ahosi. so aggimhi pakkhittaṃ kukkuṭapattaṃ viya  paṭinivattitvā attano vasanaṭṭhānameva pavisati.</p>
              <p>[03] satthā cintesi -- ``nando ativiya pamatto viharati,  anabhiratiṃ vūpasametuṃ na sakkoti, etassa cittanibbāpanaṃ kātuṃ  vaṭṭatī''ti. tato naṃ āha -- ``ehi, nanda, devacārikaṃ  gacchissāmā''ti. bhagavā kathāhaṃ iddhimantehi gantabbaṭṭhānaṃ  gamissāmīti. tvaṃ kevalaṃ gamanacittaṃ uppādehi, gantvā  passissasīti. so dasabalassa ānubhāvena tathāgateneva saddhiṃ  devacārikaṃ gantvā sakkassa devarañño nivesanaṃ oloketvā pañca  accharāsatāni addasa. satthā nandattheraṃ subhanimittavasena tā  olokentaṃ disvā, ``nanda, imā nu kho accharā manāpā, atha  janapadakalyāṇī''ti pucchi. bhante, janapadakalyāṇī ^a^P1.0317^ea^  imā accharā upanidhāya kaṇṇanāsacchinnakā makkaṭī viya  khāyatīti. nanda, evarūpā accharā samaṇadhammaṃ karontānaṃ na  dullabhāti. sace me, bhante bhagavā, pāṭibhogo hoti, ahaṃ samaṇadhammaṃ  karissāmīti. vissattho tvaṃ, nanda, samaṇadhammaṃ karohi. sace te  sappaṭisandhikā kālakiriyā bhavissati, ahaṃ etāsaṃ paṭilābhatthāya  pāṭibhogoti. iti satthā yathāruciyā devacārikaṃ caritvā  jetavanameva paccāgañchi.</p>
              <p>[03] tato paṭṭhāya nandatthero accharānaṃ hetu rattindivaṃ samaṇadhammaṃ  karoti. satthā bhikkhū āṇāpesi -- ``tumhe nandassa vasanaṭṭhāne  `eko kira bhikkhu dasabalaṃ pāṭibhogaṃ katvā accharānaṃ hetu  samaṇadhammaṃ karotī'ti tattha tattha kathentā vicarathā''ti. te satthu  vacanaṃ sampaṭicchitvā ``bhatako kirāyasmā nando, upakkitako  kirāyasmā nando, accharānaṃ hetu brahmacariyaṃ carati, bhagavā kirassa  pāṭibhogo pañcannaṃ accharāsatānaṃ paṭilābhāya kakuṭapādīna''nti  therassa savanūpacāre kathentā vicaranti. nandatthero taṃ kathaṃ sutvā  ``ime bhikkhū na aññaṃ kathenti, maṃ ārabbha kathenti, ayuttaṃ mama  kamma''nti paṭisaṅkhānaṃ uppādetvā vipassanaṃ vaḍḍhetvā arahattaṃ pāpuṇi.  athassa arahattapattakkhaṇeyeva aññatarā ^a^M1.0246^ea^ devatā bhagavato etamatthaṃ  ārocesi, sayampi bhagavā aññāsiyeva. punadivase nandatthero  bhagavantaṃ upasaṅkamitvā evamāha -- ``yaṃ me, bhante bhagavā ^a^P1.0318^ea^,  pāṭibhogo pañcannaṃ accharāsatānaṃ paṭilābhāya kakuṭapādīnaṃ,  muñcāmahaṃ, bhante, bhagavantaṃ etasmā paṭissavā''ti. evaṃ vatthu  (udā0 22) samuṭṭhitaṃ ^a^V1.0240^ea^. satthā aparabhāge jetavanavihāre viharanto  theraṃ indriyesu guttadvārānaṃ aggaṭṭhāne ṭhapesīti. </p>
            </h4>
            <h4>
              <h4n> mahākappinattheravatthu </h4n>
              <p>[03] 231^b^.^eb^ navame ^b^bhikkhuovādakāna^eb^nti bhikkhū  ovadantānaṃ mahākappinatthero aggoti dasseti. ayaṃ kira thero  ekasamodhānasmiṃyeva dhammakathaṃ kathento bhikkhusahassaṃ arahattaṃ pāpesi.  tasmā bhikkhuovādakānaṃ aggo nāma jāto.</p>
              <p>[03] tassa pañhakamme ayamanupubbikathā -- ayampi hi  padumuttarabuddhakāle haṃsavatiyaṃ kulaghare nibbattitvā aparabhāge satthu  dhammakathaṃ suṇanto satthāraṃ ekaṃ bhikkhuṃ bhikkhuovādakānaṃ aggaṭṭhāne  ṭhapentaṃ disvā adhikārakammaṃ katvā taṃ ṭhānantaraṃ patthesi. so  yāvajīvaṃ kusalaṃ katvā devamanussesu saṃsaranto  kassapasammāsambuddhakāle bārāṇasiyaṃ kulagehe paṭisandhiṃ gahetvā  purisasahassassa gaṇajeṭṭhako hutvā gabbhasahassapaṭimaṇḍitaṃ mahāpariveṇaṃ  kāresi. te sabbepi janā yāvajīvaṃ kusalaṃ katvā kappinaupāsakaṃ  jeṭṭhakaṃ katvā saputtadārā devaloke nibbattā. ekaṃ buddhantaraṃ  devamanussesu saṃsariṃsu.</p>
              <p>[03] atha amhākaṃ satthu nibbattito puretarameva ayaṃ kappino  paccantadese kukkuṭavatīnagare rājagehe paṭisandhiṃ gaṇhi, sesapurisā  tasmiṃyeva nagare amaccakulesu nibbattiṃsu. tesu kappinakumāro pitu  ^a^P1.0319^ea^ accayena chattaṃ ussāpetvā mahākappinarājā nāma  jāto. pubbe kalyāṇakammakaraṇakāle tassa gharasāminī itthī  samānajātike rājakule nibbattitvā mahākappinarañño aggamahesī  jātā, anojāpupphasadisavaṇṇatāya panassā anojādevītveva nāmaṃ  ahosi. mahākappinarājāpi sutavittako ahosi. so pātova  uṭṭhāya catūhi dvārehi ^a^M1.0247^ea^ sīghaṃ dūte pesesi -- ``yattha bahussute sutadhare  passatha, tato nivattitvā mayhaṃ ārocethā''ti.</p>
              <p>[03] tena kho pana samayena amhākaṃ satthā loke nibbattitvā  sāvatthiṃ upanissāya paṭivasati. tasmiṃ kāle sāvatthinagaravāsino  vāṇijā sāvatthiyaṃ uṭṭhānakabhaṇḍaṃ gahetvā, taṃ nagaraṃ gantvā, bhaṇḍaṃ  paṭisāmetvā, ``rājānaṃ passissāmā''ti paṇṇākāraṃ gahetvā,  rājakuladvāraṃ ^a^V1.0241^ea^ gantvā, ``rājā uyyānaṃ gato''ti sutvā, uyyānaṃ  gantvā, dvāre ṭhitā paṭihārakassa ārocayiṃsu. atha rañño nivedi,  te rājā pakkosāpetvā niyyātitapaṇṇākāre vanditvā ṭhite, ``tātā,  kuto āgacchathā''ti pucchi. sāvatthito, devāti. kacci vo raṭṭhaṃ  subhikkhaṃ, dhammiko rājāti? āma, devāti. atthi pana tumhākaṃ  dese kiñci sāsananti? atthi deva, na pana sakkā ucchiṭṭhamukhehi  kathetunti. rājā suvaṇṇabhiṅgārena udakaṃ dāpesi. te mukhaṃ  vikkhāletvā dasabalābhimukhā añjaliṃ paggahetvā, ``deva, amhākaṃ  dese buddharatanaṃ nāma uppanna''nti āhaṃsu. rañño ``buddho''ti vacane  sutamatteyeva sakalasarīraṃ pharamānā pīti ^a^P1.0320^ea^ uppajji.  tato ``buddhoti, tātā, vadathā''ti āha. buddhoti, deva,  vadāmāti. evaṃ tikkhattuṃ vadāpetvā ``buddhotipadaṃ aparimāṇaṃ,  nāssa sakkā parimāṇaṃ kātu''nti tasmiṃyeva pade pasanno satasahassaṃ  datvā ``aparaṃ kiṃ sāsana''nti pucchi. deva dhammaratanaṃ nāma  uppannanti. tampi sutvā tatheva tikkhattuṃ paṭiññaṃ gahetvā aparampi  satasahassaṃ datvā puna ``aññaṃ kiṃ sāsana''nti pucchi. saṅgharatanaṃ  deva uppannanti. tampi sutvā tatheva paṭiññaṃ gahetvā aparampi  satasahassaṃ datvā dinnabhāvaṃ paṇṇe likhitvā, ``tātā, deviyā  santikaṃ gacchathā''ti pesesi. tesu gatesu amacce pucchi --  ``tātā, buddho loke uppanno, tumhe kiṃ karissathā''ti? deva tumhe  kiṃ kattukāmāti? ahaṃ pabbajissāmīti. mayampi pabbajissāmāti.  te sabbepi gharaṃ vā kuṭumbaṃ vā anapaloketvā ye asse āruyha  gatā teheva nikkhamiṃsu.</p>
              <p>[03] vāṇijā ^a^M1.0248^ea^ anojādeviyā santikaṃ gantvā paṇṇaṃ dassesuṃ. sā taṃ  vācetvā ``raññā tumhākaṃ bahū kahāpaṇā dinnā, kiṃ tumhehi kataṃ,  tātā''ti pucchi. piyasāsanaṃ, devi, ānītanti. amhepi sakkā,  tātā, suṇāpetunti? sakkā, devi, ucchiṭṭhamukhehi pana vattuṃ na  sakkāti. sā suvaṇṇabhiṅgārena udakaṃ dāpesi. te mukhaṃ  vikkhāletvā rañño ārocitaniyāmeneva ārocesuṃ. sāpi taṃ sutvā  uppannapāmojjā teneva nayena ekekasmiṃ pade tikkhattuṃ paṭiññaṃ gahetvā  paṭiññāgaṇanāya tīṇi tīṇi katvā nava satasahassāni adāsi.  vāṇijā sabbānipi dvādasa satasahassāni labhiṃsu. atha ne  ``rājā kahaṃ, tātā''ti pucchi. pabbajissāmīti ^a^P1.0321^ea^  nikkhanto, devīti. ``tena hi, tātā, tumhe  gacchathā''ti te uyyojetvā raññā saddhiṃ gatānaṃ amaccānaṃ mātugāme  pakkosāpetvā ``tumhe attano sāmikānaṃ gataṭṭhānaṃ jānātha ammā''ti  pucchi. jānāma, ayye, raññā saddhiṃ uyyānakīḷaṃ ^a^V1.0242^ea^ gatāti. āma,  ammā gatā, tattha pana gantvā ``buddho uppanno, dhammo uppanno,  saṅgho uppanno''ti sutvā ``dasabalassa santike pabbajissāmā''ti  gatā, tumhe kiṃ karissathāti? tumhe pana, ayye, kiṃ kattukāmāti?  ``ahaṃ pabbajissāmi, na tehi vantavamanaṃ jivhagge ṭhapeyyanti.  ``yadi evaṃ, mayampi pabbajissāmā''ti sabbāpi rathe yojetvā  nikkhamiṃsu.</p>
              <p>[03] rājāpi amaccasahassehi saddhiṃ gaṅgātīraṃ pāpuṇi, tasmiṃ samaye  gaṅgā pūrā hoti. atha naṃ disvā ``ayaṃ gaṅgā pūrā hoti  caṇḍamacchākiṇṇā, amhehi ca saddhiṃ āgatā dāsā vā manussā vā  natthi, ye no nāvaṃ vā uḷumpaṃ vā katvā dadeyyuṃ. etassa pana  satthu guṇā nāma heṭṭhā avīcito upari yāva bhavaggā patthaṭā. sace  esa satthā sammāsambuddho, imesaṃ assānaṃ khurapiṭṭhāni mā tementū''ti  udakapiṭṭhena asse pakkhandāpesuṃ. ekassa assassāpi khurapiṭṭhamattaṃ  na temi, rājamaggena gacchantā viya paratīraṃ patvā parato aññaṃ  mahānadiṃ pāpuṇiṃsu. ``dutiyā kinnamā''ti pucchi. nīlavāhinī  nāma gambhīratopi puthulatopi aḍḍhayojanamattā devāti. tattha  ^a^P1.0322^ea^ aññā saccakiriyā natthi, tāya eva  saccakiriyāya ^a^M1.0249^ea^ tampi aḍḍhayojanavitthāraṃ nadiṃ atikkamiṃsu. atha  tatiyaṃ candabhāgaṃ nāma mahānadiṃ patvā tampi tāya eva saccakiriyāya  atikkamiṃsu.</p>
              <p>[03] satthāpi taṃdivasaṃ paccūsasamaye mahākaruṇāsamāpattito vuṭṭhāya  lokaṃ olokento ``ajja mahākappino tiyojanasatikaṃ rajjaṃ pahāya  amaccasahassaparivāro mama santike pabbajituṃ āgacchatī''ti disvā  ``mayā tesaṃ paccuggamanaṃ kātuṃ yutta''nti pātova sarīrapaṭijagganaṃ  katvā bhikkhusaṅghaparivāro sāvatthiyaṃ piṇḍāya caritvā pacchābhattaṃ  piṇḍapātapaṭikkanto sayameva pattacīvaraṃ gahetvā ākāse uppatitvā  candabhāgāya tīre tesaṃ uttaraṇatitthābhimukhaṭṭhāne mahānigrodharukkho  atthi, tattha pallaṅkena nisīditvā parimukhaṃ satiṃ upaṭṭhapetvā  chabbaṇṇabuddharasmiyo vissajjesi. te tena titthena uttarantā  buddharasmiyo ito cito ca dhāvantiyo oloketvā dasabalassa  puṇṇacandasassirikaṃ mukhaṃ disvā ``yaṃ satthāraṃ uddissa mayaṃ  pabbajitā, addhā so eso''ti dassaneneva niṭṭhaṃ gantvā diṭṭhaṭṭhānato  paṭṭhāya oṇamitvā vandamānā āgamma satthāraṃ vandiṃsu. rājā  gopphakesu gahetvā satthāraṃ vanditvā ekamantaṃ nisīdi saddhiṃ  amaccasahassena. satthā tesaṃ dhammakathaṃ kathesi. desanāpariyosāne  sabbeva ^a^V1.0243^ea^ arahatte patiṭṭhāya satthāraṃ pabbajjaṃ yāciṃsu. satthā ``pubbe  ime cīvaradānassa dinnattā attano pattacīvarāni gahetvāva āgatā''ti  suvaṇṇavaṇṇaṃ hatthaṃ pasāretvā ``etha bhikkhavo, svākkhāto dhammo,  caratha brahmacariyaṃ sammā dukkhassa antakiriyāyā''ti āha. sāva  tesaṃ āyasmantānaṃ pabbajjā ^a^P1.0323^ea^ ca upasampadā ca  ahosi, vassasaṭṭhikattherā viya satthāraṃ parivārayiṃsu.</p>
              <p>[03] anojāpi devī rathasahassaparivārā gaṅgātīraṃ patvā rañño  atthāya ābhataṃ nāvaṃ vā uḷumpaṃ vā adisvā attano byattatāya  cintesi -- ``rājā saccakiriyaṃ katvā gato bhavissati, so pana  satthā na kevalaṃ tesaṃyeva atthāya nibbatto, sace so satthā  sammāsambuddho, amhākaṃ rathā mā udake nimujjiṃsū''ti udakapiṭṭhena  rathe pakkhandāpesi. rathānaṃ nemivaṭṭimattampi na temi.  dutiyanadimpi tatiyanadimpi teneva saccakārena uttari. uttaramānā  eva ca nigrodharukkhamūle satthāraṃ ^a^M1.0250^ea^ addasa. satthāpi ``imāsaṃ attano  sāmike passantīnaṃ chandarāgo uppajjitvā maggaphalānaṃ antarāyaṃ  kareyya, dhammaṃ sotuṃ ca na sakkhissantī''ti. yathā aññamaññaṃ na  passanti, tathā akāsi. tā sabbāpi titthato uttaritvā dasabalaṃ  vanditvā nisīdiṃsu. satthā tāsaṃ dhammakathaṃ kathesi.  desanāpariyosāne sabbā sotāpattiphale patiṭṭhāya aññamaññaṃ passiṃsu.  satthā ``uppalavaṇṇā āgacchatū''ti cintesi. therī āgantvā  sabbā pabbājetvā ādāya bhikkhuniupassayaṃ gatā, satthā  bhikkhusahassaṃ gahetvā ākāsena jetavanaṃ agamāsi.</p>
              <p>[03] athāyaṃ mahākappinatthero attano kiccaṃ matthakappattaṃ ñatvā  appossukko hutvā phalasamāpattisukhena vītināmento araññagatopi  rukkhamūlagatopi suññāgāragatopi ``aho sukhaṃ aho ^a^P1.0324^ea^  sukha''nti abhiṇhaṃ udānaṃ udānesi. bhikkhū kathaṃ  uppādesuṃ ``kappinatthero rajjasukhaṃ anussaranto udānaṃ udānetī''ti.  te tathāgatassa ārocesuṃ. bhagavā ``mama putto maggasukhaṃ  phalasukhaṃ ārabbha udānaṃ udānesī''ti vatvā dhammapade imaṃ gāthamāha  -- </p>
              <p>[21] ``dhammapīti sukhaṃ seti, vippasannena cetasā. </p>
              <p>[22] ariyappavedite dhamme, sadā ramati paṇḍito''ti..  (dha0 pa0 79).</p>
              <p>[03] athekadivasaṃ ^a^V1.0244^ea^ satthā tassa antevāsikabhikkhusahassaṃ āmantetvā  āha -- ``kacci vo, bhikkhave, ācariyo dhammaṃ desetī''ti. na  bhagavā deseti, appossukko diṭṭhadhammasukhavihāraṃ anuyutto viharati,  kassaci ovādamattampi na detīti. satthā taṃ pakkosāpetvā ``saccaṃ  kira tvaṃ, kappina, antevāsikānaṃ ovādamattampi na desī''ti?  saccaṃ bhagavāti. brāhmaṇa, mā evaṃ kari, ajja paṭṭhāya antevāsikānaṃ  dhammaṃ desehīti. ``sādhu, bhante''ti thero satthu kathaṃ siravarena  sampaṭicchitvā ekasamodhāneyeva samaṇasahassassa dhammaṃ desetvā sabbe  arahattaṃ pāpesi. aparabhāge satthā saṅghamajjhe nisinno paṭipāṭiyā  there ṭhānantaresu ṭhapento mahākappinattheraṃ bhikkhuovādakānaṃ aggaṭṭhāne  ṭhapesīti. </p>
            </h4>
            <h4>
              <h4n> sāgatattheravatthu </h4n>
              <p>[03] 232^b^.^eb^ dasame ^a^M1.0251^ea^ ^b^tejodhātukusalāna^eb^nti tejodhātuṃ  samāpajjituṃ kusalānaṃ sāgatatthero aggoti dasseti. ayañhi thero  tejodhātusamāpattiyā ambatitthanāgassa tejasā tejaṃ pariyādiyitvā taṃ  nāgaṃ nibbisevanaṃ akāsi. tasmā ^a^P1.0325^ea^  tejodhātukusalānaṃ aggo nāma jāto.</p>
              <p>[03] tassa pañhakamme ayamanupubbikathā -- ayampi hi  padumuttarabuddhakāle haṃsavatiyaṃ kulagehe paṭisandhiṃ gahetvā aparabhāge  satthudhammadesanaṃ suṇanto satthāraṃ ekaṃ bhikkhuṃ tejodhātukusalānaṃ  aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.  so yāvajīvaṃ kusalaṃ katvā devamanussesu saṃsaranto imasmiṃ buddhuppāde  sāvatthiyaṃ brāhmaṇakule nibbatti, sāgatamāṇavotissa nāmaṃ akaṃsu.  so aparabhāge satthu dhammadesanaṃ sutvā paṭiladdhasaddho pabbajitvā aṭṭha  samāpattiyo nibbattetvā tattha vasībhāvaṃ pāpuṇi.</p>
              <p>[03] athekadivasaṃ satthā cārikaṃ caramāno kosambinagarasamīpaṃ  agamāsi. tena ca samayena nadītitthe porāṇakanāvikassa bahū  āgantukagamikā verino hutvā taṃ pothetvā mārayiṃsu. so viruddhena  cittena patthanaṃ paṭṭhapetvā tasmiṃyeva titthe mahānubhāvo nāgarājā hutvā  nibbatto. so viruddhacittattā akāleyeva vassāpeti, kāle pana na  vassāpeti, sassāni na sammā sampajjanti. sakalaraṭṭhavāsino ca  tassa vūpasamanatthaṃ anusaṃvaccharaṃ balikammaṃ karonti, vasanatthāya  ^a^V1.0245^ea^ cassa  ekaṃ gehaṃ akaṃsu. satthāpi teneva titthena uttaritvā  bhikkhusaṅghaparivuto ``tasmiṃyeva padese rattiṃ vasissāmī''ti  agamāsi.</p>
              <p>[03] athāyaṃ thero ``caṇḍo kirettha nāgarājā''ti sutvā ``imaṃ  nāgarājānaṃ dametvā nibbisevanaṃ katvā satthu vasanaṭṭhānaṃ pariyādetuṃ  vaṭṭatī''ti nāgarājassa vasanaṭṭhānaṃ pavisitvā pallaṅkaṃ ābhujitvā  nisīdi. nāgo kujjhitvā ``konāmāyaṃ ^a^P1.0326^ea^  muṇḍako mayhaṃ vasanaṭṭhānaṃ pavisitvā nisinno''ti dhūpāyi, thero  uttaritaraṃ dhūpāyi. nāgo, pajjali, theropi uttaritaraṃ pajjalitvā  tassa tejaṃ pariyādiyi. so ``mahanto vatāyaṃ ^a^M1.0252^ea^ bhikkhū''ti therassa  pādamūle nipatitvā, ``bhante, tumhākaṃ saraṇaṃ gacchāmī''ti āha.  mayhaṃ saraṇagamanakiccaṃ natthi, dasabalassa saraṇaṃ gacchāti. so  ``sādhū''ti saraṇagato hutvā tato paṭṭhāya na kañci viheṭheti,  devampi sammā vassāpeti, sassāni sammā sampajjanti.</p>
              <p>[03] kosambivāsino ``ayyena kira sāgatena ambatitthakanāgo  damito''ti sutvā satthu āgamanaṃ udikkhamānā dasabalassa mahāsakkāraṃ  sajjayiṃsu. te dasabalassa ^a^P1.0327^ea^ mahāsakkāraṃ katvā  chabbaggiyānaṃ vacanena sabbagehesu kāpotikaṃ pasannaṃ paṭiyādetvā  punadivase sāgatattherassa piṇḍāya carantassa gehe gehe thokaṃ thokaṃ  adaṃsu. thero apaññatte sikkhāpade manussehi yāciyamāno gehe gehe  thokaṃ ^a^M1.0253^ea^ thokaṃ pivitvā avidūraṃ gantvāva anāhārikabhāvena satiṃ  vissajjetvā saṅkāraṭṭhāne pati.</p>
              <p>[03] satthā katabhattakicco nikkhamanto taṃ disvā gāhāpetvā vihāraṃ  gantvā vigarahitvā sikkhāpadaṃ paññāpesi. so punadivase satiṃ  labhitvā attanā katakāraṇaṃ sutvā accayaṃ desetvā dasabalaṃ khamāpetvā  uppannasaṃvego vipassanaṃ vaḍḍhetvā arahattaṃ pāpuṇi. evaṃ vatthu vinaye  samuṭṭhitaṃ. taṃ tattha āgatanayeneva vitthārato veditabbaṃ. aparabhāge  pana satthā jetavane mahāvihāre nisīditvā paṭipāṭiyā there  ṭhānantaresu ṭhapento sāgatattheraṃ tejodhātukusalānaṃ aggaṭṭhāne ṭhapesīti. </p>
            </h4>
            <h4>
              <h4n> rādhattheravatthu </h4n>
              <p>[03] 233^b^.^eb^ ekādasame ^a^V1.0246^ea^ ^b^paṭibhāneyyakāna^eb^nti satthu  dhammadesanāpaṭibhānassa paccayabhūtānaṃ paṭibhānajanakānaṃ bhikkhūnaṃ  rādhatthero aggoti dasseti. therassa hi diṭṭhisamudācārañca  okappaniyasaddhañca āgamma dasabalassa navanavā dhammadesanā paṭibhāti.  tasmā thero paṭibhāneyyakānaṃ aggo nāma jāto.</p>
              <p>[03] tassa pañhakamme ayamanupubbikathā -- ayampi hi  padumuttarabuddhakāle haṃsavatiyaṃ kulagehe ^a^P1.0328^ea^ nibbattitvā  aparabhāge satthu dhammadesanaṃ suṇanto satthāraṃ ekaṃ bhikkhuṃ  paṭibhāneyyakānaṃ aggaṭṭhāne ṭhapentaṃ disvā adhikārakammaṃ katvā taṃ  ṭhānantaraṃ patthesi. so yāvajīvaṃ tathāgataṃ paricaritvā devamanussesu  saṃsaranto imasmiṃ buddhuppāde rājagahanagare brāhmaṇakule paṭisandhiṃ  gaṇhi, rādhamāṇavotissa nāmaṃ akaṃsu.</p>
              <p>[03] so mahallakakāle attano puttadārena abahumato ``pabbajitvā  kālaṃ vītināmessāmī''ti vihāraṃ gantvā there pabbajjaṃ yāci.  ``jiṇṇo mahallakabrāhmaṇo''ti na koci pabbājetuṃ icchi.  athekadivasaṃ brāhmaṇo satthu santikaṃ gantvā paṭisanthāraṃ katvā  ekamantaṃ nisīdi. satthā tassa upanissayasampattiṃ disvā kathaṃ  samuṭṭhāpetukāmo ``kiṃ, brāhmaṇa, puttadārā taṃ paṭijaggantī''ti?  kuto, bho gotama, paṭijagganaṃ, mahallakoti ^a^M1.0254^ea^ maṃ bahi nīhariṃsu. kiṃ  pana te, brāhmaṇa, pabbajituṃ na vaṭṭatīti? ko maṃ, bho gotama,  pabbājessati, mahallakabhāvena maṃ na koci icchatīti. satthā  sāriputtattherassa saññaṃ adāsi. thero satthu vacanaṃ sirasā  sampaṭicchitvā rādhabrāhmaṇaṃ pabbājetvā cintesi -- ``satthā imaṃ  brāhmaṇaṃ sādarena pabbajāpesi, na kho me etaṃ anādarena pariharituṃ  vaṭṭatī''ti rādhattheraṃ ādāya gāmakāvāsaṃ agamāsi. tatrassa adhunā  pabbajitattā kicchalābhissa thero attano pattaṃ āvāsaṃ deti, attano  pattaṃ paṇītapiṇḍapātampi tasseva datvā sayaṃ piṇḍāya carati.  rādhatthero senāsanasappāyañca bhojanasappāyañca labhitvā  sāriputtattherassa santike kammaṭṭhānaṃ gahetvā nacirasseva arahattaṃ  pāpuṇi.</p>
              <p>[03] atha naṃ thero gahetvā dasabalaṃ passituṃ āgato. satthā  jānantova pucchi -- ``yo te mayā ^a^V1.0247^ea^ ^a^P1.0329^ea^, sāriputta,  nissitako dinno, kīdisaṃ tassa, na ukkaṇṭhatī''ti? bhante,  sāsane abhiramitabhikkhu nāma evarūpo bhaveyyāti. athāyasmato  sāriputtassa ``sāriputtatthero kataññū katavedī''ti saṅghamajjhe kathā  udapādi. taṃ sutvā satthā bhikkhū āmantesi -- ``anacchariyaṃ,  bhikkhave, sāriputtassa idāni kataññūkataveditā, so atīte  ahetukapaṭisandhiyaṃ nibbattopi kataññūkatavedīyeva ahosī''ti.  katarasmiṃ kāle bhagavāti?</p>
              <p>[03] atīte, bhikkhave, pabbatapādamhi pañcasatamattā vaḍḍhakipurisā  mahāaraññaṃ pavisitvā dabbasambhāre chinditvā mahāuḷumpaṃ bandhitvā  nadiyā otārenti. atheko hatthināgo ekasmiṃ visamaṭṭhāne  soṇḍāya sākhaṃ gaṇhanto sākhābhaṅgavegaṃ sandhāretuṃ asakkonto  tikhiṇakhāṇuke pādena avatthāsi, pādo viddho, dukkhavedanā vattanti.  so gamanaṃ abhinīharituṃ asakkonto tattheva nipajji. so  katipāhaccayena te vaḍḍhakī attano samīpena gacchante disvā ``ime  nissāyāhaṃ jīvitaṃ labhissāmī''ti tesaṃ anupadaṃ agamāsi. te  nivattitvā hatthiṃ disvā bhītā palāyanti. so tesaṃ palāyanabhāvaṃ  ñatvā aṭṭhāsi, puna ṭhitakāle anubandhi.</p>
              <p>[03] vaḍḍhakijeṭṭhako cintesi -- ``ayaṃ hatthi amhesu tiṭṭhantesu  anubandhati, palāyantesu tiṭṭhati, bhavissati tattha kāraṇa''nti.  sabbe taṃ taṃ rukkhaṃ āruyha ^a^M1.0255^ea^ tassa āgamanaṃ paṭimānentā nisīdiṃsu.  so tesaṃ santikaṃ āgantvā attano pādaṃ dassento parivattetvā  nipajji. tadā vaḍḍhakīnaṃ saññā udapādi -- ``gilānabhāvena, bho,  esa āgacchati, na aññena kāraṇenā''ti tassa santikaṃ gantvā pāde  paviṭṭhakhāṇukaṃ disvā ^a^P1.0330^ea^ ``iminā kāraṇena esa  āgato''ti tikhiṇavāsiyā khāṇukakoṭiyaṃ odhiṃ datvā daḷhāya  rajjuyā bandhitvā kaḍḍhitvā nīhariṃsu. athassa vaṇamukhaṃ pīḷetvā  pubbalohitaṃ nīharitvā kasāvodakena dhovitvā attano jānanabhesajjaṃ  makkhetvā nacirasseva phāsukaṃ akaṃsu.</p>
              <p>[03] hatthināgo gilānā vuṭṭhito cintesi -- ``ime mayhaṃ  bahupakārā, ime mayā nissāya jīvitaṃ laddhaṃ, mayā imesaṃ kataññunā  katavedinā bhavituṃ vaṭṭatī''ti attano vasanaṭṭhānaṃ gantvā setaṃ  gandhahatthipotakaṃ ānesi. vaḍḍhakino hatthipotakaṃ disvā ``amhākaṃ  hatthī puttampi gahetvā āgato''ti ativiya tuṭṭhacittā ahesuṃ.  hatthināgo cintesi -- ``mayi tiṭṭhante `kiṃ nu kho ayaṃ  āgato'ti mama āgatakāraṇaṃ na jānissantī''ti ṭhitaṭṭhānato pakkāmi.  hatthipotako ^a^V1.0248^ea^ pitu pacchato pacchato anupāyāsi. hatthināgo  tassa āgatabhāvaṃ ñatvā nivattanatthāya saddasaññaṃ adāsi. so pitu  kathaṃ sutvā nivattitvā vaḍḍhakīnaṃ santikaṃ gato. vaḍḍhakino ``imaṃ  hatthipotakaṃ amhākaṃ dātuṃ āgato bhavissati eso''ti ñatvā  ``amhākaṃ santike tayā kattabbakiccaṃ natthi, pitu santikaṃyeva  gacchā''ti pahiṇiṃsu. hatthināgo yāvatatiyaṃ attano santikaṃ  āgatampi puna vaḍḍhakīnaṃyeva samīpaṃ pesesi. tato paṭṭhāya vaḍḍhakino  hatthipotakaṃ attano santike katvā paṭijagganti. bhojanakāle ekekaṃ  bhattapiṇḍaṃ denti, bhattaṃ tassa yāvadatthaṃ ahosi. so vaḍḍhakīhi  antogahane koṭṭitaṃ dabbasambhāraṃ āharitvā aṅgaṇaṭṭhāne rāsiṃ karoti.  eteneva niyāmena aññampi upakārakammaṃ karoti.</p>
              <p>[03] satthā ^a^P1.0331^ea^ imaṃ kāraṇaṃ āharitvā pubbepi  sāriputtassa kataññūkatavedibhāvaṃ dīpeti. sāriputtatthero hi tadā  mahāhatthī ahosi, aṭṭhuppattiyaṃ āgato ossaṭṭhavīriyo bhikkhu  hatthipotako ahosi. saṃyuttanikāyaṃ pana patvā sakalaṃ rādhasaṃyuttaṃ,  dhammapade ca -- </p>
              <p>[21] ``nidhīnaṃva ^a^M1.0256^ea^ pavattāraṃ, yaṃ passe vajjadassinaṃ. </p>
              <p>[27] niggayhavādiṃ medhāviṃ, tādisaṃ paṇḍitaṃ bhaje. </p>
              <p>[22] tādisaṃ bhajamānassa, seyyo hoti na pāpiyo''ti..  (dha0 pa0 76) -- </p>
              <p>[25] gāthā therassa dhammadesanā nāma. aparabhāge pana satthā  paṭipāṭiyā there ṭhānantaresu ṭhapento rādhattheraṃ paṭibhāneyyakānaṃ  aggaṭṭhāne ṭhapesīti. </p>
            </h4>
            <h4>
              <h4n> mogharājattheravatthu </h4n>
              <p>[03] 234^b^.^eb^ dvādasame ^b^lūkhacīvaradharāna^eb^nti lūkhacīvaraṃ  dhārentānaṃ mogharājā aggoti dasseti. ayaṃ hi thero satthalūkhaṃ  suttalūkhaṃ rajanalūkhanti tividhenapi lūkhena samannāgataṃ paṃsukūlaṃ  dhāresi. tasmā lūkhacīvaradharānaṃ aggo nāma jāto.</p>
              <p>[03] tassa pañhakamme ayamanupubbikathā -- ayampi hi  padumuttarabuddhakāle haṃsavatiyaṃ kulagehe paṭisandhiṃ gahetvā nibbatti, tato  aparabhāge satthu dhammakathaṃ suṇanto satthāraṃ ekaṃ bhikkhuṃ  lūkhacīvaradharānaṃ ^a^V1.0249^ea^ aggaṭṭhāne ṭhapentaṃ disvā adhikārakammaṃ katvā taṃ  ṭhānantaraṃ patthesi. so yāvajīvaṃ kusalaṃ katvā devamanussesu  saṃsaranto kassapadasabalassa nibbattito puretarameva ^a^P1.0332^ea^  kaṭṭhavāhananagare amaccagehe paṭisandhiṃ gaṇhi. aparabhāge vayappatto  kaṭṭhavāhanarājānaṃ upaṭṭhahanto amaccaṭṭhānaṃ labhi.</p>
              <p>[03] tasmiṃ kāle kassapadasabalo loke uppajji. kaṭṭhavāhanarājā  ``buddho kira loke uppanno''ti sutvā taṃ pakkosāpetvā āha --  ``tāta, buddho kira loke uppanno, imaṃ paccantanagaraṃ ekappahāreneva  ubhohi amhehi tucchaṃ kātuṃ na sakkā, tvaṃ tāva majjhimadesaṃ gantvā  buddhassa uppannabhāvaṃ ñatvā dasabalaṃ imaṃ nagaraṃ ānehī''ti  purisasahassena saddhiṃ pesesi. so anupubbena satthu santikaṃ gantvā  dhammakathaṃ sutvā paṭiladdhasaddho tattheva pabbajitvā vīsati  vassasahassāni samaṇadhammaṃ akāsi. tena saddhiṃ gatapurisā pana  sabbepi nivattitvā puna rañño santikaṃ āgatā.</p>
              <p>[03] ayaṃ thero paripuṇṇasīlo kālaṃ katvā ekaṃ buddhantaraṃ  devamanussesu saṃsaranto amhākaṃ dasabalassa nibbattito puretarameva  sāvatthiyaṃ ^a^M1.0257^ea^ brāhmaṇakule paṭisandhiṃ gaṇhi, mogharājamāṇavotissa nāmaṃ  akaṃsu. kaṭṭhavāhanarājāpi kassapassa bhagavato adhikārakammaṃ katvā  ekaṃ buddhantaraṃ saparivāro devamanussesu saṃsaritvā amhākaṃ dasabalassa  nibbattito puretarameva sāvatthiyaṃ purohitagehe paṭisandhiṃ gaṇhi,  bāvarimāṇavotissa nāmaṃ akaṃsu. so aparena samayena tayo vede  uggaṇhitvā soḷasannaṃ māṇavakasahassānaṃ sippaṃ vācento carati.  athassa pasenadikosalarañño kāle pitu accayena purohitaṭṭhānaṃ adaṃsu.  tadā ayampi mogharājamāṇavo bāvaribrāhmaṇassa santike sippaṃ  gaṇhāti.</p>
              <p>[03] athekadivasaṃ bāvaribrāhmaṇo rahogato attano sippe sāraṃ  olokento samparāyikaṃ sāraṃ adisvā ``ekaṃ pabbajjaṃ ^a^P1.0333^ea^  pabbajitvā samparāyikaṃ gavesessāmī''ti kosalarājānaṃ  upasaṅkamitvā attano pabbajjaṃ anujānāpesi. so tena anuññāto  soḷasahi māṇavakasahassehi parivuto pabbajjatthāya nikkhami.  kosalarājāpi tena saddhiṃyeva ekaṃ amaccaṃ kahāpaṇasahassaṃ datvā  pesesi -- ``yasmiṃ ṭhāne ācariyo pabbajati, tatrassa vasanaṭṭhānaṃ  gahetvā dethā''ti. bāvaribrāhmaṇo phāsukaṭṭhānaṃ olokento  majjhimadesato paṭikkamma ^a^V1.0250^ea^ assakarañño ca muḷhakarañño ca sīmantare  godhāvaritīre attano vasanaṭṭhānaṃ kāresi.</p>
              <p>[03] atheko puriso jaṭilānaṃ dassanāya gato tesaṃ santake bhūmiṭṭhāne  tehi anuññāto attano vasanaṭṭhānaṃ akāsi. tena kataṃ disvā aparaṃ  kulasataṃ gehasataṃ kāresi. te sabbepi sannipatitvā ``mayaṃ ayyānaṃ  santake bhūmibhāge vasāma, mudhā vasituṃ na kāraṇaṃ, sukhavāsaṃ vo  dassāmā''ti ekeko ekekaṃ kahāpaṇaṃ ^a^M1.0258^ea^ bāvaribrāhmaṇassa vasanaṭṭhāne  ṭhapesi. sabbehipi ābhatakahāpaṇā satasahassamattā ahesuṃ.  bāvaribrāhmaṇo ``kimatthaṃ ete ābhatā''ti āha.  sukhavāsadānatthāya, bhanteti. sacāhaṃ hiraññasuvaṇṇena atthiko  assaṃ, ahaṃ mahantaṃ dhanarāsiṃ pahāya na pabbajeyyaṃ. tumhākaṃ kahāpaṇe  gaṇhitvā gacchathāti. amhehi ayyassa pariccattaṃ na puna gaṇhāma,  anusaṃvaccharaṃ pana eteneva niyāmena āharissāma, ime gahetvā ayyo  dānaṃ detūti. brāhmaṇo adhivāsetvā kapaṇaddhikavaṇibbakayācakānaṃ  ^a^P1.0334^ea^ dānamukhe niyyātesi. tassa aparāparaṃ  dāyakabhāvo sakalajambudīpe paññāyittha.</p>
              <p>[03] tato kāliṅgaraṭṭhe dunniviṭṭhe nāma gāme jūjakabrāhmaṇassa vaṃse  jātabrāhmaṇassa brāhmaṇī uṭṭhāya samuṭṭhāya brāhmaṇaṃ codeti -- ``bāvarī,  kira dānaṃ deti, gantvā tato hiraññasuvaṇṇaṃ āharā''ti. so tāya  codiyamāno saṇṭhātuṃ asakkonto bāvarissa santikaṃ gacchamāno  bāvarimhi dānaṃ datvā paṇṇasālaṃ pavisitvā nipajjitvā dānaṃ  anussaramāne gato. gantvā ca ``dānaṃ me, brāhmaṇa, dehi, dānaṃ me,  brāhmaṇa, dehī''ti āha. akāle tvaṃ, brāhmaṇa, āgato,  sampattayācakānaṃ me dinnaṃ, idāni kahāpaṇaṃ natthīti. na mayhaṃ,  brāhmaṇa, bahūhi kahāpaṇehi attho, tava ettakaṃ dānaṃ dadantassa na  sakkā kahāpaṇehi vinā bhavituṃ, mayhaṃ pañca kahāpaṇasatāni dehīti.  brāhmaṇa, pañcapi satāni natthi, puna dānakāle sampatte labhissasīti.  kiṃ panāhaṃ tava dānakāle āgamissāmīti? bāvaribrāhmaṇassa  paṇṇasāladvāre vālukaṃ thūpaṃ katvā samantato rattavaṇṇāni pupphāni  vikiritvā mantaṃ jappento viya oṭṭhe cāletvā cāletvā ``muddhā  phalatu sattadhā''ti vadati.</p>
              <p>[03] bāvaribrāhmaṇo cintesi -- ``ayaṃ mahātapo tapacāraṃ gaṇhitvā  caraṇabrāhmaṇako mayhaṃ sattadivasamatthake `sattadhā muddhā phālatū'ti  vadati, mayhañca ^a^P1.0335^ea^ imassa dātabbāni pañca  kahāpaṇasatāni ^a^V1.0251^ea^ natthi, ekaṃsena maṃ esa ghātessatī''ti. evaṃ tasmiṃ  sokasallasamappite nipanne rattibhāgasamanantare anantarattabhāve bāvarissa  mātā devatā hutvā nibbatti. sā puttassa sokasallasamappitabhāvaṃ  disvā āgantvā āha -- ``tāta ^a^M1.0259^ea^, esa muddhaṃ vā muddhaphālanaṃ vā na  jānāti, tvampi loke buddhānaṃ uppannabhāvaṃ na jānāsi. sace te  saṃsayo atthi, satthu santikaṃ gantvā puccha, so te etaṃ kāraṇaṃ  kathessatī''ti. brāhmaṇo devatāya kathaṃ sutakālato paṭṭhāya assāsaṃ  labhitvā punadivase uṭṭhite aruṇe sabbeva antevāsike pakkositvā,  ``tātā, buddho kira loke uppanno, tumhe sīghaṃ gantvā `buddho vā  no vā'ti ñatvā āgantvā mayhaṃ ārocetha, ahaṃ satthu santikaṃ  gamissāmi. apica kho pana mayhaṃ mahallakabhāvena jīvitantarāyo  dujjāno, tumhe tassa santikaṃ gantvā iminā ca iminā ca niyāmena  pañhe pucchathā''ti muddhaphālanapañhaṃ nāma abhisaṅkharitvā adāsi.</p>
              <p>[03] tato cintesi -- ``sabbe ime māṇavā paṇḍitā, satthu  dhammakathaṃ sutvā attano kicce matthakaṃ patte puna mayhaṃ santikaṃ  āgaccheyyuṃ vā no vā''ti. atha attano bhāgineyyassa  ajitamāṇavassa nāma saññaṃ adāsi -- ``tvaṃ pana ekanteneva mama  santikaṃ āgantuṃ arahasi, tayā paṭiladdhaguṇaṃ āgantvā mayhaṃ  katheyyāsī''ti. atha te soḷasasahassajaṭilā ajitamāṇavaṃ jeṭṭhakaṃ  katvā soḷasahi jeṭṭhantevāsikehi saddhiṃ ``satthāraṃ pañhaṃ  pucchissāmā''ti cārikaṃ carantā gatagataṭṭhāne, ``ayyā, kahaṃ gacchatha,  kahaṃ gacchathā''ti pucchitā ``dasabalassa ^a^P1.0336^ea^ santikaṃ  pañhaṃ pucchituṃ gacchāmā''ti koṭito paṭṭhāya parisaṃ saṃkaḍḍhantā  anekayojanasataṃ maggaṃ gatā. satthā ``tesaṃ āgamanadivase aññassa  okāso na bhavissati, idaṃ imissā parisāya anucchavikaṭṭhāna''nti  gantvā pāsāṇacetiye piṭṭhipāsāṇe nisīdi. so ajitamāṇavopi  sapariso taṃ piṭṭhipāsāṇaṃ āruyha satthu sarīrasampattiṃ disvā ``ayaṃ  puriso imasmiṃ loke vivaṭacchado buddho bhavissatī''ti attano  ācariyena pahite pañhe manasā pucchantova gato.</p>
              <p>[03] taṃdivasaṃ tasmiṃ ṭhāne sampattaparisā dvādasayojanikā ahosi.  tesaṃ soḷasannaṃ antevāsikānaṃ antare mogharājamāṇavo ``ahaṃ sabbehi  paṇḍitataro''ti mānatthaddho, tassa etadahosi -- ``ayaṃ  ajitamāṇavo sabbesaṃ jeṭṭhako, etassa paṭhamataraṃ mama pañhaṃ pucchituṃ na  yutta''nti ^a^M1.0260^ea^. tassa lajjāyanto paṭhamataraṃ pañhaṃ apucchitvā tena  pucchite dutiyo hutvā satthāraṃ ^a^V1.0252^ea^ pañhaṃ pucchi. satthā ``mānatthaddho  mogharājamāṇavā, na tāvassa ñāṇaṃ paripākaṃ gacchati, assa mānaṃ  nivārituṃ vaṭṭatī''ti cintetvā āha -- ``tiṭṭha tvaṃ, mogharāja, aññe  tāva pañhe pucchantū''ti. so satthu santikā apasādaṃ labhitvā  cintesi -- ``ahaṃ ettakaṃ kālaṃ mayā paṇḍitataro nāma natthīti  vicarāmi, buddhā ca nāma ajānitvā na kathenti. satthārā mama  pucchāya doso diṭṭho bhavissatī''ti ^a^P1.0337^ea^ tuṇhī  ahosi. so aṭṭhahi janehi paṭipāṭiyā pañhe pucchite adhivāsetuṃ  asakkonto navamo hutvā puna uṭṭhāsi. punapi naṃ satthā apasādesi.</p>
              <p>[03] so punapi tuṇhī hutvā ``saṅghanavako dāni bhavituṃ na  sakkhissāmī''ti pañcadasamo hutvā pañhaṃ pucchi. atha satthā  ñāṇassa paripākabhāvaṃ ñatvā pañhaṃ kathesi. so desanāpariyosāne  attano parivārena jaṭilasahassena saddhiṃ arahattaṃ pāpuṇi. imināva  niyāmena sesānipi pannarasa jaṭilasahassāni arahattaṃ pāpuṇiṃsu.  sabbepi iddhimayapattacīvaradharā ehibhikkhūva ahesuṃ. sesajanā pana na  kathiyanti. ayaṃ mogharājatthero tato paṭṭhāya tīhi lūkhehi  samannāgataṃ cīvaraṃ dhāreti. evaṃ pārāyane (su0 ni0 982 ādayo)  vatthu samuṭṭhitaṃ. satthā pana aparabhāge jetavane nisinno there  paṭipāṭiyā ṭhānantaresu ṭhapento mogharājattheraṃ imasmiṃ sāsane  lūkhacīvaradharānaṃ aggaṭṭhāne ṭhapento ``etadaggaṃ, bhikkhave, mama  sāvakānaṃ bhikkhūnaṃ lūkhacīvaradharānaṃ yadidaṃ mogharājā''ti āha. </p>
              <p>[06] catutthavaggavaṇṇanā. </p>
              <p>[06] ekacattālīsasuttamattāya therapāḷiyā vaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> (14) 5. pañcamaetadaggavaggo </h2n>
          <h3>
            <h3n> </h3n>
            <h4>
              <h4n> mahāpajāpatigotamītherīvatthu </h4n>
              <p>[03] 235^b^.^eb^ theripāḷiyā ^a^V1.0253^ea^ ^a^M1.0261^ea^ paṭhame ^b^yadidaṃ  mahāpajāpatigotamī^eb^ti mahāpajāpatigotamī therī rattaññūnaṃ aggāti  dasseti.</p>
              <p>[03] tassā pañhakamme pana ayamanupubbikathā -- ayaṃ ^a^P1.0338^ea^  kira padumuttarabuddhakāle haṃsavatiyaṃ kulagehe paṭisandhiṃ  gaṇhitvā aparena samayena satthu dhammadesanaṃ suṇantī satthāraṃ ekaṃ  bhikkhuniṃ rattaññūnaṃ aggaṭṭhāne ṭhapentaṃ disvā adhikārakammaṃ katvā taṃ  ṭhānantaraṃ patthesi. sā yāvajīvaṃ dānaṃ datvā sīlaṃ rakkhitvā tato  cuto devaloke nibbattitvā pana ekasmiṃ buddhantare devalokato  cavitvā bārāṇasiyaṃ pañcannaṃ dāsisatānaṃ jeṭṭhakadāsī hutvā nibbatti.  atha vassūpanāyikasamaye pañca paccekabuddhā nandamūlakapabbhārato  isipatane otaritvā nagare piṇḍāya caritvā isipatanameva gantvā  ``vassūpanāyikakuṭiyā atthāya hatthakammaṃ yācissāmā''ti cintesuṃ.  kasmā? vassaṃ upagacchantena hi nālakapaṭipadaṃ paṭipannenāpi  pañcannaṃ chadanānaṃ aññatarena chadanena channe sadvārabaddhe senāsane  upagantabbaṃ. vuttañhetaṃ ``na, bhikkhave, asenāsanikena vassaṃ  upagantabbaṃ, yo upagaccheyya, āpatti dukkaṭassā''ti (mahāva0 204).  tasmā vassakāle upakaṭṭhe sace senāsanaṃ labhati, iccetaṃ kusalaṃ.  no ce labhati, hatthakammaṃ pariyesitvāpi kātabbaṃ. hatthakammaṃ  alabhantena sāmampi kātabbaṃ, na tveva asenāsanikena vassaṃ  upagantabbaṃ. ayamanudhammatā. tasmā te paccekabuddhā ``hatthakammaṃ  yācissāmā''ti cīvaraṃ pārupitvā sāyanhasamaye nagaraṃ pavisitvā  seṭṭhissa gharadvāre aṭṭhaṃsu. jeṭṭhakadāsī kuṭaṃ gahetvā udakatitthaṃ  gacchantī paccekabuddhe nagaraṃ pavisante addasa. seṭṭhi tesaṃ āgatakāraṇaṃ  sutvā ``amhākaṃ okāso natthi, gacchantū''ti āha.</p>
              <p>[03] atha ^a^V1.0254^ea^ te nagarā nikkhante jeṭṭhakadāsī kuṭaṃ gahetvā pavisantī  disvā kuṭaṃ otāretvā vanditvā onamitvā mukhaṃ ukkhipitvā,  ``ayyā, nagaraṃ paviṭṭhamattāva nikkhantā, kiṃ nu kho''ti pucchi.  vassūpanāyikakuṭiyā hatthakammaṃ yācituṃ āgatamhāti. laddhaṃ, bhanteti?  na laddhaṃ upāsiketi. kiṃ ^a^M1.0262^ea^ panesā kuṭi issareheva kātabbā,  udāhu ^a^P1.0339^ea^ duggatehipi sakkā kātunti? yena kenaci  sakkā kātunti. sādhu, bhante, mayaṃ karissāma, sve mayhaṃ bhikkhaṃ  gaṇhathāti nimantetvā puna kuṭaṃ gahetvā āgamanatitthamagge ṭhatvā  āgatāgatā avasesadāsiyo ``ettheva hothā''ti vatvā sabbāsaṃ  āgatakāle āha -- ``ammā, kiṃ niccameva parassa dāsikammaṃ  karissatha, udāhu dāsibhāvato muccituṃ icchathā''ti. ajjeva muccituṃ  icchāma, ayyeti. yadi evaṃ, mayā paccekabuddhā hatthakammaṃ alabhantā  svātanāya nimantitā, tumhākaṃ sāmikehi ekadivasaṃ hatthakammaṃ  dāpethāti. tā ``sādhū''ti sampaṭicchitvā sāyaṃ aṭavito  āgatakāle sāmikānaṃ ārocesuṃ. te ``sādhū''ti jeṭṭhakadāsassa  gehadvāre sannipatiṃsu.</p>
              <p>[03] atha ne jeṭṭhakadāsī ``sve, tātā, paccekabuddhānaṃ hatthakammaṃ  dethā''ti ānisaṃsaṃ ācikkhitvā yepi na kātukāmā, te gāḷhena  ovādena tajjetvā sabbepi sampaṭicchāpesi. sā punadivase  paccekabuddhānaṃ bhattaṃ datvā sabbesaṃ dāsaputtānaṃ saññaṃ adāsi. te  tāvadeva araññaṃ pavisitvā dabbasambhāre samodhānetvā sataṃ sataṃ hutvā  ekekaṃ kuṭiṃ caṅkamanādiparivāraṃ katvā  mañcapīṭhapānīya-paribhojanīyādīni ṭhapetvā paccekabuddhānaṃ temāsaṃ  tattheva vasanatthāya paṭiññaṃ kāretvā vārabhikkhaṃ paṭṭhapesuṃ. yā attano  vāradivase na sakkoti, tassā jeṭṭhakadāsī sakagehato nīharitvā deti.  evaṃ temāsaṃ paṭijaggitvā jeṭṭhakadāsī ekekaṃ dāsiṃ ekekaṃ sāṭakaṃ  sajjāpesi, pañca thūlasāṭakasatāni ahesuṃ. tāni parivattāpetvā  pañcannaṃ paccekabuddhānaṃ ticīvarāni katvā adāsi. paccekabuddhā tāsaṃ  passantīnaṃyeva ākāsena gandhamādanapabbataṃ agamaṃsu.</p>
              <p>[03] tāpi ^a^P1.0340^ea^ sabbā yāvajīvaṃ kusalaṃ katvā  devaloke nibbattiṃsu. tāsu jeṭṭhikā tato cavitvā bārāṇasiyā  avidūre pesakāragāme pesakārajeṭṭhakassa gehe nibbatti. athekadivasaṃ  padumavatiyā puttā pañcasatā paccekabuddhā bārāṇasiraññā nimantitā  rājadvāraṃ āgantvā kañci olokentampi adisvā nivattitvā  nagaradvārena nikkhamitvā taṃ pesakāragāmaṃ ^a^M1.0263^ea^ agamaṃsu  ^a^V1.0255^ea^. sā itthī  paccekabuddhe disvā sampiyāyamānā sabbe vanditvā bhikkhaṃ adāsi.  te bhattakiccaṃ katvā gandhamādanameva agamaṃsu.</p>
              <p>[03] sāpi yāvajīvaṃ kusalaṃ katvā devamanussesu saṃsarantī amhākaṃ  satthu nibbattito puretarameva devadahanagare mahāsuppabuddhassa gehe  paṭisandhiṃ gaṇhi, gotamītissā nāmaṃ akaṃsu. mahāmāyāya  kaniṭṭhabhaginī hoti. mantajjhāyakā brāhmaṇā lakkhaṇāni  pariggaṇhantā ``imāsaṃ dvinnampi kucchiyaṃ vasitadārakā cakkavattino  bhavissantī''ti byākariṃsu. suddhodanamahārājā vayappattakāle tā  dvepi maṅgalaṃ katvā attano gharaṃ ānesi. aparabhāge amhākaṃ  bodhisatto tusitapurā cavitvā mahāmāyāya deviyā kucchiyaṃ paṭisandhiṃ  gaṇhi. mahāmāyā tassa jātadivasato sattame divase kālaṃ katvā  tusitapure nibbatti. suddhodanamahārājā mahāsattassa mātucchaṃ  mahāpajāpatigotamiṃ aggamahesiṭṭhāne ṭhapesi. tasmiṃ kāle  nandakumāro jāto. ayaṃ mahāpajāpati nandakumāraṃ dhātīnaṃ datvā  sayaṃ bodhisattaṃ parihari.</p>
              <p>[03] aparena samayena bodhisatto mahābhinikkhamanaṃ nikkhamitvā  sabbaññutaṃ patvā lokānuggahaṃ karonto anukkamena kapilavatthuṃ patvā  nagaraṃ piṇḍāya pāvisi. athassa pitā suddhodanamahārājā  antaravīthiyaṃyeva ^a^P1.0341^ea^ dhammakathaṃ sutvā sotāpanno  ahosi. atha dutiyadivase nando pabbaji, sattame divase rāhulo.  satthā aparena samayena vesāliṃ upanissāya kūṭāgārasālāyaṃ viharati.  tasmiṃ samaye suddhodanamahārājā setacchattassa heṭṭhā arahattaṃ  sacchikatvā parinibbāyi. tadā mahāpajāpatigotamī pabbajjāya cittaṃ  uppādesi. tato rohiṇīnadītīre kalahavivādasuttapariyosāne (su0  ni0 868 ādayo) nikkhamitvā pabbajitānaṃ pañcannaṃ kumārasatānaṃ  pādaparicārikā sabbāva ekacittā hutvā ``mahāpajāpatiyā santikaṃ  gantvā sabbāva satthu santike pabbajissāmā''ti mahāpajāpatiṃ jeṭṭhikaṃ  katvā satthu santikaṃ gantvā pabbajitukāmā ahesuṃ. ayañca  mahāpajāpati paṭhamameva ekavāraṃ satthāraṃ pabbajjaṃ yācamānā nālattha,  tasmā kappakaṃ pakkosāpetvā kese chinnāpetvā kāsāyāni acchādetvā  sabbā tā sākiyāniyo ādāya vesāliṃ ^a^M1.0264^ea^ gantvā ānandattherena  dasabalaṃ yācāpetvā aṭṭhahi garudhammehi pabbajjañca upasampadañca alattha.  itarā pana sabbāpi ekatova upasampannā ahesuṃ. ayamettha  saṅkhepo, vitthārato panetaṃ vatthu pāḷiyaṃ (cūḷava0 402 ādayo)  āgatameva.</p>
              <p>[03] evaṃ ^a^V1.0256^ea^ upasampannā pana mahāpajāpati satthāraṃ upasaṅkamitvā  abhivādetvā ekamantaṃ aṭṭhāsi, athassā satthā dhammaṃ desesi. sā  satthu santike kammaṭṭhānaṃ gahetvā arahattaṃ pāpuṇi. sesā pañcasatā  bhikkhuniyo nandakovādasuttapariyosāne (ma0 ni0 3.398 ādayo)  arahattaṃ pāpuṇiṃsu. evametaṃ ^a^P1.0342^ea^ vatthu samuṭṭhitaṃ.  aparabhāge satthā jetavane nisinno bhikkhuniyo ṭhānantare ṭhapento  mahāpajāpatiṃ rattaññūnaṃ aggaṭṭhāne ṭhapesīti. </p>
            </h4>
            <h4>
              <h4n> khemātherīvatthu </h4n>
              <p>[03] 236^b^.^eb^ dutiye ^b^khemā^eb^ti evaṃnāmikā bhikkhunī.  ito paṭṭhāya ca panassā pañhakamme ayamanupubbikathāti avatvā sabbattha  abhinīhāraṃ ādiṃ katvā vattabbameva vakkhāma.</p>
              <p>[03] atīte kira padumuttarabuddhakāle haṃsavatiyaṃ ayaṃ parapariyāpannā  hutvā nibbatti. athekadivasaṃ tassa bhagavato aggasāvikaṃ  sujātattheriṃ nāma piṇḍāya carantaṃ disvā tayo modake datvā  taṃdivasameva attano kese vissajjetvā theriyā dānaṃ datvā ``anāgate  buddhuppāde tumhe viya mahāpaññā bhaveyya''nti patthanaṃ katvā yāvajīvaṃ  kusalakammesu appamattā hutvā kappasatasahassaṃ devamanussesu saṃsarantī  kassapabuddhakāle kikissa kāsirañño gehe paṭisandhiṃ gahetvā sattannaṃ  bhaginīnaṃ abbhantarā hutvā vīsativassasahassāni geheyeva  komāribrahmacariyaṃ caritvā tāhi bhaginīhi saddhiṃ dasabalassa  vasanapariveṇaṃ kāretvā ekaṃ buddhantaraṃ devamanussesu saṃsarantī imasmiṃ  buddhuppāde maddaraṭṭhe sāgalanagare rājakule paṭisandhiṃ gaṇhi, khemātissā  nāmaṃ akaṃsu. tassā sarīravaṇṇo suvaṇṇarasapiñjaro viya ahosi.  sā vayappattā bimbisārarañño gehaṃ agamāsi.</p>
              <p>[03] sā ^a^M1.0265^ea^ tathāgate rājagahaṃ upanissāya veḷuvane viharante ``satthā  kira rūpe dosaṃ dassetī''ti rūpamadamattā ^a^P1.0343^ea^ hutvā  ``mayhampi rūpe dosaṃ dasseyyā''ti bhayena dasabalaṃ dassanāya na  gacchati. rājā cintesi -- ``ahaṃ satthu aggupaṭṭhāko, mādisassa  ca nāma ariyasāvakassa aggamahesī dasabalaṃ dassanāya na gacchati,  na me etaṃ ruccatī''ti. so kavīhi veḷuvanuyyānassa vaṇṇaṃ  bandhāpetvā ``khemāya deviyā savanūpacāre gāyathā''ti āha. sā  uyyānassa vaṇṇaṃ sutvā gantukāmā hutvā rājānaṃ paṭipucchi. rājā  ``uyyānaṃ gaccha, satthāraṃ ^a^V1.0257^ea^ pana adisvā āgantuṃ na labhissasī''ti  āha. sā rañño paṭivacanaṃ adatvāva maggaṃ paṭipajji. rājā tāya  saddhiṃ gacchante purise āha -- ``sace devī uyyānato nivattamānā  dasabalaṃ passati, iccetaṃ kusalaṃ. sace na passati, rājāṇāya naṃ  dassethā''ti. atha kho sā devī divasabhāgaṃ uyyāne caritvā  nivattantī dasabalaṃ adisvāva gantuṃ āraddhā. atha naṃ rājapurisā  attano aruciyāva deviṃ satthu santikaṃ nayiṃsu.</p>
              <p>[03] satthā taṃ āgacchantiṃ disvā iddhiyā ekaṃ devaccharaṃ  nimminitvā tālavaṇṭaṃ gahetvā bījamānaṃ viya akāsi. khemā devī  taṃ disvā cintesi -- ``mānamhi naṭṭhā, evarūpā nāma  devaccharappaṭibhāgā itthiyo dasabalassa avidūre tiṭṭhanti, ahaṃ etāsaṃ  paricārikāpi nappahomi, mānamadaṃ hi nissāya pāpacittassa vasena  naṭṭhā''ti taṃ nimittaṃ gahetvā tameva itthiṃ olokayamānā aṭṭhāsi.  athassā passantiyāva tathāgatassa adhiṭṭhānabalena sā itthī paṭhamavayaṃ  atikkamma majjhimavaye ^a^P1.0344^ea^ ṭhitā viya majjhimavayaṃ  atikkamma pacchimavaye ṭhitā viya ca valittacā palitakesā  khaṇḍaviraḷadantā ahosi. tato tassā passantiyāva saddhiṃ  tālavaṇṭena parivattitvā paripati. tato khemā pubbahetusampannattā  tasmiṃ ārammaṇe āpāthagate evaṃ cintesi -- ``evaṃvidhampi nāma  sarīraṃ evarūpaṃ vipattiṃ pāpuṇāti, mayhampi sarīraṃ evaṃgatikameva  bhavissatī''ti. athassā evaṃ cintitakkhaṇe satthā imaṃ dhammapade  gāthamāha -- </p>
              <p>[21] ``ye ^a^M1.0266^ea^ rāgarattānupatanti sotaṃ, </p>
              <p>[27] sayaṃkataṃ makkaṭakova jālaṃ. </p>
              <p>[26] etampi chetvāna vajanti dhīrā, </p>
              <p>[22] anapekkhino sabbadukkhaṃ pahāyā''ti..</p>
              <p>[03] sā gāthāpariyosāne ṭhitapade ṭhitāyeva saha paṭisambhidāhi  arahattaṃ pāpuṇi. agāramajjhe vasantena nāma arahattaṃ pattena  taṃdivasameva parinibbāyitabbaṃ vā pabbajitabbaṃ vā hoti, sā pana  attano āyusaṅkhārānaṃ pavattanabhāvaṃ ñatvā ``attano pabbajjaṃ  anujānāpessāmī''ti satthāraṃ vanditvā rājanivesanaṃ gantvā rājānaṃ  anabhivādetvāva aṭṭhāsi. rājā iṅgiteneva aññāsi --  ``ariyadhammaṃ pattā bhavissatī''ti. atha naṃ āha -- ``devi gatā  nu kho satthudassanāyā''ti. mahārāja, tumhehi diṭṭhadassanaṃ parittaṃ,  ahaṃ pana dasabalaṃ ^a^V1.0258^ea^ sudiṭṭhamakāsiṃ, pabbajjaṃ me anujānāthāti ^a^P1.0345^ea^.  rājā ``sādhu, devī''ti sampaṭicchitvā  suvaṇṇasivikāya bhikkhuniupassayaṃ upanetvā pabbājesi. athassā  ``khemātherī nāma gihibhāve ṭhatvā arahattaṃ pattā''ti mahāpaññabhāvo  pākaṭo ahosi. idamettha vatthu. atha satthā aparabhāge jetavane  nisinno bhikkhuniyo paṭipāṭiyā ṭhānantare ṭhapento khemātheriṃ  mahāpaññānaṃ aggaṭṭhāne ṭhapesīti. </p>
            </h4>
            <h4>
              <h4n> uppalavaṇṇātherīvatthu </h4n>
              <p>[03] 237^b^.^eb^ tatiye ^b^uppalavaṇṇā^eb^ti  nīluppalagabbhasadiseneva vaṇṇena samannāgatattā evaṃladdhanāmā therī.  sā kira padumuttarabuddhakāle haṃsavatiyaṃ kulagehe paṭisandhiṃ gaṇhitvā  aparabhāge mahājanena saddhiṃ satthu santikaṃ gantvā dhammaṃ suṇantī  satthāraṃ ekaṃ bhikkhuniṃ iddhimantīnaṃ aggaṭṭhāne ṭhapentaṃ disvā sattāhaṃ  buddhappamukhassa bhikkhusaṅghassa mahādānaṃ datvā taṃ ṭhānantaraṃ patthesi.  sā yāvajīvaṃ kusalaṃ katvā devamanussesu saṃsarantī kassapabuddhakāle  bārāṇasinagare kikissa kāsirañño gehe paṭisandhiṃ gaṇhitvā sattannaṃ  bhaginīnaṃ abbhantarā hutvā vīsati vassasahassāni ^a^M1.0267^ea^ brahmacariyaṃ caritvā  bhikkhusaṅghassa pariveṇaṃ katvā devaloke nibbattā.</p>
              <p>[03] tato cavitvā puna manussalokaṃ āgacchantī ekasmiṃ gāme  sahatthā kammaṃ katvā jīvanakaṭṭhāne nibbattā. sā ekadivasaṃ  khettakuṭiṃ gacchantī antarāmagge ekasmiṃ sare pātova pupphitaṃ  padumapupphaṃ disvā taṃ saraṃ oruyha tañceva pupphaṃ lājapakkhipanatthāya  paduminiyā pattañca gahetvā kedāre ^a^P1.0346^ea^ sālisīsāni  chinditvā kuṭikāya nisinnā lāje bhajjitvā pañca lājasatāni  gaṇesi. tasmiṃ khaṇe gandhamādanapabbate nirodhasamāpattito vuṭṭhito  eko paccekabuddho āgantvā tassā avidūre aṭṭhāsi. sā paccekabuddhaṃ  disvā lājehi saddhiṃ padumapupphaṃ gahetvā kuṭito oruyha lāje  paccekabuddhassa patte pakkhipitvā padumapupphena pattaṃ pidhāya adāsi.  athassā paccekabuddhe thokaṃ gate etadahosi -- ``pabbajitā nāma  pupphena anatthikā, ahaṃ pupphaṃ gahetvā piḷandhissāmī''ti gantvā  paccekabuddhassa hatthato pupphaṃ gahetvā puna cintesi -- ``sace, ayyo,  pupphena anatthiko abhavissa, pattamatthake ṭhapetuṃ na adassa, addhā  ayyassa attho bhavissatī''ti puna gantvā pattamatthake ṭhapetvā  paccekabuddhaṃ khamāpetvā, ``bhante ^a^V1.0259^ea^, imesaṃ me lājānaṃ nissandena  lājagaṇanāya puttā assu, padumapupphassa nissandena  nibbattanibbattaṭṭhāne me pade pade padumapupphaṃ uṭṭhahatū''ti patthanaṃ akāsi.  paccekabuddho tassā passantiyāva ākāsena gandhamādanapabbataṃ gantvā  taṃ padumaṃ nandamūlakapabbhāre paccekabuddhānaṃ akkamanasopānasamīpe  pādapuñchanaṃ katvā ṭhapesi.</p>
              <p>[03] sāpi tassa kammassa nissandena devaloke paṭisandhiṃ gaṇhi,  nibbattakālato paṭṭhāya cassā pade pade mahāpadumapupphaṃ uṭṭhāsi. sā  tato cavitvā pabbatapāde ekasmiṃ padumassare padumagabbhe nibbatti. taṃ  nissāya eko tāpaso vasati, so pātova mukhadhovanatthāya saraṃ  gantvā taṃ pupphaṃ disvā cintesi -- ``idaṃ pupphaṃ sesehi mahantataraṃ,  sesāni ca pupphitāni, idaṃ makuḷitameva, bhavitabbamettha kāraṇenā''ti  udakaṃ otaritvā taṃ pupphaṃ gaṇhi. taṃ tena gahitamattameva pupphitaṃ.  tāpaso antopadumagabbhe nipannadārikaṃ ^a^P1.0347^ea^ addasa.  diṭṭhakālato paṭṭhāya ca dhītusinehaṃ labhitvā padumeneva saddhiṃ paṇṇasālaṃ  netvā mañcake nipajjāpesi. athassā ^a^M1.0268^ea^ puññānubhāvena aṅguṭṭhake khīraṃ  nibbatti. so tasmiṃ pupphe milāte aññaṃ navapupphaṃ āharitvā taṃ  nipajjāpesi. athassā ādhāvanavidhāvanena kīḷituṃ samatthakālato  paṭṭhāya padavāre padavāre padumapupphaṃ uṭṭhāsi, kuṅkumarāsissa viyassā  sarīravaṇṇo ahosi. sā appattā devavaṇṇaṃ, atikkantā mānusavaṇṇaṃ  ahosi. sā pitari phalāphalatthāya gate paṇṇasālāyaṃ ohīyati.</p>
              <p>[03] athekadivasaṃ tassā vayappattakāle pitari phalāphalatthāya gate  eko vanacarako taṃ disvā cintesi -- ``manussānaṃ nāma evaṃvidhaṃ  rūpaṃ natthi, vīmaṃsissāmi na''nti tāpasassa āgamanaṃ udikkhanto  nisīdi. sā pitari āgacchante paṭipathaṃ gantvā tassa hatthato  kājakamaṇḍaluṃ aggahesi, āgantvā nisinnassa cassa attanā  karaṇavattaṃ dassesi. tadā so vanacarako manussabhāvaṃ ñatvā tāpasaṃ  abhivādetvā nisīdi. tāpaso taṃ vanacarakaṃ vanamūlaphalāphalehi ca  pānīyena ca nimantetvā, ``bho purisa, imasmiṃyeva ṭhāne vasissasi,  udāhu gamisassī''ti pucchi. gamissāmi, bhante, idha kiṃ  karissāmīti. idaṃ tayā diṭṭhakāraṇaṃ etto gantvā akathetuṃ  sakkhissasīti. sace, ayyo, na icchati, kiṃ kāraṇā  kathessāmīti tāpasaṃ vanditvā puna āgamanakāle maggasañjānanatthaṃ  ^a^P1.0348^ea^ sākhāsaññañca rukkhasaññañca karonto pakkāmi.</p>
              <p>[03] so ^a^V1.0260^ea^ bārāṇasiṃ gantvā rājānaṃ addasa, rājā ``kasmā  āgatosī''ti pucchi. ``ahaṃ, deva, tumhākaṃ vanacarako pabbatapāde  acchariyaṃ itthiratanaṃ disvā āgatomhī''ti sabbaṃ pavattiṃ kathesi.  so tassa vacanaṃ sutvā vegena pabbatapādaṃ gantvā avidūre ṭhāne  khandhāvāraṃ nivesetvā vanacarakena ceva aññehi ca purisehi saddhiṃ  tāpasassa bhattakiccaṃ katvā nisinnavelāya tattha gantvā abhivādetvā  paṭisanthāraṃ katvā ekamantaṃ nisīdi. rājā tāpasassa  pabbajitaparikkhārabhaṇḍaṃ pādamūle ṭhapetvā, ``bhante, imasmiṃ ṭhāne kiṃ  karoma, gacchāmā''ti āha. gaccha, mahārājāti. āma, gacchāmi,  bhante. ayyassa pana samīpe visabhāgaparisā atthīti assumha,  asāruppā esā pabbajitānaṃ, mayā saddhiṃ gacchatu, bhanteti.  manussānaṃ cittaṃ nāma duttosayaṃ, kathaṃ bahūnaṃ majjhe vasissatīti  ^a^M1.0269^ea^.  amhākaṃ rucitakālato paṭṭhāya sesānaṃ jeṭṭhakaṭṭhāne ṭhapetvā  paṭijaggissāmi, bhanteti.</p>
              <p>[03] so rañño kathaṃ sutvā daharakāle gahitanāmavaseneva, ``amma,  padumavatī''ti dhītaraṃ pakkosi. sā ekavacaneneva paṇṇasālato  nikkhamitvā pitaraṃ abhivādetvā aṭṭhāsi. atha naṃ pitā āha --  ``tvaṃ, amma, vayappattā, imasmiṃ ṭhāne raññā diṭṭhakālato paṭṭhāya  vasituṃ ayuttā, raññā saddhiṃ gaccha, ammā''ti. sā ``sādhu,  tātā''ti pitu vacanaṃ sampaṭicchitvā abhivādetvā parodamānā aṭṭhāsi.  rājā ``imissā ^a^P1.0349^ea^ pitu cittaṃ gaṇhāmī''ti  tasmiṃyeva ṭhāne kahāpaṇarāsimhi ṭhapetvā abhisekaṃ akāsi. atha naṃ  gahetvā attano nagaraṃ ānetvā āgatakālato paṭṭhāya sesaitthiyo  anoloketvā tāya saddhiṃyeva ramati. tā itthiyo issāpakatā taṃ  rañño antare paribhinditukāmā evamāhaṃsu -- ``nāyaṃ, mahārāja,  manussajātikā, kahaṃ nāma tumhehi manussānaṃ vicaraṇaṭṭhāne padumāni  uṭṭhahantāni diṭṭhapubbāni, addhā ayaṃ yakkhinī, nīharatha naṃ  mahārājā''ti. rājā tāsaṃ kathaṃ sutvā tuṇhī ahosi.</p>
              <p>[03] athassa aparena samayena paccanto kupito. so ``garugabbhā  padumavatī''ti taṃ nagare ṭhapetvā paccantaṃ agamāsi. atha tā itthiyo  tassā upaṭṭhāyikāya lañjaṃ datvā ``imissā dārakaṃ jātamattameva  apanetvā ekaṃ dārughaṭikaṃ lohitena makkhetvā santike ṭhapehī''ti  āhaṃsu. padumavatiyāpi nacirasseva gabbhavuṭṭhānaṃ ahosi.  mahāpadumakumāro ekakova kucchiyaṃ paṭisandhiṃ gaṇhi. avasesā  ekūnapañcasatā dārakā mahāpadumakumārassa mātukucchito nikkhamitvā  nipannakāle saṃsedajā hutvā nibbattiṃsu. athassa ``na tāvāyaṃ satiṃ  ^a^V1.0261^ea^ paṭilabhatī''ti ñatvā upaṭṭhāyikā ekaṃ dārughaṭikaṃ lohitena makkhetvā  samīpe ṭhapetvā tāsaṃ itthīnaṃ saññaṃ adāsi. tā pañcasatāpi  itthiyo ekekā ekekaṃ dārakaṃ gahetvā cundakārakānaṃ santikaṃ pesetvā  karaṇḍake āharāpetvā ^a^M1.0270^ea^ attanā attanā gahitadārake tattha nipajjāpetvā  bahi lañchanaṃ katvā ṭhapayiṃsu.</p>
              <p>[03] padumavatīpi kho saññaṃ labhitvā ^a^P1.0350^ea^ taṃ  upaṭṭhāyikaṃ ``kiṃ vijātamhi, ammā''ti pucchi. sā taṃ santajjetvā  ``kuto tvaṃ dārakaṃ labhissasī''ti vatvā ``ayaṃ te kucchito  nikkhantadārako''ti lohitamakkhitaṃ dārughaṭikaṃ purato ṭhapesi. sā  taṃ disvā domanassappattā ``sīghaṃ naṃ phāletvā apanehi, sace koci  passeyya lajjitabbaṃ bhaveyyā''ti āha. sā tassā kathaṃ sutvā  atthakāmā viya dārughaṭikaṃ phāletvā uddhane pakkhipi.</p>
              <p>[03] rājāpi paccantato āgantvā nakkhattaṃ paṭimānento bahinagare  khandhāvāraṃ bandhitvā nisīdi. atha tā pañcasatā itthiyo rañño  paccuggamanaṃ āgantvā āhaṃsu -- ``tvaṃ, mahārāja, na amhākaṃ  saddahasi, amhehi vuttaṃ akāraṇaṃ viya hoti. tvaṃ mahesiyā  upaṭṭhāyikaṃ pakkosāpetvā paṭipuccha, dārughaṭikaṃ te devī vijātā''ti.  rājā taṃ kāraṇaṃ na upaparikkhitvāva ``amanussajātikā  bhavissatī''ti taṃ gehato nikkaḍḍhi. tassā rājagehato saha  nikkhamaneneva padumapupphāni antaradhāyiṃsu, sarīracchavipi vivaṇṇā  ahosi. sā ekikāva antaravīthiyā pāyāsi. atha naṃ ekā  vayappattā mahallikā itthī disvā dhītusinehaṃ uppādetvā ``kahaṃ  gacchasi ammā''ti āha. āgantukamhi, vasanaṭṭhānaṃ olokentī  vicarāmīti. idhāgaccha, ammāti vasanaṭṭhānaṃ datvā bhojanaṃ  paṭiyādesi.</p>
              <p>[03] tassā imināva niyāmena tattha vasamānāya tā pañcasatā  itthiyo ekacittā hutvā rājānaṃ āhaṃsu -- ``mahārāja, tumhesu yuddhaṃ  gatesu amhehi gaṅgādevatāya `amhākaṃ deve vijitasaṅgāme āgate  balikammaṃ katvā udakakīḷaṃ karissāmā'ti patthitaṃ atthi, etamatthaṃ  ^a^P1.0351^ea^, deva, jānāpemā''ti. rājā tāsaṃ vacanena tuṭṭho  gaṅgāyaṃ udakakīḷaṃ kātuṃ agamāsi. tāpi attanā attanā gahitaṃ  karaṇḍakaṃ paṭicchannaṃ katvā ādāya nadiṃ gantvā tesaṃ karaṇḍakānaṃ  paṭicchādanatthaṃ pārupitvā pārupitvā udake patitvā karaṇḍake  vissajjesuṃ. tepi kho karaṇḍakā sabbe saha gantvā heṭṭhāsote  pasāritajālamhi laggiṃsu. tato udakakīḷaṃ kīḷitvā rañño  ^a^V1.0262^ea^ ^a^M1.0271^ea^  uttiṇṇakāle jālaṃ ukkhipantā te karaṇḍake disvā rañño santikaṃ  ānayiṃsu. rājā karaṇḍake disvā ``kiṃ, tātā, karaṇḍakesū''ti  āha. na jānāma, devāti. so te karaṇḍake vivarāpetvā  olokento paṭhamaṃ mahāpadumakumārassa karaṇḍakaṃ vivarāpesi. tesaṃ  pana sabbesampi karaṇḍakesu nipajjāpitadivaseyeva puññiddhiyā aṅguṭṭhato  khīraṃ nibbatti. sakko devarājā tassa rañño nikkaṅkhabhāvatthaṃ  antokaraṇḍake akkharāni likhāpesi ``ime kumārā padumavatiyā  kucchimhi nibbattā bārāṇasirañño puttā, atha ne padumavatiyā  sapattiyo pañcasatā itthiyo karaṇḍakesu pakkhipitvā udake khipiṃsu,  rājā imaṃ kāraṇaṃ jānātū''ti. karaṇḍake vivaritamatte rājā  akkharāni vācetvā dārake disvā mahāpadumakumāraṃ ukkhipitvā  ``vegena rathe yojetha, asse kappetha, ahaṃ ajja antonagaraṃ pavisitvā  ekaccānaṃ mātugāmānaṃ piyaṃ karissāmī''ti pāsādaṃ āruyha  hatthigīvāya sahassabhaṇḍikaṃ ṭhapetvā bheriṃ carāpesi ``yo padumavatiṃ  passati, so imaṃ sahassaṃ gaṇhatū''ti.</p>
              <p>[03] taṃ kathaṃ sutvā padumavatī mātuyā saññaṃ adāsi --  ``hatthigīvato sahassaṃ gaṇha, ammā''ti. ahaṃ evarūpaṃ gaṇhituṃ na  visahāmīti. sā dutiyampi tatiyampi vutte, ``kiṃ vatvā gaṇhāmi  ammā''ti āha. ``mama dhītā, padumavatiṃ ^a^P1.0352^ea^ deviṃ  passatī''ti vatvā gaṇhāhīti. sā ``yaṃ vā taṃ vā hotū''ti  gantvā sahassacaṅkoṭakaṃ gaṇhi. atha naṃ manussā pucchiṃsu --  ``padumavatiṃ deviṃ passasi, ammā''ti. ``ahaṃ na passāmi, dhītā  kira me passatī''ti āha. te ``kahaṃ pana sā, ammā''ti vatvā  tāya saddhiṃ gantvā padumavatiṃ sañjānitvā pādesu nipatiṃsu. tasmiṃ  kāle sā ``padumavatī devī aya''nti ñatvā ``bhāriyaṃ vata itthiyā  kammaṃ kataṃ, yā evaṃvidhassa rañño mahesī samānā evarūpe ṭhāne  nirārakkhā vasī''ti āha. tepi rājapurisā padumavatiyā nivesanaṃ  setasāṇīhi parikkhipāpetvā dvāre ārakkhaṃ ṭhapetvā rañño ārocesuṃ.  rājā suvaṇṇasivikaṃ pesesi. sā ``ahaṃ evaṃ na gamissāmi, mama  vasanaṭṭhānato paṭṭhāya yāva rājagehaṃ etthantare varapotthakacittattharaṇe  attharāpetvā upari suvaṇṇatārakavicittaṃ celavitānaṃ bandhāpetvā  pasādhanatthāya ^a^M1.0272^ea^ sabbālaṅkāresu pahitesu padasāva gamissāmi, evaṃ me  nāgarā sampattiṃ passissantī''ti āha. rājā ``padumavatiyā  yathāruciṃ karothā''ti āha. tato padumavatī sabbapasādhanaṃ pasādhetvā  ``rājagehaṃ gamissāmī''ti maggaṃ paṭipajji. athassā  akkantākkantaṭṭhāne varapotthakacittattharaṇāni bhinditvā ^a^V1.0263^ea^ padumapupphāni  uṭṭhahiṃsu. sā mahājanassa attano sampattiṃ dassetvā rājanivesanaṃ  āruyha sabbe cittattharaṇe tassā mahallikāya posāvanikamūlaṃ katvā  dāpesi.</p>
              <p>[03] rājāpi kho tā pañcasatā itthiyo pakkosāpetvā ``imāyo te  devi dāsiyo katvā demī''ti āha. sādhu, mahārāja, etāsaṃ mayhaṃ  dinnabhāvaṃ sakalanagare jānāpehīti ^a^P1.0353^ea^. rājā nagare  bheriṃ carāpesi -- ``padumavatiyā dūbbhikā pañcasatā itthiyo  etissā eva dāsiyo katvā dinnā''ti. sā ``tāsaṃ sakalanagarena  dāsibhāvo sallakkhito''ti ñatvā ``ahaṃ mama dāsiyo bhujissā  kātuṃ labhāmi devā''ti rājānaṃ pucchi. tava icchā devīti. evaṃ  sante tameva bhericārikaṃ pakkosāpetvā ``padumavatideviyā attano  dāsiyo katvā dinnā pañcasatā itthiyo sabbāva bhujissā katāti  puna bheriṃ carāpethā''ti āha. sā tāsaṃ bhujissabhāve kate ekūnāni  pañcasattaputtāni tāsaṃyeva hatthe posanatthāya datvā sayaṃ  mahāpadumakumāraṃyeva gaṇhi.</p>
              <p>[03] atha aparabhāge tesaṃ kumārānaṃ kīḷanavaye sampatte rājā uyyāne  nānāvidhaṃ kīḷanaṭṭhānaṃ kāresi. te attano soḷasavassuddesikakāle  sabbeva ekato hutvā uyyāne padumasañchannāya maṅgalapokkharaṇiyā  kīḷantā navapadumāni pupphitāni purāṇapadumāni ca vaṇṭato patantāni  disvā ``imassa tāva anupādinnakassa evarūpā jarā pāpuṇāti,  kimaṅgaṃ pana amhākaṃ sarīrassa. idampi hi evaṃgatikameva  bhavissatī''ti ārammaṇaṃ gahetvā sabbeva paccekabodhiñāṇaṃ nibbattetvā  uṭṭhāyuṭṭhāya padumakaṇṇikāsu pallaṅkena nisīdiṃsu.</p>
              <p>[03] atha tehi saddhiṃ āgatā rājapurisā bahugataṃ divasaṃ ñatvā  ``ayyaputtā tumhākaṃ velaṃ jānāthā''ti āhaṃsu. te tuṇhī ahesuṃ.  te ^a^M1.0273^ea^ purisā gantvā rañño ārocesuṃ -- ``kumārā deva,  padumakaṇṇikāsu nisinnā, amhesu kathentesupi vacībhedaṃ na  karontī''ti. yathāruciyā tesaṃ ^a^P1.0354^ea^ nisīdituṃ  dethāti. te sabbarattiṃ gahitārakkhā padumakaṇṇikāsu  nisinnaniyāmeneva aruṇaṃ uṭṭhāpesuṃ. purisā punadivase upasaṅkamitvā  ``devā velaṃ jānāthā''ti āhaṃsu. na mayaṃ devā, paccekabuddhā nāma  mayanti. ayyā, tumhe bhāriyaṃ kathaṃ kathetha, paccekabuddhā nāma  tumhādisā na honti, dvaṅgulakesamassudharā kāye paṭimukkāṭṭhaparikkhārā  hontīti. te dakkhiṇahatthena ^a^V1.0264^ea^ sīsaṃ parāmasiṃsu. tāvadeva  gihiliṅgaṃ antaradhāyi, aṭṭha parikkhārā kāye paṭimukkāva ahesuṃ.  tato passantasseva mahājanassa ākāsena nandamūlakapabbhāraṃ agamaṃsu.</p>
              <p>[03] sāpi kho, padumavatī devī, ``ahaṃ bahuputtā hutvā niputtā  jātā''ti hadayasokaṃ patvā teneva sokena kālaṃ katvā  rājagahanagaradvāragāmake sahatthena kammaṃ katvā jīvanakaṭṭhāne nibbatti.  aparabhāge kulagharaṃ gantvā ekadivasaṃ sāmikassa khettaṃ yāguṃ haramānā  tesaṃ attano puttānaṃ antare aṭṭha paccekabuddhe bhikkhācāravelāya  ākāsena gacchante disvā sīghaṃ sīghaṃ gantvā sāmikassa ārocesi  -- ``passa, ayya, paccekabuddhe, ete nimantetvā bhojessāmā''ti.  so āha -- ``samaṇasakuṇā nāmete aññatthāpi evaṃ caranti, na ete  paccekabuddhā''ti. te tesaṃ kathentānaṃyeva avidūre ṭhāne otariṃsu.  sā itthī taṃdivasaṃ attano bhattakhajjabhojanaṃ tesaṃ datvā ``svepi aṭṭha  ^a^P1.0355^ea^ janā mayhaṃ bhikkhaṃ gaṇhathā''ti āha. sādhu,  upāsike, tava sakkāro ettakova hotu, āsanāni ca aṭṭheva hontu,  aññepi bahū paccekabuddhe disvā tava cittaṃ pasādeyyāsīti. sā  punadivase aṭṭha āsanāni paññāpetvā aṭṭhannaṃ sakkārasammānaṃ paṭiyādetvā  nisīdi.</p>
              <p>[03] nimantitapaccekabuddhā sesānaṃ saññaṃ adaṃsu -- ``mārisā, ajja  aññattha agantvā sabbeva tumhākaṃ mātu saṅgahaṃ karothā''ti. te tesaṃ  vacanaṃ sutvā sabbeva ekato ākāsena āgantvā mātu-gehadvāre  pāturahesuṃ. sāpi paṭhamaṃ laddhasaññatāya bahūpi disvā na kampittha,  sabbepi te ^a^M1.0274^ea^ gehaṃ pavesetvā āsanesu nisīdāpesi. tesu paṭipāṭiyā  nisīdantesu navamo aññāni aṭṭha āsanāni māpetvā sayaṃ dhurāsane  nisīdi. yāva āsanāni vaḍḍhanti, tāva gehaṃ vaḍḍhati. evaṃ tesu  sabbesupi nisinnesu sā itthī aṭṭhannaṃ paccekabuddhānaṃ paṭiyāditaṃ sakkāraṃ  pañcasatānampi yāvadatthaṃ datvā aṭṭha nīluppalahatthake āharitvā  nimantitapaccekabuddhānaṃyeva pādamūle ṭhapetvā āha -- ``mayhaṃ, bhante,  nibbattanibbattaṭṭhāne sarīravaṇṇo imesaṃ nīluppalānaṃ antogabbhavaṇṇo  viya hotū''ti patthanaṃ akāsi. paccekabuddhā mātu anumodanaṃ katvā  gandhamādanaṃyeva agamaṃsu.</p>
              <p>[03] sāpi yāvajīvaṃ kusalaṃ katvā tato cutā devaloke nibbattitvā  imasmiṃ buddhuppāde sāvatthiyaṃ seṭṭhikule paṭisandhiṃ gaṇhi,  nīluppalagabbhasamānavaṇṇatāya cassā uppalavaṇṇātveva nāmaṃ ^a^V1.0265^ea^ akaṃsu.  athassā vayappattakāle sakalajambudīparājāno ca seṭṭhino ca seṭṭhissa  santikaṃ pahiṇiṃsu -- ``dhītaraṃ amhākaṃ detū''ti ^a^P1.0356^ea^.  apahiṇanto nāma nāhosi. tato seṭṭhi cintesi -- ``ahaṃ  sabbesaṃ manaṃ gahetuṃ na sakkhissāmi, upāyaṃ panekaṃ karissāmī''ti  dhītaraṃ pakkosāpetvā ``pabbajituṃ amma sakkhissasī''ti āha.  tassā pacchimabhavikattā pituvacanaṃ sīse āsittasatapākatelaṃ viya  ahosi, tasmā pitaraṃ ``pabbajissāmi, tātā''ti āha. so  tassā sakkāraṃ katvā bhikkhuniupassayaṃ netvā pabbājesi. tassā  acirapabbajitāya eva uposathāgāre kālavāro pāpuṇi. sā dīpaṃ  jāletvā uposathāgāraṃ sammajjitvā dīpasikhāya nimittaṃ gaṇhitvā  punappunaṃ olokayamānā tejokasiṇārammaṇaṃ jhānaṃ nibbattetvā tadeva  pādakaṃ katvā arahattaṃ pāpuṇi. arahattaphalena saddhiṃyeva ca  iddhivikubbane ciṇṇavasī ahosi. sā aparabhāge satthu  yamakapāṭihāriyakaraṇadivase ``ahaṃ, bhante, pāṭihāriyaṃ  karissāmī''ti sīhanādaṃ nadi. satthā idaṃ kāraṇaṃ aṭṭhuppattiṃ katvā  jetavanavihāre nisinno paṭipāṭiyā bhikkhuniyo ṭhānantare ṭhapento  imaṃ theriṃ iddhimantīnaṃ aggaṭṭhāne ṭhapesīti. </p>
            </h4>
            <h4>
              <h4n> paṭācārātherīvatthu </h4n>
              <p>[03] 238^b^.^eb^ catutthe ^a^M1.0275^ea^ ^b^vinayadharānaṃ yadidaṃ paṭācārā^eb^ti  paṭācārā therī vinayadharānaṃ aggāti dasseti. sā kira  padumuttarabuddhakāle haṃsavatiyaṃ kulagehe paṭisandhiṃ gaṇhitvā aparabhāge  satthu dhammadesanaṃ suṇantī satthāraṃ ekaṃ bhikkhuniṃ vinayadharānaṃ  aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.  sā yāvajīvaṃ kusalaṃ katvā devamanussesu ^a^P1.0357^ea^  saṃsaritvā kassapabuddhakāle kikissa kāsirañño gehe paṭisandhiṃ  gaṇhitvā sattannaṃ bhaginīnaṃ abbhantarā hutvā vīsati vassasahassāni  brahmacariyaṃ caritvā bhikkhusaṅghassa pariveṇaṃ katvā puna devaloke  nibbattitvā ekaṃ buddhantaraṃ sampattiṃ anubhavitvā imasmiṃ buddhuppāde  sāvatthiyaṃ seṭṭhigehe paṭisandhiṃ gaṇhi.</p>
              <p>[03] sā aparabhāge vayappattā attano gehe ekena kammakārena saddhiṃ  santhavaṃ katvā aparabhāge attano samānajātikaṃ kulaṃ gacchantī  katasanthavassa purisassa saññaṃ adāsi -- ``na tvaṃ sve paṭṭhāya maṃ  paṭihārasatenapi daṭṭhuṃ labhissasi, sace te kammaṃ atthi, idāni maṃ  gaṇhitvā ^a^V1.0266^ea^ gacchāhī''ti. so ``evaṃ hotū''ti anucchavikaṃ hatthasāraṃ  gahetvā taṃ ādāya nagarato tīṇi cattāri yojanāni paṭikkamitvā  ekasmiṃ gāmake vāsaṃ kappesi.</p>
              <p>[03] atha aparabhāge tassā kucchiyaṃ gabbho patiṭṭhāsi. sā gabbhe  paripakke ``idaṃ amhākaṃ anāthaṭṭhānaṃ, kulagehaṃ gacchāma sāmī''ti āha.  so ``ajja gacchāma, sve gacchāmā''ti gantuṃ asakkonto kālaṃ  vītināmesi. sā tassa kāraṇaṃ ñatvā ``nāyaṃ bālo maṃ  nessatī''ti tasmiṃ bahi gate ``ekikāva kulagehaṃ gamissāmī''ti  maggaṃ paṭipajji. so āgantvā taṃ gehe apassanto paṭivissake  pucchitvā ``kulagehaṃ gatā''ti sutvā ``maṃ nissāya kuladhītā  anāthā jātā''ti padānupadikaṃ gantvā sampāpuṇi. tassā  antarāmaggeva gabbhavuṭṭhānaṃ ahosi. tato ``yassatthāya mayaṃ  gaccheyyāma, so attho antarāmaggeva nipphanno, idāni gantvā kiṃ  karissāmā''ti paṭinivattiṃsu. puna tassā kucchiyaṃ gabbho  patiṭṭhāsīti purimanayeneva vitthāretabbaṃ.</p>
              <p>[03] antarāmagge ^a^M1.0276^ea^ panassā gabbhavuṭṭhāne jātamatteyeva catūsu disāsu  mahāmegho uṭṭhahi. sā taṃ purisaṃ āha -- ``sāmi, avelāya catūsu  disāsu megho uṭṭhito, attano ^a^P1.0358^ea^ vasanaṭṭhānaṃ kātuṃ  vāyamāhī''ti. so ``evaṃ karissāmī''ti daṇḍakehi kuṭikaṃ katvā  ``chadanatthāya tiṇaṃ āharissāmī''ti ekasmiṃ mahāvammikapāde tiṇaṃ  chindati. atha naṃ vammike nipanno kaṇhasappo pāde ḍaṃsi, so  tasmiṃyeva ṭhāne patito. sāpi ``idāni āgamissati, idāni  āgamissatī''ti sabbarattiṃ khepetvā ``addhā maṃ so `anāthā  esā'ti magge chaḍḍetvā gato bhavissatī''ti āloke sañjāte  padānusārena olokentī vammikapāde patitaṃ disvā ``maṃ nissāya  naṭṭho puriso''ti paridevitvā daharadārakaṃ passenādāya mahallakaṃ  aṅgulīhi gāhāpetvā maggena gacchantī antarāmagge ekaṃ uttānanadiṃ  disvā ``dvepi dārake ekappahāreneva ādāya gantuṃ na  sakkhissāmī''ti jeṭṭhakaṃ orimatīre ṭhapetvā daharaṃ paratīraṃ netvā  pilotikacumbaṭake nipajjāpetvā puna nivattitvā ``itaraṃ gahetvā  gamissāmī''ti nadiṃ otari.</p>
              <p>[03] athassā nadīmajjhaṃ pattakāle eko seno ``maṃsapiṇḍo  aya''nti saññāya dārakaṃ vijjhituṃ āgacchati. sā hatthaṃ pasāretvā  senaṃ palāpesi. tassā taṃ hatthavikāraṃ disvā mahallakadārako ``maṃ  pakkosatī''ti saññāya nadiṃ otaritvā sote patito yathāsotaṃ  agamāsi ^a^V1.0267^ea^. sopi seno tassā asampattāya eva taṃ daharadārakaṃ  gaṇhitvā agamāsi. sā balavasokābhibhūtā antarāmagge imaṃ  vilāpagītaṃ gāyantī gacchati -- </p>
              <p>[22] ``ubho puttā kālaṅkatā, panthe mayhaṃ patī mato''ti..</p>
              <p>[03]  sā evaṃ vilapamānāva sāvatthiṃ patvā kulasabhāgaṃ gantvāpi  ^a^P1.0359^ea^ sokavaseneva attano gehaṃ vavatthapetuṃ asakkontī  ``imasmiṃ ṭhāne evaṃvidhaṃ nāma kulaṃ atthi, kataraṃ taṃ geha''nti  paṭipucchi. tvaṃ taṃ kulaṃ paṭipucchitvā kiṃ karissasi? tesaṃ  vasanagehaṃ vātappahārena patitaṃ, tattheva te sabbepi jīvitakkhayaṃ pattā,  atha ne khuddakamahallake ekacitakasmiṃyeva jhāpenti, passa esā  dhūmavaṭṭi paññāyatīti. sā taṃ kathaṃ sutvāva kiṃ ^a^M1.0277^ea^ tumhe vadathā''ti  attano nivatthasāṭakaṃ sandhāretuṃ asakkontī jātaniyāmeneva bāhā  paggayha kandamānā ñātīnaṃ citakaṭṭhānaṃ gantvā taṃ vilāpagītaṃ paripuṇṇaṃ  katvā paridevamānā -- </p>
              <p>[21] ``ubho puttā kālaṅkatā, panthe mayhaṃ patī mato. </p>
              <p>[22] mātā pitā ca bhātā ca, ekacitakasmiṃ ḍayhare''ti..  -- </p>
              <p>[25] āha. aññena janena sāṭakaṃ dinnampi phāletvā  phāletvā chaḍḍeti. atha naṃ diṭṭhadiṭṭhaṭṭhāne mahājano parivāretvā carati.  athassā ``ayaṃ paṭācāraṃ paṭapariharaṇaṃ vinā caratī''ti  ^b^paṭācārā^eb^teva nāmaṃ akaṃsu. yasmā cassā so naggabhāvena  alajjīācāro pākaṭo ahosi, tasmā patito ācāro assāti  paṭācārātveva nāmaṃ akaṃsu.</p>
              <p>[03] sā ekadivasaṃ satthari mahājanassa dhammaṃ desente vihāraṃ  pavisitvā parisapariyante aṭṭhāsi. satthā mettāpharaṇena pharitvā  ``satiṃ paṭilabha, bhagini, satiṃ paṭilabha, bhaginī''ti āha.  tassā satthu vacanaṃ sutvā balavahirottappaṃ āgataṃ, sā tattheva bhūmiyaṃ  nisīdi. avidūre ṭhito puriso uttarisāṭakaṃ khipitvā adāsi.  sā taṃ ^a^P1.0360^ea^ nivāsetvā dhammaṃ assosi. satthā  tassā cariyavasena imā dhammapade gāthā āha -- </p>
              <p>[21] ``na ^a^V1.0268^ea^ santi puttā tāṇāya, na pitā nāpi bandhavā. </p>
              <p>[22] antakenādhipannassa, natthi ñātīsu tāṇatā.. </p>
              <p>[21] ``etamatthavasaṃ ñatvā, paṇḍito sīlasaṃvuto. </p>
              <p>[22] nibbānagamanaṃ maggaṃ, khippameva visodhaye''ti.. (dha0  pa0 288-289).</p>
              <p>[03] sā gāthāpariyosāne yathāṭhitāva sotāpattiphale patiṭṭhāya  satthāraṃ upasaṅkamitvā vanditvā pabbajjaṃ yāci. satthā ``tassā  bhikkhuniupassayaṃ gantvā pabbajā''ti pabbajjaṃ sampaṭicchi. sā  pabbajitvā nacirasseva arahattaṃ patvā buddhavacanaṃ gaṇhantī vinayapiṭake  ciṇṇavasī ahosi. aparabhāge satthā jetavane nisinno bhikkhuniyo  paṭipāṭiyā ṭhānantare ṭhapento paṭācāraṃ vinayadharānaṃ aggaṭṭhāne ṭhapesīti. </p>
            </h4>
            <h4>
              <h4n> dhammadinnātherīvatthu </h4n>
              <p>[03] 239^b^.^eb^ pañcame ^a^M1.0278^ea^ ^b^dhammakathikāna^eb^nti dhammakathikānaṃ  bhikkhunīnaṃ dhammadinnā aggāti dasseti. sā kira  padumuttarabuddhakāle haṃsavatiyaṃ parāyattaṭṭhāne nibbattitvā padumuttarassa  bhagavato aggasāvakassa sujātattherassa adhikārakammaṃ katvā taṃ  ṭhānantaraṃ patthesi. sā yāvajīvaṃ kusalaṃ katvā sagge nibbatti.  sabbaṃ heṭṭhā khemātheriyā abhinīhāravaseneva veditabbaṃ. phussabuddhakāle  panesā satthu vemātikānaṃ tiṇṇaṃ bhātikānaṃ dānādhikāre  ṭhapitakammikassa gehe vasamānā ``ekaṃ dehī''ti vuttā dve adāsi.  evaṃ sabbaṃ aparihāpentī datvā dvenavutikappe atikkamma kassapabuddhakāle  ^a^P1.0361^ea^ kikissa kāsirañño gehe paṭisandhiṃ gaṇhitvā  sattannaṃ bhaginīnaṃ abbhantarā hutvā vīsati vassasahassāni brahmacariyaṃ  caritvā bhikkhusaṅghassa vasanapariveṇaṃ kāretvā ekaṃ buddhantaraṃ  devamanussesu saṃsarantī imasmiṃ buddhuppāde kulagehe paṭisandhiṃ gaṇhitvā  aparabhāge visākhaseṭṭhino gehaṃ gatā. visākhaseṭṭhi nāma  bimbisārassa sahāyako raññā saddhiṃ dasabalassa paṭhamadassanaṃ gantvā  dhammaṃ sutvā sotāpattiphale patiṭṭhito, aparabhāge anāgāmiphalaṃ  sacchākāsi.</p>
              <p>[03] so taṃdivasaṃ gharaṃ gantvā sopānamatthake ṭhitāya dhammadinnāya  hatthe pasārite hatthaṃ anālambitvāva ^a^V1.0269^ea^ pāsādaṃ abhiruhi. bhuñjamānopi  ``imaṃ detha, imaṃ harathā''ti na byāhari. dhammadinnā kaṭacchuṃ gahetvā  parivisamānā cintesi -- ``ayaṃ me hatthālambakaṃ dentiyāpi hatthaṃ  na ālambi, bhuñjamānopi kiñci na katheti, ko nu kho mayhaṃ  doso''ti? atha naṃ bhuttāviṃ ``ko nu kho me, ayya, doso''ti  pucchi. dhammadinne tuyhaṃ doso natthi, ahaṃ pana ajja paṭṭhāya  santhavavasena tumhākaṃ santike nisīdituṃ vā ṭhātuṃ vā āharāpetvā  khādituṃ vā bhuñjituṃ vā abhabbo. tvaṃ sace icchasi, imasmiṃ gehe  vasa. no ce icchasi, yattakena te dhanena attho, taṃ gaṇhitvā  kulagharaṃ gacchāhīti. ayyaputta, evaṃ sante ahaṃ tumhehi chaḍḍitakheḷaṃ  vamitavamanaṃ sīsena ukkhipitvā na carissāmi, mayhaṃ pabbajjaṃ  anujānāthāti. visākho ``sādhu, dhammadinne''ti rañño ārocetvā  dhammadinnaṃ suvaṇṇasivikāya bhikkhuniupassayaṃ pabbajjatthāya pesesi.</p>
              <p>[03] sā ^a^M1.0279^ea^ pabbajitvā cintesi -- ``ayaṃ tāva seṭṭhi gharamajjhe  ṭhitova dukkhassantaṃ akāsi, pabbajjaṃ laddhakālato paṭṭhāya pana mayāpi  dukkhassantaṃ kātuṃ ^a^P1.0362^ea^ vaṭṭatī''ti ācariyupajjhāyānaṃ  santikaṃ gantvā, ``ayye, mayhaṃ ākiṇṇaṭṭhāne cittaṃ na ramati,  gāmakāvāsaṃ gacchāmī''ti āha. theriyo tassā mahākulā nikkhamma  pabbajitabhāvena cittaṃ vāretuṃ asakkontiyo taṃ gahetvā gāmakāvāsaṃ  agamaṃsu. sā atīte madditasaṅkhāratāya nacirasseva saha  paṭisambhidāhi arahattaṃ pāpuṇi. athassā etadahosi -- ``mayhaṃ  kiccaṃ matthakaṃ pattaṃ, idha vasitvā kiṃ karissāmi, rājagahameva  gacchāmi, tatra maṃ nissāya bahu ñātisaṅgho puññāni karissatī''ti  theriyo gahetvā nagarameva paccāgatā.</p>
              <p>[03] visākho tassā āgatabhāvaṃ ñatvā ``sīghaṃ āgatā ukkaṇṭhitā  nu kho bhavissatī''ti sāyanhasamaye tassā santikaṃ gantvā  abhivādetvā ekamantaṃ nisinno ``ukkaṇṭhitabhāvaṃ pucchituṃ ayutta''nti  pañcakkhandhādivasena pañhe pucchi, dhammadinnā khaggena uppalanālaṃ  chindantī viya pucchitaṃ pucchitaṃ vissajjesi. upāsako  dhammadinnātheriyā ñāṇassa sūrabhāvaṃ ñatvā attano adhigataṭṭhāne  paṭipāṭiyā tīsu maggesu sabbākārena pañhe pucchitvā uggahavasena  arahattamaggepi pucchi. dhammadinnātherīpi upāsakassa yāva  anāgāmiphalāva visayabhāvaṃ ñatvā ``idāni attano visayaṃ  atikkamitvā dhāvatī''ti taṃ nivattentī ``accasarā, āvuso  visākha, pañhe, nāsakkhi pañhānaṃ pariyantaṃ gahetuṃ, nibbānogadhañhi  ^a^V1.0270^ea^, āvuso visākha, brahmacariyaṃ nibbānaparāyaṇaṃ nibbānapariyosānaṃ.  ākaṅkhamāno ca tvaṃ, āvuso visākha, bhagavantaṃ upasaṅkamitvā  etamatthaṃ puccheyyāsi. yathā ca te bhagavā byākaroti, tathā naṃ  dhāreyyāsī''ti (ma0 ni0 1.466) āha.</p>
              <p>[03] visākho ^a^P1.0363^ea^ satthu santikaṃ gantvā sabbaṃ  pucchāvissajjananayaṃ kathesi. satthā tassa vacanaṃ sutvā ``mama  dhītāya atītānāgatapaccuppannesu khandhesu taṇhā natthī''ti vatvā  dhammapade imaṃ gāthamāha -- </p>
              <p>[21] ``yassa pure ca pacchā ca, majjhe ca natthi kiñcanaṃ. </p>
              <p>[22] akiñcanaṃ anādānaṃ, tamahaṃ brūmi brāhmaṇa''nti..  (dha0 pa0 421).</p>
              <p>[03] tato ^a^M1.0280^ea^ dhammadinnāya sādhukāraṃ datvā visākhaṃ upāsakaṃ etadavoca  -- ``paṇḍitā, visākha, dhammadinnā bhikkhunī, mahāpaññā visākha,  dhammadinnā bhikkhunī. maṃ cepi tvaṃ, visākha, etamatthaṃ puccheyyāsi,  ahampi taṃ evameva byākareyyaṃ, yathā taṃ dhammadinnāya bhikkhuniyā  byākataṃ, eso cevetassa attho, evañca naṃ dhārehī''ti. evametaṃ  vatthu samuṭṭhitaṃ. aparabhāge satthā jetavane nisinno paṭipāṭiyā  bhikkhuniyo ṭhānantare ṭhapento idameva cūḷavedallaṃ aṭṭhuppattiṃ katvā theriṃ  imasmiṃ sāsane dhammakathikānaṃ aggaṭṭhāne ṭhapesīti. </p>
            </h4>
            <h4>
              <h4n> nandātherīvatthu </h4n>
              <p>[03] 240^b^.^eb^ chaṭṭhe ^b^jhāyīnaṃ yadidaṃ nandā^eb^ti  jhānābhiratānaṃ, nandā therī, aggāti dasseti. sā kira  padumuttarabuddhakāle haṃsavatiyaṃ kulagehe paṭisandhiṃ gahetvā aparabhāge  satthu dhammaṃ suṇantī satthāraṃ ekaṃ bhikkhuniṃ jhānābhiratānaṃ aggaṭṭhāne  ṭhapentaṃ disvā adhikārakammaṃ katvā taṃ ṭhānantaraṃ patthesi. sā tato  kappasatasahassaṃ devamanussesu saṃsaritvā amhākaṃ satthu nibbattito  puretarameva mahāpajāpatigotamiyā kucchimhi paṭisandhiṃ gaṇhi,  nandātissā ^a^P1.0364^ea^ nāmaṃ akaṃsu. rūpanandātipi  vuccati. sā aparabhāge uttamarūpabhāvena janapadakalyāṇī nāma jātā.</p>
              <p>[03] sā ^a^V1.0271^ea^ amhākaṃ dasabale sabbaññutaṃ patvā anupubbena kapilavatthuṃ  āgantvā nandañca rāhulañca pabbājetvā pakkante suddhodanamahārājassa  parinibbutakāle ``mahāpajāpatigotamī ca rāhulamātā ca  nikkhamitvā satthu santike pabbajitā''ti ñatvā ``imāsaṃ  pabbajitakālato paṭṭhāya mayhaṃ idha kiṃ kamma''nti mahāpajāpatiyā  santikaṃ gantvā pabbaji. pabbajitadivasato paṭṭhāya ``satthā rūpaṃ  garahatī''ti satthu upaṭṭhānaṃ na gacchati, ovādavāre sampatte aññaṃ  pesetvā ovādaṃ āharāpeti. satthā tassā rūpamadamattabhāvaṃ ñatvā  ``attano ovādaṃ attanāva āgantvā gaṇhantu, na bhikkhunīhi aññā  pesetabbā''ti āha. tato rūpanandā aññaṃ maggaṃ apassantī akāmā  ovādaṃ agamāsi.</p>
              <p>[03] satthā tassā caritavasena iddhiyā ekaṃ itthirūpaṃ nimminitvā  tālavaṇṭaṃ gahetvā bījamānaṃ viya akāsi. rūpanandā taṃ disvā  cintesi -- ``ahaṃ akāraṇeneva pamattā hutvā nāgacchāmi, evarūpāpi  itthiyo satthu santike ^a^M1.0281^ea^ vissatthā caranti. mama rūpaṃ etāsaṃ  rūpassa kalaṃ nāgghati soḷasiṃ, ajānitvāva ettakaṃ kālaṃ na  āgatamhī''ti tameva itthinimittaṃ gaṇhitvā olokentī aṭṭhāsi.  satthā tassā pubbahetusampannatāya ``aṭṭhīnaṃ nagaraṃ kata''nti (dha0 pa0  150) dhammapade gāthaṃ vatvā -- </p>
              <p>[22] ``caraṃ vā yadi vā tiṭṭhaṃ, nisinno uda vā saya''nti..  (su0 ni0 195) -- </p>
              <p>[25] suttaṃ abhāsi. sā ^a^P1.0365^ea^ tasmiṃyeva rūpe  khayavayaṃ paṭṭhapetvā arahattaṃ pāpuṇi. imasmiṃ ṭhāne idaṃ vatthu heṭṭhā  khemātheriyā vatthunā sadisamevāti na vitthāritaṃ. tato paṭṭhāya,  rūpanandā, jhānābhiratānaṃ antare dhurappattā ahosi. satthā aparabhāge  jetavane nisinno paṭipāṭiyā bhikkhuniyo ṭhānantare ṭhapento  nandātheriṃ jhāyīnaṃ aggaṭṭhāne ṭhapesīti. </p>
            </h4>
            <h4>
              <h4n> soṇātherīvatthu </h4n>
              <p>[03] 241^b^.^eb^ sattame ^b^āraddhavīriyāna^eb^nti  paggahitaparipuṇṇavīriyānaṃ soṇā aggāti dasseti. ayaṃ kira  padumuttarabuddhakāle haṃsavatīnagare kulagehe paṭisandhiṃ gahetvā aparabhāge  dhammaṃ suṇantī ^a^V1.0272^ea^ satthāraṃ ekaṃ bhikkhuniṃ āraddhavīriyānaṃ aggaṭṭhāne  ṭhapentaṃ disvā adhikārakammaṃ katvā taṃ ṭhānantaraṃ patthesi. sā  kappasatasahassaṃ devamanussesu saṃsaritvā imasmiṃ buddhuppāde sāvatthiyaṃ  kulagehe paṭisandhiṃ gahetvā aparabhāge gharāvāse vutthā bahū puttadhītaro  labhitvā sabbepi visuṃ visuṃ gharāvāse patiṭṭhāpesi. te tato paṭṭhāya  ``ayaṃ amhākaṃ kiṃ karissatī''ti taṃ attano santikaṃ āgataṃ  ``mātā''ti saññampi na kariṃsu. bahuputtikasoṇā tesaṃ attani  agāravabhāvaṃ ñatvā ``gharāvāsena kiṃ karissāmī''ti nikkhamitvā  pabbaji. atha naṃ bhikkhuniyo ``ayaṃ vattaṃ na jānāti, ayuttaṃ  karotī''ti daṇḍakammaṃ karonti. puttadhītaro taṃ daṇḍakammaṃ āharantiṃ  disvā ``ayaṃ yāvajjadivasā sikkhāmattampi na jānātī''ti  diṭṭhadiṭṭhaṭṭhāne uppaṇḍesuṃ. sā tesaṃ vacanaṃ sutvā uppannasaṃvegā  ``attano gativisodhanaṃ kātuṃ vaṭṭatī''ti nisinnaṭṭhānepi ṭhitaṭṭhānepi  ^a^M1.0282^ea^ dvattiṃsākāraṃ sajjhāyati. sā yatheva ^a^P1.0366^ea^ pubbe  bahuputtikasoṇattherīti paññāyittha, evaṃ pacchā  āraddhavīriyasoṇattherīti pākaṭā jātā.</p>
              <p>[03] athekadivasaṃ bhikkhuniyo vihāraṃ gacchantiyo  ``bhikkhunisaṅghassa udakaṃ tāpeyyāsi, soṇe''ti vatvā agamaṃsu.  sāpi udakatāpanato puretarameva aggisālāya caṅkamitvā caṅkamitvā  dvattiṃsākāraṃ sajjhāyantī vipassanaṃ vaḍḍhesi. satthā gandhakuṭiyaṃ  nisinnova imaṃ obhāsagāthaṃ abhāsi -- </p>
              <p>[21] ``yo ca vassasataṃ jīve, apassaṃ dhammamuttamaṃ. </p>
              <p>[22] ekāhaṃ jīvitaṃ seyyo, passato dhammamuttama''nti..  (dha0 pa0 115).</p>
              <p>[03] sā gāthāpariyosāne arahattaṃ patvā cintesi -- ``ahaṃ arahattaṃ  pattā, āgantukajano ca anupadhāretvāva mayi avaññāya kiñci vatvā  bahuṃ apuññampi pasaveyya, tasmā saṃlakkhaṇakāraṇaṃ kātuṃ vaṭṭatī''ti.  sā udakabhājanaṃ uddhanaṃ āropetvā heṭṭhā aggiṃ na akāsi.  bhikkhuniyo āgantvā uddhanaṃ olokentiyo aggiṃ adisvā ``imaṃ  mahallikaṃ `bhikkhunisaṅghassa udakaṃ tāpehī'ti avocumha, ajjāpi  uddhane aggimpi na karotī''ti āhaṃsu. ayye, kiṃ tumhākaṃ  agginā, uṇhodakena nhāyitukāmā bhājanato udakaṃ gahetvā nhāyathāti?  tāpi ``bhavissati ettha kāraṇa''nti gantvā udake hatthaṃ  otāretvā uṇhabhāvaṃ ñatvā ^a^V1.0273^ea^ ekakuṭaṃ āharitvā udakaṃ gaṇhanti,  gahitagahitaṭṭhānaṃ paripūrati. tadā sabbāva tassā arahatte ṭhitabhāvaṃ  ñatvā daharatarā tāva pañcapatiṭṭhitena ^a^P1.0367^ea^ pādesu  patitvā ``mayaṃ, ayye, ettakaṃ kālaṃ tumhe anupadhāretvā viheṭhetvā  viheṭhetvā kathayimha, khamatha no''ti khamāpesuṃ. vuddhatarāpi ukkuṭikaṃ  nisīditvā ``khama, ayye''ti khamāpesuṃ. tato paṭṭhāya  ``mahallakakāle pabbajitvāpi āraddhavīriyabhāvena nacirasseva  aggaphale patiṭṭhitā''ti theriyā guṇo pākaṭo ahosi. aparabhāge  satthā jetavane nisīditvā bhikkhuniyo paṭipāṭiyā ṭhānantare ṭhapento  soṇattheriṃ āraddhavīriyānaṃ aggaṭṭhāne ṭhapesīti. </p>
            </h4>
            <h4>
              <h4n> bakulātherīvatthu </h4n>
              <p>[03] 242^b^.^eb^ aṭṭhame ^a^M1.0283^ea^ ^b^dibbacakkhukānaṃ yadidaṃ bakulā^eb^ti  dibbacakkhukānaṃ, bakulā therī, aggāti dasseti. ayaṃ kira  padumuttarabuddhakāle haṃsavatiyaṃ kulagehe nibbattitvā satthu dhammakathaṃ  suṇantī satthāraṃ ekaṃ bhikkhuniṃ dibbacakkhukānaṃ aggaṭṭhāne ṭhapentaṃ  disvā adhikārakammaṃ katvā taṃ ṭhānantaraṃ patthesi. sā  kappasatasahassaṃ devesu ca manussesu ca saṃsaritvā imasmiṃ buddhuppāde  sāvatthiyaṃ kulagehe nibbattitvā aparabhāge satthu dhammadesanaṃ sutvā  paṭiladdhasaddhā pabbajitvā nacirasseva arahattaṃ pāpuṇi. sā tato  paṭṭhāya dibbacakkhumhi ciṇṇavasī ahosi. aparabhāge satthā jetavane  nisinno bhikkhuniyo paṭipāṭiyā ṭhānantare ṭhapento imaṃ theriṃ  dibbacakkhukānaṃ aggaṭṭhāne ṭhapesīti. </p>
            </h4>
            <h4>
              <h4n> kuṇḍalakesātherīvatthu </h4n>
              <p>[03] 243^b^.^eb^ navame ^b^khippābhiññāna^eb^nti khippābhiññānaṃ  bhikkhunīnaṃ, bhaddā kuṇḍalakesā, aggāti dasseti. ayampi hi  padumuttarabuddhakāle haṃsavatiyaṃ kulagehe ^a^P1.0368^ea^ nibbattā  satthu dhammakathaṃ sutvā satthāraṃ ekaṃ bhikkhuniṃ khippābhiññānaṃ  aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.  sā kappasatasahassaṃ devamanussesu saṃsaritvā kassapabuddhakāle kikissa  kāsirañño gehe sattannaṃ bhaginīnaṃ abbhantarā hutvā vīsati  vassasahassāni dasa sīlāni samādāya komārikabrahmacariyaṃ carantī  saṅghassa vasanapariveṇaṃ kāretvā ekaṃ buddhantaraṃ devamanussesu ^a^V1.0274^ea^ saṃsaritvā  imasmiṃ buddhuppāde rājagahanagare seṭṭhikule paṭisandhiṃ gaṇhi, bhaddātissā  nāmaṃ akaṃsu.</p>
              <p>[03] taṃdivasaṃyeva ca tasmiṃ nagare purohitaputto jāto. tassa  jātavelāya rājanivesanaṃ ādiṃ katvā sakalanagare āvudhāni pajjaliṃsu.  purohito pātova rājakulaṃ gantvā rājānaṃ sukhaseyyaṃ pucchi.  rājā ``kuto me, ācariya, sukhaseyyā, ajja sabbarattiṃ  rājanivesane āvudhāni pajjalitāni disvā bhayappattā ahumhā''ti  āha. mahārāja, tappaccayā mā cintayittha, na tumhākaṃyeva gehe  āvudhāni pajjaliṃsu, sakalanagare evaṃ ahosīti. kiṃ kāraṇā,  ācariyāti? amhākaṃ ^a^M1.0284^ea^ gehe coranakkhattena dārako jāto, so  sakalanagarassa sattu hutvā uppanno, tassetaṃ pubbanimittaṃ. tumhākaṃ  upaddavo natthi, sace pana icchatha, hārema nanti. amhākaṃ pīḷāya  asatiyā hāraṇakammaṃ natthīti. purohito ``mama putto attano  nāmaṃ gahetvāva āgato''ti sattukotevassa nāmaṃ akāsi. seṭṭhigehepi  bhaddā vaḍḍhati, purohitagehepi sattuko vaḍḍhati. so attano  ādhāvanavidhāvanena kīḷituṃ samatthakālato paṭṭhāya attano vicaraṇaṭṭhāne  yaṃ yaṃ passati, taṃ taṃ sabbaṃ āharitvā mātāpitūnaṃ gehaṃ pūreti.  pitā naṃ kāraṇasahassampi vatvā vāretuṃ nāsakkhi.</p>
              <p>[03] aparabhāge panassa vayappattassa ^a^P1.0369^ea^  sabbākārenāpi vāretuṃ asakkuṇeyyabhāvaṃ ñatvā dve nīlasāṭake datvā  sandhicchedanaupakaraṇañca siṅghāṭakayantañca hatthe datvā ``tvaṃ  imināva kammena jīvāhī''ti naṃ vissajjesi. so taṃdivasato  paṭṭhāya siṅghāṭakayantaṃ khipitvā kulānaṃ pāsāde āruyha sandhiṃ  chinditvā parakulesu nikkhittabhaṇḍaṃ attanā ṭhapitaṃ viya gahetvā  gacchati. sakalanagare tena aviluttagehaṃ nāma nāhosi. ekadivasaṃ  rājā rathena nagare vicaranto sārathiṃ pucchi -- ``kiṃ nu kho  imasmiṃ nagare tasmiṃ tasmiṃ ghare chiddameva paññāyatī''ti. deva  imasmiṃ nagare sattuko nāma coro bhittiṃ chinditvā kulānaṃ santakaṃ  haratīti. rājā nagaraguttikaṃ pakkosāpetvā ``imasmiṃ kira nagare  evarūpo nāma coro atthi, kasmā naṃ na gaṇhasī''ti āha. mayaṃ,  deva, taṃ coraṃ sahoḍḍhaṃ passituṃ na sakkomāti. sace ajja naṃ coraṃ  gaṇhasi, jīvasi. sace na gaṇhasi, rājāṇaṃ te karissāmīti.  evaṃ devāti nagaraguttiko sakalanagare manusse cāretvā taṃ bhittiṃ  chinditvā parabhaṇḍaṃ avaharantaṃ sahoḍḍhameva gahetvā rañño dassesi.  rājā ``imaṃ coraṃ dakkhiṇadvārena nīharitvā ^a^V1.0275^ea^ ghātethā''ti āha.  nagaraguttiko rañño paṭissuṇitvā taṃ coraṃ catukke catukke  pahārasahassena tāḷento gāhāpetvā dakkhiṇadvāraṃ gacchati.</p>
              <p>[03] tasmiṃ ^a^M1.0285^ea^ samaye ayaṃ bhaddā nāma seṭṭhidhītā mahājanassa  kolāhalasaddena sīhapañjaraṃ ugghāṭetvā olokentī taṃ sattukaṃ coraṃ tathā  nīyamānaṃ disvā ubhohi hatthehi hadayaṃ sandhārentī gantvā sirisayane  adhomukhā nipajji ^a^P1.0370^ea^. sā ca tassa kulassa  ekadhītā, tenassā ñātakā appamattakampi mukhavikāraṃ sahituṃ na  sakkonti. atha naṃ mātā sayane nipannaṃ disvā ``kiṃ karosi,  ammā''ti pucchi. etaṃ vajjhaṃ katvā nīyamānaṃ coraṃ addasa,  ammāti? āma, ammāti. etaṃ labhamānā jīvissāmi,  alabhamānāya me maraṇamevāti. te taṃ nānappakārenapi saññāpetuṃ  asakkontā ``maraṇā jīvitaṃ seyyo''ti sallakkhesuṃ. athassā pitā  nagaraguttikassa santikaṃ gantvā sahassaṃ lañjaṃ datvā ``mayhaṃ dhītā  core paṭibaddhacittā, yena kenaci upāyena imaṃ muñcā''ti āha. so  ``sādhū''ti seṭṭhissa paṭissuṇitvā coraṃ gahetvā yāva sūriyassa  atthaṅgamanā ito cito ca papañcāpetvā sūriye atthaṅgate cārakato  ekaṃ manussaṃ nīharāpetvā sattukassa bandhanaṃ mocetvā sattukaṃ seṭṭhigehaṃ  pesetvā tena bandhanena itaraṃ bandhitvā dakkhiṇadvārena nīharitvā  ghātesi. seṭṭhidāsāpi sattukaṃ gahetvā seṭṭhino nivesanaṃ āgamaṃsu.  taṃ disvā seṭṭhi ``dhītu manaṃ pūressāmī''ti sattukaṃ gandhodakena  nhāpetvā sabbālaṅkārapaṭimaṇḍitaṃ kāretvā pāsādaṃ pesesi. bhaddāpi  ``paripuṇṇo me saṅkappo''ti anekālaṅkārena alaṅkaritvā taṃ  paricarati.</p>
              <p>[03] sattuko katipāhaṃ vītināmetvā cintesi -- ``imissā  pasādhanabhaṇḍakaṃ mayhaṃ ^a^P1.0371^ea^ bhavissati, kenaci upāyena  imaṃ ābharaṇaṃ gahetuṃ vaṭṭatī''ti samīpe sukhena nisinnakāle bhaddaṃ āha  -- ``mayhaṃ ekaṃ vacanaṃ vattabbaṃ atthī''ti. seṭṭhidhītā sahassalābhaṃ  labhitvā viya tuṭṭhamānasā ``vissatthaṃ vadehi, ayyā''ti āha. tvaṃ  cintesi -- ``maṃ nissāya iminā jīvitaṃ laddha''nti, ahaṃ pana  gahitamattova corapapātapabbate adhivatthāya devatāya ``sacāhaṃ jīvitaṃ  labhissāmi, balikammaṃ te dassāmī''ti āyāciṃ. taṃ nissāya  mayā jīvitaṃ laddhaṃ ^a^M1.0286^ea^, sīghaṃ balikammaṃ sajjāpehīti. bhaddā, ``ahaṃ  tassa manaṃ pūressāmī''ti balikammaṃ sajjāpetvā sabbaṃ pasādhanaṃ  pasādhetvā ekayāne āruyha sāmikena saddhiṃ corapapātapabbataṃ gantvā  ``pabbatadevatāya balikammaṃ karissāmī''ti abhiruhituṃ āraddhā.  sattuko cintesi -- ``sabbesu ^a^V1.0276^ea^ abhiruhantesu mama imissā ābharaṇaṃ  gahetuṃ na okāso bhavissatī''ti tameva balibhājanaṃ gāhāpetvā pabbataṃ  abhiruhi.</p>
              <p>[03] so bhaddāya saddhiṃ kathento piyakathaṃ na katheti. sā  iṅgiteneva tassa adhippāyaṃ aññāsi. atha naṃ so āha -- ``bhadde,  tava uttarisāṭakaṃ omuñcitvā kāyāruḷhaṃ te pasādhanaṃ ettha bhaṇḍikaṃ  karohī''ti. sāmi mayhaṃ ko aparādhoti? kiṃ panāhaṃ, bāle,  balikammatthaṃ āgatoti saññaṃ karosi? ahañhi imissā devatāya  yakanaṃ ubbaṭṭhetvā dadeyyaṃ, balikammāpadesena pana tava ābharaṇaṃ  gaṇhitukāmo hutvā āgatomhīti. kassa pana, ayya, pasādhanaṃ,  kassa ^a^P1.0372^ea^ ahanti? mayaṃ evarūpaṃ na jānāma, aññaṃ  tava santakaṃ, aññaṃ mama santakanti. sādhu, ayya, ekaṃ pana me  adhippāyaṃ pūretha, alaṅkataniyāmeneva me purato ca pacchato ca  āliṅgituṃ dethāti. so ``sādhū''ti sampaṭicchi. sā tena  sampaṭicchitabhāvaṃ ñatvā purato āliṅgitvā pacchato āliṅgantī viya  hutvā pabbatapapāte pātesi. so patanto ākāseyeva cuṇṇavicuṇṇo  ahosi. tāya kataṃ vicitrabhāvaṃ disvā pabbate adhivatthā devatā  guṇakittanavasena imā gāthā āha -- </p>
              <p>[21] ``na so sabbesu ṭhānesu, puriso hoti paṇḍito. </p>
              <p>[22] itthīpi paṇḍitā hoti, tattha tattha vicakkhaṇā.. </p>
              <p>[21] ``na so sabbesu ṭhānesu, puriso hoti paṇḍito. </p>
              <p>[22] itthīpi paṇḍitā hoti, muhuttamapi cintaye''ti..  (apa0 therī 2.3.31-32).</p>
              <p>[03] tato bhaddā cintesi -- ``na sakkā mayā iminā niyāmena  puna gehaṃ gantuṃ, itova gantvā ekaṃ pabbajjaṃ pabbajissāmī''ti,  nigaṇṭhārāmaṃ gantvā nigaṇṭhe pabbajjaṃ yāci. atha naṃ te āhaṃsu --  ``kena niyāmena pabbajjā hotū''ti? yaṃ tumhākaṃ pabbajjāya uttamaṃ,  tadeva karothāti. te ``sādhū''ti tassā tālaṭṭhinā kese luñcitvā  pabbājesuṃ. kesā puna ^a^M1.0287^ea^ vaḍḍhantā rāsirāsivasena kuṇḍalāvattā hutvā  vaḍḍhiṃsu. sā teneva kāraṇena kuṇḍalakesā nāma jātā. sā  attano pabbajitaṭṭhāne sabbasippaṃ uggaṇhitvā ``etesaṃ ito uttari  viseso natthī''ti ñatvā gāmanigamarājadhāniyo vicarantī yattha  yattha paṇḍitā atthi ^a^P1.0373^ea^, tattha tattha gantvā  ^a^V1.0277^ea^ tesaṃ  jānanasippaṃ sabbameva uggaṇhāti. athassā bahūsu ṭhānesu  sikkhitabhāvena paṭivādaṃ dātuṃ samatthā na honti. sā attanā saddhiṃ  kathetuṃ samatthaṃ adisvā yaṃ gāmaṃ vā nigamaṃ vā pavisati, tassa dvāre  vālukarāsiṃ katvā tattha jambusākhaṃ ṭhapeti. ``yo mama vādaṃ  āropetuṃ sakkoti, so imaṃ sākhaṃ maddatū''ti samīpe ṭhitānaṃ dārakānaṃ  saññaṃ deti. taṃ sattāhampi maddantā na honti. atha naṃ gahetvā  pakkamati.</p>
              <p>[03] tasmiṃ samaye amhākaṃ bhagavā loke nibbattitvā sāvatthiṃ  upanissāya jetavane viharati. kuṇḍalakesāpi kho anupubbena  sāvatthiṃ patvā antonagaraṃ pavisamānā porāṇakaniyāmeneva  vālukārāsimhi sākhaṃ ṭhapetvā dārakānaṃ saññaṃ datvā pāvisi.  tasmiṃ samaye dhammasenāpati bhikkhusaṅghe paviṭṭhe ekakova nagaraṃ  pavisanto vālukāthūpe jambusākhaṃ disvā ``kasmā ayaṃ ṭhapitā''ti  pucchi. dārakā taṃ kāraṇaṃ aparihāpetvā kathesuṃ. evaṃ sante imaṃ  gahetvā maddatha, dārakāti. tesu therassa vacanaṃ sutvā ekacce maddituṃ  na visahiṃsu, ekacce taṃkhaṇeyeva madditvā cuṇṇavicuṇṇaṃ akaṃsu.  kuṇḍalakesā bhattakiccaṃ katvā nikkhamantī taṃ sākhaṃ madditaṃ disvā  ``kassetaṃ kamma''nti pucchi. athassā dhammasenāpatinā  kārāpitabhāvaṃ kathayiṃsu. sā ``attano thāmaṃ ajānanto imaṃ sākhaṃ  maddāpetuṃ no visahissati, addhā mahanto eso bhavissati ^a^P1.0374^ea^.  ahampi pana khuddikā bhavantī na sobhissāmi,  antogāmameva pavisitvā parisāya saññaṃ dātuṃ vaṭṭatī''ti cintetvā  tathā akāsi. asītikulasahassanivāse nagare sabhāgasabhāgavasena  sabbeva sañjāniṃsūti veditabbaṃ.</p>
              <p>[03] theropi bhattakiccaṃ katvā aññatarasmiṃ rukkhamūle nisīdi.  athāyaṃ kuṇḍalakesā mahājanaparivutā therassa santikaṃ gantvā  paṭisanthāraṃ katvā ekamantaṃ ṭhatvā, ``bhante, tumhehi sākhā  maddāpitā''ti pucchi. āma, mayā maddāpitāti. evaṃ sante tumhehi  saddhiṃ amhākaṃ vādo hotu, bhanteti ^a^M1.0288^ea^. hotu, bhaddeti. kassa pucchā  hotu, kassa vissajjananti? pucchā nāma amhākaṃ pattā, tvaṃ pana  tuyhaṃ jānanakaṃ pucchāti. sā therena dinnānumatiyā sabbameva attano  jānanakaṃ vādaṃ pucchi, thero sabbaṃ vissajjesi. sā sabbaṃ pucchitvā  tuṇhī ahosi. atha naṃ thero āha -- ``tayā bahuṃ pucchitaṃ,  mayampi ekaṃ pañhaṃ pucchāmā''ti. pucchatha, bhanteti. ekaṃ nāma  kinti? kuṇḍalakesā ``na jānāmi, bhante''ti āha. tvaṃ  ettakampi ^a^V1.0278^ea^ na jānāsi, aññaṃ kiṃ jānissasīti? sā therassa  pādesu patitvā ``tumhākaṃ saraṇaṃ gacchāmi, bhante''ti āha. mama  saraṇagamanakammaṃ natthi, sadevake loke aggapuggalo dhuravihāre vasati,  taṃ saraṇaṃ gacchāhīti. sā ``evaṃ karissāmi, bhante''ti  sāyanhasamaye satthu dhammadesanāvelāya satthu santikaṃ gantvā  pañcapatiṭṭhitena vanditvā ekamantaṃ aṭṭhāsi. satthā tassā  madditasaṅkhārāya ^a^P1.0375^ea^ cariyāvasena dhammapade imaṃ  gāthamāha -- </p>
              <p>[21] ``sahassamapi ce gāthā, anatthapadasaṃhitā. </p>
              <p>[22] ekaṃ gāthāpadaṃ seyyo, yaṃ sutvā upasammatī''ti..  (dha0 pa0 101).</p>
              <p>[03] sā gāthāpariyosāne yathāṭhitāva saha paṭisambhidāhi arahattaṃ  patvā pabbajjaṃ yāci. satthā tassā pabbajjaṃ sampaṭicchi. sā  bhikkhunupassayaṃ gantvā pabbaji. aparabhāge catuparisamajjhe kathā  udapādi -- ``mahantā vatāyaṃ bhaddā kuṇḍalakesā, yā  catuppadikagāthāvasāne arahattaṃ pattā''ti. satthā taṃ kāraṇaṃ aṭṭhuppattiṃ  katvā theriṃ khippābhiññānaṃ aggaṭṭhāne ṭhapesīti. </p>
            </h4>
            <h4>
              <h4n> bhaddākāpilānītherīvatthu </h4n>
              <p>[03] 244^b^.^eb^ dasame ^b^pubbenivāsa^eb^nti pubbe  nivutthakkhandhasantānaṃ anussarantīnaṃ bhaddā kāpilānī aggāti  dasseti. sā kira padumuttarabuddhakāle haṃsavatiyaṃ kulagehe nibbattitvā  satthu dhammadesanaṃ suṇantī satthāraṃ ekaṃ bhikkhuniṃ pubbenivāsaṃ  anussarantīnaṃ aggaṭṭhāne ṭhapentaṃ disvā adhikārakammaṃ katvā taṃ  ṭhānantaraṃ patthesi. sā kappasatasahassaṃ devamanussesu saṃsaritvā  anuppanne buddhe bārāṇasiyaṃ kulagehe paṭisandhiṃ gaṇhitvā attano  sāmibhaginiyā saddhiṃ kalahaṃ karontī tāya paccekabuddhassa piṇḍapāte  ^a^M1.0289^ea^ dinne, ``ayaṃ imassa piṇḍapātaṃ datvā attano vasaṃ vattetī''ti  paccekabuddhassa hatthato pattaṃ gaṇhitvā bhattaṃ chaḍḍetvā kalalassa pūretvā  adāsi. mahājano ``bālā aya''nti garahitvā, ``yāya te saddhiṃ  kalaho kato, tassā kiñci na karosi, paccekabuddho ^a^P1.0376^ea^  te kiṃ aparajjhatī''ti āha. sā tesaṃ vacanena  lajjāyamānā puna pattaṃ gahetvā kalalaṃ hāretvā dhovitvā gandhacuṇṇena  ubbaṭṭetvā catumadhurassa pūretvā upari āsittena padumagabbhavaṇṇena  sappinā vijjotamānaṃ paccekabuddhassa hatthe ṭhapetvā ``yathā ayaṃ  piṇḍapāto ^a^V1.0279^ea^ obhāsajāto, evaṃ obhāsajātaṃ me sarīraṃ hotū''ti patthanaṃ  paṭṭhapesīti sabbaṃ mahākassapattherassa vatthumhi vuttanayeneva veditabbaṃ.</p>
              <p>[03] mahākassapatthero pana dakkhiṇamaggaṃ gahetvā dasabalassa santikaṃ  bahuputtakanigrodhamūlaṃ gato, ayaṃ bhaddā kāpilānī vāmamaggaṃ gaṇhitvā  mātugāmassa pabbajjāya ananuññātabhāvena paribbājikārāmaṃ agamāsi.  yadā pana mahāpajāpatigotamī pabbajjañca upasampadañca labhi, tadā  sā therī theriyā santike pabbajjañca upasampadañca labhitvā aparabhāge  vipassanāya kammaṃ karontī arahattaṃ patvā pubbenivāsañāṇe ciṇṇavasī  ahosi. atha satthā jetavane nisīditvā bhikkhuniyo paṭipāṭiyā  ṭhānantaresu ṭhapento imaṃ theriṃ pubbenivāsaṃ anussarantīnaṃ aggaṭṭhāne  ṭhapesīti. </p>
            </h4>
            <h4>
              <h4n> bhaddākaccānātherīvatthu </h4n>
              <p>[03] 245^b^.^eb^ ekādasame ^b^mahābhiññāppattāna^eb^nti mahatiyo  abhiññāyo pattānaṃ, bhaddā kaccānā, nāma aggāti dasseti. ekassa  hi buddhassa cattārova janā mahābhiññā honti, na avasesasāvakā.  avasesasāvakā hi kappasatasahassameva anussarituṃ sakkonti, na tato  paraṃ. mahābhiññāppattā pana kappasatasahassādhikaṃ asaṅkhyeyyaṃ  anussaranti. amhākampi ^a^P1.0377^ea^ satthu sāsane dve  aggasāvakā bākulatthero bhaddā kaccānāti ime cattāro ettakaṃ  anussarituṃ sakkhiṃsu. tasmā ayaṃ therī mahābhiññāppattānaṃ aggā  nāma jātā. bhaddā kaccānāti tassā nāmaṃ. bhaddakañcanassa hi  uttamasuvaṇṇassa viya tassā ^a^M1.0290^ea^ sarīravaṇṇo ahosi, sā tasmā  bhaddakañcanāti nāmaṃ labhi, sā pacchā kaccānātveva saṅkhaṃ gatā.  rāhulamātāyetaṃ adhivacanaṃ.</p>
              <p>[03] sā hi padumuttarabuddhakāle haṃsavatiyaṃ kulagehe paṭisandhiṃ gahetvā  aparabhāge satthu dhammakathaṃ suṇantī satthāraṃ ekaṃ bhikkhuniṃ  mahābhiññāppattānaṃ aggaṭṭhāne ṭhapentaṃ disvā adhikārakammaṃ katvā taṃ  ṭhānantaraṃ patthesi. sā kappasatasahassaṃ devamanussesu saṃsaritvā  imasmiṃ buddhuppāde suppabuddhasakkassa gehe paṭisandhiṃ gaṇhi, bhaddā  kaccānātissā nāmaṃ akaṃsu.</p>
              <p>[03] sā ^a^V1.0280^ea^ vayappattā bodhisattassa gehaṃ agamāsi. sā aparabhāge  rāhulakumāraṃ nāma puttaṃ vijāyi. tassa jātadivaseva bodhisatto  nikkhamitvā bodhimaṇḍe sabbaññutaṃ patvā lokānuggahaṃ karonto  anupubbena kapilavatthuṃ āgamma ñātīnaṃ saṅgahaṃ akāsi. aparabhāge  parinibbute suddhodanamahārāje mahāpajāpatigotamī pañcahi  mātugāmasatehi saddhiṃ satthu santike pabbaji. rāhulamātāpi  janapadakalyāṇīpi theriyā santikaṃ gantvā pabbaji. sā  pabbajitakālato paṭṭhāya bhaddakaccānattherītveva pākaṭā ahosi. sā  aparabhāge vipassanaṃ vaḍḍhetvā arahattaṃ patvā abhiññāsu ciṇṇavasī  ahosi, ekapallaṅkena nisinnā ekāvajjanena kappasatasahassādhikaṃ  asaṅkhyeyyaṃ anussarati. tassā tasmiṃ guṇe pākaṭe jāte satthā  jetavane nisinno bhikkhuniyo paṭipāṭiyā ṭhānantare ṭhapento imaṃ theriṃ  mahābhiññāppattānaṃ aggaṭṭhāne ṭhapesīti. </p>
            </h4>
            <h4>
              <h4n> kisāgotamītherīvatthu </h4n>
              <p>[03] 246^b^.^eb^ dvādasame ^a^P1.0378^ea^  ^b^lūkhacīvaradharāna^eb^nti tīhi lūkhehi samannāgataṃ paṃsukūlaṃ  dhārentīnaṃ, kisāgotamī, aggāti dasseti. gotamīti tassā nāmaṃ,  thokaṃ kisadhātukattā pana ^b^kisāgotamī^eb^ti vuccati. ayampi  padumuttarabuddhakāle haṃsavatiyaṃ kulagehe nibbattitvā satthu dhammadesanaṃ  suṇantī satthāraṃ ekaṃ bhikkhuniṃ lūkhacīvaradharānaṃ aggaṭṭhāne ṭhapentaṃ  disvā adhikārakammaṃ katvā taṃ ṭhānantaraṃ patthesi. sā  kappasatasahassaṃ devamanussesu ^a^M1.0291^ea^ saṃsaritvā imasmiṃ buddhuppāde sāvatthiyaṃ  duggatakule nibbattitvā vayappattakāle ekaṃ kulaṃ agamāsi. tattha naṃ  ``duggatakulassa dhītā''ti paribhaviṃsu.</p>
              <p>[03] sā aparabhāge puttaṃ vijāyi, athassā sammānamakaṃsu. so  panassā dārako ādhāvitvā paridhāvitvā kīḷanavaye ṭhito  kālamakāsi, tassā soko udapādi. sā ``ahaṃ imasmiṃyeva gehe  hatalābhasakkārā hutvā puttassa jātakālato paṭṭhāya sakkāraṃ pāpuṇiṃ, ime  mayhaṃ puttaṃ bahi chaḍḍetumpi vāyameyyu''nti puttaṃ aṅkenādāya ``puttassa  me bhesajjaṃ dethā''ti gehadvārapaṭipāṭiyā vicarati. diṭṭhadiṭṭhaṭṭhāne  manussā ``kattha te matakassa bhesajjaṃ diṭṭhapubba''nti pāṇiṃ paharitvā  parihāsaṃ karonti. sā tesaṃ kathāya neva saññattiṃ gacchati. atha  naṃ eko paṇḍitapuriso disvā, ``ayaṃ puttasokena cittavikkhepaṃ pattā  bhavissati, etissā ^a^V1.0281^ea^ pana bhesajjaṃ na añño jānissati, dasabalova  jānissatī''ti cintetvā evamāha -- ``amma, tava puttassa bhesajjaṃ  ^a^P1.0379^ea^ añño jānanto nāma natthi, sadevake pana loke  aggapuggalo dasabalo dhuravihāre vasati, tassa santikaṃ gantvā  pucchāhī''ti. sā ``saccaṃ puriso kathetī''ti puttamādāya  tathāgatassa buddhāsane nisinnavelāya parisapariyante ṭhatvā ``puttassa  me bhesajjaṃ detha bhagavā''ti āha.</p>
              <p>[03] satthā tassā upanissayaṃ disvā ``bhaddakaṃ te gotami kataṃ  bhesajjatthāya idhāgacchantiyā, gaccha nagaraṃ pavisitvā koṭito paṭṭhāya  sakalanagaraṃ caritvā yasmiṃ gehe koci matapubbo natthi, tato  siddhatthakaṃ āharā''ti āha. sā ``sādhu, bhante''ti tuṭṭhamānasā  antonagaraṃ pavisitvā paṭhamageheyeva ``dasabalo mama puttassa  bhesajjatthāya siddhatthakaṃ āharāpeti, siddhatthakaṃ me dethā''ti āha.  ``handa gotamī''ti nīharitvā adaṃsu. ahaṃ evaṃ gahetuṃ na sakkomi,  imasmiṃ gehe koci matapubbo nāma natthīti? kiṃ vadesi gotami,  ko idha matake gaṇetuṃ sakkotīti? ``tena hi alaṃ nāhaṃ  gaṇhissāmi, dasabalo maṃ yattha matapubbo natthi, tato naṃ  gaṇhāpetī''ti āha. sā imināva niyāmena tatiyagharaṃ  ^a^M1.0292^ea^ gantvā  cintesi -- ``sakalanagare ayameva niyāmo bhavissati, idaṃ  hitānukampakena buddhena diṭṭhaṃ bhavissatī''ti saṃvegaṃ labhitvā tatova  bahi nikkhamitvā āmakasusānaṃ gantvā puttaṃ hatthena gahetvā,  ``puttaka, ahaṃ imaṃ maraṇaṃ taveva uppannanti cintesiṃ, na panetaṃ taveva,  mahājanasādhāraṇo ^a^P1.0380^ea^ esa dhammo''ti vatvā puttaṃ  āmakasusāne chaḍḍetvā imaṃ gāthamāha -- </p>
              <p>[21] ``na gāmadhammo no nigamassa dhammo, </p>
              <p>[27] na cāpiyaṃ ekakulassa dhammo. </p>
              <p>[26] sabbassa lokassa sadevakassa, </p>
              <p>[22] eseva dhammo yadidaṃ aniccatā''ti.. (apa0 therī  2.3.82).</p>
              <p>[03] evañca pana vatvā satthu santikaṃ agamāsi. atha naṃ satthā  ``laddho te, gotami, siddhatthako''ti āha. niṭṭhitaṃ, bhante,  siddhatthakena kammaṃ, patiṭṭhaṃ pana me dethāti āha. athassā satthā  dhammapade imaṃ gāthamāha -- </p>
              <p>[21] ``taṃ ^a^V1.0282^ea^ puttapasusammattaṃ, byāsattamanasaṃ naraṃ. </p>
              <p>[22] suttaṃ gāmaṃ mahoghova, maccu ādāya gacchatī''ti..  (dha0 pa0 287).</p>
              <p>[03] sā gāthāpariyosāne yathāṭhitāva sotāpattiphale patiṭṭhāya  pabbajjaṃ yāci, satthā pabbajjaṃ anujāni. sā tikkhattuṃ satthāraṃ  padakkhiṇaṃ katvā vanditvā bhikkhuniupassayaṃ gantvā pabbajjañca  upasampadañca labhitvā nacirasseva yonisomanasikāre kammaṃ karontī  vipassanaṃ vaḍḍhesi. athassā satthā imaṃ obhāsagāthamāha -- </p>
              <p>[21] ``yo ca vassasataṃ jīve, apassaṃ amataṃ padaṃ. </p>
              <p>[22] ekāhaṃ jīvitaṃ seyyo, passato amataṃ pada''nti..  (dha0 pa0 114).</p>
              <p>[03] sā gāthāpariyosāne arahattaṃ pattā parikkhāravalañje paramukkaṭṭhā  hutvā tīhi lūkhehi samannāgataṃ cīvaraṃ pārupitvā vicari. aparabhāge  satthā jetavane nisinno bhikkhuniyo paṭipāṭiyā ṭhānantare ṭhapento  imaṃ theriṃ lūkhacīvaradharānaṃ aggaṭṭhāne ṭhapesīti. </p>
            </h4>
            <h4>
              <h4n> siṅgālakamātātherīvatthu </h4n>
              <p>[03] 247^b^.^eb^ terasame ^a^M1.0293^ea^ ^a^P1.0381^ea^  ^b^saddhādhimuttāna^eb^nti saddhālakkhaṇe abhiniviṭṭhānaṃ, siṅgālakamātā,  aggāti dasseti. ayaṃ kira padumuttarabuddhakāle haṃsavatiyaṃ kulaghare  nibbattā satthu dhammakathaṃ suṇantī satthāraṃ ekaṃ bhikkhuniṃ  saddhādhimuttānaṃ aggaṭṭhāne ṭhapentaṃ disvā adhikārakammaṃ katvā taṃ  ṭhānantaraṃ patthesi. sā kappasatasahassaṃ devamanussesu saṃsaritvā  imasmiṃ buddhuppāde rājagahanagare seṭṭhikule nibbattā samānajātikaṃ kulaṃ  gantvā ekaṃ puttaṃ vijāyi, tassa siṅgālakakumāroti nāmaṃ akaṃsu.  sāpi teneva kāraṇena siṅgālakamātā nāma jātā. sā ekadivasaṃ  satthu dhammakathaṃ sutvā paṭiladdhasaddhā satthu santikaṃ gantvā pabbaji.  pabbajitakālato paṭṭhāya saddhindriyaṃ adhimattaṃ paṭilabhi. sā  dhammassavanatthāya vihāraṃ gantvā dasabalassa sarīrasampattiṃ  olokayamānāva tiṭṭhati. satthā tassā saddhālakkhaṇe  abhiniviṭṭhabhāvaṃ ñatvā sappāyaṃ katvā pasādanīyameva dhammaṃ desesi.  sāpi therī saddhālakkhaṇameva ^a^V1.0283^ea^ dhuraṃ katvā arahattaṃ pāpuṇi. atha naṃ  satthā aparabhāge jetavane nisīditvā bhikkhuniyo paṭipāṭiyā  ṭhānantare ṭhapento imaṃ theriṃ saddhādhimuttānaṃ aggaṭṭhāne ṭhapesīti. </p>
              <p>[06] pañcamavaggavaṇṇanā. </p>
              <p>[06] terasasuttapaṭimaṇḍitāya theripāḷiyā vaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> (14) 6. chaṭṭhaetadaggavaggo </h2n>
          <h3>
            <h3n> </h3n>
            <h4>
              <h4n> tapussabhallikavatthu </h4n>
              <p>[03] 248^b^.^eb^ upāsakapāḷiyā ^a^V1.0284^ea^ ^a^P1.0382^ea^ paṭhame  ^b^paṭhamaṃ saraṇaṃ gacchantāna^eb^nti sabbapaṭhamaṃ saraṇaṃ gacchantānaṃ tapusso  ca bhalliko cāti ime dve vāṇijā aggāti dasseti. ime kira  padumuttarabuddhakāle haṃsavatiyaṃ kulagehe paṭisandhiṃ gahetvā aparabhāge  satthu dhammadesanaṃ suṇantā satthāraṃ dve upāsake paṭhamaṃ saraṇaṃ gacchantānaṃ  aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthayiṃsu.  te kappasatasahassaṃ devamanussesu saṃsaritvā amhākaṃ ^a^M1.0294^ea^ bodhisattassa  sabbaññutaññāṇapattito puretarameva asitañjananagare kuṭumbiyagehe  nibbattiṃsu. jeṭṭhabhātiko tapusso nāma ahosi, kaniṭṭho bhalliko  nāma.</p>
              <p>[03] te aparena samayena gharāvāsaṃ vasantā kālena kālaṃ pañca  sakaṭasatāni yojāpetvā vāṇijakammaṃ karontā caranti. tasmiṃ  samaye amhākaṃ bodhisatto sabbaññutaṃ patvā sattasattāhaṃ bodhimaṇḍe  viharitvā aṭṭhame sattāhe rājāyatanamūle nisīdi. tasmiṃ samaye te  vāṇijā pañcamattehi sakaṭasatehi taṃ ṭhānaṃ anuppattā ahesuṃ. tesaṃ  anantare attabhāve mātā tasmiṃ padese devatā hutvā nibbatti. sā  cintesi -- ``idāni buddhānaṃ āhāro laddhuṃ vaṭṭati. na hi sakkā  ito paraṃ nirāhārehi yāpetuṃ. ime ca me puttā iminā maggena  gacchanti, tehi ajja buddhānaṃ piṇḍapātaṃ ^a^P1.0383^ea^ dāpetuṃ  vaṭṭatī''ti pañcasu sakaṭasatesu yuttagoṇānaṃ gamanupacchedaṃ akāsi. te  ``kiṃ nāmeta''nti nānāvidhāni nimittāni olokenti. atha  tesaṃ kilamanabhāvaṃ ñatvā ekassa purisassa sarīre adhimuccitvā  ``kiṃ kāraṇā kilamatha? tumhākaṃ añño yakkhāvaṭṭo vā bhūtāvaṭṭo  vā nāgāvaṭṭo vā natthi, ahaṃ pana vo atītattabhāve mātā imasmiṃ  ṭhāne bhummadevatā hutvā nibbattā. esa dasabalo rājāyatanamūle  nisinno, tassa paṭhamaṃ piṇḍapātaṃ dethā''ti.</p>
              <p>[03] te ^a^V1.0285^ea^ tassā kathaṃ sutvā tuṭṭhamānasā hutvā manthañca madhupiṇḍikañca  suvaṇṇathālakena ādāya satthu santikaṃ gantvā ``imaṃ bhojanaṃ  paṭiggaṇhatha, bhante''ti āhaṃsu. satthā atītabuddhānaṃ āciṇṇaṃ  olokesi, athassa cattāro mahārājāno selamaye patte upanāmesuṃ.  satthā ``tesaṃ mahapphalaṃ hotū''ti cattāropi patte ``ekova patto  hotū''ti adhiṭṭhāsi. tasmiṃ khaṇe te vāṇijā tathāgatassa patte  manthañca madhupiṇḍikañca patiṭṭhapetvā paribhuttakāle udakaṃ datvā  bhattakiccapariyosāne satthāraṃ abhivādetvā ekamantaṃ nisīdiṃsu. atha  nesaṃ satthā dhammaṃ desesi, desanāpariyosāne dvepi janā dvevācike  saraṇe patiṭṭhāya satthāraṃ abhivādetvā attano nagaraṃ gantukāmā  ^a^M1.0295^ea^,  ``bhante, amhākaṃ paricaraṇacetiyaṃ dethā''ti vadiṃsu. satthā  dakkhiṇena hatthena sīsaṃ parāmasitvā dvinnampi janānaṃ aṭṭha  kesadhātuyo adāsi. te ubhopi janā kesadhātuyo suvaṇṇasamuggesu  ṭhapetvā attano nagaraṃ netvā asitañjananagaradvāre jīvakesadhātuyā  cetiyaṃ patiṭṭhāpesuṃ. uposathadivase cetiyato nīlasmiyo ^a^P1.0384^ea^  niggacchanti. evametaṃ vatthu samuṭṭhitaṃ. satthā pana  aparabhāge jetavane nisīditvā upāsake paṭipāṭiyā ṭhānantaresu  ṭhapento ime dve jane paṭhamaṃ saraṇaṃ gacchantānaṃ aggaṭṭhāne ṭhapesīti. </p>
            </h4>
            <h4>
              <h4n> anāthapiṇḍikaseṭṭhivatthu </h4n>
              <p>[03] 249^b^.^eb^ dutiye ^b^dāyakāna^eb^nti dānābhiratānaṃ  sudatto, gahapati, anāthapiṇḍiko aggoti dasseti. so kira  padumuttarabuddhakāle haṃsavatiyaṃ kulagehe nibbatto satthu dhammakathaṃ suṇanto  satthāraṃ ekaṃ upāsakaṃ dāyakānaṃ aggaṭṭhāne ṭhapentaṃ disvā adhikārakammaṃ  katvā taṃ ṭhānantaraṃ patthesi. so kappasatasahassaṃ devamanussesu  saṃsaritvā imasmiṃ buddhuppāde sāvatthiyaṃ sumanaseṭṭhissa gehe nibbatti,  sudattotissa nāmaṃ akaṃsu.</p>
              <p>[03] so aparabhāge gharāvāse patiṭṭhito dāyako dānapati hutvā  teneva guṇena patthaṭanāmadheyyo anāthapiṇḍiko nāma ahosi. so  pañcahi sakaṭasatehi bhaṇḍaṃ ādāya rājagahe attano piyasahāyakassa  seṭṭhino gehaṃ gantvā tattha buddhassa bhagavato uppannabhāvaṃ sutvā  balavapaccūsakāle devatānubhāvena vivaṭena dvārena satthāraṃ upasaṅkamitvā  dhammaṃ sutvā sotāpattiphale patiṭṭhāya dutiyadivase ca buddhappamukhassa  bhikkhusaṅghassa mahādānaṃ datvā sāvatthiṃ āgamanatthāya satthu paṭiññaṃ  gahetvā antarāmagge pañcacattālīsayojanamagge satasahassaṃ satasahassaṃ  ^a^V1.0286^ea^ datvā yojanikavihāre kāretvā jetavanaṃ koṭisanthārena ^a^P1.0385^ea^  santharitvā aṭṭhārasahi koṭīhi kiṇitvā aṭṭhārasahi  koṭīhi vihāraṃ kāretvā vihāre niṭṭhite catunnaṃ parisānaṃ  purebhattapacchābhattesu yadicchakaṃ dānaṃ dadanto aṭṭhārasahi koṭīhi  vihāramahaṃ niṭṭhāpesi. vihāramaho navahi māsehi niṭṭhānaṃ agamāsi  ^a^M1.0296^ea^,  ``pañcahī''ti apare. temāse pana sabbācariyānaṃ vivādo natthi.</p>
              <p>[03] evaṃ catupaṇṇāsakoṭidhanaṃ vissajjetvā niccakālaṃ gehe evarūpaṃ  dānaṃ pavattesi. devasikaṃ pañca salākabhattasatāni honti, pañca  pakkhikabhattasatāni, pañca salākayāgusatāni, pañca  pakkhikayāgusatāni, pañca dhurabhattasatāni, pañca āgantukabhattasatāni,  pañca gamikabhattasatāni, pañca gilānabhattasatāni, pañca  gilānupaṭṭhākabhattasatāni, pañca āsanasatāni gehe niccapaññattāneva  hontīti. atha naṃ aparabhāge satthā jetavane nisinno upāsake  paṭipāṭiyā ṭhānantaresu ṭhapento dāyakānaṃ aggaṭṭhāne ṭhapesīti. </p>
            </h4>
            <h4>
              <h4n> cittagahapativatthu </h4n>
              <p>[03] 250^b^.^eb^ tatiye ^b^dhammakathikāna^eb^nti dhammakathikānaṃ  upāsakānaṃ citto, gahapati, aggoti dasseti. so kira  padumuttarabuddhakāle haṃsavatiyaṃ kulagehe nibbatto aparabhāge dhammakathaṃ  suṇanto satthāraṃ ekaṃ upāsakaṃ dhammakathikānaṃ aggaṭṭhāne ṭhapentaṃ disvā  adhikārakammaṃ katvā taṃ ṭhānantaraṃ patthesi. so kappasatasahassaṃ  devamanussesu saṃsaritvā kassapabuddhakāle migaluddakagehe nibbatto  aparabhāge araññe kammaṃ kātuṃ samatthakāle ekadivasaṃ deve vassante  migamāraṇatthāya sattiṃ ādāya araññaṃ gantvā migarūpāni olokento  ekasmiṃ akatapabbhāre sasīsaṃ paṃsukūlaṃ pārupitvā pāsāṇaphalake  nisinnaṃ ekaṃ bhikkhuṃ disvā ``eko ayyo samaṇadhammaṃ karonto  nisinno bhavissatī''ti ^a^P1.0386^ea^ saññaṃ uppādetvā vegena  gharaṃ gantvā ekasmiṃ uddhane hiyyo ābhatamaṃsaṃ, ekasmiṃ bhattaṃ pacāpetvā  piṇḍācārike dve bhikkhū disvā tesaṃ pattaṃ ādāya paññattāsane  nisīdāpetvā bhikkhaṃ samādāpetvā, ``ayye, parivisathā''ti aññe  āṇāpetvā taṃ bhattaṃ kuṭe pakkhipitvā paṇṇena mukhaṃ bandhitvā kuṭaṃ  ādāya gacchanto antarāmagge nānāvidhāni pupphāni ocinitvā  pattapuṭakena gahetvā therassa nisinnaṭṭhānaṃ gantvā kuṭaṃ otāretvā  ekamante ṭhapetvā ``mayhaṃ ^a^M1.0297^ea^, bhante, saṅgahaṃ karothā''ti vatvā therassa  pattaṃ ādāya ^a^V1.0287^ea^ bhattassa pūretvā therassa hatthe patiṭṭhapetvā tehi  missakapupphehi theraṃ pūjetvā ekamante ṭhito ``yathāyaṃ rasapiṇḍapātena  saddhiṃ pupphapūjā cittaṃ paritoseti, evaṃ nibbattanibbattaṭṭhāne me  paṇṇākārasahassāni ceva āgacchantu pañcavaṇṇakusumavassañca  vassatū''ti āha.</p>
              <p>[03] thero tassa upanissayaṃ disvā dvattiṃsākārakammaṭṭhānaṃ  ācikkhitvā adāsi. so yāvajīvaṃ kusalaṃ katvā devaloke  nibbatti, nibbattaṭṭhāne jaṇṇumattena odhinā dibbapupphavassaṃ vassi,  sayañca aññāhi devatāhi adhikatarena rūpena samannāgato ahosi.  so ekaṃ buddhantaraṃ devamanussesu saṃsaritvā imasmiṃ buddhuppāde magadharaṭṭhe  macchikāsaṇḍanagare seṭṭhikule nibbatti, jātakālevassa sakalanagare  jaṇṇumattena odhinā pañcavaṇṇakusumavassaṃ vassi. athassa  mātāpitaro ``amhākaṃ putto attanāva attano nāmaṃ gahetvā āgato,  jātadivasevassa sakalanagaraṃ pañcavaṇṇehi pupphehi vicittaṃ jāta''nti  ^b^cittakumāro^eb^ti nāmaṃ akaṃsu.</p>
              <p>[03] so aparabhāge gharāvāse patiṭṭhito ^a^P1.0387^ea^ pitu  accayena tasmiṃ nagare seṭṭhiṭṭhānaṃ pāpuṇi. tasmiṃ samaye  pañcavaggiyattherānaṃ abbhantaro mahānāmatthero nāma macchikāsaṇḍanagaraṃ  agamāsi. citto gahapati tassa iriyāpathe pasīditvā pattaṃ ādāya  gehaṃ ānetvā piṇḍapātena patimānetvā katabhattakiccaṃ ambāṭakārāmaṃ  nāma uyyānaṃ netvā tatthassa vasanaṭṭhānaṃ kāretvā nibaddhaṃ attano gehe  piṇḍapātaṃ gahetvā vasanatthāya paṭiññaṃ gaṇhi. theropi tassa  upanissayaṃ disvā dhammaṃ desento saḷāyatanavibhattimeva desesi.  citto gahapati purimabhave madditasaṅkhāratāya nacirasseva  anāgāmiphalaṃ sampāpuṇi. athekadivasaṃ isidattatthero tattha gantvā  viharanto seṭṭhissa nivesane bhattakiccapariyosāne āyasmatā therena  pañhaṃ vissajjetuṃ asakkontena ajjhiṭṭho upāsakassa pañhaṃ vissajjetvā  tena pubbe gihisahāyakabhāve ñāte ``na idāni idha vatthabba''nti  yathāsukhaṃ pakkāmi. punekadivasaṃ, seṭṭhi gahapati, mahānāmattheraṃ  iddhipāṭihāriyakaraṇatthaṃ yāci ^a^M1.0298^ea^. sopi tassa  tejosamāpattipāṭihāriyaṃ dassetvā ``idāni idha vasituṃ na yutta''nti  yathāsukhaṃ pakkāmi.</p>
              <p>[03] athekadivasaṃ dve aggasāvakā bhikkhusahassaparivārā  ambāṭakārāmaṃ agamaṃsu. seṭṭhi gahapati, tesaṃ mahāsakkāraṃ sajjesi.  sudhammatthero taṃ asahamāno seṭṭhiṃ tilasaṅgulikāvādena khuṃsetvā  ^a^V1.0288^ea^ tena  paṇāmito satthu santikaṃ gantvā ovādaṃ labhitvā dasabalassa ovāde  ṭhito cittaṃ gahapatiṃ khamāpetvā tattheva ambāṭakārāme viharanto  vipassanaṃ vaḍḍhetvā arahattaṃ pāpuṇi. tadā upāsako cintesi --  ``ahaṃ dasabalaṃ adisvāva ciraṃ vītināmesiṃ, satthu santikaṃ  gacchantena pana ^a^P1.0388^ea^ ayuttaṃ tucchahatthena gantu''nti  pañcahi sakaṭasatehi telamadhuphāṇitādīni ādāya ``ye dasabalaṃ  passitukāmā, te mayā saddhiṃ āgacchantū''ti nagare bheriṃ carāpetvā  dvīhi purisasahassehi parivuto satthāraṃ passituṃ pakkāmi.  tiṃsayojane magge devatā paṇṇākāraṃ upaṭṭhapesuṃ. so satthu santikaṃ  gantvā pañcapatiṭṭhitena satthāraṃ vandi, tasmiṃ khaṇe ākāsā  pañcavaṇṇānaṃ pupphānaṃ vassaṃ vassi.</p>
              <p>[03] satthā tassa ajjhāsayavasena saḷāyatanavibhattimeva kathesi.  tassa aḍḍhamāsamattaṃ dasabalassa dānaṃ dentassāpi sakanivesanato  nītāni taṇḍulatelamadhuphāṇitādīni na khīyiṃsu. rājagahavāsikehi  pahitapaṇṇākārova alaṃ ahosi. so satthāraṃ passitvā attano  nagaraṃ gacchanto sakaṭehi ābhataṃ sabbaṃ bhikkhusaṅghassa adāsi.  sakaṭesu tucchesu jātamattesveva devatā satta ratanāni pūrayiṃsu.  mahājanantare kathā udapādi ``yāva sakkārasammānappatto vatāyaṃ citto  gahapatī''ti. taṃ sutvā satthā dhammapade imaṃ gāthamāha -- </p>
              <p>[21] ``saddho sīlena sampanno, yaso bhogasamappito. </p>
              <p>[22] yaṃ yaṃ padesaṃ bhajati, tattha tattheva pūjito''ti..  (dha0 pa0 303).</p>
              <p>[03] so tato paṭṭhāya ariyasāvakānaṃyeva upāsakānaṃ pañcahi satehi  parivuto vicarati. atha naṃ satthā aparabhāge upāsake paṭipāṭiyā  ^a^M1.0299^ea^ ṭhānantare ṭhapento cittasaṃyuttaṃ aṭṭhuppattiṃ katvā dhammakathikānaṃ aggaṭṭhāne  ṭhapesīti. </p>
            </h4>
            <h4>
              <h4n> hatthakāaḷavakavatthu </h4n>
              <p>[03] 251^b^.^eb^ catutthe ^b^catūhi saṅgahavatthūhī^eb^ti catubbidhena  saṅgahavatthunā parisaṃ saṅgaṇhantānaṃ hatthako āḷavako aggoti dasseti.  ayaṃ ^a^P1.0389^ea^ kira padumuttarabuddhakāle haṃsavatiyaṃ kulaghare  nibbatto aparabhāge satthu dhammakathaṃ suṇanto satthāraṃ catūhi  saṅgahavatthūhi samannāgataṃ ekaṃ upāsakaṃ ^a^V1.0289^ea^ ṭhānantare ṭhapentaṃ disvā  adhikārakammaṃ katvā taṃ ṭhānantaraṃ patthesi. so kappasatasahassaṃ  devamanussesu saṃsaritvā imasmiṃ buddhuppāde āḷaviraṭṭhe āḷavinagare  āḷavakassa rañño gehe paṭisandhiṃ gaṇhi, sve bhattacāṭiyā saddhiṃ  āḷavakassa pesetabbo ahosi.</p>
              <p>[03] tatrāyaṃ anupubbikathā -- ekadivasaṃ kira āḷavako rājā  migavatthāya araññaṃ gantvā ekaṃ migaṃ anubandhitvā ghātetvā  chinditvā dhanukoṭiyaṃ lagetvā nivattetvā āgacchanto vātātapena  kilantakāyo ekaṃ sandacchāyaṃ nigrodharukkhamūlaṃ pavisitvā nisīdi.  atha naṃ muhuttaṃ darathaṃ vinodetvā nikkhamantaṃ rukkhe adhivatthā  devatā ``tiṭṭha tiṭṭha, bhakkhosi me''ti hatthe gaṇhi. so daḷhaṃ  gahitattā aññaṃ upāyaṃ apassanto ``devasikaṃ te ekekapurisena saddhiṃ  cāṭibhattaṃ pesessāmī''ti vatvā nagaraṃ gato. tato paṭṭhāya  bandhanāgārato ekekamanussena saddhiṃ cāṭibhattaṃ pesesi. eteneva  niyāmena bandhanāgāre manussesu khīṇesu ``mahallakamanussesu  gayhamānesu raṭṭhakhobho hotī''ti te aggahetvā daharakumāre gaṇhituṃ  ārabhiṃsu. tato paṭṭhāya nagare dārakamātaro ca gabbhiniyo ca aññaṃ  raṭṭhaṃ gacchanti.</p>
              <p>[03] tasmiṃ samaye satthā paccūsasamayante lokaṃ volokento  āḷavakakumārassa tiṇṇaṃ maggaphalānaṃ upanissayaṃ disvā ``ayaṃ  kumāro kappasatasahassaṃ ^a^M1.0300^ea^ patthitapatthano ^a^P1.0390^ea^ devalokā  cavitvā āḷavakarañño gehe nibbatto, aññaṃ kumāraṃ alabhantā sve  kumāraṃ cāṭibhattena saddhiṃ gahetvā gacchissantī''ti cintetvā  sāyanhasamaye aññātakavesena āḷavakassa yakkhassa bhavanadvāraṃ gantvā  tassa dovārikaṃ gadrabhaṃ nāma yakkhaṃ bhavanaṃ pavisanatthāya yāci. so  āha -- ``bhagavā tumhe pavisatha, mayhaṃ pana āḷavakassa anārocanaṃ  nāma ayutta''nti. so himavante yakkhasamāgamaṃ gatassa āḷavakassa  santikaṃ agamāsi. satthāpi taṃ bhavanaṃ pavisitvā āḷavakassa  nisīdanapallaṅke nisīdi.</p>
              <p>[03] tasmiṃ samaye sātāgirahemavatā āḷavakassa bhavanamatthakena  yakkhasamāgamaṃ gacchantā attano gamane asampajjamāne ``kiṃ nu kho  kāraṇa''nti āvajjentā satthāraṃ āḷavakassa bhavane nisinnaṃ disvā  satthu santikaṃ gantvā vanditvā yakkhasamāgamaṃ gantvā āḷavakassa  tuṭṭhiṃ pavedayiṃsu -- ``lābhā te, āvuso āḷavaka, yassa te sadevake  loke aggapuggalo bhavane nisinno ^a^V1.0290^ea^, gantvā satthu santike dhammaṃ  suṇāhī''ti. so tesaṃ kathaṃ sutvā cintesi -- ``ime ekassa  muṇḍakasamaṇassa mama pallaṅke nisinnabhāvaṃ kathentī''ti anattamano  kodhābhibhūto hutvā ``ajja mayhaṃ etena samaṇena saddhiṃ saṅgāmo  bhavissati, tattha me sahāyā nāma hothā''ti dakkhiṇapādaṃ  ukkhipitvā saṭṭhiyojanamattaṃ pabbatakūṭaṃ akkami, taṃ bhijjitvā dvidhā  ahosi. ito paṭṭhāya āḷavakayuddhaṃ vitthāretabbaṃ. āḷavako pana  sabbarattiṃ tathāgatena saddhiṃ nānappakārena yujjhantopi kiñci kātuṃ  asakkonto satthāraṃ upasaṅkamitvā aṭṭha pañhe pucchi, satthā vissajjesi  ^a^P1.0391^ea^. desanāpariyosāne sotāpattiphale patiṭṭhāsi.  vitthāretvā kathetukāmena āḷavakasuttavaṇṇanā (saṃ0 ni0 aṭṭha0  1.1.246) oloketabbā.</p>
              <p>[03] punadivase uṭṭhite aruṇe cāṭibhattāharaṇavelāya sakalanagare  gahetabbayuttaṃ dārakaṃ adisvā rañño ārocesuṃ. rājā āha --  ``gaṇhituṃ ayuttaṭṭhāne pana atthi, tātā''ti. āma, deva, ajja  rājakule putto jātoti. gacchatha, tātā, mayaṃ jīvantā puttaṃ  labhissāma, cāṭibhattena naṃ ^a^M1.0301^ea^ pesethāti. te deviyā vikkandamānāya  dārakaṃ gahetvā cāṭibhattena saddhiṃ āḷavakassa bhavanadvāraṃ gantvā  ``handa, ayya, tava bhāgaṃ paṭicchāhī''ti āhaṃsu. āḷavako tesaṃ  kathaṃ sutvā ariyasāvakattā lajjamāno adhomukho nisīdi. atha naṃ  satthā āha -- ``idāni te, āḷavaka, lajjanakiccaṃ natthi, dārakaṃ  gahetvā mama hatthe ṭhapehī''ti. te rājapurisā āḷavakakumāraṃ  āḷavakassa hatthe ṭhapesuṃ, āḷavako taṃ ādāya dasabalassa hatthe  ṭhapesi, satthā paṭiggaṇhitvā puna āḷavakassa hatthe ṭhapesi, āḷavako  taṃ gahetvā rājapurisānaṃ hatthe ṭhapesi. itissa hatthato hatthaṃ gatattā  ``hatthako āḷavako''tveva nāmaṃ akaṃsu.</p>
              <p>[03] atha naṃ te rājapurisā tuṭṭhamānasā ādāya rañño santikaṃ  agamaṃsu. rājā taṃ disvā ``ajja cāṭibhattaṃ na sampaṭicchatī''ti  saññaṃ katvā ``kasmā, tātā, evameva āgatatthā''ti āha. deva,  rājakulassa tuṭṭhi ca vaḍḍhi ca, satthā āḷavakassa bhavane nisīditvā  āḷavakaṃ dametvā upāsakatte patiṭṭhāpetvā kumāraṃ amhākaṃ dāpesīti.  satthāpi ^a^P1.0392^ea^ āḷavakaṃ pattacīvaraṃ gāhāpetvā  āḷavinagarābhimukho pāyāsi. so nagaraṃ upasaṅkamanto lajjitvāva  osakkati. satthā naṃ oloketvā ``lajjasi, āḷavakā''ti pucchi.  āma, bhante, nagaravāsino maṃ nissāya mātimaraṇaṃ pitimaraṇaṃ  puttadāramaraṇañca pāpuṇiṃsu. te maṃ passitvā ^a^V1.0291^ea^ daṇḍehipi leḍḍūhipi  paharissanti. tasmā osakkāmi, bhanteti. ``āḷavaka, natthi te  mayā saddhiṃ gacchantassa bhayaṃ, vissattho ehī''ti vatvā nagarassa  avidūre ṭhāne vanasaṇḍe aṭṭhāsi. āḷavakarājāpi nāgare gahetvā  satthu paccuggamanaṃ gato. satthā sampattaparisāya dhammaṃ desesi,  desanāvasāne caturāsīti pāṇasahassāni amatapānaṃ piviṃsu. te  āḷavakassa tattheva vasanaṭṭhānaṃ katvā anusaṃvaccharaṃ balikammaṃ paṭṭhapesuṃ.</p>
              <p>[03] āḷavakopi nāgare dhammikāya rakkhāya saṅgaṇhi. sopi  āḷavakakumāro vuḍḍhippatto satthu dhammadesanaṃ sutvā tīṇi  maggaphalāni paṭivijjhi. so sabbakālaṃ ariyasāvakaupāsakānaṃ  pañcahi satehi parivuto carati. athekadivasaṃ tehi upāsakehi saddhiṃ  satthu santikaṃ gantvā vanditvā ekamantaṃ nisīdi. satthā suvinītaṃ  parisaṃ disvā ``mahatī ^a^M1.0302^ea^ te, āḷavaka, parisā, kathaṃ taṃ  saṅgaṇhāsī''ti āha. bhagavā dānena tussantaṃ dānena saṅgaṇhāmi,  piyavacanena tussantaṃ piyavacanena saṅgaṇhāmi, uppannesu kiccesu tesaṃ  nittharaṇena tussantaṃ uppannakiccanittharaṇena saṅgaṇhāmi, samānattaṭṭhānena  tussantaṃ samānattatāya saṅgaṇhāmīti. evametaṃ vatthu samuṭṭhitaṃ. atha  ^a^P1.0393^ea^ satthā aparabhāge jetavane nisīditvā upāsake  ṭhānantaresu ṭhapento hatthakaṃ āḷavakaṃ catūhi saṅgahavatthūhi parisaṃ  saṅgaṇhantānaṃ aggaṭṭhāne ṭhapesīti. </p>
            </h4>
            <h4>
              <h4n> mahānāmasakkavatthu </h4n>
              <p>[03] 252^b^.^eb^ pañcame ^b^paṇītadāyakāna^eb^nti  paṇītarasadāyakānaṃ mahānāmo sakko aggoti dasseti. so kira  padumuttarabuddhakāle haṃsavatiyaṃ kulagehe nibbatto satthu dhammakathaṃ suṇanto  satthāraṃ ekaṃ upāsakaṃ paṇītarasadāyakānaṃ aggaṭṭhāne ṭhapentaṃ disvā  adhikārakammaṃ katvā taṃ ṭhānantaraṃ patthesi. so kappasatasahassaṃ  devamanussesu saṃsaritvā imasmiṃ buddhuppāde kapilavatthupure  sakyarājakule nibbattitvā vayappatto dasabalassa paṭhamadassaneyeva  sotāpattiphale patiṭṭhāsi.</p>
              <p>[03] athekasmiṃ samaye satthā verañjāyaṃ vassāvāsaṃ vasitvā  anupubbena kapilavatthupuraṃ gantvā nigrodhārāme paṭivasati. mahānāmo  ``satthā āgato''ti sutvā satthu santikaṃ gantvā abhivādetvā  ekamantaṃ nisinno satthāraṃ evamāha -- ``bhagavā sutametaṃ  `bhikkhusaṅgho kira verañjāyaṃ bhikkhācārena kilamatī'ti, mama  catumāsaṃ bhikkhusaṅghassa paṭijaggane paṭiññaṃ detha, ahaṃ  ^a^V1.0292^ea^ bhikkhusaṅghassa sarīre ojaṃ pavesessāmī''ti. satthā adhivāsesi.  so satthu adhivāsanaṃ viditvā punadivasato paṭṭhāya buddhappamukhaṃ  bhikkhusaṅghaṃ paṇītarasabhojanacatumadhurādīhi paṭijaggitvā puna  catumāsaṃ paṭiññaṃ gahetvā aṭṭha māse pūretvā puna catumāsaṃ paṭiññaṃ  gahetvā sakalasaṃvaccharaṃ paṭijaggi. satthā tato paraṃ paṭiññaṃ nādāsi.  mahānāmo pana tato paṭṭhāya ^a^P1.0394^ea^ aparāparaṃ  sampattabhikkhusaṅghassa teneva niyāmena sakkāraṃ karoti. tassa so  guṇo sakalajambudīpe pākaṭo jāto. evametaṃ vatthu samuṭṭhitaṃ.  satthā ^a^M1.0303^ea^ pana aparabhāge jetavane nisīditvā mahānāmaṃ sakkaṃ  paṇītadāyakānaṃ aggaṭṭhāne ṭhapesīti. </p>
            </h4>
            <h4>
              <h4n> uggagahapativatthu </h4n>
              <p>[03] 253^b^.^eb^ chaṭṭhe ^b^manāpadāyakāna^eb^nti manāpaṃ  cittarucitabhojanaṃ dāyakānaṃ uggo gahapati, vesāliko aggoti  dasseti. so kira padumuttarabuddhakāle haṃsavatiyaṃ kulagehe nibbatto  aparabhāge satthu dhammakathaṃ suṇanto satthāraṃ ekaṃ upāsakaṃ  manāpadāyakānaṃ aggaṭṭhāne ṭhapentaṃ disvā adhikārakammaṃ katvā taṃ  ṭhānantaraṃ patthesi. so kappasatasahassaṃ devamanussesu saṃsaritvā  imasmiṃ buddhuppāde vesāliyaṃ seṭṭhikule nibbatti. tassa jātakāle  nāmaṃ aniyāmitaṃ. aparabhāge panassa attabhāvopi uggato ahosi  samiddho, alaṅkatatoraṇaṃ viya ussitacittapaṭo viya ca  ativirocittha. guṇāpissa uggatā ahesuṃ. so imesaṃ dvinnampi  uggatattā ^b^uggaseṭṭhi^eb^tveva saṅkhaṃ gato. so panāyaṃ dasabalassa  paṭhamadassaneyeva sotāpattiphale patiṭṭhāya aparabhāge tīṇipi  maggaphalāni sacchākāsi. so attano mahallakakāle rahogato  nisīditvā cintesi -- ``yaṃ yaṃ mayhaṃ piyaṃ manāpaṃ, taṃ tadeva  dasabalassa dassāmi, idaṃ me satthu sammukhāpi sutaṃ `manāpadāyī  labhate manāpa'''nti. athassa etadahosi -- ``api nu kho me  cittaṃ jānitvā satthāpi nivesanadvāraṃ āgaccheyyā''ti.</p>
              <p>[03] satthāpi kho tassa cittaṃ ñatvā bhikkhusaṅghaparivuto  nivesanadvāreyeva pāturahosi. so ``satthā āgato''ti sutvā  ativiya ussāhajāto dasabalassa santikaṃ gantvā pañcapatiṭṭhitena  ^a^P1.0395^ea^ vanditvā satthu pattaṃ paṭiggahetvā gharaṃ pavesetvā  paññattavarabuddhāsane satthāraṃ, avasesāasanesu bhikkhusaṅghaṃ  nisīdāpetvā buddhappamukhaṃ bhikkhusaṅghaṃ nānaggarasehi parivisitvā  bhattakiccapariyosāne ekamantaṃ nisīditvā evamāha -- ``sammukhā  metaṃ, bhante, bhagavato sutaṃ sammukhā ^a^V1.0293^ea^ paṭiggahitaṃ `manāpadāyī labhate  manāpa'''nti. yaṃ yaṃ, bhante, mayhaṃ manāpaṃ, taṃ taṃ mayā buddhappamukhassa  bhikkhusaṅghassa dinnamevā''ti satthāraṃ jānāpetvā tato paṭṭhāya yaṃ yaṃ  tassa manāpaṃ, taṃ taṃ buddhappamukhassa bhikkhusaṅghassa deti. taṃ pana  sabbaṃ pañcakanipāte ^a^M1.0304^ea^ uggasutte vitthārato āgamissati. evametaṃ vatthu  samuṭṭhitaṃ. satthā aparabhāge jetavane viharanto taṃ upāsakaṃ  manāpadāyakānaṃ aggaṭṭhāne ṭhapesīti. </p>
            </h4>
            <h4>
              <h4n> uggatagahapativatthu </h4n>
              <p>[03] 254^b^.^eb^ sattame ^b^saṅghupaṭṭhākāna^eb^nti bhikkhusaṅghassa  upaṭṭhākānaṃ hatthigāmako uggato gahapati, aggoti dasseti. sopi  padumuttarabuddhakāle haṃsavatiyaṃ kulagehe nibbatto aparabhāge satthu  dhammadesanaṃ sutvā satthāraṃ ekaṃ upāsakaṃ saṅghupaṭṭhākānaṃ aggaṭṭhāne  ṭhapentaṃ disvā adhikārakammaṃ katvā taṃ ṭhānantaraṃ patthesi. so  kappasatasahassaṃ devamanussesu saṃsaritvā imasmiṃ buddhuppāde hatthigāme  seṭṭhikule nibbatti, tassa uggatakumāroti nāmaṃ akaṃsu.</p>
              <p>[03] so aparabhāge gharāvāse patiṭṭhito pitu accayena seṭṭhiṭṭhānaṃ  pāpuṇi. tena samayena satthā bhikkhusaṅghaparivuto cārikaṃ caranto  ^a^P1.0396^ea^ hatthigāmaṃ patvā nāgavanuyyāne viharati. tadā  ayaṃ uggataseṭṭhi sattāhaṃ pānamadamatto hutvā nāṭakehi parivuto  nāgavanuyyānaṃ gantvā paricārayamāno dasabalaṃ disvā balavahirottappaṃ  paccupaṭṭhāpesi. athassa satthāraṃ upasaṅkamantassa sabbo surāmado  abbhatthaṃ agamāsi. so satthāraṃ vanditvā ekamantaṃ nisīdi.  athassa satthā dhammaṃ desesi. desanāpariyosāne tīṇi maggaphalāni  paṭivijjhi. tato paṭṭhāya nāṭakāni ``tumhe yathāsukhaṃ gacchathā''ti  vissajjetvā dānābhirato hutvā bhikkhusaṅghassa dānameva deti.  devatā rattibhāgasamanantare āgantvā seṭṭhissa ārocenti --  ``gahapati, asuko bhikkhu tevijjo, asuko bhikkhu chaḷabhiñño,  asuko sīlavā, asuko dussīlo''ti. so tāsaṃ vacanaṃ sutvāpi  guṇaṃ tāva yathābhūtato jānāti, deyyadhammaṃ pana samacitteneva deti.  satthu santike nisīditvāpi tameva guṇaṃ katheti. aparabhāge satthā  jetavane nisīditvā taṃ gahapatiṃ saṅghupaṭṭhākānaṃ aggaṭṭhāne ṭhapesīti. </p>
            </h4>
            <h4>
              <h4n> sūrambaṭṭhavatthu </h4n>
              <p>[03] 255^b^.^eb^ aṭṭhame ^a^V1.0294^ea^ ^a^M1.0305^ea^ ^b^aveccappasannāna^eb^nti  avigacchanasabhāvena acalena pasādena samannāgatānaṃ sūrambaṭṭho aggoti  dasseti. ayaṃ kira padumuttarabuddhakāle haṃsavatiyaṃ kulagehe nibbatto  satthu dhammakathaṃ sutvā satthāraṃ ekaṃ upāsakaṃ aveccappasannānaṃ aggaṭṭhāne  ṭhapentaṃ disvā adhikārakammaṃ katvā taṃ ṭhānantaraṃ patthesi. so  kappasatasahassaṃ devamanussesu saṃsaritvā imasmiṃ buddhuppāde ^a^P1.0397^ea^  sāvatthiyaṃ seṭṭhikule nibbatti, sūrambaṭṭhotissa nāmaṃ akaṃsu.</p>
              <p>[03] so aparabhāge vayappatto gharāvāse patiṭṭhāya aññatitthiyānaṃ  upaṭṭhāko hutvā carati. atha satthā paccūsasamaye lokaṃ volokento  tassa sotāpattimaggahetuṃ disvā bhikkhācāravelāya nivesanadvāraṃ  agamāsi. so dasabalaṃ disvā cintesi -- ``samaṇo gotamo  mahākule ceva jāto, loke ca abhiññāto, tenassa santikaṃ agamanaṃ  nāma na yutta''nti satthu santikaṃ gantvā pādesu vanditvā pattaṃ gahetvā  gharaṃ pavesetvā mahārahe pallaṅke nisīdāpetvā bhikkhaṃ datvā  bhattakiccapariyosāne ekamantaṃ nisīdi. satthā tassa caritavasena  dhammaṃ desesi. desanāpariyosāne sotāpattiphale patiṭṭhahi. satthāpi  taṃ dametvā vihārameva gato.</p>
              <p>[03] tato māro cintesi -- ``ayaṃ sūrambaṭṭho nāma amhākaṃ  santako, satthā panassa ajja gehaṃ gato, kiṃ nu kho satthu dhammaṃ  sutvā maggapātubhāvaṃ akaritthāti yāvassa mama visayā atikkantabhāvaṃ  vā anatikkantabhāvaṃ vā jānāmī''ti attano kāmarūpitāya dasabalassa  sarikkhakaṃ rūpaṃ māpetvā cīvaraggahaṇampi pattaggahaṇampi buddhākappeneva  katvā dvattiṃsalakkhaṇadharo hutvā sūrambaṭṭhassa gehadvāre aṭṭhāsi.  sūrambaṭṭhopi ``puna dasabalo āgato''ti sutvā ``buddhānaṃ  aniyyānikagamanaṃ nāma natthi, kena nu kho kāraṇena āgato''ti  vegena ``dasabalo''ti saññāya tassa santikaṃ gantvā abhivādetvā  ekamantaṃ ṭhito, ``bhante, tumhe idāneva imasmiṃ gehe bhattakiccaṃ katvā  gatā, kiṃ nu kho kāraṇaṃ paṭicca puna ^a^P1.0398^ea^  āgatatthā''ti āha. ``sūrambaṭṭha mayā dhammaṃ kathentena ekaṃ  anupadhāretvā ^a^M1.0306^ea^ kathitaṃ. mayā hi pañcakkhandhā `sabbeva aniccā  dukkhā anattā'ti kathitā, na panete sabbeva evarūpā. ekacce hi  khandhā niccā dhuvā sassatā atthī''ti āha.</p>
              <p>[03] tato ^a^V1.0295^ea^ sūrambaṭṭho cintesi -- ``ayaṃ kathā ativiya bhāriyā.  buddhānañhi anupadhāretvā kathanaṃ nāma natthi, dasabalassa māro kira  paṭipakkho, addhā ayaṃ māro bhavissatī''ti cintetvā -- ``mārosi  tva''nti āha. ariyasāvakena kathitakathā tassa pharasuppahāro viya  ahosi, tasmā sakabhāvena ṭhātuṃ asakkonto ``āma, sūrambaṭṭha, ahaṃ  māro''ti āha. ``tādisānaṃ mārānaṃ satampi sahassampi āgantvā  mama saddhaṃ cāletuṃ na sakkoti, mahāgotamo dasabalo mayhaṃ dhammaṃ  desento `sabbe saṅkhārā aniccā'ti bodhetvā desesi, mā me  gharadvāre tiṭṭhā''ti accharaṃ pahari. māro tassa vacanaṃ sutvā  paṭippharitvā kathetuṃ asakkonto tattheva antaradhāyi. sūrambaṭṭhopi  sāyanhasamaye satthu santikaṃ gantvā mārena katakiriyaṃ kathetvā,  ``bhante, evaṃ māro mama saddhaṃ cāletuṃ vāyamitthā''ti āha. satthā  etadeva kāraṇaṃ aṭṭhupattiṃ katvā imasmiṃ sāsane sūrambaṭṭhaṃ  aveccappasannānaṃ aggaṭṭhāne ṭhapesīti. </p>
            </h4>
            <h4>
              <h4n> jīvakavatthu </h4n>
              <p>[03] 256^b^.^eb^ navame ^b^puggalappasannāna^eb^nti  puggaliyappasādena samannāgatānaṃ upāsakānaṃ jīvako komārabhacco  aggoti dasseti. so hi padumuttarabuddhakāle haṃsavatiyaṃ kulagehe  nibbatto ^a^P1.0399^ea^. satthu dhammakathaṃ suṇanto satthāraṃ ekaṃ  upāsakaṃ puggalappasannānaṃ aggaṭṭhāne ṭhapentaṃ disvā adhikārakammaṃ katvā  taṃ ṭhānantaraṃ patthesi. so kappasatasahassaṃ devamanussesu saṃsaritvā  imasmiṃ buddhuppāde rājagahanagare abhayarājakumāraṃ paṭicca sālavatiyā  nāma rūpūpajīviniyā kucchimhi nibbatto. rūpūpajīviniyo ca  nāma vijātakāle sace putto hoti, chaḍḍenti. sace dhītā,  paṭijagganti. iti sā taṃ dārakaṃ kattarasuppakena saṅkārakūṭe  chaḍḍāpesi. atha naṃ abhayo rājakumāro rājupaṭṭhānaṃ gacchanto taṃ  disvā ``kiṃ, bhaṇe, etaṃ kākehi samparikiṇṇa''nti manusse pesetvā  ``dārako ^a^M1.0307^ea^ devā''ti. jīvati, bhaṇeti, ``jīvati, devā''ti sutvā  attano antepure posāpesi. tassa jīvatīti kathitattā jīvakoti  nāmaṃ akaṃsu, kumārena posāpitoti komārabhaccoti nāmaṃ akaṃsu.</p>
              <p>[03] so attano soḷasavassuddesikakāle takkasilaṃ gantvā vejjasippaṃ  uggaṇhitvā bimbisārarañño santikā sakkāraṃ labhitvā caṇḍapajjotassa  rañño rogaṃ phāsukaṃ akāsi. so ^a^V1.0296^ea^ tassa pañca taṇḍulasakaṭasatāni  soḷasa kahāpaṇasahassāni dussasahassaparivāraṃ anagghaṃ siveyyakaṃ  dussayugañca pesesi. tasmiṃ samaye satthā rājagahaṃ upanissāya  gijjhakūṭe pabbate viharati. jīvako satthu ussannadhātuke kāye  virecanaṃ datvā bhesajjaṃ karonto ``cattāro paccayā mama santakāva  hontū''ti satthāraṃ attano vihāre vasāpetvā satthu bhesajjaṃ katvā taṃ  dussayugaṃ upanetvā ``idaṃ, bhante, tumheyeva paribhogaṃ karothā''ti vatvā  tena saddhiṃ laddhaṃ dussasahassaṃ bhikkhusaṅghassa adāsi. ayamettha  saṅkhepo, vitthārena pana jīvakavatthu khandhake (mahāva0 326  ādayo) āgatameva. satthā aparabhāge jetavane viharanto jīvakaṃ  komārabhaccaṃ puggalappasannānaṃ aggaṭṭhāne ṭhapesīti. </p>
            </h4>
            <h4>
              <h4n> nakulapitugahapativatthu </h4n>
              <p>[03] 257^b^.^eb^ dasame ^a^P1.0400^ea^  ^b^vissāsakāna^eb^nti vissāsikakathaṃ kathentānaṃ upāsakānaṃ antare,  nakulapitā gahapati, aggoti dasseti. so kira padumuttarabuddhakāle  haṃsavatiyaṃ kulagehe nibbatto satthu dhammadesanaṃ suṇanto satthāraṃ ekaṃ  upāsakaṃ vissāsakānaṃ aggaṭṭhāne ṭhapentaṃ disvā adhikārakammaṃ katvā  taṃ ṭhānantaraṃ patthesi. so kappasatasahassaṃ devamanussesu saṃsaritvā  imasmiṃ buddhuppāde bhaggaraṭṭhe susumāragirinagare seṭṭhikule nibbatti.  satthāpi bhikkhusaṅghaparivuto cārikaṃ caramāno taṃ nagaraṃ patvā  bhesakaḷāvane viharati. athāyaṃ, nakulapitā gahapati,  susumāragirivāsīhi saddhiṃ satthu santikaṃ gantvā paṭhamadassaneneva so  ca bhariyā cassa dasabalaṃ ``ayaṃ amhākaṃ putto''ti saññaṃ paṭṭhapetvā  ubhopi ^a^M1.0308^ea^ satthu pādesu nipatitvā, ``tāta, tvaṃ ettakaṃ kālaṃ amhe  chaḍḍetvā kahaṃ vicarasī''ti āhaṃsu. ayaṃ kira, nakulapitā gahapati,  pubbe pañca jātisatāni dasabalassa pitā ahosi, pañca jātisatāni  cūḷapitā, pañca jātisatāni mahāpitā, pañca jātisatāni mātulo,  nakulamātāpi pañca jātisatāni mātā ahosi, pañca jātisatāni  cūḷamātā, pañca jātisatāni mahāmātā, pañca jātisatāni pitucchā.  iti dīgharattaṃ anugatasinehattā dasabalaṃ disvāva ``putto''ti saññaṃ  katvā saṇṭhātuṃ nāsakkhiṃsu. satthā yāva tesaṃ cittaṃ saññattiṃ na  gacchati, tāva ``apethā''ti nāvoca. atha nesaṃ yathāmaneneva satiṃ  paṭilabhitvā majjhattabhūtānaṃ āsayaṃ ñatvā dhammaṃ desesi.  desanāpariyosāne ubhopi sotāpattiphale patiṭṭhahiṃsu.</p>
              <p>[03] satthā ^a^V1.0297^ea^ ^a^P1.0401^ea^ aparabhāge tesaṃ mahallakakāle puna taṃ  nagaraṃ agamāsi. te ``satthā āgato''ti sutvā satthu santikaṃ  gantvā pañcapatiṭṭhitena vanditvā svātanāya nimantetvā punadivase  attano nivesane buddhappamukhaṃ bhikkhusaṅghaṃ nānaggarasehi parivisitvā  satthāraṃ katabhattakiccaṃ upasaṅkamitvā ekamantaṃ nisīdiṃsu. ekamantaṃ  nisinno kho nakulapitā gahapati, bhagavantaṃ etadavoca -- ``yato  me, bhante, nakulamātā gahapatānī, daharasseva daharā ānītā,  nābhijānāmi nakulamātaraṃ gahapatāniṃ manasāpi aticaritā, kuto pana  kāyena. iccheyyāma mayaṃ, bhante, diṭṭhe ceva dhamme aññamaññaṃ passituṃ  abhisamparāyañca aññamaññaṃ passitu''nti. nakulamātāpi kho,  gahapatānī, bhagavantaṃ etadavoca -- ``yato ahaṃ, bhante, nakulapituno  gahapatissa daharasseva daharā ānītā, nābhijānāmi nakulapitaraṃ  gahapatiṃ manasāpi aticaritā, kuto pana kāyena. iccheyyāma mayaṃ,  bhante, diṭṭhe ceva dhamme aññamaññaṃ passituṃ abhisamparāyañca aññamaññaṃ  passitu''nti. atha aparabhāge satthā jetavane nisīditvā upāsake  paṭipāṭiyā ṭhānantaresu ṭhapento imaṃ imesaṃ dvinnampi kathaṃ aṭṭhuppattiṃ  katvā nakulapitaraṃ gahapatiṃ vissāsakānaṃ aggaṭṭhāne ṭhapesīti. </p>
              <p>[06] chaṭṭhavaggavaṇṇanā. </p>
              <p>[06] dasasuttapaṭimaṇḍitāya upāsakapāḷiyā vaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> (14) 7. sattamaetadaggavaggo </h2n>
          <h3>
            <h3n> </h3n>
            <h4>
              <h4n> sujātāvatthu </h4n>
              <p>[03] 258^b^.^eb^ upāsikāpāḷiyā ^a^V1.0298^ea^ ^a^M1.0309^ea^ paṭhame ^b^paṭhamaṃ saraṇaṃ  gacchantīna^eb^nti sabbapaṭhamaṃ saraṇesu patiṭṭhitānaṃ upāsikānaṃ, sujātā  nāma, seniyadhītā aggāti dasseti. sāpi ^a^P1.0402^ea^  padumuttarabuddhakāle haṃsavatiyaṃ kulagehe nibbattā aparabhāge satthu  dhammakathaṃ suṇantī satthāraṃ ekaṃ upāsikaṃ paṭhamaṃ saraṇaṃ gacchantīnaṃ  aggaṭṭhāne ṭhapentaṃ disvā adhikāraṃ katvā taṃ ṭhānantaraṃ patthesi. sā  kappasatasahassaṃ devamanussesu saṃsaritvā amhākaṃ satthu nibbattito  puretarameva uruvelāyaṃ senānigame seniyakuṭumbikassa gehe nibbattitvā  vayappattā ekasmiṃ nigrodhamūle patthanaṃ akāsi -- ``sace samajātikaṃ  kulagharaṃ gantvā paṭhamagabbhe puttaṃ labhissāmi, anusaṃvaccharaṃ balikammaṃ  karissāmī''ti. tassā sā patthanā samijjhi.</p>
              <p>[03] sā mahāsattassa dukkarakārikaṃ karontassa chaṭṭhe vasse paripuṇṇe  visākhapuṇṇamadivase ``pātova balikammaṃ karissāmī''ti rattiyā  paccūsasamayaṃ paccuṭṭhāya dhenuyo duhāpesi. vacchakā dhenūnaṃ thanamūlaṃ na  āgamaṃsu, thanamūle navabhājanamhi upanītamatte attanova dhammatāya  khīradhārā patiṃsu. taṃ acchariyaṃ disvā, sujātā, sahattheneva khīraṃ  gaṇhitvā navabhājane pakkhipitvā sahattheneva aggiṃ katvā pacituṃ  ārabhi. tasmiṃ pāyāse paccamāne mahantamahantā bubbuḷā uṭṭhahitvā  dakkhiṇāvattā hutvā sañcaranti, ekaphusitampi bahi na niggacchati.  mahābrahmā chattaṃ dhāresi, cattāro lokapālā khaggahatthā ārakkhaṃ  gaṇhiṃsu, sakko alātāni samānento aggiṃ jālesi. devatā catūsu  dīpesu ojaṃ saṃharitvā tattha pakkhipiṃsu. sujātā, ekadivaseyeva  imāni acchariyāni disvā puṇṇādāsiṃ āmantesi -- ``amma,  puṇṇe ajja amhākaṃ devatā ativiya pasannā, mayā ettakaṃ kālaṃ  evarūpaṃ acchariyaṃ ^a^P1.0403^ea^ nāma na diṭṭhapubbaṃ  ^a^V1.0299^ea^, vegena  gantvā devaṭṭhānaṃ paṭijaggāhī''ti. sā ``sādhu, ayye''ti tassā  vacanaṃ sampaṭicchitvā turitaturitā rukkhamūlaṃ agamāsi.</p>
              <p>[03] bodhisattopi ^a^M1.0310^ea^ kho bhikkhācārakālaṃ āgamayamāno pātova  gantvā rukkhamūle nisīdi. rukkhamūlaṃ sodhanatthāya gatā puṇṇā  āgantvā sujātāya ārocesi -- ``devatā rukkhamūle nisinnā''ti.  sujātā, ``sace je saccaṃ bhaṇasi, adāsiṃ karomī''ti vatvā  sabbapasādhanaṃ pasādhetvā satasahassagghanake suvaṇṇathāle pāyāsaṃ  vaḍḍhetvā aparāya suvaṇṇapātiyā pidahitvā setavatthena sampaliveṭhetvā  samantā gandhadāmamālādāmāni osāretvā ukkhipitvā gantvā  mahāpurisaṃ disvā balavapītiṃ uppādetvā diṭṭhaṭṭhānato paṭṭhāya  oṇatoṇatā gantvā sīsato thālaṃ otāretvā vivaritvā saheva  pātiyā pāyāsaṃ mahāpurisassa hatthe ṭhapetvā vanditvā ``yathā mayhaṃ  manoratho nipphanno, evaṃ tumhākampi nipphajjatū''ti vatvā pakkāmi.  bodhisatto nerañjarāya nadiyā tīraṃ gantvā suvaṇṇathālaṃ tīre ṭhapetvā  nhatvā paccuttaritvā ekūnapaṇṇāsa piṇḍe karonto pāyāsaṃ paribhuñjitvā  suvaṇṇapātiṃ nadiyā sampavāhetvā anukkamena bodhimaṇḍaṃ āruyha  sabbaññutaṃ patvā sattasattāhaṃ bodhimaṇḍe atikkamitvā isipatane  migadāye pavattitavaradhammacakko sujātāya puttassa yasadārakassa  upanissayaṃ disvā gantvā aññatarasmiṃ rukkhamūle nisīdi.</p>
              <p>[03] yasopi kulaputto rattibhāgasamanantare vivaṭaṃ itthāgāraṃ disvā  sañjātasaṃvego ``upaddutaṃ vata, bho, upasaṭṭhaṃ vata, bho''ti vatvā  nivesanato nikkhamitvāva bahinagare satthu santikaṃ gantvā dhammadesanaṃ  sutvā tīṇi maggaphalāni paṭivijjhi. athassa pitā padānupadikaṃ  ^a^P1.0404^ea^ gantvā bhagavantaṃ upasaṅkamitvā yasassa pavattiṃ  pucchi. satthā yasaṃ kulaputtaṃ paṭicchādetvā dhammaṃ desesi.  desanāpariyosāne so seṭṭhigahapati sotāpattiphale patiṭṭhāsi, yaso  arahattaphalaṃ pāpuṇi. taṃ bhagavā ``ehi bhikkhū''ti āha,  tāvadevassa gihiliṅgaṃ antaradhāyi, iddhimayapattacīvaradharo ahosi.  pitāpissa satthāraṃ nimantesi. satthā yasaṃ kulaputtaṃ pacchāsamaṇaṃ  katvā tassa gharaṃ gantvā katabhattakicco dhammaṃ desesi,  desanāpariyosāne yasassa mātā, sujātā, purāṇadutiyikā ca  sotāpattiphale patiṭṭhahiṃsu. taṃdivasaṃ ayaṃ, sujātā, tevācikasaraṇe  patiṭṭhāsi saddhiṃ suṇisāya. ayamettha saṅkhepo ^a^M1.0311^ea^, vitthārato panetaṃ  vatthu khandhake (mahāva0 25-28) āgatameva ^a^V1.0300^ea^. satthā aparabhāge  paṭipāṭiyā upāsikāyo ṭhānantaresu ṭhapento imaṃ upāsikaṃ paṭhamaṃ  saraṇaṃ gacchantīnaṃ aggaṭṭhāne ṭhapesīti. </p>
            </h4>
            <h4>
              <h4n> visākhāvatthu </h4n>
              <p>[03] 259^b^.^eb^ dutiye ^b^dāyikāna^eb^nti dānābhiratānaṃ  upāsikānaṃ, visākhā migāramātā, aggāti dasseti. sā kira  padumuttarabuddhakāle haṃsavatiyaṃ kulagehe nibbattā aparabhāge satthu  dhammadesanaṃ suṇantī satthāraṃ ekaṃ upāsikaṃ dāyikānaṃ aggaṭṭhāne ṭhapentaṃ  disvā adhikārakammaṃ katvā taṃ ṭhānantaraṃ patthesi. sā  kappasatasahassaṃ devamanussesu saṃsaritvā kassapabuddhakāle kikissa  kāsirañño gehe sattannaṃ bhaginīnaṃ sabbakaniṭṭhā hutvā nibbatti. tadā  kira -- </p>
              <p>[21] ``samaṇī ^a^P1.0405^ea^ samaṇaguttā ca,  bhikkhunī bhikkhudāyikā. </p>
              <p>[22] dhammā ceva sudhammā ca, saṅghadāsī ca sattamā''ti..</p>
              <p>[03] imā satta bhaginiyo ahesuṃ. tā etarahi -- </p>
              <p>[21] ``khemā uppalavaṇṇā ca, paṭācārā ca gotamī. </p>
              <p>[22] dhammadinnā mahāmāyā, visākhā ceva sattamī''ti..  -- </p>
              <p>[25] evaṃnāmā hutvā nibbattā. tatrāyaṃ saṅghadāsī ekaṃ  buddhantaraṃ devamanussesu saṃsaritvā imasmiṃ buddhuppāde aṅgaraṭṭhe  bhaddiyanagare meṇḍakaseṭṭhiputtassa dhanañcayaseṭṭhino aggamahesiyā  sumanadeviyā nāma kucchismiṃ nibbatti, ^b^visākhā^eb^tissā nāmaṃ  akaṃsu. tassā sattavassikakāle dasabalo selabrāhmaṇassa ca  aññesañca bodhaneyyabandhavānaṃ upanissayasampattiṃ disvā  mahābhikkhusaṅghaparivāro cārikaṃ caramāno tasmiṃ raṭṭhe taṃ nagaraṃ  pāpuṇi.</p>
              <p>[03] tasmiñca samaye meṇḍako gahapati tasmiṃ nagare pañcannaṃ  mahāpuññānaṃ jeṭṭhako hutvā seṭṭhiṭṭhānaṃ kāresi. ^b^pañca mahāpuññā^eb^  nāma meṇḍako seṭṭhi, candapadumā nāma tasseva aggamahesī, tassa ca  putto dhanañcayo nāma, tassa bhariyā sumanadevī nāma, meṇḍakaseṭṭhissa  dāso ^a^V1.0301^ea^ ^a^M1.0312^ea^ puṇṇo nāmāti. na kevalañca meṇḍakaseṭṭhiyeva,  bimbisāramahārājassa pana āṇāpavattiṭṭhāne ^b^pañca amitabhogā^eb^  nāma ahesuṃ jotiko jaṭilo meṇḍako puṇṇo kākavaliyoti. tesu  ayaṃ meṇḍakaseṭṭhi dasabalassa attano nagaraṃ sampattabhāvaṃ sutvā puttassa  dhanañcayaseṭṭhino dhītaraṃ visākhādārikaṃ pakkositvā evamāha --  ``amma, tuyhampi maṅgalaṃ amhākampi maṅgalaṃ, tava paricārikāhi  pañcadārikāsatehi ^a^P1.0406^ea^ saddhiṃ pañca rathasatāni āruyha  pañcahi dāsisatehi parivutā dasabalassa paccuggamanaṃ karohī''ti.  sā pitāmahassa vacanaṃ sutvā tathā akāsi. kāraṇākāraṇesu pana  kusalattā yāvatikā yānassa bhūmi, yānena gantvā yānā paccorohitvā  pattikāva satthāraṃ upasaṅkamitvā vanditvā ekamantaṃ aṭṭhāsi.  athassā caritavasena satthā dhammaṃ desesi. desanāpariyosāne pañcahi  dārikāsatehi saddhiṃ sotāpattiphale patiṭṭhāsi. meṇḍakaseṭṭhipi kho  satthu santikaṃ gantvā satthāraṃ vanditvā ekamantaṃ aṭṭhāsi. atha  satthā tassapi caritavasena dhammaṃ desesi. so desanāpariyosāne  sotāpattiphale patiṭṭhāya satthāraṃ svātanāya nimantetvā punadivase  attano nivesane paṇītena khādanīyena bhojanīyena buddhappamukhaṃ  bhikkhusaṅghaṃ parivisitvā etenupāyena aḍḍhamāsaṃ mahādānaṃ adāsi.  satthā bhaddiyanagare yathābhirantaṃ viharitvā pakkāmi.</p>
              <p>[03] ito paraṃ aññaṃ kathāmaggaṃ vissajjetvā visākhāya  uppattikathāva kathetabbā. sāvatthiyañhi kosalarājā bimbisārassa  santikaṃ pesesi -- ``mama āṇāpavattiṭṭhāne amitabhogavindanakulaṃ  nāma natthi, amhākaṃ amitabhogavindanakulaṃ pesetū''ti. rājā  amaccehi saddhiṃ mantesi. amaccā ``mahākulaṃ pesetuṃ na sakkā, ekaṃ  pana seṭṭhiputtaṃ pesessāmā''ti meṇḍakaseṭṭhino puttaṃ dhanañcayaseṭṭhiṃ  āyāciṃsu. rājā tesaṃ vacanaṃ sutvā taṃ pesesi. atha naṃ  kosalarājā sāvatthito sattayojanamatthake sāketanagare seṭṭhiṭṭhānaṃ datvā  vāsesi.</p>
              <p>[03] sāvatthiyañca migāraseṭṭhino putto puṇṇavaḍḍhanakumāro nāma  vayappatto ahosi. athassa ^a^P1.0407^ea^ pitā ``putto me  vayappatto, gharāvāsenassa ābandhanasamayo''ti ^a^M1.0313^ea^ ñatvā ``amhākaṃ  samānajātike kule dārikaṃ pariyesathā''ti kāraṇākāraṇakusale purise  pesesi. te sāvatthiyaṃ attano rucitaṃ dārikaṃ adisvā sāketaṃ  agamaṃsu. taṃdivasañca, visākhā, attano samānavayehi pañcahi  kumārikāsatehi parivāritā nakkhattakīḷanatthāya ekaṃ mahāgāmaṃ  agamāsi ^a^V1.0302^ea^. tepi purisā antonagare caritvā attano rucitaṃ dārikaṃ  adisvā bahinagaradvāre aṭṭhaṃsu. tasmiṃ samaye devo vassituṃ ārabhi.  atha tā visākhāya saddhiṃ nikkhantā dārikā temanabhayena vegena  sālaṃ pavisiṃsu. te purisā tāsampi antare yathārucitaṃ dārikaṃ na  passiṃsu. tāsaṃ pana sabbapacchato, visākhā, devaṃ vassantampi  agaṇetvā aturitagamanena temayamānāva sālaṃ pāvisi. te purisā taṃ  disvā cintayiṃsu -- ``rūpavatī tāva kaññā etaparamā bhaveyya, rūpaṃ  panetaṃ ekaccāya kāritapattaṃ viya hoti, kathaṃ samuṭṭhāpetvā kathentā  jānissāma madhuravacanā vā no vā''ti. tato naṃ āhaṃsu --  ``ativiya pariṇatavayā itthī viya yāsi, ammā''ti. kiṃ  disvā kathetha, tātāti? aññā tayā saddhiṃ kīḷanakumāriyo  temanabhayena vegena āgantvā sālaṃ paviṭṭhā, tvaṃ pana mahallikā viya  padavāraṃ atikkamma nāgacchasi, sāṭakassa temanabhāvampi na gaṇesi.  sace taṃ hatthī vā asso vā anubandheyya, kiṃ evamevaṃ kareyyāsīti?  tātā, sāṭakā nāma na dullabhā, sulabhā mayhaṃ kule sāṭakā.  vayappattā ^a^P1.0408^ea^ mātugāmā pana paṇiyabhaṇḍasadisā, hatthe  vā pāde vā bhagge aṅgavikalaṃ mātugāmaṃ jigucchantā niṭṭhubhitvā  gacchanti, tasmā saṇikaṃ āgatāmhīti.</p>
              <p>[03] te cintayiṃsu -- ``imāya sadisā imasmiṃ jambudīpe itthī  nāma natthi, yādisā rūpena, kathāyapi tādisāva. kāraṇākāraṇaṃ  ñatvā kathetī''ti tassā upari mālāguḷaṃ khipiṃsu. atha, visākhā,  cintesi -- ``ahaṃ pubbe apariggahitā, idāni pana  pariggahitāmhī''ti vinītenākārena bhūmiyaṃ nisīdi. atha naṃ  tattheva sāṇiyā parikkhipiṃsu. sā paṭicchannabhāvaṃ ñatvā  dāsigaṇaparivutā gehaṃ agamāsi. tepi migāraseṭṭhino purisā tāya  saddhiṃyeva dhanañcayaseṭṭhissa santikaṃ agamaṃsu. ``kataragāmavāsino  ^a^M1.0314^ea^, tātā, tumhe''ti pucchitā ``sāvatthinagare migāraseṭṭhino  purisamhā''ti vatvā ``mayaṃ amhākaṃ seṭṭhinā tumhākaṃ gehe vayappattā  dārikā atthīti sutvā pesitā''ti. sādhu, tātā, tumhākaṃ seṭṭhi  kiñcāpi bhogena amhehi asadiso, jātiyā pana sadiso.  sabbākārasampanno nāma dullabho gacchatha tumhe seṭṭhissa amhehi  sampaṭicchitabhāvaṃ ārocethāti.</p>
              <p>[03] te tassa vacanaṃ sutvā sāvatthiṃ gantvā migāraseṭṭhissa tuṭṭhiṃ  vaḍḍhiṃ ca pavedetvā ``laddhā no sāmi sākete dhanañcayaseṭṭhissa gehe  dārikā''ti āhaṃsu. taṃ sutvā migāraseṭṭhi ``mahākulagehe kira no  dārikā laddhā''ti tuṭṭhamānaso hutvā tāvadeva dhanañcayaseṭṭhissa sāsanaṃ  pahiṇi ^a^V1.0303^ea^ ``idāneva dārikaṃ ānayissāma, kattabbakiccaṃ karontū''ti.  sopissa paṭisāsanaṃ pesesi -- ``nayidaṃ amhākaṃ bhāriyaṃ, seṭṭhi pana  attano kattabbakiccaṃ karotū''ti. so kosalarañño santikaṃ gantvā  ārocesi -- ``deva, ekā me maṅgalakiriyā atthi, dāsassa te  puṇṇavaḍḍhanassa dhanañcayaseṭṭhino dhītaraṃ visākhaṃ nāma dārikaṃ  ānessāmi, sāketagamanaṃ me anujānāthā''ti. sādhu, mahāseṭṭhi, kiṃ  pana amhehipi ^a^P1.0409^ea^ āgantabbanti? deva tumhādisānaṃ  gamanaṃ laddhuṃ sakkāti? rājā mahākulassa saṅgahaṃ kātukāmo ``hotu  seṭṭhi, āgamissāmī''ti sampaṭicchitvā migāraseṭṭhinā saddhiṃ  sāketanagaraṃ agamāsi. dhanañcayaseṭṭhi ``migāraseṭṭhi kira  kosalarājānaṃ gahetvā āgato''ti sutvā paccuggamanaṃ katvā rājānaṃ  gahetvā attano nivesanaṃ agamāsi. tāvadeva rañño ca rājabalassa  ca migāraseṭṭhino ca vasanaṭṭhānaṃ ceva mālāgandhabhattādīni ca sabbāni  paṭiyādesi. ``idaṃ imassa laddhuṃ vaṭṭati, idaṃ imassā''ti sabbaṃ  attanāva jānāti. te te janā cintayiṃsu -- ``seṭṭhi amhākameva  sakkāraṃ karotī''ti.</p>
              <p>[03] athekadivasaṃ rājā dhanañcayaseṭṭhissa sāsanaṃ pahiṇi ``na  sakkā seṭṭhinā cirakālaṃ amhākaṃ bharaṇaposanaṃ kātuṃ, dārikāya  gamanakālaṃ jānātū''ti. sopi rañño sāsanaṃ pesesi -- ``idāni  vassakālo āgato, na sakkā catumāsaṃ vicarituṃ, tumhākaṃ balakāyassa  yaṃ yaṃ laddhuṃ ^a^M1.0315^ea^ vaṭṭati, sabbaṃ taṃ mama bhāro. kevalaṃ devo mayā  pesitakāle gacchatū''ti. tato paṭṭhāya sāketanagaraṃ niccanakkhattagāmo  viya ahosi. evaṃ tayo māsā atikkantā. dhanañcayaseṭṭhino pana  dhītāya mahālatāpasādhanaṃ na tāva niṭṭhaṃ gacchati. athassa  kammantādhiṭṭhāyakā āgantvā ārocayiṃsu -- ``sesaṃ asantaṃ nāma  natthi, balakāyassa pana bhattapacanadārūni nappahontī''ti.  ``gacchatha, tātā, hatthisālā assasālā viyojetvā bhattaṃ pacathā''ti.  evaṃ pacantānampi aḍḍhamāso atikkanto. tato puna ārocayiṃsu  -- ``dārūni sāmi nappahontī''ti. ``tātā, imasmiṃ kāle  dārūni laddhuṃ na sakkā, dussakoṭṭhāgāraṃ pana vivaritvā thūlasāṭake  gahetvā vaṭṭiyo katvā telacāṭiyaṃ temetvā bhattaṃ pacathā''ti. iminā  niyāmena pacantānaṃ cattāro māsā pūrayiṃsu.</p>
              <p>[03] tato ^a^P1.0410^ea^ dhanañcayaseṭṭhi dhītuyā  mahālatāpasādhanassa niṭṭhitabhāvaṃ ñatvā ``sve dārikaṃ pesessāmī''ti  dhītaraṃ samīpe nisīdāpetvā ``amma patikule vasantiyā nāma  imañcimañca ācāraṃ ^a^V1.0304^ea^ sikkhituṃ vaṭṭatī''ti ovādaṃ adāsi. ayaṃ  migāraseṭṭhi anantaragabbhe nisinno dhanañcayaseṭṭhino ovādaṃ assosi.  sopi seṭṭhi dhītaraṃ evaṃ ovadi -- </p>
              <p>[02] ``amma sasurakule vasantiyā nāma antoaggi bahi  na nīharitabbo, bahiaggi anto na pavesetabbo, dadantasseva dātabbaṃ,  adadantassa na dātabbaṃ, dadantassapi adadantassapi dātabbaṃ, sukhaṃ  nisīditabbaṃ, sukhaṃ paribhuñjitabbaṃ, sukhaṃ nipajjitabbaṃ, aggi  paricaritabbo, antodevatā namassitabbā''ti.</p>
              <p>[03] imaṃ dasavidhaṃ ovādaṃ datvā punadivase sabbā seniyo  sannipātetvā rājasenāya majjhe aṭṭha kuṭumbike pāṭibhoge gahetvā  ``sace me dhītu gataṭṭhāne doso uppajjati, tumhehi sodhetabbo''ti  vatvā navakoṭiagghanakena mahālatāpasādhanena dhītaraṃ pasādhetvā  nhānacuṇṇamūlaṃ catupaṇṇāsasakaṭasataṃ dhanaṃ datvā dhītāya saddhiṃ nibaddhaṃ  gamanacāriniyo pañcasatā dāsiyo pañca ājaññarathasatāni  sabbūpakārañca ^a^M1.0316^ea^ sataṃ sataṃ datvā kosalarājānañca migāraseṭṭhiñca,  vissajjetvā dhītu gamanavelāyaṃ vajādhiṭṭhāyake purise pakkosāpetvā,  ``tātā, mama dhītāya gataṭṭhāne khīrapānatthaṃ dhenūhi, yānayojanatthaṃ  usabhehi ca attho hoti, tasmā mama dhītu gamanamagge vajadvāraṃ  vivaritvā puthulato aṭṭha usabhāni gogaṇena pūretvā tigāvutamatthake  asukā nāma kandarā atthi, aggagoyūthe taṃ ṭhānaṃ patte bherisaññāya  vajadvāraṃ pidaheyyāthā''ti. te ``sādhū''ti seṭṭhissa vacanaṃ  sampaṭicchitvā tathā akaṃsu ^a^P1.0411^ea^. vajadvāre vivaṭe  uḷāruḷārāyeva gāviyo nikkhamiṃsu. dvāre pidahite pana visākhāya  puññabalena balavagāvo ca dammagāvo ca bahi laṅghitvā maggaṃ  paṭipajjiṃsu. atha, visākhā, sāvatthinagaradvāraṃ pattakāle cintesi  -- ``paṭicchannayānasmiṃ nu kho nisīditvā pavisāmi, udāhu rathe  ṭhatvā''ti. athassā etadahosi -- ``paṭicchannayānena me  pavisantiyā mahālatāpasādhanassa viseso na paññāyissatī''ti.  sā sakalanagarassa attānaṃ dassentī rathe ṭhatvā nagaraṃ pāvisi.  sāvatthivāsino visākhāya sampattiṃ disvā ``esā kira, visākhā,  nāma evarūpā, ayañca sampatti etissāva anucchavikā''ti āhaṃsu.  iti sā mahāsampattiyā migāraseṭṭhino gehaṃ pāvisi. āgatadivase  cassā sakalanagaravāsino ``amhākaṃ, dhanañcayaseṭṭhi, attano nagaraṃ  sampattānaṃ mahāsakkāraṃ akāsī''ti yathābalaṃ paṇṇākāraṃ pahiṇiṃsu.  visākhā, pahitapahitaṃ paṇṇākāraṃ tasmiṃyeva nagare aññamaññesu kulesu  ^a^V1.0305^ea^ sabbatthakameva dāpesi. athassā rattibhāgasamanantare ekissā  ājaññavaḷavāya gabbhavuṭṭhānaṃ ahosi. sā dāsīhi daṇḍadīpikā  gāhāpetvā tattha gantvā vaḷavaṃ uṇhodakena nhāpetvā telena makkhāpetvā  attano vasanaṭṭhānameva agamāsi.</p>
              <p>[03] migāraseṭṭhipi sattāhaṃ puttassa āvāhasakkāraṃ karonto dhuravihāre  vasantampi tathāgataṃ amanasikatvā sattame divase sakalanivesanaṃ  pūrento naggasamaṇake nisīdāpetvā ``āgacchatu me dhītā, arahante  vandatū''ti visākhāya sāsanaṃ pahiṇi. sā ``arahantā''ti vacanaṃ  sutvā sotāpannā ariyasāvikā haṭṭhatuṭṭhā hutvā tesaṃ nisinnaṭṭhānaṃ  ^a^M1.0317^ea^ gantvā te oloketvā ``na evarūpā nāma arahantā honti,  hirottappavivajjitānaṃ ^a^P1.0412^ea^ nāma santikaṃ kasmā maṃ  sasuro pakkosāpetī''ti ``dhī, dhī''ti garahitvā attano  vasanaṭṭhānameva gatā. naggasamaṇā taṃ disvā sabbe ekappahāreneva seṭṭhiṃ  garahiṃsu -- ``kiṃ tvaṃ, gahapati, aññaṃ nālattha, samaṇassa gotamassa  sāvikaṃ mahākāḷakaṇṇiṃ kasmā imaṃ gehaṃ pavesesi, vegena naṃ imasmā  gehā nīharāhī''ti. tato seṭṭhi ``na sakkā mayā imesaṃ vacanena  imaṃ gehā nīharituṃ, mahākulassa dhītā aya''nti cintetvā --  ``ācariyā daharā nāma jānitvā vā ajānitvā vā kareyyuṃ, tumhe  tuṇhī hothā''ti nagge uyyojetvā mahāpallaṅke nisīdāpetvā  suvaṇṇakaṭacchuṃ gahetvā visākhāya parivisiyamāno suvaṇṇapātiyaṃ  appodakamadhupāyāsaṃ paribhuñji.</p>
              <p>[03] tasmiṃ samaye eko piṇḍacāriko thero piṇḍāya caranto  seṭṭhissa gharadvāraṃ pāpuṇi. visākhā, taṃ disvā ``sasurassa  ācikkhituṃ na yutta''nti yathā so theraṃ passati, evaṃ apagantvā  aṭṭhāsi. so pana bālo theraṃ disvāpi apassanto viya hutvā  adhomukho pāyāsameva bhuñjati. visākhā, ``theraṃ disvāpi me  sasuro saññaṃ na karotī''ti ñatvā theraṃ upasaṅkamitvā ``aticchatha,  bhante, mayhaṃ sasuro purāṇaṃ khādatī''ti āha. so nigaṇṭhehi tāva  kathitakāle adhivāsesi, ``purāṇaṃ khādatī''ti vuttakkhaṇeyeva pana  hatthaṃ apanetvā ``imaṃ pāyāsaṃ ito haratha, etañca imasmā gehā  nīharatha. ayañhi maṃ evarūpe maṅgalagehe asucikhādakaṃ nāma  karotī''ti āha. tasmiṃ kho pana nivesane sabbepi dāsakammakarā  visākhāya santakāva, ko naṃ hatthe vā ^a^P1.0413^ea^ pāde vā  gaṇhissati, mukhena kathetuṃ samatthopi nāma natthi. tato, visākhā,  sasurassa kathaṃ sutvā āha -- ``tāta, na ettakena vacanena mayaṃ  nikkhamāma, nāhaṃ tumhehi udakatitthato kumbhadāsikā viya ānītā.  dharamānakamātāpitūnaṃ dhītaro ^a^V1.0306^ea^ nāma na ettakeneva nikkhamanti,  eteneva me kāraṇena pitā idhāgamanadivase aṭṭha kuṭumbike pakkosāpetvā  `sace me dhītaraṃ upādāya doso uppajjati, sodheyyāthā'ti ^a^M1.0318^ea^ vatvā tesaṃ  hatthe ṭhapesi. te pakkosāpetvā mayhaṃ dosādosaṃ sodhāpethā''ti.</p>
              <p>[03] tato seṭṭhi ``kalyāṇaṃ esā kathetī''ti aṭṭha kuṭumbike  pakkosāpetvā ``ayaṃ dārikā sattame divase aparipuṇṇeyeva maṅgalagehe  nisinnaṃ maṃ `asucikhādako'ti vadatī''ti āha. evaṃ kira,  ammāti? ``tātā, mayhaṃ sasuro asuciṃ khāditukāmo bhavissati,  ahaṃ pana evaṃ katvā na kathemi. ekasmiṃ pana piṇḍapātikatthere  gharadvāre ṭhite ayaṃ appodakamadhupāyāsaṃ bhuñjanto na taṃ manasi karoti,  ahaṃ iminā kāraṇena `aticchatha, bhante, mayhaṃ sasuro imasmiṃ  attabhāve puññaṃ na karoti, purāṇapuññaṃ khādatī'ti ettakaṃ kathayinti  āha. ayya, idha doso natthi, amhākaṃ dhītā kāraṇaṃ katheti, tvaṃ  kasmā kujjhasīti? ayyā, esa tāva doso mā hotu, ayaṃ pana  dārikā āgatadivaseyeva mama putte saññaṃ akatvā attano icchitaṭṭhānaṃ  agamāsīti. evaṃ kira, ammāti? tātā, nāhaṃ icchitaṭṭhānaṃ  gacchāmi, imasmiṃ pana gehe ājānīyavaḷavāya vijātāya saññampi  akatvā nisīdanaṃ nāma ayuttanti daṇḍadīpikā ^a^P1.0414^ea^  gāhāpetvā dāsīhi parivutā tattha gantvā vaḷavāya vijātaparihāraṃ  kārāpesinti. ayya, amhākaṃ dhītā tava gehe dāsīhipi  akattabbakammaṃ akāsi, tvaṃ ettha kiṃ dosaṃ passasīti?</p>
              <p>[03] ayyā, esa tāva guṇo hotu, imissā pana pitā  idhāgamanadivase ovādaṃ dento ^b^``antoaggi bahi na  nīharitabbo''^eb^ti āha, kiṃ pana sakkā amhehi ubhato  paṭivissakagehānaṃ aggiṃ adatvā vasitunti? evaṃ kira, ammāti?  tātā, na mayhaṃ pitā etaṃ aggiṃ upādāya kathesi, yā pana  antonivesane sassuādīnaṃ rahassakathā uppajjati, sā dāsidāsānaṃ  na kathetabbā. evarūpā hi kathā vaḍḍhamānā kalahāya saṃvattati, idaṃ  sandhāya mayhaṃ pitā kathesi, tātāti.</p>
              <p>[03] ayyā, etaṃ tāva evaṃ hotu, imissā pitā ^b^``bāhirato  aggi na anto pavesetabbo''^eb^ti āha, kiṃ sakkā amhehi  antoaggimhi nibbute bāhirato aggiṃ anāharitunti ^a^V1.0307^ea^? evaṃ kira,  ammāti? tātā, mayhaṃ pitā etaṃ aggiṃ sandhāya na kathesi, yaṃ  pana dosaṃ dāsakammakārehi kathitaṃ hoti, taṃ antomānusakānaṃ na  kathetabbaṃ...pe0....</p>
              <p>[03] yampi ^a^M1.0319^ea^ tena ^b^``ye dadanti, tesaṃyeva dātabba''^eb^nti vuttaṃ, taṃ  ``yācitakaṃ upakaraṇaṃ gahetvā ye paṭidadanti, tesaṃyeva dātabba''nti  sandhāya vuttaṃ.</p>
              <p>[03] ^b^``ye na dadantī''^eb^ti idampi yācitakaṃ upakaraṇaṃ gahetvā  ye na paṭidadanti, tesaṃ na dātabbanti sandhāya vuttaṃ.</p>
              <p>[03] ^b^``dadantassapi adadantassapi dātabba''^eb^nti ^a^P1.0415^ea^,  idaṃ pana duggatesu ñātimittesu sampattesu paṭidātuṃ sakkontu  vā mā vā, dātumeva vaṭṭatīti sandhāya vuttaṃ.</p>
              <p>[03] ^b^``sukhaṃ nisīditabba''^eb^nti idampi sassusasure disvā  uṭṭhātabbaṭṭhāne nisīdituṃ na vaṭṭatīti sandhāya vuttaṃ.</p>
              <p>[03] ^b^``sukhaṃ bhuñjitabba''^eb^nti idaṃ pana sassusasurasāmikehi  puretaraṃ abhuñjitvā te parivisitvā sabbehi laddhāladdhaṃ ñatvā pacchā  sayaṃ bhuñjituṃ vaṭṭatīti sandhāya vuttaṃ.</p>
              <p>[03] ^b^``sukhaṃ nipajjitabba''^eb^nti idampi sassusasurasāmikehi  puretarameva sayanaṃ āruyha na nipajjitabbaṃ, tesaṃ kattabbayuttakaṃ  vattapaṭivattaṃ katvā pacchā sayaṃ nipajjituṃ yuttanti idaṃ sandhāya vuttaṃ.</p>
              <p>[03] ^b^``aggi paricaritabbo''^eb^ti idaṃ pana sassumpi sasurampi  sāmikampi aggikkhandhaṃ viya uragarājānaṃ viya ca katvā passituṃ  vaṭṭatīti idaṃ sandhāya vuttanti.</p>
              <p>[03] ete tāva ettakā guṇā hontu, imissā pana pitā  ^b^antodevatā namassāpeti,^eb^ imassa ko atthoti? evaṃ kira,  ammāti? āma, tātā, etampi hi me pitarā idaṃ sandhāya vuttaṃ --  ``āveṇikagharāvāsaṃ vasanakālato paṭṭhāya attano gharadvāraṃ  sampattapabbajitaṃ disvā yaṃ ghare ^a^V1.0308^ea^ khādanīyaṃ bhojanīyaṃ atthi, tato  pabbajitānaṃ datvāva khādituṃ vaṭṭatī''ti. atha naṃ te āhaṃsu --  ``tuyhaṃ pana mahāseṭṭhi pabbajite disvā adānameva ruccati maññeti.  so aññaṃ paṭivacanaṃ apassanto adhomukho nisīdi''.</p>
              <p>[03] atha naṃ kuṭumbikā ``kiṃ seṭṭhi aññopi amhākaṃ dhītu doso  atthī''ti pucchiṃsu. natthi ^a^P1.0416^ea^, ayyāti. kasmā  pana naṃ niddosaṃ akāraṇā gehato ^a^M1.0320^ea^ nīharāpesīti? tasmiṃ khaṇe,  visākhā, āha -- ``paṭhamaṃ tāva mayhaṃ mama sasurassa vacanena gamanaṃ  na yuttaṃ, mayhaṃ pana āgamanadivase mama dosādosaṃ sodhanatthāya mama  pitā tumhākaṃ hatthe ṭhapetvā adāsi, idāni mayhaṃ gantuṃ sukha''nti  dāsidāse ``yānādīni sajjāni karothā''ti āṇāpesi. atha naṃ  seṭṭhi te kuṭumbike gahetvā, ``amma, mayā ajānitvā kathitaṃ,  khamāhi mayha''nti āha. ``tātā, tumhākaṃ khamitabbaṃ tāva  khamāmi, ahaṃ pana buddhasāsane aveccappasannassa kulassa dhītā, na  mayaṃ vinā bhikkhusaṅghena vattāma. sace mama ruciyā bhikkhusaṅghaṃ  paṭijaggituṃ labhāmi, vasissāmī''ti. ``amma, tvaṃ yathāruciyā  tava samaṇe paṭijaggāhī''ti.</p>
              <p>[03] tato, visākhā, dasabalaṃ nimantāpetvā punadivase nivesanaṃ  pūrentī buddhappamukhaṃ bhikkhusaṅghaṃ nisīdāpesi. naggaparisāpi satthu  migāraseṭṭhino gehaṃ gatabhāvaṃ sutvā tattha gantvā gehaṃ parivāretvā  nisīdiṃsu. visākhā, dakkhiṇodakaṃ datvā ``sabbo sakkāro  paṭiyādito, sasuro me āgantvā dasabalaṃ parivisatū''ti sāsanaṃ  pesesi. so nigaṇṭhānaṃ vacanaṃ sutvā ``mama dhītā sammāsambuddhaṃ  parivisatū''ti āha. visākhā, nānaggarasehi dasabalaṃ parivisitvā  niṭṭhite bhattakicce puna sāsanaṃ pahiṇi -- ``sasuro me āgantvā  dasabalassa dhammakathaṃ suṇātū''ti. atha naṃ ``idāni agamanaṃ nāma  ativiya akāraṇa''nti dhammakathaṃ sotukamyatāya gacchantaṃ naggasamaṇā  āhaṃsu -- ``samaṇassa gotamassa dhammaṃ suṇanto bahisāṇiyaṃ  nisīditvā suṇāhī''ti. puretarameva ca gantvā sāṇiyā  parikkhipiṃsu. migāraseṭṭhi gantvā bahisāṇiyaṃ ^a^P1.0417^ea^  nisīdi. tathāgato ``tvaṃ bahisāṇiyaṃ vā nisīda, parakuṭṭe vā  parasele vā paracakkavāḷe vā nisīda. ahaṃ buddho nāma sakkomi taṃ  mama saddaṃ sāvetu''nti suvaṇṇavaṇṇaphalaṃ ambarukkhaṃ khandhe gahetvā  cālento viya dhammakathaṃ kathesi, desanāpariyosāne seṭṭhi  sotāpattiphale patiṭṭhāya sāṇiṃ ukkhipitvā satthu pāde pañcapatiṭṭhitena  vanditvā satthu santikeyeva ca ``tvaṃ, amma, ajja ādiṃ katvā mama  mātā''ti ^a^V1.0309^ea^ visākhaṃ attano mātuṭṭhāne ṭhapesi. tato paṭṭhāya, visākhā  ^b^migāramātā,^eb^ nāma jātā.</p>
              <p>[03] sā ekadivasaṃ nakkhattasamaye vattante ``antonagare guṇo  natthī''ti dāsīhi parivutā satthu dhammakathaṃ sotuṃ gacchantī ``buddhānaṃ  santikaṃ uddhatavesena ^a^M1.0321^ea^ gantuṃ ayutta''nti mahālatāpasādhanaṃ omuñcitvā  dāsiyā hatthe datvā satthāraṃ upasaṅkamitvā abhivādetvā ekamantaṃ  nisīdi, satthā dhammakathaṃ kathesi. sā dhammadesanāpariyosāne  dasabalaṃ vanditvā nagarābhimukhā pāyāsi. sāpi dāsī attanā  gahitapasādhanassa ṭhapitaṭṭhānaṃ asallakkhetvā gacchantī pasādhanatthāya  paṭinivatti. atha naṃ, visākhā, ``kahaṃ pana te taṃ ṭhapita''nti  paṭipucchi. gandhakuṭipariveṇe, ayyeti. hotu je gantvā āhara,  gandhakuṭipariveṇe ṭhapitakālato paṭṭhāya āharāpanaṃ nāma amhākaṃ ayuttaṃ.  tasmā taṃ vissajjetvā daṇḍakammaṃ karissāma. tattha pana ṭhapite  ayyānaṃ palibodho hotīti.</p>
              <p>[03] punadivase satthā bhikkhusaṅghaparivāro visākhāya nivesanadvāraṃ  sampāpuṇi. nivesane ca nibaddhapaññattāni āsanāni ^a^P1.0418^ea^.  visākhā, satthu pattaṃ gaṇhitvā satthāraṃ gehaṃ pavesetvā  paññattāsanesuyeva nisīdāpetvā katabhattakicce satthari taṃ pasādhanaṃ  āharitvā satthu pādamūle nikkhipitvā ``idaṃ, bhante, tumhākaṃ  dammī''ti āha. satthā ``alaṅkāro nāma pabbajitānaṃ na  vaṭṭatī''ti paṭikkhipi. jānāmi, bhante, ahaṃ pana imaṃ agghāpetvā  dhanaṃ gahetvā tumhākaṃ vasanagandhakuṭiṃ kāressāmīti. tadā satthā  adhivāsesi. sāpi taṃ agghāpetvā navakoṭidhanaṃ gahetvā  gabbhasahassapaṭimaṇḍite pubbārāmavihāre tathāgatassa vasanagandhakuṭiṃ  kāresi. visākhāya pana nivesanaṃ pubbaṇhasamaye kāsāvapajjotaṃ  isivātapaṭivātameva hoti anāthapiṇḍikassa gehaṃ viya. tassāpi  gehe sabbabhattāni paṭiyattāneva ahesuṃ. sā pubbaṇhasamaye  bhikkhusaṅghassa āmisasaṅgahaṃ katvā pacchābhatte bhesajjāni ceva  aṭṭhavidhapānāni ca gaṇhāpetvā vihāraṃ gantvā bhikkhusaṅghassa datvā  pacchā satthu dhammadesanaṃ sutvā āgacchati. satthā aparabhāge  upāsikāyo paṭipāṭiyā ṭhānantaresu ṭhapento visākhaṃ migāramātaraṃ  dāyikānaṃ aggaṭṭhāne ṭhapesīti. </p>
            </h4>
            <h4>
              <h4n> khujjuttarā-sāmāvatīvatthu </h4n>
              <p>[03] 260-261^b^.^eb^ tatiyacatutthesu ^a^V1.0310^ea^ ^b^bahussutānaṃ yadidaṃ,  khujjuttarā, mettāvihārīnaṃ yadidaṃ, sāmāvatī^eb^ti bahussutānaṃ  upāsikānaṃ khujjuttarā, mettāvihārīnaṃ ^a^M1.0322^ea^ sāmāvatī aggāti dasseti.  tā kira dvepi padumuttarabuddhakāle haṃsavatiyaṃ kulagehe ^a^P1.0419^ea^  paṭisandhiṃ gaṇhitvā aparabhāge ``satthu dhammakathaṃ  sossāmā''ti vihāraṃ agamaṃsu. tattha, khujjuttarā, satthāraṃ ekaṃ  upāsikaṃ bahussutānaṃ aggaṭṭhāne ṭhapentaṃ disvā adhikārakammaṃ katvā taṃ  ṭhānantaraṃ patthesi. sāmāvatīpi ekaṃ upāsikaṃ mettāvihārīnaṃ  aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.  tāsaṃ dvinnampi yāvajīvaṃ kusalaṃ katvā devaloke nibbattitvā  devamanussesu saṃsarantīnaṃyeva kappasatasahassaṃ atikkantaṃ.</p>
              <p>[03] atha amhākaṃ satthu nibbattito puretarameva allakapparaṭṭhe  ahivātakarogo nāma udapādi. ekekasmiṃ gehe ekappahāreneva dasapi  vīsampi tiṃsampi janā maranti, tiroraṭṭhaṃ gatā pana jīvitaṃ labhanti.  taṃ ñatvā eko puriso attano puttadāraṃ ādāya ``aññaṃ raṭṭhaṃ  gamissāmī''ti tato nikkhami. athassa ghare gahitapātheyyaṃ  antarāmagge kantāre anuttiṇṇeyeva parikkhayaṃ agamāsi. tesaṃ  sarīrabalaṃ parihāyi, sakiṃ mātā puttaṃ ukkhipati, sakiṃ pitā.  athassa pitā cintesi -- ``amhākaṃ sarīrabalaṃ parihīnaṃ, puttaṃ  ukkhipitvā gacchantā kantāraṃ nittharituṃ na sakkhissāmā''ti. so  tassa mātaraṃ ajānāpetvāva udakakiccena ohīno viya puttaṃ magge  nisīdāpetvā ekakova maggaṃ paṭipajji. ``athassa bhariyā āgamanaṃ  olokayamānā ṭhitā hatthe puttaṃ adisvā viravamānā gantvā kahaṃ me  sāmi putto''ti āha. ko te puttena attho? jīvamānā puttaṃ  labhissāmāti. sā ``atisāhasiko vatāyaṃ puriso''ti vatvā  ``gaccha tvaṃ, nāhaṃ tādisena saddhiṃ gamissāmī''ti āha. so  ``anupadhāretvā me bhadde kataṃ, khametaṃ mayha''nti vatvā puttaṃ  ādāyāgato.</p>
              <p>[03] te taṃ kantāraṃ samatikkamitvā sāyaṃ ekaṃ gopālakakulaṃ  sampāpuṇiṃsu. taṃ divasañca gopālakakulavāsino ^a^P1.0420^ea^  nirudakapāyāsaṃ paciṃsu. te te disvā ``ime ativiya chātakā''ti  pāyāsassa mahābhājanaṃ pūretvā uḷuṅkapūraṃ sappiṃ āsiñcitvā adaṃsu.  tesu taṃ pāyāsaṃ bhuñjantesu ^a^V1.0311^ea^ sā itthī pamāṇeneva bhuñji, puriso pana  pamāṇātikkantaṃ bhuñjitvā ^a^M1.0323^ea^ jīrāpetuṃ asakkonto rattibhāgasamanantare  kālamakāsi. so kālaṃ karonto tesu sālayabhāvena gopālakānaṃ  gehe sunakhiyā kucchismiṃ paṭisandhiṃ gaṇhi. sunakhī nacirasseva  vijātā. gopālako taṃ kukkuraṃ sassirikaṃ disvā piṇḍena palobhetvā  attani uppannasinehaṃ gahetvā saddhimeva carati.</p>
              <p>[03] athekadivasaṃ eko paccekabuddho bhikkhācāravelāya gopālakassa  gharadvāraṃ sampatto. sopi taṃ disvā bhikkhaṃ datvā attānaṃ nissāya  vasanatthāya paṭiññaṃ gaṇhi. paccekabuddho gopālakakulassa avidūre  ṭhāne ekasmiṃ vanasaṇḍe vāsaṃ upagato. gopālako tassa santikaṃ  gacchanto taṃ kukkuraṃ gahetvāva gacchati, antarāmagge ca vāḷamigaṭṭhāne  vāḷamigānaṃ palāyanatthaṃ rukkhe vā pāsāṇe vā pahāraṃ deti, sopi  kukkuro tassa karaṇavidhānaṃ vavatthapeti. athekadivasaṃ so gopālako  paccekabuddhassa santike nisīditvā, ``bhante, amhākaṃ sabbakālaṃ  āgamanaṃ nāma na hoti. ayaṃ pana kukkuro cheko, imassa  āgatasaññāya amhākaṃ gehadvāraṃ āgaccheyyāthā''ti āha. so  ekadivasaṃ ``paccekabuddhaṃ gaṇhitvā ehī''ti kukkuraṃ pesesi. kukkuro  tassa vacanaṃ sutvā bhikkhācāravelāya gantvā paccekabuddhassa pādamūle  urena nipajji. paccekabuddho ``ayaṃ mama santikaṃ āgato''ti ñatvā  pattacīvaraṃ ādāya maggaṃ paṭipajji. so tassa vīmaṃsanatthāya  ukkamitvā aññaṃ maggaṃ gaṇhi, kukkuro purato ṭhatvā gopālakamaggaṃ  paṭipannakāle ^a^P1.0421^ea^ apasakki. yasmiṃ ca yasmiṃ ca  ṭhāne vāḷamigānaṃ palāyanatthaṃ gopālako rukkhaṃ vā pāsāṇaṃ vā pahari,  taṃ taṃ ṭhānaṃ patvā kukkuro mahāviravaṃ viravi. tassa saddena vāḷamigā  palāyanti. paccekabuddhopi bhattakiccavelāya mahantaṃ siniddhapiṇḍaṃ  tassa deti. sopi piṇḍalābhena paccekabuddhe uttaritaraṃ sinehaṃ karoti.</p>
              <p>[03] gopālako temāsaṃ vutthassa paccekabuddhassa ticīvarappahonakaṃ  sāṭakaṃ datvā, ``bhante, sace vo ruccati, idheva vasatha. no ce  ruccati, yathāsukhaṃ gacchathā''ti āha. paccekabuddho gamanākāraṃ  dasseti. so gopālako paccekabuddhaṃ anugantvā nivattati. kukkuro  paccekabuddhassa aññattha gamanabhāvaṃ ñatvā atisinehena uppannabalavasoko  hadayaphālanaṃ patvā kālaṃ katvā tāvatiṃsapure nibbatti. athassa  paccekabuddhena ^a^M1.0324^ea^ saddhiṃ gamanakāle uccāsaddaṃ katvā vāḷamigānaṃ  palāpitabhāvena devatāhi saddhiṃ kathentassa saddo sakaladevapuraṃ chādetvā  aṭṭhāsi. so ^a^V1.0312^ea^ teneva nāmadheyyaṃ labhitvā ^b^ghosakadevaputto^eb^ nāma  jāto. athassa tasmiṃ sampattiṃ anubhavantassa manussapathe  kosambinagare udeno nāma rājā rajjaṃ paṭipajji. tassa vatthu  majjhimapaṇṇāsake bodhirājakumārasuttavaṇṇanāyaṃ (ma0 ni0 aṭṭha0  2.324 ādayo) vuttanayeneva veditabbaṃ.</p>
              <p>[03] tasmiṃ pana rajjaṃ kārayamāne ghosakadevaputto cavitvā kosambiyaṃ  ekissā rūpūpajīviniyā kucchimhi paṭisandhiṃ gaṇhi. sā  dasamāsaccayena vijāyitvā puttabhāvaṃ ñatvā saṅkārakūṭe chaḍḍāpesi.  tasmiṃ khaṇe kosambiseṭṭhino ^a^P1.0422^ea^ kammantiko pātova  seṭṭhigharaṃ gacchanto ``kiṃ nu kho imaṃ kākehi samparikiṇṇa''nti  gantvā dārakaṃ disvā ``mahāpuññavā esa dārako bhavissatī''ti  ekassa purisassa hatthe gehaṃ pesetvā seṭṭhigharaṃ agamāsi. seṭṭhipi  rājūpaṭṭhānavelāya rājakulaṃ gacchanto antarāmagge purohitaṃ disvā  ``ajja kiṃ nakkhatta''nti pucchi. so tattheva ṭhito gaṇetvā  ``asukaṃ nāma nakkhattaṃ, ajja iminā nakkhattena jātadārako imasmiṃ  nagare seṭṭhiṭṭhānaṃ labhissatī''ti āha. so tassa kathaṃ sutvā vegena  gharaṃ pesesi -- ``imassa purohitassa dve kathā nāma natthi, gharaṇī  ca me garugabbhā, jānātha tāva naṃ vijātā vā no vā''ti. te  gantvā jānitvā, ``ayya, na tāva vijātā''ti āhaṃsu. tena hi  gacchatha, imasmiṃ nagare ajja jātadārakaṃ pariyesathāti. te  pariyesantā tassa seṭṭhino kammantikassa gehe taṃ dārakaṃ disvā  seṭṭhino ārocayiṃsu. tena hi gacchatha bhaṇe, taṃ kammantikaṃ  pakkosathāti. te taṃ pakkosiṃsu. atha naṃ seṭṭhi ``gehe kira te  dārako atthī''ti pucchi. ``āma, ayyā''ti. ``taṃ dārakaṃ  amhākaṃ dehī''ti. ``na demi, ayyā''ti. ``handa sahassaṃ  gaṇhitvā dehī''ti. so ``ayaṃ jīveyya vā mareyya vā,  dujjānamida''nti sahassaṃ gaṇhitvā adāsi.</p>
              <p>[03] tato seṭṭhi cintesi -- ``sace me bhariyā dhītaraṃ  vijāyissati, imameva puttaṃ karissāmi. sace puttaṃ vijāyissati,  māressāmī''ti. cintetvā gehe posesi. athassa bhariyā  katipāhaccayena puttaṃ vijāyi. tato seṭṭhi ``evaṃ taṃ gāvo madditvā  māressantī''ti cintetvā ``imaṃ ^a^M1.0325^ea^ dārakaṃ vajadvāre nipajjāpethā''ti  āha. taṃ tattha nipajjāpesuṃ. atha naṃ yūthapati usabho paṭhamaṃ  nikkhamanto disvā ``evaṃ taṃ aññe na maddissantī''ti catunnaṃ  pādānaṃ antare katvā aṭṭhāsi. atha naṃ gopālakā disvā ^a^P1.0423^ea^  ``mahāpuñño esa dārako bhavissati ^a^V1.0313^ea^, yassa  tiracchānagatāpi guṇaṃ jānanti, paṭijaggissāma na''nti attano gehaṃ  nayiṃsu.</p>
              <p>[03] sopi seṭṭhi tassa matabhāvaṃ anuvijjanto ``gopālakehi  nīto''ti sutvā puna sahassaṃ datvā āṇāpetvā āmakasusāne  chaḍḍāpesi. tasmiṃ ca kāle seṭṭhissa ghare ajapālako susānaṃ  nissāya ajikā cāreti. athekā dhenu ajikā dārakassa puññena  maggā okkamma gantvā dārakassa khīraṃ datvā gatā. tato  nivattamānāpi tatheva gantvā khīramadāsi. ajapālako cintesi --  ``ayaṃ ajikā pātopi imasmā ṭhānā okkamitvā gatā, kiṃ nu kho  eta''nti gantvā olokento taṃ dārakaṃ disvā ``mahāpuñño esa  dārako, tiracchānagatāpissa guṇaṃ jānanti, paṭijaggissāmi na''nti  gahetvā gehaṃ gato.</p>
              <p>[03] punadivase seṭṭhi ``mato nu kho dārako, na mato''ti  olokāpento ajapālakena gahitabhāvaṃ ñatvā sahassaṃ datvā āṇāpetvā  ``sve imaṃ nagaraṃ eko satthavāhaputto pavisissati, imaṃ dārakaṃ netvā  cakkamagge ṭhapetha, evaṃ taṃ sakaṭacakkaṃ chindantaṃ gamissatī''ti āha.  taṃ tattha nikkhittaṃ satthavāhaputtassa purimasakaṭe goṇā disvā cattāro  pāde thambhe viya otāretvā aṭṭhaṃsu. satthavāho ``kiṃ nu kho  eta''nti tesaṃ ṭhitakāraṇaṃ olokento dārakaṃ disvā ``mahāpuñño  dārako, patijaggituṃ vaṭṭatī''ti gaṇhitvā agamāsi.</p>
              <p>[03] seṭṭhipi tassa cakkapathe matabhāvaṃ vā amatabhāvaṃ vā olokāpento  satthavāhena gahitabhāvaṃ ñatvā tassapi sahassaṃ datvā āṇāpetvā  nagarato avidūre ṭhāne papāte pātāpesi. so tattha papatanto  naḷakārānaṃ kammakaraṇaṭṭhāne ekasālāya patito. sā tassa  puññānubhāvena satavihatakappāsapicusamphassasadisā ^a^P1.0424^ea^  ahosi. atha naṃ naḷakārajeṭṭhako ``puññavā esa dārako,  paṭijaggituṃ vaṭṭatī''ti ^a^M1.0326^ea^ gaṇhitvā gehaṃ gato. seṭṭhi dārakassa papātato  patitaṭṭhāne matabhāvaṃ vā amatabhāvaṃ vā pariyesāpento naḷakārajeṭṭhakena  gahitabhāvaṃ ñatvā tassapi sahassaṃ datvā āṇāpesi.</p>
              <p>[03] aparabhāge seṭṭhissa sakaputtopi sopi ubho vayappattā ahesuṃ.  seṭṭhi puna ghosakadārakassa ^a^V1.0314^ea^ māraṇupāyaṃ cintento attano kumbhakārassa  gehaṃ gantvā ``ambho mayhaṃ gehe evarūpo eko avajātadārako atthi,  taṃ dārakaṃ yaṃkiñci katvā māretuṃ vaṭṭati rahassenā''ti āha. so  ubhopi kaṇṇe pidahitvā ``evarūpaṃ nāma bhāriyaṃ kathaṃ kathetuṃ na  vaṭṭatī''ti āha. tato seṭṭhi ``ayaṃ mudhā na karissatī''ti  cintetvā -- ``handa, bho, sahassaṃ gaṇhitvā etaṃ kammaṃ  nipphādehī''ti āha. lañjaṃ nāma abhinnaṃ bhindati, tasmā so  sahassaṃ labhitvā sampaṭicchitvā ``ahaṃ, ayya, asukadivase nāma  āvāpaṃ ālimpessāmi, tadā taṃ dārakaṃ asukavelāya nāma pesehī''ti  āha. seṭṭhipi kho tassa vacanaṃ sampaṭicchitvā tato paṭṭhāya divase  gaṇento kumbhakārena vuttadivasassa sampattabhāvaṃ ñatvā ghosakakumāraṃ  pakkosāpetvā ``amhākaṃ, tāta, asukadivase nāma bahūhi bhājanehi  attho, tvaṃ amhākaṃ kumbhakārassa santikaṃ gantvā `pitarā kira me  tumhākaṃ ekaṃ kathitaṃ atthi, taṃ ajja nipphādehī'ti vadehī''ti āha.  so ``sādhū''ti tassa vacanaṃ sampaṭicchitvā nikkhami.</p>
              <p>[03] atha naṃ antarāmagge seṭṭhissa sakaputto ^a^P1.0425^ea^  guḷakīḷaṃ kīḷanto disvā vegena gantvā ``ahaṃ bhātika dārakehi  saddhiṃ kīḷanto ettakaṃ nāma jito, taṃ me paṭijinitvā dehī''ti  āha. so ``mayhaṃ idāni okāso natthi, pitā maṃ  accāyikakammena kumbhakārassa santikaṃ pahiṇī''ti āha. itaro  ``ahaṃ bhātika tattha gamissāmi, tvaṃ imehi saddhiṃ kīḷitvā mayhaṃ  lakkhaṃ paccāharitvā dehī''ti āha. ``tena hi gacchā''ti attano  kathitasāsanaṃ tassa kathetvā dārakehi saddhiṃ kīḷi. sopi kumāro  kumbhakārassa santikaṃ gantvā taṃ sāsanaṃ ārocesi. so ``sādhu,  tāta, nipphādessāmī''ti taṃ kumāraṃ gabbhaṃ pavesetvā tikhiṇāya  vāsiyā khaṇḍākhaṇḍikaṃ chinditvā cāṭiyaṃ pakkhipitvā cāṭimukhaṃ  pidahitvā ^a^M1.0327^ea^ bhājanantare ṭhapetvā āvāpaṃ ālimpesi. ghosakakumāro  bahū jinitvā kaniṭṭhassa āgamanaṃ olokento nisīdi. so taṃ  cirāyamānaṃ ñatvā ``kiṃ nu kho cirāyatī''ti kumbhakāragehasabhāgaṃ  gantvā katthaci adisvā ``gehaṃ gato bhavissatī''ti nivattitvā gehaṃ  agamāsi.</p>
              <p>[03] seṭṭhi naṃ dūratova āgacchantaṃ disvā ``kiṃ nu kho kāraṇaṃ  bhavissati, mayā esa māraṇatthāya kumbhakārassa santikaṃ pahito, so  dāni puna idhevāgacchatī''ti āgacchantaṃyeva naṃ ^a^V1.0315^ea^ ``kiṃ, tāta,  kumbhakārassa santikaṃ na gatosī''ti āha. ``āma, tāta, na  gatomhī''ti. ``kasmā, tātā''ti? so attano nivattakāraṇañca  kaniṭṭhabhātikassa tattha gatakāraṇañca ārocesi. seṭṭhi tassa  vacanassa sutakālato paṭṭhāya mahāpathaviyā ajjhotthaṭo viya hutvā  ``kiṃ ^a^P1.0426^ea^ nāmetaṃ tvaṃ vadasī''ti vipphandacitto  vegena kumbhakārassa santikaṃ gantvā aññesaṃ santike akathanīyabhāvena  ``pekkha, bho, pekkha, bho''ti āha. ``kiṃ pekkhāpesi tvaṃ''?  niṭṭhitaṃ etaṃ kammanti. so tatova nivattitvā gehaṃ agamāsi.  tato paṭṭhāya cassa cetasikarogo uppajji.</p>
              <p>[03] so tasmiṃ kāle tena saddhiṃ abhuñjitvā āsaṃ bhinditvā  ``yena kenaci upāyena mama puttassa sattuno antarameva passituṃ  vaṭṭatī''ti ekaṃ paṇṇaṃ likhitvā ghosakakumāraṃ pakkositvā ``tvaṃ imaṃ  paṇṇaṃ ādāya asukagāme nāma amhākaṃ kammantiko atthi, tassa  santikaṃ gantvā imaṃ paṇṇaṃ datvā `imasmiṃ kira paṇṇe sāsanaṃ sīghaṃ  karohī'ti vada. antarāmagge amhākaṃ sahāyako gāmakaseṭṭhi nāma  eko seṭṭhi atthi, tassa gharaṃ gantvā bhattaṃ bhuñjitvā gaccheyyāsī''ti  ca mukhasāsanaṃ adāsi. so seṭṭhiṃ vanditvā paṇṇaṃ gahetvā  nikkhanto antarāmagge gāmakaseṭṭhissa vasanaṭṭhānaṃ gantvā tassa gehaṃ  pucchitvā taṃ bahidvārakoṭṭhake nisīditvā massuparikammaṃ karontaṃ  vanditvā aṭṭhāsi. ``kuto āgacchasi, tātā''ti ca vutte  ``kosambiseṭṭhino puttomhi, tātā''ti āha. so ``amhākaṃ  sahāyaseṭṭhino putto''ti haṭṭhatuṭṭho ahosi.</p>
              <p>[03] tasmiṃ ^a^M1.0328^ea^ ca khaṇe tassa seṭṭhino dhītāya ekā dāsī seṭṭhidhītu  pupphāni āharituṃ gacchati. atha naṃ seṭṭhi āha -- ``tvaṃ, amma,  etaṃ kammaṃ ṭhapetvā ghosakakumārassa pāde dhovitvā sayanaṃ ^a^P1.0427^ea^  attharitvā dehī''ti. sā tathā katvā āpaṇaṃ gantvā  seṭṭhidhītu pupphāni āhari. seṭṭhidhītā taṃ disvā ``tvaṃ ajja ciraṃ  bahi papañcesī''ti tassā kujjhitvā ``kiṃ te ettakaṃ kālaṃ ettha  kata''nti āha. ``mā kathesi, ayye, mayā evarūpo nadiṭṭhapubbo,  tuyhaṃ kira pitu sahāyakaseṭṭhino putto eko, na sakkā tassa  rūpasampattiṃ kathetuṃ. seṭṭhi maṃ pupphānaṃ atthāya gacchantiṃ `tassa  kumārassa pāde dhovitvā sayanaṃ attharitvā dehī'ti āha, tenāhaṃ bahi  ciraṃ papañcesi''nti. sāpi kho seṭṭhidhītā tassa kumārassa catutthe  attabhāve gharasāminī ahosi, tasmā tassā vacanassa sutakālato  paṭṭhāya neva attano ṭhitabhāvaṃ ^a^V1.0316^ea^, na nisinnabhāvaṃ aññāsi. sā tameva  dāsiṃ gahetvā tassa nipannaṭṭhānaṃ gantvā taṃ niddāyamānaṃ oloketvā  dussante paṇṇaṃ disvā ``kiṃ nu kho etaṃ paṇṇa''nti kumāraṃ  anuṭṭhāpetvāva paṇṇaṃ gahetvā vācetvā ``ayaṃ attano maraṇapaṇṇaṃ  sayameva gahetvā āgacchatī''ti taṃ paṇṇaṃ phāletvā tasmiṃ appabuddheyeva  ``mayā tava santikaṃ putto pesito, sahāyakassa me gāmakaseṭṭhissa  vayappattā dārikā atthi, tvaṃ sīghaṃ amhākaṃ āṇāpavattiṭṭhāne uppādaṃ  dhanaṃ gaṇhitvā sabbasatena mama puttassa gāmakaseṭṭhino dhītaraṃ gahetvā  maṅgalaṃ karohi. maṅgale ca niṭṭhite `iminā me vidhānena kata'nti  mayhaṃ sāsanaṃ pesehi. ahaṃ tava idha kattabbaṃ jānissāmī''ti paṇṇaṃ  likhitvā tameva lañchanaṃ datvā paṭhamaṃ baddhaniyāmeneva dussante bandhi.</p>
              <p>[03] sopi kho kumāro taṃdivasaṃ tattha vasitvā punadivase seṭṭhiṃ  āpucchitvā kammantikassa gāmaṃ gantvā paṇṇaṃ adāsi ^a^P1.0428^ea^.  kammantiko paṇṇaṃ vācetvā gāmike sannipātetvā  ``tumheva maṃ na gaṇetha, mama sāmī attano jeṭṭhaputtassa sabbasatena  dārikaṃ ānetuṃ mayhaṃ santikaṃ pesesi, vegena imasmiṃ ṭhāne uppādaṃ  sampiṇḍethā''ti sabbaṃ maṅgalasakkāraṃ sajjetvā gāmakaseṭṭhissa sāsanaṃ  pesetvā sampaṭicchāpetvā sabbasatena maṅgalakiriyaṃ niṭṭhāpetvā  kosambiseṭṭhissa paṇṇaṃ pahiṇi ``mayā tumhehi pahitapaṇṇe sāsanaṃ  sutvā idañcidañca kata''nti.</p>
              <p>[03] seṭṭhi ^a^M1.0329^ea^ taṃ sāsanaṃ sutvā aggidaḍḍho viya ``idāni  naṭṭhomhī''ti cintanavasena lohitapakkhandikarogaṃ patvā ``yena  kenaci taṃ upāyena pakkositvā mama santakassa assāmikaṃ  karissāmī''ti ``maṅgalassa niṭṭhitakālato paṭṭhāya kasmā mayhaṃ putto  bahi hoti, sīghaṃ āgacchatū''ti sāsanaṃ pesesi. sāsanaṃ sutvā  kumāre gantuṃ āraddhe seṭṭhidhītā cintesi -- ``ayaṃ bālo maṃ  nissāya imaṃ sampattiṃ alatthanti na jānāti, yaṃkiñci katvā  imassa gamanapaṭibāhanupāyo kātuṃ vaṭṭatī''ti. tato naṃ āha --  ``kumāra, mā ativegena gacchāhi, kulagāmaṃ gacchantena nāma attano  parivacchaṃ katvā gantuṃ vaṭṭatī''ti.</p>
              <p>[03] kosambakaseṭṭhipi tassa cirāyanabhāvaṃ ñatvā puna sāsanaṃ pahiṇi  ``kasmā me putto cirāyati, ahaṃ lohitapakkhandikarogaṃ patto,  jīvantameva maṃ āgantvā daṭṭhuṃ vaṭṭatī''ti. tasmiṃ kāle seṭṭhidhītā  tassa ārocesi -- ``na eso tava pitā, tvaṃ pana `pitā'ti saññaṃ  karosi ^a^V1.0317^ea^. esa tava māraṇatthāya kammantikassa paṇṇaṃ pahiṇi, ahaṃ taṃ  paṇṇaṃ apanetvā aññaṃ sāsanaṃ likhitvā tava etaṃ sampattiṃ ^a^P1.0429^ea^  uppādayiṃ. esa taṃ `aputtaṃ karissāmī'ti pakkosati,  etassa kālakiriyaṃ āgamehī''ti. athassa dharamānakasseva  kālakatabhāvaṃ sutvā kosambinagaraṃ agamāsi. seṭṭhidhītāpi tassa  bahiyeva saññaṃ adāsi ``tvaṃ pavisanto sakalagehe tava ārakkhaṃ  ṭhapentova pavisāhī''ti. sayampi seṭṭhiputtena saddhimeva pavisitvā  ubho hatthe ukkhipitvā rodantī viya hutvā andhakāraṭṭhāne  nipannakassa seṭṭhissa santikaṃ gantvā sīseneva hadayaṃ pahari. so  dubbalatāya teneva pahārena kālamakāsi.</p>
              <p>[03] kumāropi pitu sarīrakiccaṃ katvā ``tumhe mahāseṭṭhissa maṃ  sakaputtoti vadathā''ti pādamūlikānaṃ lañjaṃ adāsi. tato sattame  divase rājā ``seṭṭhiṭṭhānārahaṃ ekaṃ laddhuṃ vaṭṭatī''ti ``seṭṭhissa  saputtakaniputtakabhāvaṃ jānāthā''ti pesesi. seṭṭhipādamūlikā rañño  seṭṭhissa saputtabhāvaṃ kathayiṃsu. rājā ``sādhū''ti sampaṭicchitvā  tassa ^a^M1.0330^ea^ seṭṭhiṭṭhānaṃ adāsi. so ghosakaseṭṭhi nāma jāto. atha naṃ  bhariyā āha -- ``ayyaputta, tvampi avajāto, ahampi duggatakule  nibbattā. pubbe katakusalavasena pana evarūpaṃ sampattiṃ alabhimha,  adhunāpi kusalaṃ karissāmā''ti. so ``sādhu bhadde''ti  sampaṭicchitvā devasikaṃ sahassaṃ vissajjetvā dānaṃ paṭṭhapesi.</p>
              <p>[03] tasmiṃ samaye tāsaṃ dvinnaṃ janānaṃ khujjuttarā devalokato  cavitvā ghosakaseṭṭhissa gehe dhātiyā kucchismiṃ paṭisandhiṃ gaṇhi.  sā jātakāle khujjā ahosīti khujjuttarātevassā nāmaṃ akaṃsu.  sāmāvatīpi devalokato cavitvā bhaddavatiyaraṭṭhe ^a^P1.0430^ea^  bhaddiyanagare bhaddavatiyaseṭṭhissa gehe paṭisandhiṃ gaṇhi, sāmātissā  nāmaṃ akaṃsu. aparabhāge tasmiṃ nagare chātakabhayaṃ uppajji, manussā  chātakabhayabhītā yena vā tena vā gacchanti. tadā ayaṃ  bhaddavatiyaseṭṭhi bhariyāya saddhiṃ mantesi -- ``bhadde imasmiṃ  chātakabhayassa anto na paññāyati, kosambinagare amhākaṃ  sahāyakassa ghosakaseṭṭhissa santikaṃ gacchāma, na so amhe disvā  pamajjissatī''ti. tassa kira so seṭṭhi adiṭṭhasahāyako ahosi,  tasmā evamāha. so sesajanaṃ nivattāpetvā bhariyañca dhītarañca  gaṇhitvā kosambinagarassa maggaṃ paṭipajji. te tayopi antarāmagge  mahādukkhaṃ anubhavantā anupubbena kosambiṃ patvā ekāya sālāya  nivāsaṃ akaṃsu.</p>
              <p>[03] ghosakaseṭṭhipi ^a^V1.0318^ea^ kho attano gharadvāre  kapaṇaddhikavanibbakayācakānaṃ mahādānaṃ dāpesi. athāyaṃ  bhaddavatiyaseṭṭhi cintesi -- ``na sakkā amhehi imināva kapaṇavesena  sahāyakassa attānaṃ dassetuṃ, sarīre pākatike jāte sunivatthā  supārutā seṭṭhiṃ passissāmā''ti. te ubhopi dhītaraṃ ghosakaseṭṭhissa  dānaggaṃ pahiṇiṃsu. sā attano bhattaṃ āharaṇatthāya bhājanaṃ gahetvā  dānaggaṃ gantvā ekasmiṃ okāse lajjamānarūpā aṭṭhāsi. taṃ disvā  dānakammiko cintesi -- ``sesajanā sammukhasammukhaṭṭhāne kevaṭṭā  macchavilope viya mahāsaddaṃ katvā gaṇhitvā gacchanti, ayaṃ pana  dārikā kuladhītā bhavissati, upadhisampadāpissā atthī''ti.</p>
              <p>[03] tato ^a^M1.0331^ea^ naṃ āha -- ``tvaṃ, amma, kasmā ^a^P1.0431^ea^  sesajano viya gaṇhitvā na gacchasī''ti? tāta, evarūpaṃ  sambādhaṭṭhānaṃ kinti katvā pavisāmīti. amma, kati pana janā  tumheti? tayo janā, tātāti. so tayo bhattapiṇḍe adāsi. sā  taṃ bhattaṃ mātāpitūnaṃ adāsi, pitā dīgharattaṃ chātakattā atirekaṃ  bhuñjitvā kālamakāsi. sā punadivase gantvā dveyeva bhattapiṇḍe gaṇhi.  taṃdivasaṃ seṭṭhibhariyā bhattena ca kilantatāya seṭṭhino ca  maraṇasokena rattibhāgasamanantare kālamakāsi. sā punadivase  seṭṭhidhītā ekameva bhattapiṇḍaṃ gaṇhi. dānakammiko tassā kiriyaṃ  upadhāretvā, ``amma, tayā paṭhamadivase tayo piṇḍā gahitā,  punadivase dve, ajja ekameva gaṇhasi. kiṃ nu kho kāraṇa''nti  pucchi. sā taṃ kāraṇaṃ kathesi. kataragāmavāsino pana, amma,  tumheti. sā tampi kāraṇaṃ nippadesato kathesi. ``amma, evaṃ  sante tvaṃ amhākaṃ seṭṭhidhītā nāma ahosi, mayhañca aññā dārikā  natthi, tvaṃ ito paṭṭhāya mama dhītā, ammā''ti taṃ dhītaraṃ katvā gaṇhi.</p>
              <p>[03] sā uṭṭhāya samuṭṭhāya dānagge mahāsaddaṃ sutvā ``kasmā ayaṃ,  tāta, uccāsaddamahāsaddo''ti āha. amma, mahājanassa antare nāma  appasaddaṃ kātuṃ na sakkāti. ahamettha upāyaṃ jānāmi, tātāti.  kiṃ kātuṃ vaṭṭati, ammāti? samantā vatiṃ katvā dve dvārāni  yojetvā anto bhājanāni ṭhapāpetvā ekena dvārena pavisitvā bhattaṃ  gaṇhitvā ekena dvārena nikkhamanaṃ karotha, tātāti. sādhu, ammāti  punadivasato paṭṭhāya tathā kāresi. tato paṭṭhāya dānaggaṃ padumassaraṃ  viya sannisinnasaddaṃ ahosi.</p>
              <p>[03] tato ghosakaseṭṭhi pubbe dānaggasmiṃ uccāsaddamahāsaddaṃ sutvā tadā  taṃ asuṇanto dānakammikaṃ ^a^V1.0319^ea^ pakkosāpetvā pucchi -- ``tvaṃ ajja dānaṃ  na dāpesī''ti. dinnaṃ ^a^P1.0432^ea^, ayyāti. atha kasmā  pubbe viya dānagge saddo na suyyatīti? āma, ayya, ekā me  dhītā atthi, ahaṃ tāya kathitaupāye ṭhatvā dānaggaṃ nissaddamakāsinti.  tava dhītā nāma natthi, kuto te dhītā laddhāti? so vañcetuṃ  asakkuṇeyyabhāvena seṭṭhissa sabbaṃ dhītu āgamanavidhānaṃ kathesi.  kasmā pana bho tvaṃ evarūpaṃ bhāriyaṃ kammamakāsi? tvaṃ ettakaṃ  addhānaṃ mama dhītaraṃ attano santike vasamānaṃ nārocesi ^a^M1.0332^ea^, vegena taṃ  amhākaṃ gehaṃ āṇāpehīti. so tassa vacanaṃ sutvā akāmako  āṇāpesi. tato paṭṭhāya seṭṭhi taṃ dhītuṭṭhāne ṭhapetvā ``dhītu sakkāraṃ  karomī''ti attano samānajātikehi kulehi dhītu samānavayāni pañca  kumārikasatāni tassā parivāramakāsi.</p>
              <p>[03] athekadivasaṃ udeno rājā nagare anusañcaranto taṃ sāmāvatiṃ  tāhi kumārīhi parivāritaṃ kīḷamānaṃ disvā ``kassāyaṃ dārikā''ti  pucchitvā ``ghosakaseṭṭhissa dhītā''ti sutvā  sassāmikāssāmikabhāvaṃ pucchi. tato assāmikabhāve kathite  ``gacchatha seṭṭhino kathetha `tumhākaṃ dhītaraṃ rājā icchatī'''ti. taṃ  sutvā seṭṭhi ``amhākaṃ aññā dārikā natthi, ekadhītikaṃ sapattivāse  dātuṃ na sakkomā''ti. rājā taṃ kathaṃ sutvā seṭṭhiṃ ca seṭṭhibhariyañca  bahi katvā sakalagehaṃ lañchāpesi. sāmāvatī bahi kīḷitvā  āgacchantī mātāpitaro bahi nisinnake disvā ``ammatātā, kasmā  idha nisinnatthā''ti? te taṃ kāraṇaṃ kathayiṃsu. ammatātā, kasmā  tumhe imaṃ paṭivacanaṃ na jānātha ``mama dhītā sapattivāse vasantī  ekikā vasituṃ na sakkhissati, sacassā parivārā pañcasatā  ^a^P1.0433^ea^ kumāriyo vasāpetha, evaṃ vasissatī''ti.  idāni evaṃ kathāpetha, tātāti. ``sādhu, amma, mayaṃ tava cittaṃ na  jānimhā''ti vatvā te tathā kathayiṃsu. rājā uttaritaraṃ pasīditvā  ``sahassampi hotu, sabbā ānethā''ti āha. atha naṃ bhaddakena  nakkhattamuhuttakena pañcamātugāmasataparivāraṃ rājagehaṃ nayiṃsu. rājā  tā pañcasatāpi tassāyeva parivāraṃ katvā abhisekaṃ katvā visuṃ  ekasmiṃ pāsāde vasāpesi.</p>
              <p>[03] tena ca samayena kosambiyaṃ ghosakaseṭṭhi kukkuṭaseṭṭhi  pavārikaseṭṭhīti tayo janā aññamaññaṃ sahāyakā honti. te tayopi  janā pañcasate tāpase paṭijagganti. tāpasāpi cattāro māse tesaṃ  santike vasitvā aṭṭha māse himavante vasanti. athekadivasaṃ te  tāpasā himavantato ^a^V1.0320^ea^ āgacchantā mahākantāre tasitā kilantā ekaṃ  mahantaṃ vaṭarukkhaṃ patvā tattha adhivatthāya devatāya santikā saṅgahaṃ  paccāsīsantā nisīdiṃsu. devatā sabbālaṅkāravibhūsitaṃ hatthaṃ  pasāretvā ^a^M1.0333^ea^ tesaṃ pānīyapānakādīni datvā kilamathaṃ paṭivinodesi.  te devatāya ānubhāvena vimhitā pucchiṃsu -- ``kiṃ nu kho devate  kammaṃ katvā tayā ayaṃ sampatti laddhā''ti? devatā āha -- loke  buddho nāma bhagavā uppanno, so etarahi sāvatthiyaṃ viharati.  anāthapiṇḍiko gahapati taṃ upaṭṭhāti. so uposathadivasesu attano  bhatakānaṃ pakatibhattavetanameva datvā uposathaṃ kārāpesi. athāhaṃ  ekadivasaṃ majjhanhike pātarāsatthāya āgato kañci bhatakaṃ kammaṃ  karontaṃ adisvā ``ajja manussā kasmā ^a^P1.0434^ea^ kammaṃ  na karontī''ti pucchiṃ. tassa me etamatthaṃ ārocesuṃ. athāhaṃ  etadavocaṃ -- ``idāni upaḍḍhadivaso gato, sakkā nu kho  upaḍḍhauposathaṃ kātu''nti. tato seṭṭhissa paṭivedetvā ``sakkā  kātu''nti āha. svāhaṃ upaḍḍhadivasaṃ uposathaṃ samādiyitvā tadaheva  kālaṃ katvā imaṃ sampattiṃ paṭilabhinti.</p>
              <p>[03] atha te tāpasā ``buddho kira uppanno''ti sañjātapītipāmojjā  tato sāvatthiṃ gantukāmā hutvāpi ``bahūpakārā no upaṭṭhākaseṭṭhino,  tesampi imamatthaṃ ārocessāmā''ti kosambiṃ gantvā seṭṭhīhi  katasakkārabahumānā ``tadaheva mayaṃ gacchāmā''ti āhaṃsu. ``kiṃ,  bhante, turitattha, nanu tumhe pubbe cattāro pañca māse vasitvā  gacchathā''ti vuttā taṃ pavattiṃ ārocesuṃ. ``tena hi, bhante, saheva  gacchāmā''ti ca vutte -- ``gacchāma mayaṃ, tumhe saṇikaṃ  āgacchathā''ti sāvatthiṃ gantvā bhagavato santike pabbajitvā arahattaṃ  pāpuṇiṃsu.</p>
              <p>[03] tepi seṭṭhino pacchā pañcasatapañcasatasakaṭaparivārā sāvatthiṃ  gantvā jetavanato avidūre ṭhāne khandhāvāraṃ bandhitvā satthu santikaṃ  gantvā pañcapatiṭṭhitena vanditvā ekamantaṃ nisīdiṃsu. satthā tesaṃ  cariyāvasena dhammaṃ desesi. desanāpariyosāne tayopi sotāpattiphale  patiṭṭhāya svātanāya nimantetvā punadivase buddhappamukhassa  bhikkhusaṅghassa mahādānaṃ datvā teneva niyāmena ajjatanāya  svātanāyāti nimantetvā addhamāsaṃ khandhāvārabhattaṃ nāma datvā satthāraṃ  attano nagaraṃ āgamanatthāya yāciṃsu. satthā ``suññāgāre tathāgatā  abhiramantī''ti kathesi. te ``aññātaṃ, bhante''ti vatvā ``tumhe  amhehi pahitasāsanena āgaccheyyāthā''ti vatvā ^a^M1.0334^ea^ satthāraṃ vanditvā  tikkhattuṃ padakkhiṇaṃ ^a^P1.0435^ea^ katvā attano nagarameva  āgantvā tayopi janā sake sake ^a^V1.0321^ea^ uyyāne vihāre kārāpesuṃ.  ghosakaseṭṭhinā kārito ghositārāmo nāma jāto, kukkuṭaseṭṭhinā  kārito kukkuṭārāmo nāma jāto, pāvārikaseṭṭhinā kāritaṃ  pāvārikambavanaṃ nāma jātaṃ. te vihāre kārāpetvā satthu dūtaṃ  pahiṇiṃsu -- ``satthā amhākaṃ saṅgahaṃ kātuṃ imaṃ nagaraṃ āgacchatū''ti.  satthā ``kosambiṃ gamissāmī''ti mahābhikkhusaṅghaparivāro  cārikaṃ nikkhamanto antarāmagge māgaṇḍiyabrāhmaṇassa arahattūpanissayaṃ  disvā gamanaṃ vicchinditvā kururaṭṭhe kammāsadammaṃ nāma nigamaṃ  agamāsi.</p>
              <p>[03] tasmiṃ samaye māgaṇḍiyo sabbarattiṃ bahigāme aggiṃ juhitvā  pātova antogāmaṃ pavisati. satthāpi punadivase antogāmaṃ piṇḍāya  pavisanto paṭipathe māgaṇḍiyabrāhmaṇassa attānaṃ dassesi. so  dasabalaṃ disvā cintesi -- ``ahaṃ ettakaṃ kālaṃ mama dhītu  rūpasampattiyā sadisaṃ dārakaṃ pariyesanto carāmi, rūpasampattiyā ca  satipi evarūpaṃ gahitapabbajjameva patthesiṃ. ayaṃ kho pana pabbajito  abhirūpo dassanīyo mama dhītuyeva anucchaviko''ti vegena gehaṃ  agamāsi. tassa kira brāhmaṇassa pubbe eko pabbajitavaṃso atthi,  tenassa pabbajitameva disvā cittaṃ namati. so brāhmaṇiṃ āmantesi  -- ``bhadde mayā evarūpo pabbajito nāma nadiṭṭhapubbo suvaṇṇavaṇṇo  brahmavaṇṇo mama dhītuyeva anucchaviko, sīghaṃ me dhītaraṃ  alaṅkarohī''ti. brāhmaṇiyā dhītaraṃ alaṅkarontiyāva satthā attano  ṭhitaṭṭhāne padacetiyāni dassetvā antonagaraṃ pāvisi.</p>
              <p>[03] atha brāhmaṇo brāhmaṇiyā saddhiṃ dhītaraṃ gahetvā taṃ ṭhānaṃ ^a^P1.0436^ea^  āgacchanto antogāmaṃ paviṭṭhakāle āgatattā ito cito ca  olokento dasabalaṃ adisvā brāhmaṇiṃ paribhāsati -- ``tava kāraṇaṃ  bhaddakaṃ nāma natthi, tayi papañcaṃ karontiyāva so pabbajito  nikkhamitvā gato''ti. brāhmaṇa, gato tāva hotu, kataradisābhāgena  gatoti? iminā disābhāgenāti satthu gataṭṭhānaṃ olokentova  padacetiyāni disvā ``bhadde imāni tassa purisassa padāni, ito  gato bhavissatī''ti āha. atha, brāhmaṇī, satthu padacetiyaṃ disvā  cintesi ^a^M1.0335^ea^ -- ``bālo vatāyaṃ brāhmaṇo attano ganthamattassāpi atthaṃ  na jānātī''ti tena saddhiṃ parihāsaṃ karontī āha -- ``yāva bālo  cāsi, brāhmaṇa, evarūpassa nāma purisassa dhītaraṃ dassāmīti vadasi.  rāgena hi rattassa dosena duṭṭhassa mohena mūḷhassa purisassa padaṃ  nāma evarūpaṃ na hoti. loke pana vivaṭacchadassa sabbaññubuddhassa  etaṃ padaṃ'' passa, brāhmaṇa -- </p>
              <p>[21] ``rattassa ^a^V1.0322^ea^ hi ukkuṭikaṃ padaṃ bhave, </p>
              <p>[27] duṭṭhassa hoti avakaḍḍhitaṃ padaṃ. </p>
              <p>[26] mūḷhassa hoti sahasānupīḷitaṃ, </p>
              <p>[22] vivaṭacchadassa idamīdisaṃ pada''nti..</p>
              <p>[03] so brāhmaṇiyā ettakaṃ kathentiyāpi asutvā ``tvaṃ nāma caṇḍā  mukharā''ti āha. tesaṃ dvinnampi aññamaññaṃ vivādaṃ karontānaṃyeva  satthā piṇḍāya caritvā saddhiṃ bhikkhusaṅghena katabhattakicco  brāhmaṇassa dassanūpacāreneva nikkhami. brāhmaṇo satthāraṃ dūratova  āgacchantaṃ disvā brāhmaṇiṃ apasādetvā ``ayaṃ ^a^P1.0437^ea^  so puriso''ti haṭṭhapahaṭṭho dasabalassa purato ṭhatvā ``bho pabbajita,  ahaṃ pātova paṭṭhāya taṃ pariyesanto carāmi, imasmiṃ jambudīpe mama  dhītāya samānarūpā itthī nāma natthi, purisopi tayā saddhiṃ  samānarūpo nāma natthi, mama dhītaraṃ tuyhaṃ posanatthāya dammi,  gaṇhāhi na''nti āha. atha naṃ satthā ``ahaṃ, brāhmaṇa,  kāmaggavāsiniyo uttamarūpadharā nānāvaṇṇaṃ kathaṃ kathentiyo mama  palobhanatthameva āgantvā santike ṭhitā devadhītāpi na icchiṃ,  kimaṅgaṃ pana imaṃ gaṇhissāmī''ti vatvā imaṃ gāthamāha -- </p>
              <p>[21] ``disvāna taṇhaṃ aratiṃ ragañca, </p>
              <p>[27] nāhosi chando api methunasmiṃ. </p>
              <p>[26] kiṃmevidaṃ muttakarīsapuṇṇaṃ, </p>
              <p>[22] pādāpi naṃ samphusituṃ na icche''ti.. (su0 ni0  841).</p>
              <p>[03] māgaṇḍiyā cintesi -- ``anatthikena nāma `ala'nti  vattumeva vaṭṭati. ayaṃ pana mama sarīraṃ muttakarīsapuṇṇaṃ nāma katvā  `pādāpi naṃ samphusituṃ na icche'ti ^a^M1.0336^ea^ avoca, ekaṃ issariyaṭṭhānaṃ  labhantī antaramevassa passissāmī''ti āghātaṃ bandhi. satthā taṃ  amanasikatvā cariyavasena brāhmaṇassa dhammadesanaṃ ārabhi.  desanāpariyosāne ubhopi jāyampatikā anāgāmiphale patiṭṭhāya  ``idāni amhākaṃ gharāvāsena attho natthī''ti dhītaraṃ māgaṇḍiyaṃ  cūḷapitaraṃ sampaṭicchāpetvā ubhopi pabbajitvā arahattaṃ pāpuṇiṃsu.  atha rājā udeno cūḷamāgaṇḍiyena ^a^V1.0323^ea^ saddhiṃ vohāraṃ katvā ^a^P1.0438^ea^  māgaṇḍiyadārikaṃ rājānubhāvena gehaṃ ānetvā abhisekaṃ  katvā tassā pañcamātugāmasataparivārāya vasanaṭṭhānaṃ visuṃ pāsādaṃ  adāsi.</p>
              <p>[03] satthāpi kho anupubbena cārikaṃ caramāno kosambinagaraṃ  sampāpuṇi. seṭṭhino satthu āgamanaṃ sutvā paccuggamanaṃ katvā  pañcapatiṭṭhitena vanditvā ekamantaṃ nisinnā bhagavantaṃ etadavocuṃ --  ``ime, bhante, tayo vihārā tumhe uddissa katā, paṭiggaṇhatha, bhante,  vihāre cātuddisassa saṅghassa saṅgahatthāyā''ti. paṭiggahesi bhagavā  vihāre. tepi seṭṭhino satthāraṃ svātanāya nimantetvā abhivādetvā  gharaṃ agamaṃsu.</p>
              <p>[03] māgaṇḍiyāpi kho satthu āgatabhāvaṃ sutvā chinnabhinnake dhutte  pakkosāpetvā tesaṃ lañjaṃ datvā ``tumhe samaṇaṃ gotamaṃ iminā iminā  ca niyāmena akkosathā''ti vatvā uyyojesi. te satthu antogāmaṃ  pavisanavelāya saparivāraṃ satthāraṃ nānāvidhehi akkosehi akkosiṃsu.  āyasmā ānando satthāraṃ āha -- ``bhante, evarūpe akkosanaṭṭhāne na  vasissāma, aññaṃ nagaraṃ gacchāmā''ti. satthā, ``ānanda, tathāgatā  nāma aṭṭhahi lokadhammehi na kampanti, ayampi saddo sattāhaṃ  nātikkamissati, akkosakānaṃyeva upari patissati, tvaṃ mā  vitakkayitthā''ti. tepi tayo nagaraseṭṭhino mahāsakkārena bhagavantaṃ  pavesetvā mahādānaṃ adaṃsu. tesaṃ aparāparaṃ dānaṃ dadantānaṃyeva māso  atikkami, atha nesaṃ etadahosi -- ``buddhā nāma sabbalokaṃ  anukampamānā uppajjanti, aññesampi okāsaṃ dassāmā''ti. tato  te kosambinagaravāsinopi janassa okāsaṃ akaṃsu. tato paṭṭhāya  nāgarāpi vīthisabhāgena gaṇasabhāgena mahādānaṃ denti.</p>
              <p>[03] athekadivasaṃ ^a^M1.0337^ea^ satthā bhikkhusaṅghaparivuto mālākārakajeṭṭhakassa  gehe nisīdi. tasmiṃ ^a^P1.0439^ea^ khaṇe sāmāvatiyā  upaṭṭhāyikā khujjuttarā aṭṭha kahāpaṇe ādāya mālatthāya taṃ gehaṃ  agamāsi. mālākārajeṭṭhako taṃ disvā, ``amma uttare, ajja tuyhaṃ  pupphāni dātuṃ khaṇo natthi, ahaṃ buddhappamukhaṃ bhikkhusaṅghaṃ  parivisāmi. tvampi parivesanāya sahāyikā hohi, evaṃ ito paresaṃ  veyyāvaccakaraṇato muccissatī''ti āha. tato khujjuttarā attanā  laddhaṃ bhojanaṃ bhuñjitvā buddhānaṃ bhattagge veyyāvaccaṃ akāsi. sā  satthārā upanisinnakathāvasena kathitaṃ dhammaṃ sabbameva uggaṇhi.  anumodanaṃ pana sutvā sotāpattiphale patiṭṭhāsi.</p>
              <p>[03] sā ^a^V1.0324^ea^ aññesu divasesu cattārova kahāpaṇe datvā pupphāni gahetvā  gacchati, tasmiṃ pana divase diṭṭhasaccabhāvena parasantake cittaṃ  anuppādetvā sabbeva aṭṭha kahāpaṇe datvā pacchiṃ pūretvā pupphāni  ādāya sāmāvatiyā santikaṃ agamāsi. atha naṃ sā pucchi --  ``amma uttare, tvaṃ aññesu divasesu na bahūni pupphāni āharasi,  ajja pana bahukāni, kiṃ no rājā uttaritaraṃ pasanno''ti? sā  musāvāde abhabbatāya atīte attanā kataṃ aniguhitvā sabbaṃ kathesi.  ``atha kasmā ajja bahūni pupphāni āharasī''ti vuttā ca  evamāha -- ``ahaṃ ajja dasabalassa dhammaṃ sutvā amataṃ sacchākāsiṃ,  tasmā tumhe na vañcemī''ti. taṃ sutvā, ``amma uttare, tayā laddhaṃ  amatadhammaṃ amhākampi dehī''ti sabbāva hatthaṃ pasārayiṃsu. ayye,  evaṃ dātuṃ na sakkā, ahaṃ pana satthārā kathitaniyāmena tumhākaṃ dhammaṃ  desessāmi, tumhe attano hetumhi sati taṃ dhammaṃ labhissathāti. tena  hi, amma uttare, kathehīti. ``evaṃ kathetuṃ na sakkā, mayhaṃ uccaṃ  āsanaṃ paññāpetvā tumhe nīcāsanesu nisīdathā''ti āha. tā  ^a^P1.0440^ea^ pañcasatāpi itthiyo khujjuttarāya uccāsanaṃ datvā  sayaṃ nīcāsanāni gahetvā nisīdiṃsu. khujjuttarāpi  sekkhapaṭisambhidāsu ṭhatvā tāsaṃ dhammaṃ desesi. desanāpariyosāne  sāmāvatiṃ jeṭṭhikaṃ katvā sabbāva sotāpattiphale patiṭṭhahiṃsu. tato  paṭṭhāya khujjuttaraṃ veyyāvaccakaraṇato apanetvā ``tvaṃ satthu dhammakathaṃ  sutvā āharitvā amhe sāvehī''ti āhaṃsu. khujjuttarāpi tato paṭṭhāya  tathā akāsi.</p>
              <p>[03] kasmā ^a^M1.0338^ea^ panesā dāsī hutvā nibbattāti? sā kira  kassapadasabalassa sāsane ekāya sāmaṇeriyā attano veyyāvaccaṃ  kāresi. tena kammena pañca jātisatāni paresaṃ dāsīyeva hutvā  nibbatti. kasmā pana khujjā ahosīti? anuppanne kira buddhe ayaṃ  bārāṇasirañño gehe vasantī ekaṃ rājakulūpakaṃ paccekabuddhaṃ khujjadhātukaṃ  disvā attanā sahavāsīnaṃ mātugāmānaṃ purato parihāsaṃ karontī  khujjākārena vicari. tasmā khujjā hutvā nibbatti. kiṃ pana  katvā sā paññavantī jātāti? anuppanne buddhe ayaṃ bārāṇasirañño  gehe vasantī aṭṭha paccekabuddhe rājagehato uṇhapāyāsassa pūrite patte  gahetvā gacchante disvā ``ettha ṭhapetvā gacchatha, bhante''ti aṭṭha  suvaṇṇakaṭake omuñcitvā adāsi. tassa kammassa nissandena  paññavantī hutvā nibbatti.</p>
              <p>[03] atha kho tā sāmāvatiyā parivārā pañcasatā itthiyo  paṭividdhasaccāpi samānā rañño ^a^V1.0325^ea^ assaddhabhāvena kālena kālaṃ satthu  santikaṃ gantvā buddhadassanaṃ na labhanti. tasmā dasabale antaravīthiṃ  paṭipanne vātapānesu nappahontesu attano attano gabbhesu chiddaṃ katvā  tehi olokenti ^a^P1.0441^ea^. athekadivasaṃ māgaṇḍiyā  attano pāsādatalato nikkhamitvā caṅkamamānā tāsaṃ vasanaṭṭhānaṃ gantvā  gabbhacchiddaṃ disvā ``kimida''nti pucchi. tāhi tassā satthari  baddhāghātataṃ ajānantīhi -- ``satthā imaṃ nagaraṃ āgato, mayaṃ ettha  ṭhatvā satthāraṃ passāma ceva pūjema cā''ti vutte ``idānissa kattabbaṃ  jānissāmi, imāpi tassa upaṭṭhāyikā, imāsampi kattabbaṃ  jānissāmī''ti cintetvā gantvā raññā saddhiṃ rahogatakāle,  ``mahārāja, sāmāvatimissakānaṃ bahiddhā patthanā atthi, katipāheneva  te jīvitaṃ māressanti, sāmāvatī, saparivārā tumhesu sinehaṃ vā pemaṃ  vā na karoti, samaṇaṃ pana gotamaṃ antaravīthiyā gacchantaṃ disvā  vātapānesu appahontesu tāni khaṇḍitvāpi okāsaṃ katvā  olokentī''ti āha. rājā ``na tā evarūpaṃ karissantī''ti na  saddahati. puna vuttepi na saddahatiyeva. atha naṃ tikkhattuṃ vuttepi  assaddahantaṃ ``sace me vacanaṃ na saddahasi, tāsaṃ vasanaṭṭhānaṃ gantvā  upadhārehi, mahārājā''ti āha. rājā gantvā gabbhesu chiddaṃ disvā  ``idaṃ ki''nti pucchitvā tasmiṃ atthe ārocite tāsaṃ akkujjhitvā  kiñci ^a^M1.0339^ea^ avatvā chiddāni pidahāpesi. rājā tato paṭṭhāya tāsaṃ  pāsāde uddhacchiddakajālavātapānāni kāresi.</p>
              <p>[03] sā tena kāraṇena rājānaṃ kopetuṃ asakkontī, ``deva, etāsaṃ  tumhesu pemaṃ atthi vā natthi vāti jānissāma, aṭṭha kukkuṭe pesetvā  tumhākaṃ atthāya pacāpethā''ti āha. rājā tassā vacanaṃ sutvā  ``ime pacitvā pesetū''ti sāmāvatiyā aṭṭha kukkuṭe pahiṇi.  sotāpannā ariyasāvikā jīvamāne kukkuṭe kiṃ pacissati, alanti  vatvā pana hatthenapi phusituṃ na icchi. māgaṇḍiyā ``hotu,  mahārāja, eteyeva ca kukkuṭe samaṇassa gotamassa pacanatthāya  pesehī''ti. rājā tathā akāsi. māgaṇḍiyā antarāmaggeyeva  kukkuṭe mārāpetvā ``ime kukkuṭe pacāpetvā samaṇassa gotamassa  detū''ti pahiṇi. sā tesaṃ matabhāvena dasabalañca uddissa  pahitabhāvena pacitvā dasabalassa ^a^P1.0442^ea^ pesesi.  māgaṇḍiyā ``passa, mahārājā''ti vatvā ettakenapi rājānaṃ kopetuṃ  nāsakkhi.</p>
              <p>[03] ayaṃ pana udeno tāsu ekekissā vasanaṭṭhāne satta satta  divasāni vasi. athāyaṃ māgaṇḍiyā ekaṃ kaṇhasappapotakaṃ veḷupabbe  pakkhipāpetvā attano vasanaṭṭhāne ṭhapesi. rañño ca ^a^V1.0326^ea^ yattha katthaci  gacchantassa hatthikantavīṇaṃ ādāyayeva gamanaṃ āciṇṇaṃ, māgaṇḍiyā  rañño attano santikaṃ āgamanakāle taṃ sappapotakaṃ antovīṇāya  pakkhipitvā chiddaṃ pidahāpesi. atha naṃ sāmāvatiyā santikaṃ  gamanakāle, ``mahārāja, sāmāvatī nāma samaṇassa gotamassa pakkhā,  tumhe na gaṇeti. yaṃ kiñci katvā tumhākaṃ dosameva cinteti,  appamattā hothā''ti āha. rājā sāmāvatiyā vasanaṭṭhāne sattāhaṃ  vītināmetvā puna sattāhe māgaṇḍiyāya nivesanaṃ agamāsi. sā  tasmiṃ āgacchanteyeva ``kacci te, mahārāja, sāmāvatī otāraṃ na  gavesatī''ti kathentī viya rañño hatthato vīṇaṃ gahetvā cāletvā  ``kiṃ nu kho, mahārāja, ettha abbhantare vicaratī''ti vatvā  sappassa nikkhamanokāsaṃ katvā ``abbhumme anto sappo''ti vīṇaṃ  chaḍḍetvā palāyi. tasmiṃ kāle rājā padittaṃ veṇuvanaṃ viya  pakkhittaloṇaṃ uddhanaṃ viya ca dosena taṭataṭāyanto ``vegena  ^a^M1.0340^ea^ saparivāraṃ sāmāvatiṃ pakkosathā''ti āha. rājapurisā gantvā  pakkosiṃsu.</p>
              <p>[03] sā rañño kuddhabhāvaṃ ñatvā sesamātugāmānaṃ saññamadāsi.  ``rājā tumhe ghātetukāmo pakkosati, ajja divasaṃ odissakena  mettāpharaṇena rājānaṃ pharathā''ti ^a^P1.0443^ea^ āha. rājā tā  itthiyo pakkosāpetvā sabbāva paṭipāṭiyā ṭhapetvā mahādhanuṃ ādāya  visapītakaṇḍaṃ sannayhitvā dhanuṃ pūretvā aṭṭhāsi. tasmiṃ khaṇe sabbāva  tā sāmāvatippamukhā itthiyo odhiso mettaṃ phariṃsu. rājā kaṇḍaṃ  neva khipituṃ na apanetuṃ sakkoti, gattehi sedā muccanti, sarīraṃ  vedhati, mukhato kheḷo patati, gahetabbagahaṇaṃ na passati. atha naṃ  sāmāvatī ``kiṃ, mahārāja, kilamasī''ti āha. āma, devi,  kilamāmi, avassayo me hohīti. sādhu, mahārāja, kaṇḍaṃ  mahāpathavimukhaṃ karohīti. rājā tathā akāsi. sā ``rañño  hatthato kaṇḍaṃ muccatū''ti adhiṭṭhāsi. tasmiṃ khaṇe kaṇḍaṃ mucci.  rājā taṃkhaṇaṃyeva udake nimujjitvā āgamma allakeso allavattho  sāmāvatiyā pādesu patitvā ``khama, devi, mayhaṃ, bhedakānaṃ me  vacanena anupadhāretvā etaṃ kata''nti āha. khamāmi, devāti.  ``sādhu, devi, evaṃ tayā mayhaṃ khamitaṃ nāma hoti. ito paṭṭhāya  tumhākaṃ yathāruciyā dasabalassa dānaṃ detha, pacchābhattaṃ vihāraṃ gantvā  dhammakathaṃ suṇātha, ajja vo paṭṭhāya parihāraṃ dammīti. tena hi, deva,  ajja paṭṭhāya ekaṃ bhikkhuṃ yācitvā ānetha, yo no dhammaṃ  vācessatīti. rājā satthu santikaṃ gantvā yācanto ānandattheraṃ  labhi. tato paṭṭhāya tā pañcasatā itthiyo theraṃ pakkosāpetvā  sakkārasammānaṃ katvā katabhattakiccassa therassa santike dhammaṃ  pariyāpuṇanti.</p>
              <p>[03] tā ^a^V1.0327^ea^ ekadivasaṃ therassa anumodanāya pasannā therassa pañca  ^a^P1.0444^ea^ uttarāsaṅgasatāni adaṃsu. thero kira pubbe  tunnavāyakāle ekassa paccekabuddhassa ekāya sūciyā saddhiṃ hatthatalamattaṃ  coḷakhaṇḍaṃ adāsi. so sūciyā phalena imasmiṃ attabhāve mahāpañño  ahosi, coḷakhaṇḍassa phalena imināva niyāmena pañcasatakkhattuṃ  dussāni paṭilabhi.</p>
              <p>[03] tato ^a^M1.0341^ea^ māgaṇḍiyā aññaṃ kātabbaṃ apassantī ``uyyānaṃ gacchāma,  mahārājā''ti āha. sādhu, devīti. sā rañño sampaṭicchitabhāvaṃ  ñatvā cūḷapitaraṃ pakkosāpetvā āha -- ``amhākaṃ uyyānaṃ gatakāle  sāmāvatiyā vasanaṭṭhānaṃ gantvā sāmāvatiṃ saparivāraṃ antokaritvā  `rañño āṇā'ti vatvā dvāraṃ pidahitvā palālena paliveṭhetvā gehe  aggiṃ dethā''ti. māgaṇḍiyo tassā vacanaṃ sutvā tathā akāsi.  tasmiṃ divase sabbāpi tā itthiyo pubbe katassa  upapīḷakakammassānubhāvena samāpattiṃ appetuṃ nāsakkhiṃsu, ekappahāreneva  bhusamuṭṭhi viya jhāyiṃsu. tāsaṃ ārakkhapurisā rañño santikaṃ  gantvā, ``deva, idaṃ nāma kariṃsū''ti ācikkhiṃsu.</p>
              <p>[03] rājā ``kena kata''nti pariyesanto māgaṇḍiyāya kāritabhāvaṃ  ñatvā taṃ pakkosāpetvā ``bhadde, bhaddakaṃ tayā kammaṃ kataṃ mayā kātabbaṃ  karontiyā, ``uṭṭhāya samuṭṭhāya mayhaṃ vadhāya parisakkamānā ghātitā,  pasannosmi, tuyhaṃ sampattiṃ dassāmīti tava ñātake pakkosāpehī''ti  āha. sā rañño kathaṃ sutvā aññātakepi ñātake katvā pakkosāpesi.  rājā sabbesaṃ sannipatitabhāvaṃ ñatvā rājaṅgaṇe galappamāṇesu  āvāṭesu nikhanitvā upari ṭhitāni sīsāni bhindāpento mahantehi  ayanaṅgalehi kasāpesi. māgaṇḍiyampi khaṇḍākhaṇḍikaṃ ^a^P1.0445^ea^  chindāpetvā pūvapacanakaṭāhe pacāpesi.</p>
              <p>[03] kiṃ pana sāmāvatiyā saparivārāya agginā jhāpanakammanti?  sā kira anuppanne buddhe teheva pañcahi mātugāmasatehi saddhiṃ gaṅgāyaṃ  kīḷitvā bahititthe ṭhitā sīte jāte avidūraṭṭhāne paccekabuddhassa  paṇṇasālaṃ disvā anto asodhetvāva bahi aggiṃ datvā visibbesuṃ.  antopaṇṇasālāya paccekabuddho nirodhasamāpattiṃ samāpajjitvā nisinno.  tā jālāsu pacchinnāsu paccekabuddhaṃ disvā ``kiṃ amhehi kataṃ,  ayaṃ paccekabuddho rañño kulūpako, imaṃ disvā rājā amhākaṃ  kujjhissati, idāni naṃ sujjhāpitaṃ kātuṃ vaṭṭatī''ti aññānipi  ^a^V1.0328^ea^ dārūni pakkhipitvā aggiṃ adaṃsu. puna jālāya pacchinnāya  paccekabuddho samāpattito vuṭṭhāya tāsaṃ passantīnaṃyeva cīvarāni  papphoṭetvā vehāsaṃ uppatitvā gato. tena kammena ^a^M1.0342^ea^ niraye paccitvā  pakkāvasesena imaṃ byasanaṃ pāpuṇiṃsu. catuparisamajjhe pana kathā  udapādi -- ``bahussutā vata khujjuttarā, mātugāmāttabhāve ṭhatvā  pañcannaṃ mātugāmasatānaṃ dhammaṃ kathetvā sotāpattiphale patiṭṭhāpesi.  sāmāvatīpi raññā attano appitaṃ kaṇḍaṃ mettāpharaṇena pharitvā  paṭibāhī''ti tassāpi mahājano guṇaṃ kathesi. evametaṃ vatthu  samuṭṭhitaṃ. atha satthā aparabhāge jetavane nisinno tadeva kāraṇaṃ  aṭṭhuppattiṃ katvā khujjuttaraṃ bahussutānaṃ, sāmāvatiṃ mettāvihārīnaṃ  aggaṭṭhāne ṭhapesīti. </p>
            </h4>
            <h4>
              <h4n> uttarānandamātāvatthu </h4n>
              <p>[03] 262^b^.^eb^ pañcame ^a^P1.0446^ea^ ^b^jhāyīna^eb^nti  jhānābhiratānaṃ upāsikānaṃ, uttarā nandamātā, aggāti dasseti. sā  kira padumuttarabuddhakāle haṃsavatiyaṃ kulagehe nibbattā satthu dhammakathaṃ  suṇantī satthāraṃ ekaṃ upāsikaṃ jhānābhiratānaṃ aggaṭṭhāne ṭhapentaṃ disvā  adhikārakammaṃ katvā taṃ ṭhānantaraṃ patthesi. sā kappasatasahassaṃ  devamanussesu saṃsaritvā imasmiṃ buddhuppāde rājagahanagare sumanaseṭṭhiṃ  nissāya vasantassa puṇṇasīhassa nāma bhariyāya kucchismiṃ  paṭisandhiṃ gaṇhi, uttarātissā nāmaṃ akaṃsu.</p>
              <p>[03] athekasmiṃ nakkhattamahadivase rājagahaseṭṭhi puṇṇaṃ pakkosāpetvā  āha -- ``tāta puṇṇa, nakkhattaṃ vā uposatho vā duggatassa kiṃ  karissati, evaṃ santepi vadehi `kiṃ nakkhattaparibbayaṃ gahetvā  nakkhattaṃ kīḷissasi, balavagoṇe ca phālañca naṅgalañca gahetvā  kasissasī'''ti. ``mama bhariyāya saddhiṃ mantetvā jānissāmi,  ayyā''ti taṃ kathaṃ bhariyāya ārocesi. ``seṭṭhi nāma ayyo  issaro, tassa tayā saddhiṃ kathentassa kathā sobhati, tvaṃ pana attano  kasikammaṃ mā vissajjesī''ti āha. so tassā vacanaṃ sutvā  kasibhaṇḍaṃ ādāya kasituṃ gato.</p>
              <p>[03] taṃdivasañca sāriputtatthero nirodhasamāpattito vuṭṭhāya ``kassa  ajja mayā saṅgahaṃ kātuṃ vaṭṭatī''ti āvajjento imassa puṇṇassa  upanissayaṃ disvā bhikkhācāravelāya pattacīvaramādāya ^a^V1.0329^ea^ puṇṇassa  kasanaṭṭhānaṃ gacchanto avidūre attānaṃ dassesi. puṇṇo theraṃ disvā  kasiṃ ṭhapetvā ^a^M1.0343^ea^ therassa santikaṃ gantvā pañcapatiṭṭhitena ^a^P1.0447^ea^  vandi. thero taṃ oloketvā udakasabhāgaṃ pucchi. tassa  etadahosi -- ``ayyo mukhaṃ dhovitukāmo bhavissatī''ti. tato  vegena gantvā dantakaṭṭhaṃ āharitvā kappiyaṃ katvā therassa adāsi.  there dantakaṭṭhaṃ khādante pattena saddhiṃ dhammakaraṇaṃ nīharitvā udakassa  pūretvā āhari. thero mukhaṃ dhovitvā bhikkhācāramaggaṃ paṭipajji.  puṇṇo cintesi -- ``thero aññesu divasesu imaṃ maggaṃ na  paṭipajjati, ajja pana mayhaṃ saṅgahatthāya paṭipanno bhavissati. aho  vata me bhariyā mamatthāya āharaṇakaṃ āhāraṃ therassa patte  patiṭṭhapeyyā''ti.</p>
              <p>[03] athassa bhariyā ``ajja nakkhattadivaso''ti pātova attano  labhanakaniyāmena khādanīyabhojanīyaṃ saṃvidhāya gahetvā sāmikassa  kasanaṭṭhānaṃ āgacchantī antarāmagge theraṃ disvā cintesi --  ``aññesu divasesu mayhaṃ theraṃ disvā deyyadhammo na hoti, deyyadhamme  santepi mama ayyaṃ na passāmi, ajja pana dvinnampi sammukhībhāvo  jāto. mama sāmikassa puna sampādetvā āharissāmi, imaṃ tāva  āhāraṃ therassa dassāmī''ti tīhi cetanāhi sampayuttaṃ katvā taṃ  bhojanaṃ sāriputtattherassa patte patiṭṭhapetvā ``evaṃvidhā duggatajīvitā  muccāmī''ti āha. theropi ``tava ajjhāsayo pūratū''ti  tassānumodanaṃ katvā tato nivattitvā vihāraṃ agamāsi.</p>
              <p>[03] sāpi puna attano gehaṃ gantvā sāmikassa āhāraṃ sampādetvā  ādāya kasanaṭṭhānaṃ gantvā sāmikassa kujjhanabhāvato bhītā ``sāmi,  ajja ekadivasaṃ tava manaṃ sandhārehī''ti āha. kiṃ kāraṇāti?  ahaṃ ajja tāva āhāraṃ āharantī antarāmagge theraṃ disvā tava  bhāgabhattaṃ therassa patte patiṭṭhapetvā puna gehaṃ gantvā āhāraṃ pacitvā  ādāya āgatāmhīti. manāpaṃ te, bhadde, kataṃ, mayāpi pātova therassa  dantakaṭṭhañca ^a^P1.0448^ea^ mukhodakañca dinnaṃ. ajja amhākaṃ  suppabhātaṃ, sabbampi therassa amhākaṃ santakameva jātanti dvinnampi  janānaṃ ekasadisameva cittaṃ ahosi. atha puṇṇo āhārakiccaṃ katvā  bhariyāya ūrumhi sīsaṃ katvā muhuttaṃ nipajji. athassa niddā  okkami. so thokaṃ niddāyitvā pabuddho kasitaṭṭhānaṃ ^a^M1.0344^ea^ olokesi,  olokitolokitaṭṭhānaṃ mahākosātakipupphehi samparikiṇṇaṃ viya  ahosi. so bhariyaṃ āha -- ``bhadde, kinnāmetaṃ ajja idaṃ  kasitaṭṭhānaṃ suvaṇṇavaṇṇaṃ hutvā khāyatī''ti. ayya ^a^V1.0330^ea^, ajja te  sakaladivasaṃ kilantatāya akkhīni maññe bhamantīti. bhadde, mayhaṃ  assaddahantī sayaṃ olokehīti. tasmiṃ kāle sā oloketvā  sabhāvaṃ ayya, kathesi, evametaṃ bhavissatīti.</p>
              <p>[03] puṇṇo uṭṭhāya ekaṃ kaṭṭhiṃ gahetvā naṅgalasīse pahari, guḷapiṇḍo  viya naṅgalasīse allīyitvā aṭṭhāsi. so bhariyaṃ pakkositvā āha  -- ``bhadde, aññesaṃ vapitabījaṃ nāma tīhi vā catūhi vā māsehi  phalaṃ deti, amhākaṃ pana ayyassa sāriputtattherassa antare ropitena  saddhābījena ajjeva avassaṃ phalaṃ dinnaṃ. imasmiṃ karīsamatte padese  āmalakamattopi paṃsupiṇḍo asuvaṇṇo nāma natthī''ti. idāni kiṃ  karissāma, ayyāti? ``bhadde, imaṃ ettakaṃ suvaṇṇaṃ thenetvā khādituṃ  nāma na sakkā''ti bhariyaṃ tasmiṃ ṭhāne ṭhapetvā bhattassa pūretvā ābhataṃ  pātiṃ suvaṇṇassa pūretvā gantvā rañño ārocāpesi -- ``eko  manusso suvaṇṇapātiṃ gahetvā ^a^P1.0449^ea^ ṭhito''ti. rājā  taṃ pakkosāpetvā ``kahaṃ te, tāta, laddha''nti pucchi. ``deva, mayhaṃ  ekaṃ kasitaṭṭhānaṃ sabbaṃ suvaṇṇameva jātaṃ, pahiṇitvā āharāpethā''ti  āha. tvaṃ kinnāmosīti? puṇṇo nāma ahaṃ, devāti. gacchatha,  bhaṇe, sakaṭāni yojetvā puṇṇassa kasitaṭṭhānato suvaṇṇamāharathāti.</p>
              <p>[03] sakaṭehi saddhiṃ gatarājapurisā ``rañño puñña''nti vatvā  suvaṇṇapiṇḍe gaṇhanti, gahitagahitampi kasitaleḍḍuyeva hoti. te  gantvā rañño ārocesuṃ. tena hi bhaṇe gantvā ``puṇṇassa  puñña''nti vatvā gaṇhathāti. gahitagahitaṃ suvaṇṇameva hoti. te  sabbampi taṃ suvaṇṇaṃ āharitvā rājaṅgaṇe rāsiṃ akaṃsu. rāsi  ubbedhena tālappamāṇo ahosi. rājā vāṇije pakkosāpetvā ``kassa  gehe ettakaṃ suvaṇṇaṃ atthī''ti pucchi. natthi, deva, kassacīti.  ettakassa pana dhanassa sāmino kiṃ kātuṃ vaṭṭatīti? dhanaseṭṭhiṃ nāma  naṃ kātuṃ vaṭṭati, devāti? tena hi puṇṇaṃ imasmiṃ nagare dhanaseṭṭhiṃ  nāma karothāti sabbaṃ taṃ suvaṇṇaṃ tasseva datvā taṃdivasaṃyevassa  seṭṭhiṭṭhānaṃ adāsi. so seṭṭhi maṅgalaṃ ^a^M1.0345^ea^ karonto sattāhaṃ buddhappamukhassa  bhikkhusaṅghassa mahādānaṃ adāsi. sattame divase dasabalassa  bhattānumodanāya puṇṇaseṭṭhipi bhariyāpi dhītāpi sabbe sotāpattiphale  patiṭṭhahiṃsu.</p>
              <p>[03] aparabhāge rājagahaseṭṭhi ``puṇṇaseṭṭhino vayappattā dārikā  atthī''ti sutvā attano puttassa ^a^V1.0331^ea^ kāraṇā tassa gehaṃ pesesi. so  tassa sāsanaṃ sutvā ``nāhaṃ dhītaraṃ dassāmī''ti paṭisāsanaṃ pesesi.  sumanaseṭṭhipi puna pesesi -- ``tvaṃ mama gehaṃ nissāya vasitvā  idāni ekappahāreneva issaro hutvā mayhaṃ dārikaṃ na desī''ti.  tato puṇṇaseṭṭhi āha -- ``imaṃ tāva tumhākaṃ seṭṭhi sabhāvameva kathesi  ^a^P1.0450^ea^, puriso nāma sabbakāle evaṃvidhoyevāti na  sallakkhetabbo. ahañhi idāni tādise purise dāse katvā gahetuṃ  sakkomi, tuyhaṃ pana jātiṃ vā gottaṃ vā na kopemi. apica kho  mama dhītā sotāpannā ariyasāvikā devasikaṃ kahāpaṇagghanakehi  pupphehi pūjaṃ karoti, tamahaṃ tumhādisassa micchādiṭṭhikassa gehaṃ na  pesessāmī''ti. evaṃ puṇṇaseṭṭhissa paṭibāhakabhāvaṃ ñatvā rājagahaseṭṭhi  puna sāsanaṃ pesesi -- ``porāṇakaṃ vissāsaṃ mā bhindatu, ahaṃ mayhaṃ  suṇisāya devasikaṃ dvinnaṃ kahāpaṇānaṃ andhanakāni pupphāni  sajjāpessāmī''ti. so ``sādhū''ti sampaṭicchitvā dhītaraṃ tassa  gharaṃ pesesi.</p>
              <p>[03] athekadivasaṃ sā puṇṇaseṭṭhino dhītā uttarā attano sāmikaṃ  evamāha -- ``ahaṃ attano kulagehe māsassa aṭṭha divasāni nibaddhaṃ  uposathakammaṃ karomi, idānipi tumhesu sampaṭicchantesu uposathaṅgāni  adhiṭṭhaheyya''nti. so ``na sakkā''ti taṃ na sampaṭicchi. sā taṃ  saññāpetuṃ asakkontī tuṇhī ahosi. puna antovasse ``uposathikā  bhavissāmī''ti tadāpi okāsaṃ kārentī neva alattha. sā  antovasse aḍḍhatiyesu māsesu atikkantesu aḍḍhamāse avasiṭṭhe  mātāpitūnaṃ sāsanaṃ pesesi -- ``ahaṃ tumhehi cārake pakkhittā ettake  addhāne ekadivasampi uposathaṅgāni adhiṭṭhātuṃ na labhāmi, pañcadasa  me kahāpaṇasahassāni pesethā''ti. te dhītu sāsanaṃ sutvā  ^a^M1.0346^ea^ ``kiṃkāraṇā''ti apucchitvāva pahiṇiṃsu. uttarā te kahāpaṇe  gaṇhitvā tasmiṃ nagare sirimā nāma gaṇikā atthi, taṃ pakkosāpetvā  ``amma sirime, ahaṃ imaṃ aḍḍhamāsaṃ uposathaṅgāni adhiṭṭhahissāmi,  tvaṃ imāni pañcadasa kahāpaṇasahassāni gahetvā imaṃ aḍḍhamāsaṃ  seṭṭhiputtaṃ paricarāhī''ti. sā ``sādhu, ayye''ti sampaṭicchi.  tato ^a^P1.0451^ea^ paṭṭhāya seṭṭhiputto ``ahaṃ sirimāya saddhiṃ  modissāmī''ti uttarāya aḍḍhamāsaṃ uposathakammaṃ sampaṭicchi.</p>
              <p>[03] sā tena sampaṭicchitabhāvaṃ ñatvā divase divase pātova  dāsigaṇaparivutā satthu sahatthā khādanīyabhojanīyaṃ saṃvidahitvā  satthari bhattakiccaṃ katvā vihāraṃ gate uposathaṅgāni adhiṭṭhāya  pāsādavaraṃ ^a^V1.0332^ea^ āruyha attano sīlāni āvajjamānā nisīdati. evaṃ  aḍḍhamāsaṃ vītināmetvā uposathaṃ vissajjanadivase pātova  yāgukhajjakādīni saṃvidahantī vicarati. tasmiṃ samaye seṭṭhiputto  sirimāya saddhiṃ uparipāsādavaragato jālavātapānaṃ vivaritvā  antaravatthuṃ olokento aṭṭhāsi. uttarā, vātapānacchiddena uddhaṃ  olokesi. seṭṭhiputto uttaraṃ oloketvā ``nerayikajātikā vatāyaṃ  evaṃvidhaṃ nāma sampattiṃ pahāya ukkhalikamasimakkhitā hutvā  nikkāraṇā dāsīnaṃ antare vicaratī''ti sitaṃ akāsi. uttarā,  tassa pamādabhāvaṃ ñatvā ``ayaṃ bālo nāma attano sampatti  sabbakālaṃ thāvarāti saññī bhavissatī''ti sayampi sitaṃ akāsi.  tato sirimā ``ayaṃ ceṭikā mayi ṭhitāya evaṃ mama sāmikena  saddhiṃ sitaṃ karotī''ti kupitā vegena otari. uttarā, tassā  āgamanākappeneva ``ayaṃ bālā aḍḍhamāsamattaṃ imasmiṃ gehe vasitvā  mayhamevetaṃ gehantisaññī jātā''ti ñatvā taṅkhaṇaññeva mettājhānaṃ  samāpajjitvā aṭṭhāsi. sirimāpi dāsīnaṃ antarena āgantvā uḷuṅkaṃ  gahetvā pūvapacanaṭṭhāne pakkuthitatelassa pūretvā uttarāya matthake  āsiñci, mettājhānassa vipphārena uttarāya matthake āsittaṃ  pakkuthitatelaṃ padumapatte āsittaudakaṃ ^a^P1.0452^ea^ viya  vinivattitvā gataṃ.</p>
              <p>[03] tasmiṃ khaṇe sirimāya samīpe ṭhitā dāsiyo taṃ oloketvā,  ``bho je, tvaṃ amhākaṃ ayyāya hatthato mūlaṃ gahetvā āgatā imasmiṃ  ^a^M1.0347^ea^ gehe vasamānā amhākaṃ ayyāya sadisā bhavituṃ vāyamasī''ti  sammukhaṭṭhāne taṃ paribhāsiṃsu. tasmiṃ khaṇe sirimā attano  āgantukabhāvaṃ aññāsi. sā tatova gantvā uttarāya pādesu patitvā,  ``ayye, anupadhāretvā me kataṃ, khamatha mayha''nti āha. amma  sirime, nāhaṃ tava imasmiṃ ṭhāne khamissāmi, ahaṃ sapitikā dhītā,  dasabale khamanteyeva khamissāmīti.</p>
              <p>[03] satthāpi kho bhikkhusaṅghaparivāro āgantvā uttarāya nivesane  paññattāsane nisīdi. sirimā gantvā satthu pādesu patitvā,  ``bhante, mayā ayyāya uttarāya antare eko doso kato, tumhesu  khamantesu khamissāmīti vadati, khamatha mayhaṃ bhagavā''ti. khamāmi  te sirimeti. sā tasmiṃ kāle gantvā uttaraṃ khamāpesi.  taṃdivasañca sirimā dasabalassa bhattānumodanaṃ sutvā -- </p>
              <p>[21] ``akkodhena ^a^V1.0333^ea^ jine kodhaṃ, asādhuṃ sādhunā jine. </p>
              <p>[22] jine kadariyaṃ dānena, saccenālikavādina''nti..  (dha0 pa0 223) -- </p>
              <p>[25] gāthāpariyosāne sotāpattiphale patiṭṭhitā dasabalaṃ  nimantetvā punadivase mahādānaṃ adāsi. evametaṃ vatthu samuṭṭhitaṃ.  aparabhāge pana satthā jetavane nisīditvā upāsikāyo ṭhānantaresu  ṭhapento uttaraṃ nandamātaraṃ jhāyīnaṃ aggaṭṭhāne ṭhapesīti. </p>
            </h4>
            <h4>
              <h4n> suppavāsāvatthu </h4n>
              <p>[03] 263^b^.^eb^ chaṭṭhe ^b^paṇītadāyikāna^eb^nti  paṇītarasadāyikānaṃ upāsikānaṃ, suppavāsā koliyadhītā, aggāti  dasseti. sā kira padumuttarabuddhakāle haṃsavatiyaṃ kulagehe nibbattā  ^a^P1.0453^ea^ satthu dhammadesanaṃ suṇantī satthāraṃ ekaṃ upāsikaṃ  paṇītadāyikānaṃ aggaṭṭhāne ṭhapentaṃ disvā adhikārakammaṃ katvā taṃ  ṭhānantaraṃ patthesi. sā kappasatasahassaṃ devamanussesu saṃsaritvā  imasmiṃ buddhuppāde koliyanagare khattiyakule nibbatti,  suppavāsātissā nāmaṃ akaṃsu. sā vayappattā ekassa sakyakumārassa  gehaṃ gatā, paṭhamadassaneyeva satthu dhammakathaṃ sutvā sotāpattiphale  ^a^M1.0348^ea^ patiṭṭhāsi. sā aparabhāge sīvaliṃ nāma dārakaṃ vijāyi. tassa  vatthu heṭṭhā vitthāritameva.</p>
              <p>[03] sā ekasmiṃ samaye buddhappamukhassa bhikkhusaṅghassa  nānaggarasapaṇītabhojanaṃ adāsi. satthā katabhattakicco anumodanaṃ  karonto suppavāsāya imaṃ dhammaṃ desesi ``bhojanaṃ suppavāse dentī  ariyasāvikā paṭiggāhakānaṃ pañca ṭhānāni deti. āyuṃ deti, vaṇṇaṃ  deti, sukhaṃ deti, balaṃ deti, paṭibhānaṃ deti. āyuṃ kho pana datvā  āyussa bhāginī hoti dibbassa vā mānusassa vā...pe0... paṭibhānaṃ  datvā paṭibhānassa bhāginī hoti dibbassa vā mānusassa vā''ti.  evametaṃ vatthu samuṭṭhitaṃ. atha aparabhāge satthā jetavane nisīditvā  upāsikāyo ṭhānantaresu ṭhapento suppavāsaṃ koliyadhītaraṃ  paṇītadāyikānaṃ aggaṭṭhāne ṭhapesīti. </p>
            </h4>
            <h4>
              <h4n> suppiyāvatthu </h4n>
              <p>[03] 264^b^.^eb^ sattame ^a^V1.0334^ea^ ^b^gilānupaṭṭhākīna^eb^nti  gilānupaṭṭhākīnaṃ upāsikānaṃ, suppiyā upāsikā, aggāti dasseti.  ayaṃ kira padumuttarabuddhakāle haṃsavatiyaṃ kulagehe nibbattā aparabhāge  satthu dhammadesanaṃ suṇantī satthāraṃ ekaṃ upāsikaṃ gilānupaṭṭhākīnaṃ  aggaṭṭhāne ṭhapentaṃ ^a^P1.0454^ea^ disvā adhikārakammaṃ katvā taṃ  ṭhānantaraṃ patthesi. sā kappasatasahassaṃ devamanussesu saṃsaritvā  imasmiṃ buddhuppāde bārāṇasiyaṃ kulagehe nibbatti, suppiyātissā nāmaṃ  akaṃsu. aparabhāge satthā bhikkhusaṅghaparivāro bārāṇasiṃ agamāsi.  sā tathāgatassa paṭhamadassaneyeva dhammaṃ sutvā sotāpattiphale  patiṭṭhāsi.</p>
              <p>[03] athekadivasaṃ dhammassavanatthāya vihāraṃ gatā. vihāracārikaṃ  caramānā ekaṃ bhikkhuṃ gilānaṃ disvā abhivādetvā paṭisanthāraṃ katvā  ``ayyassa kiṃ laddhuṃ vaṭṭatī''ti pucchi. rasaṃ laddhuṃ vaṭṭati,  upāsiketi. ``hotu, bhante, ahaṃ pahiṇissāmī''ti theraṃ  abhivādetvā antonagaraṃ gantvā punadivase pavattamaṃsatthāya dāsiṃ  antarāpaṇaṃ pesesi. sā sakalanagare pavattamaṃsaṃ alabhitvā aladdhabhāvaṃ  kathesi. upāsikā cintesi -- ``ahaṃ ayyassa rasaṃ  pahiṇissāmīti vatvā sace na pesessāmi ^a^M1.0349^ea^, ayyo aññatopi  alabhanto kilamissati, yaṃkiñci katvā pesetuṃ vaṭṭatī''ti gabbhaṃ  pavisitvā ūrumaṃsaṃ chinditvā dāsiyā adāsi ``idaṃ maṃsaṃ gahetvā  sambhārehi yojetvā rasaṃ katvā vihāraṃ netvā ayyassa dehi. so ce  maṃ pucchati, gilānāti vadehī''ti. sā tathā akāsi.</p>
              <p>[03] satthā taṃ kāraṇaṃ ñatvā punadivase bhikkhācāravelāya  bhikkhusaṅghaparivuto upāsikāya gehaṃ agamāsi. sā tathāgatassa  āgatabhāvaṃ sutvā sāmikaṃ āmantesi -- ``ayyaputta, ahaṃ satthu  santikaṃ gantuṃ na sakkomi, gaccha tvaṃ satthāraṃ antogehaṃ pavesetvā  nisīdāpehī''ti. so tathā akāsi. satthā ``kahaṃ suppiyā''ti  pucchi. gilānā, bhanteti. pakkosatha, nanti. atha te gantvā  ``satthā taṃ pakkosatī''ti āhaṃsu. sā cintesi --  ``sabbalokassa hitānukampako satthā na imaṃ kāraṇaṃ adisvā  pakkosāpessatī''ti sahasā mañcamhā vuṭṭhāsi. athassā buddhānubhāvena  ^a^P1.0455^ea^ taṃkhaṇaṃyeva vaṇo ruhitvā succhavi ahosi  sesaṭṭhānato atirekataraṃ vippasannavaṇṇo. tasmiṃ khaṇe upāsikā  sitaṃ katvā dasabalaṃ pañcapatiṭṭhitena vanditvā ^a^V1.0335^ea^ ekamantaṃ nisīdi.  satthā ``imissā upāsikāya kiṃ aphāsuka''nti pucchi. sā  attanā katakāraṇaṃ sabbaṃ kathesi. satthā katabhattakicco vihāraṃ  gantvā bhikkhusaṅghaṃ sannipātāpetvā taṃ bhikkhuṃ anekapariyāyena  vigarahitvā sikkhāpadaṃ (mahāva0 280) paññapesi. evametaṃ vatthu  samuṭṭhitaṃ. aparabhāge satthā jetavane nisinno upāsikāyo  ṭhānantaresu ṭhapento suppiyaṃ upāsikaṃ gilānupaṭṭhākīnaṃ aggaṭṭhāne  ṭhapesīti. </p>
            </h4>
            <h4>
              <h4n> kātiyānīvatthu </h4n>
              <p>[03] 265^b^.^eb^ aṭṭhame ^b^aveccappasannāna^eb^nti adhigatena  acalappasādena samannāgatānaṃ upāsikānaṃ, kātiyānī, aggāti  dasseti. sā kira padumuttarabuddhakāle haṃsavatiyaṃ kulagehe nibbattā  satthāraṃ ekaṃ upāsikaṃ aveccappasannānaṃ aggaṭṭhāne ṭhapentaṃ disvā  adhikārakammaṃ katvā taṃ ṭhānantaraṃ patthesi. sā kappasatasahassaṃ  devamanussesu saṃsaritvā ^a^M1.0350^ea^ imasmiṃ buddhuppāde kuraragharanagare nibbatti,  kātiyānītissā nāmaṃ akaṃsu.</p>
              <p>[03] sā aparabhāge vayappattā kuraragharikāya, kāḷiyā sahāyikā,  daḷhamittā ahosi. yadā pana kuṭikaṇṇasoṇatthero ``dasabalassa  kathitaniyāmena mayhampi dhammaṃ kathehī''ti mātarā yācito rattibhāge  antonagare alaṅkatadhammāsane nisīditvā mātaraṃ kāyasakkhiṃ katvā  dhammadesanaṃ ārabhi, tadā ayaṃ kātiyānī upāsikā kāḷiyā saddhiṃ  gantvā parisapariyante dhammaṃ suṇantī aṭṭhāsi. tasmiṃ samaye  pañcamattāni corasatāni antonagare divā katasaññāya koṭito paṭṭhāya  ummaṅgaṃ khanitvā ^a^P1.0456^ea^ imissā kātiyāniyā gharaṃ  sampāpuṇiṃsu. tesaṃ corajeṭṭhako tehi saddhiṃ apavisitvā ``kiṃ nu  kho ayaṃ parisā sannipatitā''ti vīmaṃsanatthāya soṇattherassa  dhammakathanaṭṭhānaṃ gantvā parisapariyante tiṭṭhamāno imissā  kātiyāniyā piṭṭhipasse aṭṭhāsi.</p>
              <p>[03] tasmiṃ samaye, kātiyānī, dāsiṃ āmantesi -- ``gaccha je,  gehaṃ pavisitvā dīpatelaṃ āhara, mayaṃ dīpe jāletvā dhammaṃ  sossāmā''ti. sā gharaṃ gantvā ummaṅge core disvā dīpatelaṃ  agaṇhitvāva āgantvā attano ayyāya ārocesi -- ``ayye, gehe  corā ummaṅgaṃ khanantī''ti. taṃ sutvā corajeṭṭhako cintesi --  ``sacāyaṃ imissā kathaṃ gaṇhitvā gehaṃ gamissati ^a^V1.0336^ea^, ettheva naṃ asinā  dvedhā chindissāmi. sace pana gahitanimitteneva dhammaṃ suṇissati,  corehi gahitabhaṇḍakampi puna dāpessāmī''ti. kātiyānīpi kho  dāsiyā kathaṃ sutvā, ``amma, mā saddaṃ kari, corā nāma harantā  attanā diṭṭhameva harissanti, ahaṃ pana ajja dullabhassavanaṃ suṇāmi, mā  dhammassa antarāyaṃ karohī''ti āha. corajeṭṭhako tassā vacanaṃ  sutvā cintesi -- ``iminā ajjhāsayena ṭhitāya nāma gehe bhaṇḍaṃ  harantehi amhehi mahāpathavī pavisitabbā bhaveyyā''ti. so tāvadeva  gantvā corehi gahitabhaṇḍaṃ chaḍḍāpetvā corehi saddhiṃ āgantvā dhammaṃ  suṇanto parisapariyante ^a^M1.0351^ea^ aṭṭhāsi. kātiyānīpi upāsikā therassa  desanāpariyosāne sotāpattiphale patiṭṭhāsi.</p>
              <p>[03] atha aruṇe uggate corajeṭṭhako gantvā upāsikāya pādesu  patitvā, ``ayye, sabbesaṃyeva ^a^P1.0457^ea^ no khamāhī''ti  āha. kiṃ pana tumhehi mayhaṃ katanti? so sabbaṃ attanā katadosaṃ  ārocesi. tena hi, tātā, khamāmi tumhākanti. ayye, amhākaṃ  evaṃ khamitaṃ nāma na hoti, tumhākaṃ pana puttattherassa santike  sabbesaṃyeva no pabbajjaṃ dāpehīti. sā sabbepi te gahetvā  kuṭikaṇṇasoṇattherassa santike pabbājesi. tepi kho corā therassa  santike pabbajitā sabbeva arahattaṃ pāpuṇiṃsu. evametaṃ vatthu samuṭṭhitaṃ.  aparabhāge satthā jetavane viharanto upāsikāyo ṭhānantaresu ṭhapento  kātiyāniṃ upāsikaṃ aveccappasannānaṃ aggaṭṭhāne ṭhapesīti. </p>
            </h4>
            <h4>
              <h4n> nakulamātāvatthu </h4n>
              <p>[03] 266^b^.^eb^ navame ^b^vissāsikāna^eb^nti vissāsakathaṃ  kathentīnaṃ upāsikānaṃ, nakulamātā gahapatānī, aggāti dasseti. yaṃ  panettha vattabbaṃ, taṃ sabbaṃ heṭṭhā upāsakapāḷiyaṃ vuttameva. kevalaṃ idha  nakulamātaraṃ dhuraṃ katvā veditabbanti. </p>
            </h4>
            <h4>
              <h4n> kāḷīkuraragharikāvatthu </h4n>
              <p>[03] 267^b^.^eb^ dasame ^b^anussavappasannāna^eb^nti anussaveneva  uppannena pasādena samannāgatānaṃ upāsikānaṃ antare, kāḷī upāsikā,  kuraragharikā aggāti dasseti. sā kira padumuttarabuddhakāle  ^a^V1.0337^ea^ haṃsavatiyaṃ kuraragharanagare nibbattā satthu dhammakathaṃ suṇantī satthāraṃ  ekaṃ upāsikaṃ anussavappasannānaṃ aggaṭṭhāne ṭhapentaṃ disvā  adhikārakammaṃ katvā taṃ ṭhānantaraṃ patthesi. sā kappasatasahassaṃ  devamanussesu saṃsaritvā imasmiṃ buddhuppāde rājagahanagare ^a^P1.0458^ea^  kulagehe nibbatti, kāḷītissā nāmaṃ akaṃsu.</p>
              <p>[03] sā ^a^M1.0352^ea^ vayappattā kuraragharanagare kulagehaṃ gatā. athassā saṃvāsena  gabbho patiṭṭhahi. sā paripuṇṇagabbhā ``paresaṃ gehe gabbhavuṭṭhānaṃ nāma  appatirūpa''nti attano kulanagarameva āgantvā rattibhāgasamanantare  attano pāsādassa upari ākāse ṭhitānaṃ sātāgirahemavatānaṃ  ratanattayassa vaṇṇaṃ kathentānaṃ kathaṃ sutvā anussavikappasādaṃ uppādetvā  satthu adassaneneva sotāpattiphale patiṭṭhāsi, aparabhāge panassā  gabbhavuṭṭhānaṃ ahosīti sabbaṃ vatthu heṭṭhā vitthāritameva. aparabhāge pana  satthā jetavane bhikkhusaṅghamajjhe nisīditvā upāsikāyo ṭhānantaresu  ṭhapento imaṃ upāsikaṃ anussavappasannānaṃ aggaṭṭhāne ṭhapesīti. </p>
              <p>[06] dasasuttaparimāṇāya upāsikāpāḷiyā vaṇṇanā niṭṭhitā. </p>
              <p>[06] ettāvatā ca manorathapūraṇiyā</p>
              <p>[03] aṅguttaranikāya-aṭṭhakathāya </p>
              <p>[06] sabbāpi etadaggapāḷivaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 15. aṭṭhānapāḷi </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> (15) 1. aṭṭhānapāḷi-paṭhamavaggavaṇṇanā </h4n>
              <p>[03] 268^b^.^eb^ aṭṭhānapāḷiyā ^a^V1.0338^ea^ ^a^P2.0001^ea^ ^b^aṭṭhāna^eb^nti  hetupaṭikkhepo. ^b^anavakāso^eb^ti paccayapaṭikkhepo. ubhayenāpi  kāraṇameva paṭikkhipati. kāraṇañhi tadāyattavuttitāya attano  phalassa ṭhānanti ca avakāsoti ca vuccati. ^b^ya^eb^nti yena  kāraṇena. ^b^diṭṭhisampanno^eb^ti maggadiṭṭhiyā sampanno sotāpanno  ariyasāvako. tassa hi diṭṭhisampanno itipi, dassanasampanno  itipi, āgato imaṃ saddhammaṃ itipi, passati imaṃ saddhammaṃ itipi,  sekkhena ñāṇena samannāgato itipi, sekkhāya vijjāya samannāgato  itipi, dhammasotasamāpanno itipi, ariyo nibbedhikapañño itipi,  amatadvāraṃ āhacca tiṭṭhati itipiti bahūni nāmāni honti.  ^b^kañci saṅkhāra^eb^nti catubhūmakesu saṅkhatasaṅkhāresu kañci ekaṃ  saṅkhārampi. ^b^niccato^eb^ ^a^P2.0002^ea^ ^b^upagaccheyyā^eb^ti  niccoti gaṇheyya. ^b^netaṃ ṭhānaṃ vijjatī^eb^ti etaṃ kāraṇaṃ natthi na  upalabbhati. ^b^yaṃ puthujjano^eb^ti yena kāraṇena puthujjano.  ^b^ṭhānametaṃ vijjatī^eb^ti etaṃ kāraṇaṃ atthi. sassatadiṭṭhiyā hi  so tebhūmakesu saṅkhatasaṅkhāresu kañci saṅkhāraṃ niccato  gaṇheyyāti attho. catutthabhūmakasaṅkhārā ^a^M1.0353^ea^ pana tejussadattā  divasaṃsantatto ayoguḷo viya makkhikānaṃ, diṭṭhiyā vā aññesaṃ vā  akusalānaṃ ārammaṇaṃ na honti. iminā nayena ^b^kañci saṅkhāraṃ  sukhato^eb^tiādīsupi attho veditabbo. </p>
              <p>[03] 269^b^.^eb^ ^b^sukhato upagaccheyyā^eb^ti ``ekantasukhī  attā hoti ārogo parammaraṇā''ti (dī0 ni0 1.76, 79; ma0  ni0 3.21, 22) evaṃ attadiṭṭhivasena sukhato gāhaṃ sandhāyetaṃ vuttaṃ.  diṭṭhivippayuttacittena pana ariyasāvako pariḷāhādhibhūto  pariḷāhavūpasamatthaṃ mattahatthiparittāsito viya cokkhabrāhmaṇo gūthaṃ  kañci saṅkhāraṃ sukhato upagacchati. </p>
              <p>[03] 270^b^.^eb^ attavāre kasiṇādipaṇṇattisaṅgahatthaṃ  ``saṅkhāra''nti avatvā ^b^kañci dhamma^eb^nti vuttaṃ. idhāpi  ariyasāvakassa catubhūmakavasena paricchedo veditabbo, puthujjanassa  tebhūmakavasena ^a^V1.0339^ea^. sabbavāresu vā ariyasāvakassāpi tebhūmakavaseneva  paricchedo vaṭṭati. yaṃ yaṃ hi puthujjano gaṇhāti, tato tato  ariyasāvako gāhaṃ viniveṭheti. puthujjano hi yaṃ yaṃ ^a^P2.0003^ea^  niccaṃ sukhaṃ attāti gaṇhāti, taṃ taṃ ariyasāvako aniccaṃ  dukkhaṃ anattāti gaṇhanto taṃ gāhaṃ viniveṭheti. iti imasmiṃ  suttattaye puthujjanattaggāhaviniveṭhanaṃ nāma kathitaṃ. </p>
              <p>[03] 271^b^.^eb^ ^b^mātara^eb^ntiādīsu janikāva mātā,  janakova pitā, manussabhūtova khīṇāsavo arahāti adhippeto. kiṃ  pana ariyasāvako aññaṃ jīvitā voropeyyāti? etampi aṭṭhānaṃ.  sacepi bhavantaragataṃ ariyasāvakaṃ attano ariyasāvakabhāvaṃ  ajānantampi koci evaṃ vadeyya ``imaṃ kunthakipillikaṃ jīvitā  voropetvā sakalacakkavāḷagabbhe cakkavattirajjaṃ paṭipajjāhī''ti, neva so  taṃ jīvitā voropeyya. athāpi naṃ evaṃ vadeyyuṃ ``sace imaṃ na  ghātessasi, sīsaṃ te chindissāmā''ti. sīsamevassa chindeyyuṃ, na  ca so taṃ ghāteyya. puthujjanabhāvassa pana mahāsāvajjabhāvadassanatthaṃ  ariyasāvakassa ca balavadīpanatthametaṃ vuttaṃ. ayañhettha adhippāyo  -- sāvajjo puthujjanabhāvo, yatra hi nāma puthujjano mātughātādīnipi  ānantariyāni karissati. mahābalo ca ariyasāvako, yo etāni  kammāni na karotīti. </p>
              <p>[03] 274^b^.^eb^ ^b^paduṭṭhacitto^eb^ti ^a^M1.0354^ea^ vadhakacittena paduṭṭhacitto.  ^b^lohitaṃ uppādeyyā^eb^ti jīvamānakasarīre khuddakamakkhikāya  pivanamattampi lohitaṃ uppādeyya. </p>
              <p>[03] 275^b^.^eb^ ^b^saṅghaṃ bhindeyyā^eb^ti samānasaṃvāsakaṃ  samānasīmāya ṭhitaṃ pañcahi kāraṇehi saṅghaṃ bhindeyya. vuttampi cetaṃ  ``pañcahupāli ^a^P2.0004^ea^, ākārehi saṅgho bhijjati --  kammena, uddesena, voharanto, anussāvanena, salākaggāhenā''ti  (pari0 458).</p>
              <p>[03] tattha ^b^kammenā^eb^ti apalokanādīsu catūsu kammesu  aññatarena kammena. ^b^uddesenā^eb^ti pañcasu pātimokkhuddesesu  aññatarena uddesena. ^b^voharanto^eb^ti kathayanto, tāhi tāhi  uppattīhi ^b^adhammaṃ dhammo^eb^tiādīni aṭṭhārasa bhedakaravatthūni  dīpento. ^b^anussāvanenā^eb^ti ``nanu tumhe jānātha mayhaṃ  uccākulā pabbajitabhāvaṃ bahussutabhāvañca, mādiso nāma uddhammaṃ  ubbinayaṃ satthu sāsanaṃ gāheyyāti cittampi uppādetuṃ na tumhākaṃ yuttaṃ,  kiṃ mayhaṃ avīci nīluppalavanaṃ viya sītalā, kiṃ ahaṃ apāyato na  bhāyāmī''tiādinā nayena kaṇṇamūle vacībhedaṃ katvā anussāvanena  ^a^V1.0340^ea^.  ^b^salākaggāhenā^eb^ti evaṃ anussāvetvā tesaṃ cittaṃ upatthambhetvā  anivattidhamme katvā ``gaṇhatha imaṃ salāka''nti salākaggāhena.</p>
              <p>[03] ettha ca kammeva uddeso vā pamāṇaṃ,  vohārānussāvanasalākaggāhā pana pubbabhāgā. aṭṭhārasavatthudīpanavasena  hi voharantena tattha rucijananatthaṃ anussāvetvā salākāya gahitāyapi  abhinnova hoti saṅgho. yadā pana evaṃ cattāro vā atirekā vā  salākaṃ gahetvā āveṇikaṃ kammaṃ vā uddesaṃ vā karonti, tadā saṅgho  bhinno nāma hoti. evaṃ diṭṭhisampanno puggalo saṅghaṃ bhindeyyāti  netaṃ ṭhānaṃ vijjati. ettāvatā mātughātādīni pañca  ānantariyakammāni dassitāni ^a^P2.0005^ea^ honti, yāni  puthujjano karoti, na ariyasāvako. tesaṃ āvibhāvatthaṃ -- </p>
              <p>[21] ``kammato dvārato ceva, kappaṭṭhitiyato tathā. </p>
              <p>[22] pākasādhāraṇādīhi, viññātabbo vinicchayo''..</p>
              <p>[03] tattha ^a^M1.0355^ea^ ^b^kammato^eb^ tāva -- ettha hi manussabhūtasseva  manussabhūtaṃ mātaraṃ vā pitaraṃ vā api parivattaliṅgaṃ jīvitā  voropentassa kammaṃ ānantariyaṃ hoti, tassa vipākaṃ  paṭibāhissāmīti sakalacakkavāḷaṃ mahācetiyappamāṇehipi kañcanathūpehi  pūretvāpi sakalacakkavāḷaṃ pūretvā nisinnassa bhikkhusaṅghassa mahādānaṃ  datvāpi buddhassa bhagavato saṅghāṭikaṇṇaṃ amuñcanto vicaritvāpi  kāyassa bhedā nirayameva upapajjati. yo pana sayaṃ manusso  tiracchānabhūtaṃ mātaraṃ vā pitaraṃ vā, sayaṃ vā tiracchānabhūto  manussabhūtaṃ, tiracchānabhūtoyeva vā tiracchānabhūtaṃ jīvitā voropeti,  tassa kammaṃ ānantariyaṃ na hoti, bhāriyaṃ pana hoti, ānantariyaṃ  āhacceva tiṭṭhati. manussajātikānaṃva pana vasena ayaṃ pañho kathito.</p>
              <p>[03] tattha eḷakacatukkaṃ, saṅgāmacatukkaṃ, coracatukkañca kathetabbaṃ.  eḷakaṃ māressāmīti abhisandhināpi hi eḷakaṭṭhāne ṭhitaṃ manusso  manussabhūtaṃ mātaraṃ vā pitaraṃ vā mārento ānantariyaṃ phusati.  eḷakābhisandhinā mātāpitiabhisandhinā vā eḷakaṃ mārento  ānantariyaṃ na phusati, mātāpitiabhisandhinā mātāpitaro mārento  phusateva. esa ^a^P2.0006^ea^ nayo itarasmimpi catukkadvaye. yathā  ca mātāpitūsu, evaṃ arahantepi etāni catukkāni veditabbāni  ^a^V1.0341^ea^.  manussārahantameva ca māretvā ānantariyaṃ phusati, na yakkhabhūtaṃ.  kammaṃ pana bhāriyaṃ, ānantariyasadisameva. manussārahantassa ca  puthujjanakāleyeva satthappahāre vā vise vā dinnepi yadi so arahattaṃ  patvā teneva marati, arahantaghātako hotiyeva. yaṃ pana puthujjanakāle  dinnaṃ dānaṃ arahattaṃ patvā paribhuñjati, puthujjanasseva taṃ dinnaṃ hoti.  sesāriyapuggale mārentassa ānantariyaṃ natthi, kammaṃ pana bhāriyaṃ,  ānantariyasadisameva.</p>
              <p>[03] ^b^lohituppāde^eb^ tathāgatassa abhejjakāyatāya parūpakkamena  cammacchedaṃ katvā lohitapaggharaṇaṃ nāma natthi, sarīrassa pana  antoyeva ekasmiṃ ṭhāne lohitaṃ samosarati. devadattena  paviddhasilato bhijjitvā gatā sakalikāpi tathāgatassa pādantaṃ pahari,  pharasunā pahaṭo viya pādo antolohitoyeva ahosi. tathā  karontassa ānantariyaṃ hoti. jīvako pana tathāgatassa ruciyā  ^a^M1.0356^ea^ satthakena cammaṃ chinditvā tamhā ṭhānā duṭṭhalohitaṃ nīharitvā  phāsukamakāsi. tathā karontassa puññakammameva hoti.</p>
              <p>[03] atha ye parinibbute tathāgate cetiyaṃ bhindanti, bodhiṃ  chindanti, dhātumhi upakkamanti, tesaṃ kiṃ hotīti? bhāriyaṃ kammaṃ  hoti, ānantariyasadisaṃ. sadhātukaṃ pana thūpaṃ vā paṭimaṃ vā  bādhayamānaṃ bodhisākhaṃ chindituṃ vaṭṭati. sacepi tattha nilīnā  sakuṇā cetiye vaccaṃ pātenti, chindituṃ vaṭṭatiyeva. paribhogacetiyato  ^a^P2.0007^ea^ hi sarīracetiyaṃ mahantataraṃ. cetiyavatthuṃ bhinditvā  gacchantaṃ bodhimūlampi chinditvā harituṃ vaṭṭati. yā pana  bodhisākhā bodhigharaṃ bādhati, taṃ geharakkhaṇatthaṃ chindituṃ na labhati.  bodhiatthañhi gehaṃ, na gehatthāya bodhi. āsanagharepi eseva nayo.  yasmiṃ pana āsanaghare dhātu nihitā hoti, tassa rakkhaṇatthāya  bodhisākhaṃ chindituṃ vaṭṭati. bodhijagganatthaṃ ojāharaṇasākhaṃ vā  pūtisākhaṃ vā chindituṃ vaṭṭatiyeva, sarīrapaṭijaggane viya puññampi  hoti.</p>
              <p>[03] ^b^saṅghabhede^eb^pi sīmaṭṭhakasaṅghe asannipatite visuṃ parisaṃ  gahetvā katavohārānussāvanasalākaggāhassa kammaṃ vā karontassa uddesaṃ  vā uddisantassa bhedo ca hoti ānantariyakammañca. samaggasaññāya  pana vaṭṭatīti saññāya vā karontassa bhedova hoti, na  ānantariyakammaṃ. tathā navato ūnaparisāya. sabbantimena  paricchedena navannaṃ janānaṃ yo saṅghaṃ bhindati, tassa ānantariyakammaṃ  hoti. tassa anuvattakānaṃ adhammavādīnaṃ mahāsāvajjakammaṃ  ^a^V1.0342^ea^,  dhammavādino pana anavajjā. tattha navannameva saṅghabhede idaṃ suttaṃ --  ``ekato, upāli, cattāro honti, ekato cattāro, navamo  anussāveti, salākaṃ gāheti `ayaṃ dhammo ayaṃ vinayo idaṃ satthu  sāsanaṃ, imaṃ gaṇhatha, imaṃ rocethā'ti. evaṃ kho, upāli,  saṅgharāji ceva hoti saṅghabhedo ca. navannaṃ vā ^a^P2.0008^ea^,  upāli, atirekanavannaṃ vā saṅgharāji ceva hoti saṅghabhedo cā''ti  (cūḷava0 351). etesu ca pana pañcasu saṅghabhedo vacīkammaṃ,  sesāni kāyakammānīti evaṃ kammato viññātabbo vinicchayo.</p>
              <p>[03] ^b^dvārato^eb^ti ^a^M1.0357^ea^ sabbāneva cetāni kāyadvāratopi vacīdvāratopi  samuṭṭhahanti. purimāni panettha cattāri  āṇattikavijjāmayappayogavasena vacīdvārato samuṭṭhahitvāpi kāyadvārameva  pūrenti, saṅghabhedo hatthamuddhāya bhedaṃ karontassa kāyadvārato  samuṭṭhahitvāpi vacīdvārameva pūretīti evamettha dvāratopi viññātabbo  vinicchayo.</p>
              <p>[03] ^b^kappaṭṭhitiyato^eb^ti saṅghabhedoyeva cettha kappaṭṭhitiyo.  saṇṭhahante hi kappe vā kappavemajjhe vā saṅghabhedaṃ katvā  kappavināseyeva muccati. sacepi hi `sve kappo vinassissatī''ti  ajja saṅghabhedaṃ karoti, sveva muccati, ekadivasameva niraye paccati.  evaṃ karaṇaṃ pana natthi. sesāni cattāri kammāni  ānantariyāneva honti, na kappaṭṭhitiyānīti evamettha  kappaṭṭhitiyatopi viññātabbo vinicchayo.</p>
              <p>[03] ^b^pākato^eb^ti yena ca pañcapetāni kammāni katāni honti,  tassa saṅghabhedoyeva paṭisandhivasena vipaccati, sesāni  ``ahosikammaṃ nāhosi kammavipāko''ti evamādīsu saṅkhaṃ  gacchanti. saṅghabhedābhāve lohituppādo, tadabhāve arahantaghāto,  tadabhāve sace pitā sīlavā hoti, mātā dussīlā, no vā tathā  sīlavatī, pitughāto paṭisandhivasena vipaccati. sace mātā  sīlavatī, mātughāto. dvīsupi sīlena vā dussīlena vā samānesu  mātughātova paṭisandhivasena vipaccati ^a^P2.0009^ea^. mātā hi  dukkarakārinī bahūpakārā ca puttānanti. evamettha pākatopi  viññātabbo vinicchayo.</p>
              <p>[03] ^b^sādhāraṇādīhī^eb^ti purimāni cattāri sabbesampi  gahaṭṭhapabbajitānaṃ sādhāraṇāni. saṅghabhedo pana ``na kho, upāli  bhikkhunī, saṅghaṃ bhindati, na sikkhamānā, na sāmaṇero, na  sāmaṇerī ^a^V1.0343^ea^, na upāsako, na upāsikā saṅghaṃ bhindati. bhikkhu  kho, upāli, pakatatto samānasaṃvāsako samānasīmāyaṃ ṭhito saṅghaṃ  bhindatī''ti (cūḷava0 351) vacanato vuttappakārassa bhikkhunova  hoti, na aññassa, tasmā asādhāraṇo. ādisaddena sabbepete  dukkhavedanāya sahagatā dosamohasampayuttā cāti evamettha  sādhāraṇādīhipi viññātabbo vinicchayo. </p>
              <p>[03] 276^b^.^eb^ ^b^aññaṃ^eb^ ^a^M1.0358^ea^ ^b^satthāra^eb^nti ``ayaṃ me satthā satthu  kiccaṃ kātuṃ asamattho''ti bhavantarepi aññaṃ titthakaraṃ `ayaṃ me  satthā''ti evaṃ gaṇheyya, netaṃ ṭhānaṃ vijjatīti attho. </p>
              <p>[03] 277^b^.^eb^ ^b^ekissā lokadhātuyā^eb^ti  dasasahassilokadhātuyā. tīṇi hi khettāni jātikhettaṃ, āṇākhettaṃ  visayakhettanti. tattha ^b^jātikhettaṃ^eb^ nāma dasasahassī lokadhātu.  sā hi tathāgatassa mātukucchismiṃ okkamanakāle nikkhamanakāle  sambodhikāle dhammacakkappavattane āyusaṅkhāravossajjane parinibbāne ca  kampati. koṭisatasahassacakkavāḷaṃ pana ^b^āṇākhettaṃ^eb^ nāma.  āṭānāṭiyaparittamoraparittadhajaggaparittaratanaparittādīnañhi ettha āṇā  pavattati. ^b^visayakhettassa^eb^ pana parimāṇaṃ natthi. buddhānañhi  ``yāvatakaṃ ñāṇaṃ tāvatakaṃ ñeyyaṃ, yāvatakaṃ ñeyyaṃ tāvatakaṃ ñāṇaṃ,  ñāṇapariyantikaṃ ñeyyaṃ, ñeyyapariyantikaṃ ñāṇa''nti (mahāni0 69;  cūḷani0 mogharājamāṇavapucchāniddeso 85; paṭi0 ma0 3.5)  vacanato avisayo nāma natthi.</p>
              <p>[03] imesu ^a^P2.0010^ea^ pana tīsu khettesu ṭhapetvā imaṃ  cakkavāḷaṃ aññasmiṃ cakkavāḷe buddhā uppajjantīti suttaṃ natthi, na  uppajjantīti pana atthi. ^b^tīṇi^eb^ hi ^b^piṭakāni^eb^ --  vinayapiṭakaṃ, suttantapiṭakaṃ, abhidhammapiṭakaṃ. ^b^tisso  saṅgītiyo^eb^ -- mahākassapattherassa saṅgīti, yasattherassa saṅgīti,  moggaliputtattherassa saṅgīti. imā tisso saṅgītiyo āruḷhe  tepiṭake buddhavacane imaṃ cakkavāḷaṃ muñcitvā aññattha buddhā  uppajjantīti suttaṃ natthi, na uppajjantīti pana atthi.</p>
              <p>[03] ^b^apubbaṃ acarima^eb^nti apure apacchā, ekato na uppajjanti.  pure vā pacchā vā uppajjantīti vuttaṃ hoti. tattha bodhipallaṅke  ``bodhiṃ appatvā na uṭṭhahissāmī''ti nisinnakālato ^a^V1.0344^ea^ paṭṭhāya yāva  mātukucchismiṃ paṭisandhiggahaṇaṃ, tāva pubbeti na veditabbaṃ.  bodhisattassa hi paṭisandhikkhaṇe dasasahassacakkavāḷakampaneneva  khettapariggaho kato, etthantare aññassa buddhassa uppatti nivāritāva  hoti. parinibbānato paṭṭhāya yāva sāsapamattāpi dhātu tiṭṭhati, tāva  pacchāti na veditabbaṃ. dhātūsu hi ṭhitāsu buddhā ṭhitāva honti.  tasmā etthantare aññassa buddhassa uppatti nivāritāva hoti.  dhātuparinibbāne pana jāte aññassa buddhassa uppatti na nivāritā.</p>
              <p>[03] kasmā ^a^M1.0359^ea^ pana apubbaṃ acarimaṃ na uppajjantīti? anacchariyattā.  buddhā hi acchariyamanussā. yathāha -- ``ekapuggalo, bhikkhave,  loke uppajjamāno uppajjati acchariyamanusso. katamo ekapuggalo?  tathāgato arahaṃ sammāsambuddho''ti (a0 ni0  1.172).  yadi ca dve vā cattāro vā aṭṭha vā soḷasa vā ekato uppajjeyyuṃ,  anacchariyā bhaveyyuṃ. ekasmiñhi vihāre dvinnaṃ cetiyānampi  lābhasakkāro uḷārā na honti, bhikkhūpi bahutāya anacchariyā jātā,  evaṃ buddhāpi bhaveyyuṃ. tasmā na uppajjanti.</p>
              <p>[03] desanāya ^a^P2.0011^ea^ ca visesābhāvato. yañhi  satipaṭṭhānādikaṃ dhammaṃ eko deseti, aññena uppajjitvāpi sova  dhammo desetabbo siyā. tato anacchariyo siyā. ekasmiṃ pana  dhammaṃ desente desanāpi acchariyāva hoti.</p>
              <p>[03] vivādabhāvato ca. bahūsu ca buddhesu uppannesu bahūnaṃ  ācariyānaṃ antevāsikā viya ``amhākaṃ buddho pāsādiko, amhākaṃ  buddho madhurassaro lābhī puññavā''ti vivadeyyuṃ, tasmāpi evaṃ na  uppajjanti.</p>
              <p>[03] apicetaṃ kāraṇaṃ milindaraññā puṭṭhena nāgasenattherena  vitthāritameva. vuttañhi tattha (mi0 pa0 5.1.1) -- </p>
              <p>[02] ``bhante, nāgasena, bhāsitampi hetaṃ bhagavatā --  `aṭṭhānametaṃ, bhikkhave, anavakāso, yaṃ ekissā lokadhātuyā dve  arahanto sammāsambuddhā apubbaṃ acarimaṃ uppajjeyyuṃ ^a^V1.0345^ea^, netaṃ ṭhānaṃ  vijjatī'ti. desentā ca, bhante nāgasena, sabbepi tathāgatā sattatiṃsa  bodhipakkhiyadhamme desenti, kathayamānā ca cattāri ariyasaccāni  kathenti, sikkhāpentā ca tīsu sikkhāsu sikkhāpenti,  anusāsamānā ca appamādapaṭipattiyaṃ anusāsanti. yadi, bhante  nāgasena, sabbesampi tathāgatānaṃ eko uddeso ekā kathā ekā  sikkhā ekā anusiṭṭhi, kena kāraṇena dve tathāgatā ekakkhaṇe na  uppajjanti. ekenapi tāva buddhuppādena ayaṃ loko obhāsajāto,  yadi dutiyopi buddho bhaveyya, dvinnaṃ pabhāya ayaṃ loko  bhiyyosomattāya obhāsajāto bhaveyya. ovadamānā ca dve tathāgatā  sukhaṃ ovadeyyuṃ, anusāsamānā ca ^a^M1.0360^ea^ sukhaṃ anusāseyyuṃ. tattha me  kāraṇaṃ desehi, yathāhaṃ nissaṃsayo bhaveyyanti''.</p>
              <p>[03] ``ayaṃ, mahārāja, dasasahassī lokadhātu ekabuddhadhāraṇī,  ekasseva tathāgatassa guṇaṃ dhāreti. yadi dutiyo buddho uppajjeyya,  nāyaṃ dasasahassī lokadhātu dhāreyya, caleyya kampeyya nameyya ^a^P2.0012^ea^  onameyya vinameyya vikireyya vidhameyya viddhaṃseyya, na  ṭhānamupagaccheyya.</p>
              <p>[03] ``yathā, mahārāja, nāvā ekapurisasandhāraṇī bhaveyya.  ekasmiṃ purise abhirūḷhe sā nāvā samupādikā bhaveyya. atha  dutiyo puriso āgaccheyya tādiso āyunā vaṇṇena vayena pamāṇena  kisathūlena sabbaṅgapaccaṅgena, so taṃ nāvaṃ abhiruheyya. api nu sā,  mahārāja, nāvā dvinnampi dhāreyyāti? na hi, bhante, caleyya  kampeyya nameyya onameyya vinameyya vikireyya vidhameyya viddhaṃseyya,  na ṭhānamupagaccheyya, osīdeyya udaketi. evameva kho, mahārāja,  ayaṃ dasasahassī lokadhātu ekabuddhadhāraṇī, ekasseva tathāgatassa guṇaṃ  dhāreti, yadi dutiyo buddho uppajjeyya, nāyaṃ dasasahassī lokadhātu  dhāreyya, caleyya...pe0... na ṭhānamupagaccheyya.</p>
              <p>[03] ``yathā vā pana, mahārāja, puriso yāvadatthaṃ bhojanaṃ bhuñjeyya  chādentaṃ yāva kaṇṭhamabhipūrayitvā. so dhāto pīṇito paripuṇṇo  nirantaro tandikato anonamitadaṇḍajāto punadeva tattakaṃ bhojanaṃ  bhuñjeyya. api nu kho so, mahārāja, puriso sukhito bhaveyyāti?  na hi, bhante, sakiṃbhuttova mareyyāti. evameva kho, mahārāja,  ayaṃ dasasahassī lokadhātu ekabuddhadhāraṇī...pe0... na  ṭhānamupagaccheyyāti.</p>
              <p>[03] ``kiṃ ^a^V1.0346^ea^ nu kho, bhante nāgasena, atidhammabhārena pathavi  calatīti? idha, mahārāja, dve sakaṭā ratanaparipūritā bhaveyyuṃ yāva  mukhasamā. ekasmā sakaṭato ratanaṃ gahetvā ekasmiṃ sakaṭe  ākireyyuṃ, api nu taṃ, mahārāja, sakaṭaṃ dvinnampi sakaṭānaṃ ratanaṃ  dhāreyyāti? na hi, bhante, nābhipi tassa phaleyya, arāpi tassa  bhijjeyyuṃ, nemīpi tassa opateyyuṃ, akkhopi tassa bhijjeyyāti.  kiṃ nu kho, mahārāja, atiratanabhārena sakaṭaṃ bhijjatīti ^a^P2.0013^ea^?  āma, bhanteti. evameva kho, mahārāja, atidhammabhārena  pathavī calatīti.</p>
              <p>[03] ``api ^a^M1.0361^ea^ ca, mahārāja, imaṃ kāraṇaṃ buddhabalaparidīpanāya  osāritaṃ. aññampi tattha abhirūpaṃ kāraṇaṃ suṇohi, yena kāraṇena  dve sammāsambuddhā ekakkhaṇe na uppajjanti. yadi, mahārāja, dve  sammāsambuddhā ekakkhaṇe uppajjeyyuṃ, parisāya vivādo uppajjeyya,  `tumhākaṃ buddho, amhākaṃ buddho'ti ubhatopakkhajātā bhaveyyuṃ. yathā,  mahārāja, dvinnaṃ balavāmaccānaṃ parisāya vivādo uppajjati, `tumhākaṃ  amacco amhākaṃ amacco'ti ubhatopakkhajātā honti. evameva kho,  mahārāja, yadi dve sammāsambuddhā ekakkhaṇe uppajjeyyuṃ, parisāya  vivādo uppajjeyya, `tumhākaṃ buddho, amhākaṃ buddho'ti  ubhatopakkhajātā bhaveyyuṃ. idaṃ paṭhamaṃ kāraṇaṃ suṇohi, yena kāraṇena  dve sammāsambuddhā ekakkhaṇe na uppajjanti.</p>
              <p>[03] ``aparampi, mahārāja, uttariṃ kāraṇaṃ suṇohi, yena kāraṇena  dve sammāsambuddhā ekakkhaṇe na uppajjanti. yadi, mahārāja, dve  sammāsambuddhā ekakkhaṇe uppajjeyyuṃ, aggo buddhoti yaṃ vacanaṃ, taṃ  micchā bhaveyya. jeṭṭho buddhoti...pe0... seṭṭho buddhoti. visiṭṭho  buddhoti, uttamo buddhoti, pavaro buddhoti, asamo buddhoti, asamasamo  buddhoti, appaṭisamo buddhoti, appaṭibhāgo buddhoti, appaṭipuggalo  buddhoti yaṃ vacanaṃ, taṃ micchā bhaveyya. imampi kho tvaṃ, mahārāja,  kāraṇaṃ atthato sampaṭiccha, yena kāraṇena dve sammāsambuddhā ekakkhaṇe  na uppajjanti.</p>
              <p>[03] ``apica, mahārāja, buddhānaṃ bhagavantānaṃ sabhāvapakatikā esā,  yaṃ ekoyeva buddho loke uppajjati. kasmā? kāraṇamahantattā  sabbaññubuddhaguṇānaṃ. aññampi, mahārāja, yaṃ mahantaṃ hoti, taṃ  ekaṃyeva hoti. pathavī, mahārāja, mahantī, sā ekāyeva. sāgaro  ^a^P2.0014^ea^ mahanto, so ekoyeva. sineru girirāja mahanto,  so ekoyeva. ākāso mahanto, so ekoyeva ^a^V1.0347^ea^. sakko mahanto, so  ekoyeva. brahmā mahanto, so ekoyeva. tathāgato arahaṃ  sammāsambuddho mahanto, so ekoyeva. yattha te uppajjanti, tattha  aññesaṃ okāso na hoti. tasmā tathāgato arahaṃ sammāsambuddho  ekoyeva loke uppajjatīti. sukathito, bhante nāgasena, pañho  opammehi kāraṇehī''ti.</p>
              <p>[03] ^b^ekissā^eb^ ^a^M1.0362^ea^ ^b^lokadhātuyā^eb^ti ekasmiṃ cakkavāḷe. heṭṭhā  imināva padena dasa cakkavāḷasahassāni gahitāni, tānipi  ekacakkavāḷeneva paricchindituṃ vaṭṭanti. buddhā hi uppajjamānā  imasmiṃyeva cakkavāḷe uppajjanti, uppajjanaṭṭhāne pana vārite ito  aññesu cakkavāḷesu na uppajjantīti vāritameva hoti. </p>
              <p>[06] paṭhamavaggavaṇṇanā. </p>
            </h4>
          </h3>
        </h2>
        <h2>
          <h2n> 15. aṭṭhānapāḷi </h2n>
          <h3>
            <h3n> </h3n>
            <h4>
              <h4n> (15) 2. aṭṭhānapāḷi-dutiyavaggavaṇṇanā </h4n>
              <p>[03] 278^b^.^eb^ ^b^apubbaṃ^eb^ ^a^V1.0348^ea^ ^b^acarima^eb^nti ettha  cakkaratanapātubhāvato pubbe pubbaṃ, tasseva antaradhānato pacchā carimaṃ.  tattha dvidhā cakkaratanassa antaradhānaṃ hoti cakkavattino kālakiriyāya  vā pabbajjāya vā. antaradhāyamānañca pana taṃ kālakiriyato vā  pabbajjato vā sattame divase antaradhāyati, tato paraṃ cakkavattino  pātubhāvo avārito.</p>
              <p>[03] kasmā pana ekacakkavāḷe dve cakkavattino na uppajjantīti?  vivādupacchedato, acchariyabhāvato, cakkaratanassa mahānubhāvato ca.  dvīsu hi uppajjantesu ``amhākaṃ rājā mahanto, amhākaṃ rājā  mahanto''ti vivādo uppajjeyya, ``ekasmiṃ dīpe cakkavattī, ekasmiṃ  dīpe cakkavattī''ti ca anacchariyo bhaveyya. yo cāyaṃ cakkaratanassa  dvisahassadīpaparivāresu catūsu mahādīpesu ^a^P2.0015^ea^  issariyānuppadānasamattho mahānubhāvo, sopi parihāyetha. iti  vivādupacchedato acchariyabhāvato cakkaratanassa mahānubhāvato ca na  ekacakkavāḷe dve uppajjanti. </p>
              <p>[03] 279^b^.^eb^ ^b^yaṃ itthī arahaṃ assa sammāsambuddho^eb^ti  ettha tiṭṭhatu tāva sabbaññuguṇe nibbattetvā lokanittharaṇasamattho  buddhabhāvo, paṇidhānamattampi itthiyā na sampajjati. </p>
              <p>[21] ``manussattaṃ liṅgasampatti, hetu satthāradassanaṃ. </p>
              <p>[27] pabbajjā guṇasampatti, adhikāro ca chandatā. </p>
              <p>[22] aṭṭha dhammasamodhānā, abhinīhāro samijjhatī''ti..  (bu0 vaṃ0 2.59) -- </p>
              <p>[25] imāni ^a^M1.0363^ea^ hi paṇidhānasampattikāraṇāni. iti paṇidhānampi  sampādetuṃ asamatthāya itthiyā kuto buddhabhāvoti. ``aṭṭhānametaṃ,  bhikkhave, anavakāso, yaṃ itthī arahaṃ assa sammāsambuddho''ti vuttaṃ  ^a^V1.0349^ea^. sabbākāraparipūrova puññussayo sabbākāraparipūrameva attabhāvaṃ  nibbattetīti purisova arahaṃ hoti sammāsambuddho, na itthī. </p>
              <p>[03] 280^b^.^eb^ ^b^rājā assa cakkavattī^eb^tiādīsupi yasmā  itthiyā kosohitavatthaguyhatādīnaṃ abhāvena lakkhaṇāni na  paripūranti, itthiratanābhāvena sattaratanasamaṅgitā na sampajjati,  sabbamanussehi ca adhiko attabhāvo na hoti. tasmā ``aṭṭhānametaṃ,  bhikkhave, anavakāso yaṃ itthī rājā assa cakkavattī''ti vuttaṃ. </p>
              <p>[03] 281^b^.^eb^ yasmā ca sakkattādīni tīṇi ṭhānāni  uttamāni, itthiliṅgañca hīnaṃ, tasmā cassā sakkattādīnipi  paṭisiddhāni.</p>
              <p>[03] nanu ca yathā itthiliṅgaṃ, evaṃ purisaliṅgampi brahmaloke natthi.  tasmā ``yaṃ puriso brahmattaṃ kāreyya, ṭhānametaṃ ^a^P2.0016^ea^  vijjatī''tipi na vattabbaṃ siyāti. no na vattabbaṃ. kasmā?  idha purisassa tattha nibbattanato. brahmattanti hi mahābrahmattaṃ  adhippetaṃ. itthī ca idha jhānaṃ bhāvetvā kālaṃ katvā brahmapārisajjānaṃ  sahabyataṃ upapajjati, na mahābrahmānaṃ. puriso pana tattha nuppajjatīti  na vattabbo. samānepi cettha ubhayaliṅgābhāve purisasaṇṭhānāva  brahmāno, na itthisaṇṭhānā. tasmā suvuttamevetaṃ. </p>
              <p>[03] 284^b^.^eb^ ^b^kāyaduccaritassā^eb^tiādīsu yathā  nimbabījakosātakibījādīni madhuraṃ phalaṃ na nibbattenti, asātaṃ  amadhurameva nibbattenti, evaṃ kāyaduccaritādīni madhuraṃ vipākaṃ na  nibbattenti, amadhurameva nibbattenti. yathā ca  ucchubījasālibījādīni madhuraṃ sādurasameva phalaṃ nibbattenti, na  asātaṃ kaṭukaṃ. evaṃ kāyasucaritādīni madhurameva vipākaṃ  nibbattenti, na amadhuraṃ. vuttampi cetaṃ -- </p>
              <p>[21] ``yādisaṃ vapate bījaṃ, tādisaṃ harate phalaṃ. </p>
              <p>[22] kalyāṇakārī kalyāṇaṃ, pāpakārī ca pāpaka''nti..  (saṃ0 ni0  1.256).</p>
              <p>[03] tasmā ^a^V1.0350^ea^ ^a^M1.0364^ea^ ``aṭṭhānametaṃ, bhikkhave, anavakāso, yaṃ  kāyaduccaritassā''tiādi vuttaṃ. </p>
              <p>[03] 290-295^b^.^eb^ ^b^kāyaduccaritasamaṅgī^eb^tiādīsu  ^b^samaṅgī^eb^ti pañcavidhā samaṅgitā -- āyūhanasamaṅgitā,  cetanāsamaṅgitā, kammasamaṅgitā, vipākasamaṅgitā, upaṭṭhānasamaṅgitāti.  tattha kusalākusalakammāyūhanakkhaṇe ^b^āyūhanasamaṅgitā^eb^ti  vuccati. tathā ^b^cetanāsamaṅgitā^eb^. yāva pana sattā arahattaṃ na  pāpuṇanti, tāva sabbepi sattā pubbe upacitacetanāya samaṅgitāya  cetanāsamaṅginoti vuccanti. esā cetanāsamaṅgitā. yāva arahattaṃ  na pāpuṇanti, tāva sabbepi sattā pubbe upacitaṃ vipākārahaṃ kammaṃ  sandhāya ^a^P2.0017^ea^ ``kammasamaṅgino''ti vuccanti. esā  ^b^kammasamaṅgitā. vipākasamaṅgitā^eb^ vipākakkhaṇeyeva veditabbā.  yāva pana sattā arahattaṃ na pāpuṇanti, tāva tesaṃ tato tato  cavitvā niraye uppajjamānānaṃ aggijālālohakumbhiādīhi  upaṭṭhānākārehi nirayo, gabbhaseyyakattaṃ āpajjamānānaṃ mātukucchi,  devesu uppajjamānānaṃ kapparukkhavimānādīhi upaṭṭhānākārehi  devalokoti evaṃ upapattinimittaṃ upaṭṭhāti. iti nesaṃ iminā  upapattinimittaupaṭṭhānena aparimuttatā ^b^upaṭṭhānasamaṅgitā^eb^ nāma.  sā calati, sesā niccalā. niraye hi upaṭṭhitepi devaloko  upaṭṭhāti, devaloke upaṭṭhitepi nirayo upaṭṭhāti, manussaloke upaṭṭhitepi  tiracchānayoni upaṭṭhāti, tiracchānayoniyā ca upaṭṭhitāyapi  manussaloko upaṭṭhātiyeva.</p>
              <p>[03] tatridaṃ vatthu -- soṇagiripāde kira acelavihāre soṇatthero  nāma eko dhammakathiko. tassa pitā sunakhavājiko nāma ahosi,  thero taṃ paṭibāhantopi saṃvare ṭhapetuṃ asakkonto ``mā nassi  varāko''ti mahallakakāle akāmakaṃ naṃ pabbājesi. tassa  gilānaseyyāya nipannassa nirayo upaṭṭhāsi. soṇagiripādato  mahantā sunakhā āgantvā khāditukāmā viya samparivāresuṃ. so  mahābhayabhīto ``vārehi, tāta soṇa, vārehi, tāta soṇā''ti āha.  kiṃ mahātherāti? na passasi, tātāti taṃ pavattiṃ ācikkhi.  soṇatthero ``kathañhi nāma mādisassa pitā niraye nibbattissati  ^a^M1.0365^ea^,  patiṭṭhāssa bhavissāmī''ti sāmaṇerehi nānāpupphāni āharāpetvā  cetiyaṅgaṇabodhiyaṅgaṇesu talasantharaṇapūjaṃ āsanapūjañca kāretvā  ^a^P2.0018^ea^ pitaraṃ mañcakena cetiyaṅgaṇaṃ haritvā mañce  nisīdāpetvā ``ayaṃ, mahāthera, pūjā tumhākaṃ atthāya katā, `ayaṃ me  bhagavā duggatapaṇṇākāro'ti vatvā bhagavantaṃ vanditvā cittaṃ  pasādehī''ti āha. sā mahāthero pūjaṃ disvā tathā karonto cittaṃ  pasādesi. tāvadevassa devaloko upaṭṭhāsi.  nandanavana-cittalatāvana-missakavana-phārusakavana-vimānāni ^a^V1.0351^ea^ ceva  devanāṭakāni ca parivāretvā ṭhitāni viya ahesuṃ. so ``apetha,  soṇa, apetha, soṇā''ti theraṃ āha. kimidaṃ, mahātherāti? etā  te mātaro āgacchantīti. thero ``saggo upaṭṭhito mahātherassā''ti  cintesi. evaṃ upaṭṭhānasamaṅgitā calatīti veditabbā. etāsu  samaṅgitāsu idha āyūhanacetanākamma-samaṅgitāvasena  ``kāyaduccaritasamaṅgī''tiādi vuttaṃ.</p>
              <p>[03] tattha eke ācariyā ``yasmiṃ khaṇe kammaṃ āyūhati,  tasmiṃyeva khaṇe tassa saggo vārito''ti vadanti. apare pana  ``āyūhitakammaṃ nāma vipākavāraṃ labhantampi atthi alabhantampi.  tattha yadā kammaṃ vipākavāraṃ labhati, tasmiṃyeva kāle tassa saggo  vārito''ti vadanti. sesaṃ sabbattha uttānatthamevāti. </p>
              <p>[06] aṭṭhānapāḷivaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 16. ekadhammapāḷi </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> (16) 1. ekadhammapāḷi-paṭhamavaggavaṇṇanā </h4n>
              <p>[03] 296^b^.^eb^ ekadhammapāḷiyaṃ ^a^V1.0352^ea^ ^b^ekadhammo^eb^ti ekasabhāvo.  ^b^ekantanibbidāyā^eb^ti ekantena vaṭṭe nibbindanatthāya  ukkaṇṭhanatthāya. ^b^virāgāyā^eb^ti vaṭṭe virajjanatthāya, rāgādīnaṃ vā  kilesānaṃ virajjanāya vigamāya. ^b^nirodhāyā^eb^ti ^a^P2.0019^ea^  rāgādīnaṃ nirodhāya appavattikaraṇatthāya, vaṭṭasseva vā  nirujjhanatthāya. ^b^upasamāyā^eb^ti kilesavūpasamanatthāya,  ^b^abhiññāyā^eb^ti aniccādivasena lakkhaṇattayaṃ āropetvā  abhijānanatthāya. ^b^sambodhāyā^eb^ti catunnaṃ saccānaṃ bujjhanatthāya,  ``bodhi vuccati catūsu maggesu ñāṇa''nti ^a^M1.0366^ea^ (mahāni0 191; cūḷani0  khaggavisāṇasuttaniddeso 121) evaṃ vuttassa vā catumaggañāṇassa  paṭivijjhanatthāya. ^b^nibbānāyā^eb^ti appaccayanibbānassa  sacchikaraṇatthāya.</p>
              <p>[03] iti bhagavā imehi sattahi padehi buddhānussatikammaṭṭhānassa  vaṇṇaṃ kathesi. kasmā? mahājanassa ussāhajananatthaṃ  visakaṇṭakavāṇijo viya attano paṇiyassa. visakaṇṭakavāṇijo  nāma guḷavāṇijo vuccati. so kira guḷaphāṇitakhaṇḍasakkarādīni  sakaṭenādāya paccantagāmaṃ gantvā ``visakaṇṭakaṃ gaṇhatha, visakaṇṭakaṃ  gaṇhathā''ti ugghosesi. taṃ sutvā gāmikā ``visaṃ nāma kakkhaḷaṃ  ghoraṃ. yo naṃ khādati, so marati. kaṇṭakampi vijjhitvā  māreti, ubhopete kakkhaḷā. ko ettha ānisaṃso''ti gehadvārāni  thakesuṃ, dārake ca palāpesuṃ. taṃ disvā vāṇijo `avohārakusalā  ime gāmikā, handa ne upāyena gāhāpemī''ti ``atimadhuraṃ gaṇhatha,  atisāduṃ gaṇhatha, guḷaṃ phāṇitaṃ sakkaraṃ samagghaṃ labbhati,  kūṭamāsakakūṭakahāpaṇādīhi vāpi labbhatī''ti ugghosesi. taṃ sutvā  gāmikā tuṭṭhapahaṭṭhā vaggavaggā gantvā bahumpi mūlaṃ datvā aggahesuṃ.</p>
              <p>[03] tattha visakaṇṭakavāṇijassa ``visakaṇṭakaṃ gaṇhathā''ti  ugghosanaṃ viya bhagavato buddhānussatikammaṭṭhānakathanaṃ, visakaṇṭake  vaṇṇaṃ kathetvā tassa gahaṇatthāya mahājanassa ^a^P2.0020^ea^  ussāhakaraṇaṃ ^a^V1.0353^ea^ viya imehi sattahi padehi buddhānussatikammaṭṭhānassa  vaṇṇabhaṇanena tassa mahājanassa ussāhakaraṇaṃ.</p>
              <p>[03] ^b^katamo ekadhammo^eb^ti kathetukamyatāpucchā.  ^b^buddhānussatī^eb^ti buddhaṃ ārabbha uppannā anussati,  buddhaguṇārammaṇāya satiyā etaṃ adhivacanaṃ. taṃ panetaṃ  buddhānussatikammaṭṭhānaṃ duvidhaṃ hoti cittasampahaṃsanatthañceva  vipassanatthañca. kathaṃ? yadā hi asubhārammaṇesu aññataraṃ  bhāventassa bhikkhuno cittuppādo upahaññati ukkaṇṭhati nirassādo  hoti, vīthiṃ nappaṭipajjati, kūṭagoṇo viya ito cito ca vidhāvati.  tasmiṃ khaṇe esa mūlakammaṭṭhānaṃ pahāya ``itipi so  bhagavā''tiādinā nayena tathāgatassa lokiyalokuttaraguṇe anussarati.  tassevaṃ buddhaṃ anussarantassa cittuppādo pasīdati, vinīvaraṇo  hoti ^a^M1.0367^ea^. so taṃ cittaṃ evaṃ dametvā puna mūlakammaṭṭhānaṃyeva manasi  karoti. kathaṃ? yathā nāma balavā puriso kūṭāgārakaṇṇikatthāya  mahārukkhaṃ chindanto sākhāpalāsacchedanamatteneva pharasudhārāya vipannāya  mahārukkhaṃ chindituṃ asakkontopi dhuranikkhepaṃ akatvāva kammārasālaṃ  gantvā tikhiṇaṃ pharasuṃ kārāpetvā puna taṃ chindeyya. evaṃsampadamidaṃ  daṭṭhabbaṃ. so evaṃ buddhānussativasena cittaṃ paridametvā puna  mūlakammaṭṭhānaṃ manasikaronto asubhārammaṇaṃ paṭhamajjhānaṃ nibbattetvā  jhānaṅgāni sammasitvā ariyabhūmiṃ okkamati. evaṃ tāva  cittasampahaṃsanatthaṃ hoti.</p>
              <p>[03] yadā panesa buddhānussatiṃ anussaritvā ``ko ayaṃ ^a^P2.0021^ea^  itipi so bhagavātiādinā nayena anussari, itthi nu kho  puriso nu kho devamanussamārabrahmānaṃ aññataro nu kho''ti  pariggaṇhanto ``na añño koci, satisampayuttaṃ pana cittameva  anussarī''ti disvā ``taṃ kho panetaṃ cittaṃ khandhato  viññāṇakkhandho hoti, tena sampayuttā vedanā vedanākkhandho, tena  sampayuttā saññā saññākkhandho, sahajātā phassādayo  saṅkhārakkhandhoti ime cattāro arūpakkhandhā hontī''ti arūpañca  vavatthapetvā tassa nissayaṃ pariyesanto hadayavatthuṃ disvā tassa  nissayāni cattāri mahābhūtāni, tāni upādāya pavattāni  sesaupādārūpāni ca pariggahetvā ``sabbampetaṃ rūpaṃ rūpakkhandho''ti  vavatthapetvā ``idañca rūpaṃ purimañca arūpa''nti saṅkhepato  rūpārūpaṃ, pabhedato pañcakkhandhe puna ``saṅkhepato pañcapete khandhā  dukkhasacca''nti dukkhasaccaṃ vavatthapetvā ``tassa pabhāvikā taṇhā  samudayasaccaṃ, tassā nirodho nirodhasaccaṃ, nirodhapajānanā paṭipadā  maggasacca''nti evaṃ pubbabhāge cattāri ca saccāni vavatthapetvā  paṭipāṭiyā ^a^V1.0354^ea^ ariyabhūmiṃ okkamati. tadāssa imaṃ kammaṭṭhānaṃ  vipassanatthaṃ nāma hoti. ^b^ayaṃ kho^eb^tiādi appanāvāro  vuttanayeneva veditabbo. </p>
              <p>[03] 297^b^.^eb^ ^b^dhammānussati^eb^ādīsupi eseva nayo.  ayaṃ panettha vacanattho -- dhammaṃ ārabbha uppannā anussati  ^b^dhammānussati,^eb^ svākkhātatādidhammaguṇārammaṇāya satiyā etaṃ  adhivacanaṃ. saṅghaṃ ārabbha uppannā anussati ^b^saṅghānussati,^eb^  suppaṭipannatādisaṅghaguṇārammaṇāya satiyā etaṃ ^a^M1.0368^ea^ adhivacanaṃ. sīlaṃ  ārabbha uppannā anussati ^b^sīlānussati,^eb^  akhaṇḍatādisīlaguṇārammaṇāya ^a^P2.0022^ea^ satiyā etaṃ  adhivacanaṃ. cāgaṃ ārabbha uppannā anussati ^b^cāgānussati,^eb^  muttacāgatādicāgaguṇārammaṇāya satiyā etaṃ adhivacanaṃ. devatā  ārabbha uppannā anussati ^b^devatānussati,^eb^ devatā sakkhiṭṭhāne  ṭhapetvā attano saddhādiguṇārammaṇāya satiyā etaṃ adhivacanaṃ.  ānāpāne ārabbha uppannā sati ^b^ānāpānassati,^eb^  assāsapassāsanimittārammaṇāya satiyā etaṃ adhivacanaṃ. maraṇaṃ  ārabbha uppannā sati ^b^maraṇassati,^eb^ jīvitindriyupacchedārammaṇāya  satiyā etaṃ adhivacanaṃ. kesādibhedaṃ rūpakāyaṃ gatā, kāye vā  gatāti kāyagatā, kāyagatā ca sā sati cāti kāyagatāsatīti  vattabbe rassaṃ akatvā ^b^kāyagatāsatī^eb^ti vuttā.  kesādikāyakoṭṭhāsanimittārammaṇāya satiyā etaṃ adhivacanaṃ. upasamaṃ  ārabbha uppannā anussati ^b^upasamānussati,^eb^  sabbadukkhūpasamārammaṇāya satiyā etaṃ adhivacanaṃ. duvidho vā  upasamo accantūpasamo ca khayūpasamo ca. tattha ^b^accantūpasamo^eb^  nāma nibbānaṃ, ^b^khayūpasamo^eb^ nāma maggo. evametaṃ duvidhampi  upasamaṃ anussarantassa uppannā sati upasamānussatīti ayamettha  attho. iti imesu dasasu kammaṭṭhānesu ānāpānassati maraṇassati  kāyagatāsatīti imāni tīṇi vipassanatthāneva honti, sesāni satta  cittasampahaṃsanatthānipi hontīti. </p>
              <p>[06] paṭhamavaggavaṇṇanā. </p>
            </h4>
          </h3>
        </h2>
        <h2>
          <h2n> 16. ekadhammapāḷi </h2n>
          <h3>
            <h3n> </h3n>
            <h4>
              <h4n> (16) 2. ekadhammapāḷi-dutiyavaggavaṇṇanā </h4n>
              <p>[03] 298^b^.^eb^ dutiye ^a^V1.0355^ea^ ^a^P2.0023^ea^ ^b^micchādiṭṭhī^eb^ti  dvāsaṭṭhividhāyapi micchādiṭṭhiyā etaṃ adhivacanaṃ.  ^b^micchādiṭṭhikassā^eb^ti tāya diṭṭhiyā samannāgatassa. </p>
              <p>[03] 299^b^.^eb^ ^b^sammādiṭṭhī^eb^ti pañcavidhāyapi  sammādiṭṭhiyā etaṃ adhivacanaṃ. ^b^sammādiṭṭhikassā^eb^ti tāya  diṭṭhiyā samannāgatassa. </p>
              <p>[03] 302^b^.^eb^ ^b^ayoniso manasikāro^eb^ti  anupāyamanasikāro. </p>
              <p>[03] 303^b^.^eb^ ^b^yoniso^eb^ ^a^M1.0369^ea^ ^b^manasikāro^eb^ti upāyamanasikāro.  tattha ayoniso manasikaroto pubbe anuppannā micchādiṭṭhi  uppajjati, uppannā pana yāva niyāmokkamanā pavaḍḍhati. niyāme  okkante vaḍḍhitā nāma hoti. yoniso manasikaroto pubbe  anuppannā sammādiṭṭhi uppajjati, uppannā pana yāva arahattamaggā  pavaḍḍhati. arahattaphale patte vaḍḍhitā nāma hoti. </p>
              <p>[03] 304^b^.^eb^ ^b^micchādiṭṭhiyā, bhikkhave, samannāgatā  sattā^eb^ti ettha ekaccā micchādiṭṭhi saggāvaraṇā ceva hoti  maggāvaraṇā ca, ekaccā maggāvaraṇāva, na saggāvaraṇā, ekaccā neva  saggāvaraṇā na maggāvaraṇā. tattha ahetukadiṭṭhi, akiriyadiṭṭhi,  natthikadiṭṭhīti ayaṃ tividhā saggāvaraṇā ceva hoti maggāvaraṇā ca.  dasavatthukā antaggāhikā micchādiṭṭhi maggāvaraṇāva hoti na  saggāvaraṇā. vīsativatthukā sakkāyadiṭṭhi neva saggāvaraṇā na  maggāvaraṇā. idaṃ pana vidhānaṃ paṭikkhipitvā imasmiṃ sutte  ``micchādiṭṭhiyā, bhikkhave, samannāgatā''ti vacanato antamaso  vīsativatthukaṃ sakkāyadiṭṭhiṃ upādāya diṭṭhi nāma saggaṃ upanetuṃ samatthā  nāma natthi, ekantaṃ ^a^P2.0024^ea^ nirayasmiṃyeva nimujjāpetīti  vuttaṃ. yathā hi muggamāsappamāṇāpi pāsāṇasakkharā udake pakkhittā  uppilavamānā nāma natthi, ekantaṃ heṭṭhāva ^a^V1.0356^ea^ pavisati, evamevaṃ antamaso  sakkāyadiṭṭhipi saggaṃ upanetuṃ samatthā nāma natthi, ekantaṃ apāyesuyeva  nimujjāpetīti. </p>
              <p>[03] 305^b^.^eb^ ^b^sammādiṭṭhiyā samannāgatā^eb^ti ettha  kammassakatasammādiṭṭhi, jhānasammādiṭṭhi, vipassanāsammādiṭṭhi,  maggasammādiṭṭhi, phalasammādiṭṭhīti pañcavidhā sammādiṭṭhi. tattha  kammassakatasammādiṭṭhi sampattibhavaṃ ākaḍḍhati, jhānasammādiṭṭhi  rūpārūpabhave paṭisandhiṃ deti, maggasammādiṭṭhi vaṭṭaṃ viddhaṃseti,  phalasammādiṭṭhi bhavaṃ paṭibāhati. vipassanāsammādiṭṭhi kiṃ karotīti?  sāpi paṭisandhiṃ nākaḍḍhati. tipiṭakacūḷābhayatthero panāha  ``sace vipassanāsammādiṭṭhi bhāvitā diṭṭheva dhamme arahattaṃ pāpetuṃ  sakkoti, iccetaṃ kusalaṃ. sace na sakkoti, satta bhave deti,  āvuso''ti. evamayaṃ lokiyalokuttarā sammādiṭṭhi kathitā.  imasmiṃ panatthe lokikā bhavanipphādikāva veditabbā. </p>
              <p>[03] 306^b^.^eb^ ^b^yañceva^eb^ ^a^M1.0370^ea^ ^b^kāyakammaṃ yathādiṭṭhi samattaṃ  samādinna^eb^nti ettha ^b^yathādiṭṭhī^eb^ti yā yā diṭṭhi, tassā tassā  anurūpaṃ. ^b^samatta^eb^nti paripuṇṇaṃ. ^b^samādinna^eb^nti gahitaṃ.  tadetaṃ yathādiṭṭhiyaṃ ṭhitakāyakammaṃ, diṭṭhisahajātaṃ kāyakammaṃ,  diṭṭhānulomikaṃ kāyakammanti tividhaṃ hoti. tattha ``pāṇaṃ hanato  adinnaṃ ādiyato micchācāraṃ carato natthi tatonidānaṃ pāpaṃ, natthi  pāpassa āgamo''ti yaṃ ^a^P2.0025^ea^ evaṃladdhikassa sato  pāṇātipāta-adinnādāna-micchācārasaṅkhātaṃ kāyakammaṃ, idaṃ  ^b^yathādiṭṭhiyaṃ ṭhitakāyakammaṃ^eb^ nāma. ``pāṇaṃ hanato adinnaṃ  ādiyato micchācāraṃ carato natthi tatonidānaṃ pāpaṃ, natthi pāpassa  āgamo''ti imāya pana laddhiyā iminā dassanena sahajātaṃ kāyakammaṃ  ^b^diṭṭhisahajātaṃ kāyakammaṃ^eb^ nāma. tadeva pana samattaṃ samādinnaṃ  gahitaṃ parāmaṭṭhaṃ ^b^diṭṭhānulomikaṃ kāyakammaṃ^eb^ nāma.  vacīkammādīsupi eseva nayo. yathā panettha ``pāṇaṃ hanato adinnaṃ  ādiyato micchācāraṃ carato natthi tatonidānaṃ pāpa''nti yojanā  katā, evaṃ vacīkammamanokammesu ``musā bhaṇato, pisuṇaṃ kathentassa,  pharusaṃ kathentassa, samphaṃ palapantassa, abhijjhāluno, byāpannacittassa,  micchādiṭṭhikassa ca sato natthi tatonidānaṃ pāpa''nti yojanā  kātabbā.</p>
              <p>[03] ^b^yā ca cetanā^eb^tiādīsu diṭṭhisahajātāva cetanā  ^b^cetanā^eb^ nāma, diṭṭhisahajātāva patthanā ^b^patthanā^eb^ nāma,  cetanāpatthanānaṃ vasena cittaṭṭhapanā ^b^paṇidhi^eb^ nāma, tehi pana  cetanādīhi sampayuttā ^a^V1.0357^ea^ phassādayo ^b^saṅkhārā^eb^ nāma. ^b^diṭṭhi  hissa, bhikkhave, pāpikā^eb^ti yasmā tassa puggalassa diṭṭhi pāpikā  lāmikā. ^b^nikkhitta^eb^nti ropitaṃ. ^b^upādiyatī^eb^ti  gaṇhāti. ^b^kaṭukattāyā^eb^ti idaṃ purimasseva vevacanaṃ. </p>
              <p>[21] ``vaṇṇagandharasūpeto ^a^P2.0026^ea^, amboyaṃ ahuvā  pure. </p>
              <p>[22] tameva pūjaṃ labhamāno, kenambo kaṭukapphalo.. </p>
              <p>[21] ``pucimandaparivāro, ambo te dadhivāhana. </p>
              <p>[27] mūlaṃ mūlena saṃsaṭṭhaṃ, sākhā sākhā nisevare. </p>
              <p>[22] asātasannivāsena, tenambo kaṭukapphalo''ti.. (jā0  1.2.71-72) -- </p>
              <p>[25] āgataṭṭhāne ^a^M1.0371^ea^ viya hi idhāpi kaṭukanti tittakaṃ veditabbaṃ.  ^b^asātattāyā^eb^ti amadhurattāya.</p>
              <p>[03] imasmi pana bījūpamasutte ``diṭṭhīti niyatamicchādiṭṭhi  gahitā''ti porāṇakattherā āhaṃsu. taṃ pana paṭikkhipitvā  ``sabbānipi dvāsaṭṭhi diṭṭhigatāni gahitānī''ti vuttaṃ. anantarasutte  ``pāṇātipātā viramantassa, adinnādānā viramantassa, micchācārā  viramantassa natthi tatonidānaṃ puñña''ntiādinā nayena yathādiṭṭhiyaṃ  ṭhitakāyakammādīni yojetvā veditabbāni. idha pana  sammādiṭṭhisahajātā cittaṭṭhapanāva patthanāti veditabbā. sammādiṭṭhi  panettha lokiyalokuttarā kathitā. sesaṃ sabbattha uttānatthamevāti. </p>
              <p>[06] dutiyavaggavaṇṇanā. </p>
            </h4>
          </h3>
        </h2>
        <h2>
          <h2n> 16. ekadhammapāḷi </h2n>
          <h3>
            <h3n> </h3n>
            <h4>
              <h4n> (16) 3. ekadhammapāḷi-tatiyavaggavaṇṇanā </h4n>
              <p>[03] 308^b^.^eb^ tatiyassa ^a^V1.0358^ea^ paṭhame ^b^micchādiṭṭhiko^eb^ti  ayāthāvadiṭṭhiko. ^b^viparītadassano^eb^ti tāyeva micchādiṭṭhiyā  viparītadassano. ^b^saddhammā vuṭṭhāpetvā^eb^ti  dasakusalakammapathadhammato vuṭṭhāpetvā. ^b^asaddhamme^eb^ ^a^P2.0027^ea^  ^b^patiṭṭhāpetī^eb^ti dasākusalakammapathasaṅkhāte asaddhamme  patiṭṭhāpeti. ^b^ekapuggalo^eb^ti cettha chahi satthārehi saddhiṃ  devadatto ca aññe ca evarūpā veditabbā. </p>
              <p>[03] 309^b^.^eb^ dutiye ^b^sammādiṭṭhiko^eb^ti yāthāvadiṭṭhiko.  ^b^aviparītadassano^eb^ti tāyeva sammādiṭṭhiyā aviparītadassano.  ^b^asaddhammā^eb^ti dasākusalakammapathato. ^b^saddhamme^eb^ti  dasakusalakammapathasaṅkhāte saddhamme. ^b^ekapuggalo^eb^ti cettha  anuppanne buddhe cakkavattī rājā sabbaññubodhisattoti evamādayo  labbhanti, uppanne buddhe buddho ceva buddhasāvakā ca. </p>
              <p>[03] 310^b^.^eb^ tatiye ^b^micchādiṭṭhiparamānī^eb^ti  micchādiṭṭhi paramā etesanti micchādiṭṭhiparamāni. pañca hi  ānantariyakammāni mahāsāvajjāni nāma, tehipi micchādiṭṭhiyeva  mahāsāvajjatarāti adhippāyo. kasmā? tesañhi paricchedo atthi.  cattāri hi ānantariyakammāni niraye nibbattāpentīti vuttāni  ^a^M1.0372^ea^.  saṅghabhedakammampi niraye kappaṭṭhitikameva hoti. evametesaṃ paricchedo  atthi, koṭi paññāyati. niyatamicchādiṭṭhiyā pana paricchedo  natthi. sā hi vaṭṭassa mūlaṃ, tāya samannāgatassa bhavato vuṭṭhānaṃ  natthi. ye tassa sotabbaṃ maññanti, tepi vippaṭipādeti. tāya ca  samannāgatassa neva saggo atthi na maggo. kappavināse mahājane  brahmaloke nibbattepi niyatamicchādiṭṭhiko tattha anibbattitvā  piṭṭhicakkavāḷe nibbattati. kiṃ pana piṭṭhicakkavāḷaṃ ^a^P2.0028^ea^  na jhāyatīti? jhāyati, tasmiṃ jhāyamānepi esa ākāse ekasmiṃ  okāse paccatiyevāti vadanti. </p>
              <p>[03] 311^b^.^eb^ catutthe ^b^makkhalī^eb^ti ``mā khalī''ti  vacanaṃ upādāya evaṃladdhanāmo titthakaro. ^b^nadīmukhe^eb^ti  ^a^V1.0359^ea^ dvinnaṃ  nadīnaṃ samāgataṭṭhāne. desanāmattamevetaṃ, dvinnaṃ kandarānaṃ, dvinnaṃ  udakānaṃ, samuddassa ca, loṇiyā ca, samuddassa ca nadiyā cāti  etesampi yassa kassaci samāgataṭṭhānaṃ, aññampi tathārūpaṃ udakaṃ.  ^b^khipa^eb^nti kuminaṃ. ^b^uḍḍeyyā^eb^ti oḍḍeyya. manussā hi  naḷehi vā ucchūhi vā veḷūhi vā palāsantisalākāya vā ekaṃ dve  tayo vā kumbhe gaṇhanappamāṇakuminaṃ katvā mukhavaṭṭiyā yottena  bandhitvā nadīmukhaṃ netvā dvīsu passesu khāṇuke koṭṭetvā yottehi  tattha bandhanti, taṃ sandhāyetaṃ vuttaṃ. tasmiñhi paviṭṭhassa khuddakassa  macchassāpi mokkho natthi. ^b^anayāyā^eb^ti avaḍḍhiyā.  ^b^byāsanāyā^eb^ti vināsāya. ^b^makkhali moghapuriso^eb^ti ayaṃ  makkhali gosālo tucchapuriso. ^b^manussakhippaṃ maññe loke  uppanno^eb^ti mahājanassa saggamokkhagamanamagge tattha gamananivāraṇatthaṃ  manussakuminaṃ viya loke uppanno. </p>
              <p>[03] 312^b^.^eb^ pañcamādīsu ^b^durakkhāte, bhikkhave,  dhammavinaye^eb^ti durakkhātadhammavinayo nāma bāhirakasāsanaṃ. tattha  hi ^a^P2.0029^ea^ satthāpi asabbaññū hoti, dhammopi durakkhāto,  gaṇopi duppaṭipanno. ^b^yo ca samādapetī^eb^ti yo ācariyapuggalo  samādapeti. ^b^yañca samādapetī^eb^ti yaṃ antevāsikaṃ samādapeti.  ^b^yo ca samādapito tathattāya paṭipajjatī^eb^ti yo antevāsiko  ācariyena samādapito tassa vacanaṃ karonto ^a^M1.0373^ea^ tathābhāvāya paṭipajjati.  ^b^bahuṃ apuññaṃ pasavantī^eb^ti samādapako hi pāṇātipātādīsu  jaṅghasataṃ samādapento tesaṃ sabbesampi akusalena samakameva akusalaṃ  pāpuṇāti. tenāha -- ``sabbe te bahuṃ apuññaṃ pasavantī''ti. </p>
              <p>[03] 313^b^.^eb^ ^b^svākkhāte^eb^ti suṭṭhu akkhāte sudesite.  evarūpe hi dhammavinaye satthā ca sabbaññū hoti, dhammo ca  svākkhāto, gaṇo ca suppaṭipanno. ^b^sabbe te bahuṃ puññaṃ  pasavantī^eb^ti samādapako hi bhikkhū piṇḍāya paviṭṭhe disvā  yāgubhattādīni samādapento sabbesampi dāyakānaṃ kusalena samakaṃ  kusalaṃ pāpuṇāti. tena vuttaṃ -- ``bahuṃ puññaṃ pasavantī''ti. </p>
              <p>[03] 314^b^.^eb^ ^b^dāyakena mattā jānitabbā^eb^ti  dāyakapuggalena pamāṇaṃ jānitabbaṃ, pamāṇena dātabbaṃ, pūretvā atirekaṃ  na dātabbaṃ. na dātabbanti hi avatvā pamāṇavasena thokaṃ dātabbanti  vuttaṃ. kasmā? pūretvā atireke dinnepi hi atirekā  manussasampatti vā dibbasampatti vā nibbānasampatti vā natthi.  ^b^no paṭiggāhakenā^eb^ti paṭiggāhakassa pana mattaṃ jānitvā  ^a^V1.0360^ea^ paṭiggahaṇakiccaṃ nāma natthi. kasmā? tassa hi mattaṃ ñatvā  pūretabbā mattapaṭiggahaṇamūlikā appicchapaṭipadā nāma natthi. yattakaṃ  pana labhati, tattakaṃ gahetabbaṃ. atirekaggahaṇamūlaṃ hissa puttadārabharaṇaṃ  bhavissati. </p>
              <p>[03] 315^b^.^eb^ ^b^paṭiggāhakena mattā jānitabbā^eb^ti  paṭiggāhakapuggalena pamāṇaṃ ^a^P2.0030^ea^ jānitabbaṃ. kathaṃ?  tena hi dāyakassa vaso veditabbo, deyyadhammassa vaso veditabbo,  attano thāmo veditabbo. yadi hi deyyadhammo bahu hoti, dāyako  appaṃ dātukāmo, dāyakassa vasena appaṃ gaṇhitabbaṃ. deyyadhammo  appo, dāyako bahuṃ dātukāmo, deyyadhammassa vasena appaṃ gaṇhitabbaṃ.  deyyadhammopi bahu, dāyakopi bahuṃ dātukāmo, attano thāmaṃ ñatvā  pamāṇeneva gaṇhitabbaṃ. evaṃ mattaṃ ñatvā paṭiggaṇhanto hi  appicchapaṭipadaṃ pūreti. anuppannassa lābho uppajjati, uppanno lābho  thāvarova hoti. appasannā pasīdanti, pasannāpi bhiyyo  pasādamāpajjanti, mahājanassa cakkhubhūto hoti, sāsanaṃ ciraṭṭhitikaṃ  karoti.</p>
              <p>[03] tatrimāni ^a^M1.0374^ea^ vatthūni -- rohaṇajanapade kira kuṭimbiyavihāre  eko daharo dubbhikkhasamaye tasmiṃ gāme ekassa kammakārassa gehe  bhuñjanatthāya kaṭacchubhattaṃ gahetvā gamanatthāya ca kaṭacchubhattameva labhati.  so ekadivasaṃ tasmiṃ gehe ekaṃ āgantukaṃ disvā ekameva  kaṭacchubhattaṃ gaṇhi. athassa ``kena kāraṇenā''ti vutte tamatthaṃ vatvā  so kulaputto pasīditvā ``amhākaṃ kulūpakabhadanto evarūpo  nāmā''ti rājadvāre mittāmaccānaṃ kathesi. te sabbepi tassa  appicchaguṇe pasannā ekadivaseneva saṭṭhi dhurabhattāni ṭhapesuṃ. evaṃ  ^b^appiccho anuppannalābhaṃ uppādeti^eb^.</p>
              <p>[03] saddhātissamahārājāpi cūḷupaṭṭhākaṃ tissāmaccaṃ vīmaṃsitvā tena  ekaṃ tittiraṃ pacāpetvā āharāpesi. atha paribhogasamaye ``aggaṃ  datvā paribhuñjissāmī''ti aṭṭhakasālapariveṇe mahātherassa  bhaṇḍaggāhasāmaṇerassa ^a^P2.0031^ea^ tittiramaṃsaṃ dento tasmiṃ  thokaṃyeva paṭiggaṇhante tassa appicchaguṇe pasīditvā ``pasannosmi,  tāta, aṭṭha te dhurabhattāni demī''ti āha. mahārāja, upajjhāyassa  demīti. aparānipi aṭṭha demīti. tāni amhākaṃ ācariyassa  demīti. aparānipi aṭṭha dammīti. tāni samānupajjhāyānaṃ  dammīti. aparānipi aṭṭha dammīti. tāni ^a^V1.0361^ea^ bhikkhusaṅghassa  dammīti. aparānipi aṭṭha dammīti. sāmaṇero adhivāsesi.  evamassa ^b^uppanno lābho thāvaro hoti.^eb^</p>
              <p>[03] ^b^appasannā pasīdantī^eb^ti etthapi -- dīghabrāhmaṇo kira  brāhmaṇe bhojento pañca pañca bhattasarakāni datvā santappetuṃ nāsakkhi.  athekadivasaṃ ``samaṇā kira nāma appicchā''ti kathaṃ sutvā  vīmaṃsanatthāya bhattaṃ gāhāpetvā bhikkhusaṅghassa bhattakiccakaraṇavelāya  vihāraṃ gantvā tiṃsamatte bhikkhū bhojanasālāyaṃ bhuñjante disvā ekaṃ  bhattasarakaṃ gahetvā saṅghattherassa santikaṃ agamāsi. thero aṅguliṃ  cāletvā thokameva aggahesi. eteneva niyāmena ekaṃ bhattasarakaṃ  sabbesaṃ sampāpuṇi. tato brāhmaṇo ``saccoyeva etesaṃ samaṇānaṃ  guṇo''ti appicchatāya pasanno sahassaṃ vissajjetvā tasmiṃyeva vihāre  cetiyaṃ kāresi. evaṃ appasannā pasīdanti.</p>
              <p>[03] ^b^pasannā^eb^ ^a^M1.0375^ea^ ^b^bhiyyo pasīdantī^eb^ti ettha vatthunā kiccaṃ natthi.  pasannānañhi appicchaṃ disvā pasādo bhiyyo vaḍḍhatiyeva.</p>
              <p>[03] majjhantikatissattherasadise pana appicche disvā mahājano  ^a^P2.0032^ea^ appiccho bhavituṃ maññatīti appiccho  ^b^mahājanassa cakkhubhūto^eb^ nāma hoti.</p>
              <p>[03] ``appicchatā, bhikkhave, saddhammassa ṭhitiyā asammosāya  anantaradhānāya saṃvattatī''ti (a0 ni0  1.116-129) vacanato  pana appiccho ^b^sāsanaṃ ciraṭṭhitikaṃ karoti^eb^ nāma.</p>
              <p>[03] ^b^no dāyakenā^eb^ti svākkhāte dhammavinaye pana dāyakassa  pamāṇaṃ ñatvā dātabbakiccaṃ nāma natthi. yattako deyyadhammo atthi,  tattakaṃ avattharitvā dātuṃ vaṭṭati. avattharitvā dinnakāraṇā hi esa  manussasampattiṃ, dibbasampattiṃ, nibbānasampattiñca avattharitvā  uttaruttari paṇītapaṇītameva labhati. </p>
              <p>[03] 316^b^.^eb^ ^b^yo āraddhavīriyo, so dukkhaṃ  viharatī^eb^ti   pañcātapatappanamaruppapātapatanādiccānuparivattana-ukkuṭikappadhānādīni anuyuñjanto diṭṭhe  ceva dhamme dukkhaṃ viharati ^a^V1.0362^ea^, tasseva bāhirasamaye samādinnassa  tapacaraṇassa vipākena niraye uppajjitvā samparāyepi dukkhaṃ viharati. </p>
              <p>[03] 317^b^.^eb^ ^b^yo kusīto, so dukkhaṃ viharatī^eb^ti  ayampi diṭṭhe dhamme ceva samparāye ca dukkhaṃ viharati. kathaṃ?  yassa hi pabbajitakālato paṭṭhāya yoniso manasikāro natthi,  buddhavacanaṃ na uggaṇhāti, ācariyupajjhāyavattaṃ na karoti,  cetiyaṅgaṇabodhiyaṅgaṇavattaṃ na karoti. janassa pana saddhādeyyaṃ  apaccavekkhitaparibhogena paribhuñjitvā divasaṃ seyyasukhaṃ passasukhaṃ  anuyuñjitvā pabuddhakāle tayo vitakke vitakketi. so katipāheneva  ^a^P2.0033^ea^ bhikkhubhāvā cavati? evaṃ diṭṭhadhamme ca dukkhaṃ  viharati. pabbajitvā pana samaṇadhammassa sammā akatattā ca -- </p>
              <p>[21] ``kuso yathā duggahito, hatthamevānukantati. </p>
              <p>[22] sāmaññaṃ dupparāmaṭṭhaṃ, nirayāyupakaḍḍhatī''ti.. (dha0  pa0 311) -- </p>
              <p>[25] apāyasmiṃyeva paṭisandhiṃ gaṇhati. evaṃ samparāyepi  dukkhaṃ viharati. </p>
              <p>[03] 318^b^.^eb^ ^b^yo^eb^ ^a^M1.0376^ea^ ^b^kusīto, so sukhaṃ viharatī^eb^ti  kālena kālaṃ vuttappakāre tapacaraṇe kiñci kiñci tapacaraṇaṃ katvā  kālena kālaṃ odātavatthavasano mālāgandhavilepanadharo madhurabhojanaṃ  bhuñjanto mudukāsu seyyāsu sayanto diṭṭhe dhamme ceva sukhaṃ viharati  samparāye ca. so hi tassa tapacaraṇassa gāḷhaṃ aggahitattā  nātibahuṃ niraye dukkhaṃ anubhavati. tasmā samparāye sukhaṃ viharati  nāma. </p>
              <p>[03] 319^b^.^eb^ ^b^yo āraddhavīriyo, so sukhaṃ viharatī^eb^ti  āraddhavīriyo hi pabbajitakālato paṭṭhāya vattesu paripūrakārī hoti,  buddhavacanaṃ uggaṇhāti, yoniso manasikāre kammaṃ karoti. athassa  vattapūraṇañceva uggahitabuddhavacanañca samaṇadhammakiriyañca āvajjentassa  cittaṃ pasīdati. evaṃ diṭṭheva dhamme sukhaṃ viharati. diṭṭhadhamme pana  arahattaṃ pāpuṇituṃ asakkonto nibbattabhave khippābhiñño hotīti  samparāyepi sukhaṃ viharati nāma. </p>
              <p>[03] 320^b^.^eb^ ^b^seyyathāpi^eb^ ^a^V1.0363^ea^, ^b^bhikkhave, appamattakopi gūtho  duggandho hotī^eb^ti idaṃ suttaṃ aṭṭhuppattiyaṃ vuttaṃ. katarāṭṭhuppattiyanti?  navakanipāte (a0 ni0  9.12) sattuppādasutta aṭṭhuppattiyaṃ.  tathāgato ^a^P2.0034^ea^ hi taṃ atthaṃ kathento -- ``nava puggalā  nirayato muttā, tiracchānayonito muttā, pettivisayato muttā''ti  kathesi. athassa etadahosi -- ``sace kho pana me puttā imaṃ  dhammadesanaṃ sutvā khīṇanirayamhā khīṇatiracchānayonikā  khīṇapettivisayā khīṇāpāyaduggativinipātāti maññamānā  uparimaggaphalatthāya vāyamituṃ na maññeyyuṃ, tesaṃ saṃvegaṃ janessāmī''ti  saṃvegajananatthaṃ ``seyyathāpi, bhikkhave''ti imaṃ suttamārabhi. tattha  ^b^appamattako^eb^ti thokamattako parittappamāṇo, antamaso kusaggenapi  gahetvā upasiṅghiyamāno duggandhova hoti. ^b^appamattakampi bhavaṃ  na vaṇṇemī^eb^ti appamattakampi kālaṃ bhave paṭisandhiṃ na vaṇṇayāmi.  idānissa upamaṃ dassento āha -- ^b^antamaso  accharāsaṅghātamattampī^eb^ti. sabbantimena paricchedena dve aṅguliyo  ekato katvā paharaṇamattampi kālanti vuttaṃ hoti. sesaṃ sabbattha  uttānatthamevāti. </p>
              <p>[06] tatiyavaggavaṇṇanā. </p>
            </h4>
          </h3>
        </h2>
        <h2>
          <h2n> 16. ekadhammapāḷi </h2n>
          <h3>
            <h3n> </h3n>
            <h4>
              <h4n> (16) 4. ekadhammapāḷi-catutthavaggavaṇṇanā </h4n>
              <p>[03] 322^b^.^eb^ catutthavaggassa ^a^V1.0364^ea^ ^a^M1.0377^ea^ paṭhame ^b^jambudīpe^eb^ti jambuyā  paññāto pākaṭo dīpoti jambudīpo. imassa kira dīpassa  saññāṇabhūtā yojanasatubbedhā paṇṇāsayojanasākhā  pañcadasayojanāvaṭṭakkhandhā himavantapabbate jātā kappaṭṭhāyinī  mahājambū nāma atthi, tāya ayaṃ dīpo jambudīpoti vuccati. yathā  ca imasmiṃ dīpe jamburukkho kappaṭṭhāyī, tathā aparagoyāne  kadambarukkho, uttarakurūsu kapparukkho, pubbavidehe sirīsarukkho,  asurānaṃ cittapāṭalirukkho, supaṇṇānaṃ simbalirukkho ^a^P2.0035^ea^,  devānaṃ pāricchattakoti imepi kappaṭṭhāyinova. </p>
              <p>[21] ``pāṭalī simbalī jambū, devānaṃ pāricchattako. </p>
              <p>[22] kadambo kapparukkho ca, sirīso bhavati sattamo''ti..</p>
              <p>[03]  ^b^ārāmarāmaṇeyyaka^eb^nti pupphārāmaphalārāmānaṃ rāmaṇeyyakaṃ  veḷuvana-jīvakambavana-jetavanapubbārāmasadisaṃ. taṃ imasmiṃ  jambudīpe appamattakaṃ parittakaṃ, na bahukanti attho. sesapadesupi  eseva nayo. ettha ^b^vanarāmaṇeyyaka^eb^nti  nāgavanasālavanacampakavanādisadisaṃ vaṅkapabbatahimavantapabbatapadesādīsu  araññavanaṃ veditabbaṃ. ^b^bhūmirāmaṇeyyaka^eb^nti   jetavanavihāramagadhakkhettādisadisaṃ samaṃ bhūmiṭṭhānaṃ. ^b^pokkharaṇirāmaṇeyyaka^eb^nti  jetavanapokkharaṇigaggarāpokkharaṇisadisānaṃ  vaṭṭacaturassadīghavaṅkādisaṇṭhānānaṃ pokkharaṇīnaṃ sannivesanaṭṭhānaṃ.  ^b^ukkūlavikūla^eb^nti ukkūlañca vikūlañca. tattha ukkūlaṃ unnataṭṭhānaṃ,  vikūlaṃ ninnaṭṭhānaṃ. ^b^nadīvidugga^eb^nti nadīnaṃ bhinnaṭṭhānaṃ taṃ  duggamattā nadīvidugganti vuccati. ^b^khāṇukaṇṭakaṭṭhāna^eb^nti  ^a^P2.0036^ea^ tatthajātakānañceva āhariyamānānañca  khāṇukaṇṭakādīnaṃ patiṭṭhānaṭṭhānaṃ. ^b^pabbatavisama^eb^nti girivisamaṃ.  ^b^ye odakā^eb^ti ye ca udake jāyanti, teyeva bahutarā. ito  kira suvaṇṇabhūmi sattamattāni yojanasatāni hoti, ekena vātena  gacchantī nāvā sattahi ahorattehi gacchati. athekasmiṃ ^a^V1.0365^ea^ samaye evaṃ  gacchantī nāvā sattāhampi nandiyāvaṭṭamacchapiṭṭheneva gatā. evaṃ  odakānaṃ sattānaṃ bahubhāvo veditabbo.</p>
              <p>[03] apica thalaṭṭhānassa parittabhāvena udakassa ca bahubhāvenāpi  ayamattho veditabbo. yathā hi mahātaḷāke ekova uppalagaccho  ^a^M1.0378^ea^ assa, tassa cattāri ca paṇṇāni, majjhe ca ekaṃ uppalamakulaṃ assa.  evamevaṃ cattāri paṇṇāni viya cattāro dīpā, majjhe uppalamakulaṃ  viya sinerupabbato, sesaṃ udakaṃ viya udakaparikkhitto okāso.  tassa mahantabhāvo iddhimantānaṃ pākaṭo hoti. tesañhi ākāsena  gacchantānaṃ cattāro mahādīpā cattāri paṇṇāni viya upaṭṭhahanti,  sinerupabbato majjhe uppalamakulaṃ viya, sesaṃ udakaṃ viya  udakaparikkhitto okāso. evaṃ mahante udake jātattā odakāva  bahutarā veditabbā. </p>
              <p>[03] 323^b^.^eb^ dutiyādīsu ^b^aññatra manussehī^eb^ti idha  cattāro apāyā aññatra manussehīti adhippetā.</p>
              <p>[03] ^b^majjhimesu janapadesū^eb^ti ``puratthimāya disāya gajaṅgalaṃ  nāma nigamo, tassa parena mahāsālā, tato parā paccantimā janapadā,  orato majjhe. puratthimadakkhiṇāya disāya ^a^P2.0037^ea^  sallavatī nāma nadī, tato parā paccantimā janapadā, orato majjhe.  dakkhiṇāya disāya setakaṇṇikaṃ nāma nigamo, tato parā paccantimā  janapadā, orato majjhe. pacchimāya disāya thūṇaṃ nāma  brāhmaṇagāmo, tato parā paccantimā janapadā, orato majjhe.  uttarāya disāya usīraddhajo nāma pabbato, tato parā paccantimā  janapadā, orato majjhe''ti (mahāva0 259) evaṃ paricchinne  janapadeti attho. ayañhi janapado mudiṅgasaṇṭhāno ujukena katthaci  asītiyojano hoti, katthaci yojanasatiko, katthaci  dviyojanasatiko, majjhena pana tiyojanasatiko, pariyantaparikkhepena  navamattayojanasatiko hoti. ettake ṭhāne buddhapaccekabuddhā mahāsāvakā  buddhupaṭṭhākā buddhasāvakā buddhamātā buddhapitā cakkavattī rājāti ime  sattā nibbattanti. apica upādāyupādāyāpi majjhimapadeso labbhati.  sakalopi hi jambudīpo majjhimapadeso nāma, sesadīpā paccantimā  janapadā. tambapaṇṇidīpe anurādhapuraṃ majjhimapadeso nāma, seso  paccantoti evaṃ nayo veditabbo. </p>
              <p>[03] 324^b^.^eb^ ^b^paññavanto^eb^ ^a^V1.0366^ea^ ^b^ajaḷā aneḷamūgā^eb^ti ettha  kammassakatapaññā, jhānapaññā vipassanāpaññā, maggapaññā,  phalapaññāti etāhi samannāgatā paññavanto ^a^M1.0379^ea^ nāma, amūḷhā ajaḷā  nāma. yesaṃ eḷā mukhato na galati, te aneḷamūgā nāma,  aneḷamukhā niddosamukhāti attho. ^b^paṭibalā^eb^ti samatthā,  kāyabalena ceva ñāṇabalena ca samannāgatā. ^b^atthamaññātu^eb^nti  atthānatthaṃ kāraṇākāraṇaṃ jānituṃ. ^b^duppaññā^eb^ti appaññā  nippaññā. ^b^jaḷā^eb^ti ^a^P2.0038^ea^ mandā momūhā. </p>
              <p>[03] 325^b^.^eb^ ^b^ariyena paññācakkhunā^eb^ti sahavipassanena  maggena. ^b^avijjāgatā^eb^ti avijjandhakārena samannāgatā. </p>
              <p>[03] 326^b^.^eb^ ^b^ye labhanti tathāgataṃ dassanāyā^eb^ti ye  tathāgatassa guṇe jānitvā tathāgataṃ cakkhuviññāṇena passituṃ labhanti. </p>
              <p>[03] 327^b^.^eb^ ^b^tathāgatappavedita^eb^nti tathāgatena paveditaṃ  pakāsetvā kathitaṃ. ^b^savanāyā^eb^ti sotaviññāṇena sotuṃ. </p>
              <p>[03] 328^b^.^eb^ ^b^dhārentī^eb^ti na pammussanti. </p>
              <p>[03] 329^b^.^eb^ ^b^dhātānaṃ dhammānaṃ atthaṃ upaparikkhantī^eb^ti  paguṇāya pāḷiyā atthānatthaṃ upaparikkhanti. </p>
              <p>[03] 330^b^.^eb^ ^b^atthamaññāya dhammamaññāyā^eb^ti aṭṭhakathañca  pāḷiñca jānitvā. ^b^dhammānudhammaṃ paṭipajjantī^eb^ti  anulomapaṭipadaṃ pūrenti. </p>
              <p>[03] 331^b^.^eb^ ^b^saṃvejanīyesu ṭhānesū^eb^ti saṃvegajanakesu  kāraṇesu. ^b^saṃvijjantī^eb^ti saṃvegaṃ āpajjanti. </p>
              <p>[03] 332^b^.^eb^ ^b^yoniso padahantī^eb^ti upāyena  padhānavīriyaṃ karonti. </p>
              <p>[03] 333^b^.^eb^ ^b^vavassaggārammaṇa^eb^nti ^a^V1.0367^ea^ vavassaggo vuccati  nibbānaṃ, taṃ ārammaṇaṃ karitvāti attho. ^b^labhanti samādhi^eb^nti  maggasamādhiñca phalasamādhiñca pāpuṇanti. </p>
              <p>[03] 334^b^.^eb^ ^b^annaggarasaggāna^eb^nti uttamannānañca  uttamarasānañca. ^b^uñchena kapālābhatena yāpentī^eb^ti uñchācārena  vanamūlaphalāphalena ^a^P2.0039^ea^ vā kapālena ^a^M1.0380^ea^ ābhatabhattena vā  yāpenti. ettha ca yo kassacideva khādanīyassa bhojanīyassa  atthāya citte uppanne taṃkhaṇaṃyeva na taṃ labhati, ayaṃ annaggarasaggānaṃ  na lābhī nāma. yassapi taṃkhaṇaṃyeva labhitvā olokentassa  vaṇṇagandharasā amanāpā honti, ayampi annaggarasaggānaṃ na lābhī  nāma. yassa pana vaṇṇagandharasā paṭilabhanti, manāpā honti, ayaṃ  annaggarasaggānaṃ lābhī nāma. so uttamakoṭiyā cakkavattī rājā,  heṭṭhimakoṭiyā dhammāsoko veditabbo. saṅkhepato hi yassa bhattassa  ekapāti satasahassaṃ agghati, idaṃ annaggarasaggaṃ nāma. yaṃ pana  bhikkhusaṅghaṃ piṇḍāya carantaṃ disvā manussā uttamapaṇītaṃ bhattaṃ denti,  idaṃ kiṃ nāmāti? idaṃ uñchena kapālābhatena yāpente upādāya  annaggarasaggaṃ nāma vuccatīti. </p>
              <p>[03] 335^b^.^eb^ ^b^attharasassā^eb^tiādīsu attharaso nāma  cattāri sāmaññaphalāni, dhammaraso nāma cattāro maggā, vimuttiraso  nāma amatanibbānaṃ. sesaṃ sabbattha uttānatthamevāti. </p>
              <p>[06] catutthavaggavaṇṇanā. </p>
              <p>[06] jambudīpapeyyālo niṭṭhito. </p>
            </h4>
          </h3>
        </h2>
      </h1>
    </h0>
    <h0>
      <h0n> 17. pasādakaradhammavaggavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 366^b^.^eb^ ^b^addhamida^eb^ntiādīsu ^a^V1.0368^ea^ ^b^addha^eb^nti  ekaṃsādhivacanametaṃ, addhā idaṃ lābhānaṃ, ekaṃso esa lābhānanti vuttaṃ  hoti. ^b^yadidaṃ āraññikatta^eb^nti yo esa āraññikabhāvo.  idaṃ vuttaṃ hoti -- āraññikabhāvo ^a^P2.0040^ea^ nāma lābhānaṃ  ekaṃso avassabhāvitā na sakkā āraññikena lābhaṃ na labhitunti.  āraññiko hi bhikkhu ``attano araññavāsassa anucchavikaṃ  karissāmī''ti pāpakaṃ nāma na karoti, athassa ``āraññiko ayaṃ  bhikkhū''ti sañjātagāravo mahājano catupaccayena pūjaṃ karoti. tena  vuttaṃ -- ``addhamidaṃ, bhikkhave, lābhānaṃ yadidaṃ āraññikatta''nti.  sesapadesupi eseva nayo. ettha pana ^b^bāhusacca^eb^nti bahussutabhāvo.  ^b^thāvareyya^eb^nti cirapabbajitattā thāvarappattabhāvo.  ^b^ākappasampadā^eb^ti ^a^M1.0381^ea^ cīvaraggahaṇādino ākappassa sampatti.  ^b^parivārasampadā^eb^ti suciparivāratā. ^b^kolaputtī^eb^ti  kulaputtabhāvo. ^b^vaṇṇapokkharatā^eb^ti sampannarūpatā.  ^b^kalyāṇavākkaraṇatā^eb^ti vacanakiriyāya madhurabhāvo.  ^b^appābādhatā^eb^ti ārogyasampatti. arogo hi bhikkhu attano  sarīrakalyāṇatāya vipassanādhure ca ganthadhure ca paripūrakārī hoti,  tenassa lābho uppajjatīti. </p>
              <p>[06] soḷasa pasādakaradhammā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 18. aparāccharāsaṅghātavaggavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 382^b^.^eb^ ^b^accharāsaṅghātamattampī^eb^ti ^a^V1.0369^ea^ idampi suttaṃ  aggikkhandhūpamāṭṭhuppattiyaṃyeva (a0 ni0  7.72) vuttaṃ.  appanāppattāya hi mettāya vipāke kathāyeva natthi. tassāyeva  aṭṭhuppattiyā ayaṃ desanā āraddhāti veditabbā. tattha ^b^paṭhama^eb^nti  ``gaṇanānupubbatā paṭhamaṃ, idaṃ ^a^P2.0041^ea^ paṭhamaṃ samāpajjatīti  paṭhama''nti vibhaṅge (vibha0 568) vuttatthameva. ^b^jhāna^eb^nti  jhānaṃ nāma duvidhaṃ ārammaṇūpanijjhānañca lakkhaṇūpanijjhānañcāti.  tattha ^b^ārammaṇūpanijjhānaṃ^eb^ nāma aṭṭha samāpattiyo. tā hi  pathavīkasiṇādino ārammaṇassa upanijjhānato  ārammaṇūpanijjhānanti vuccanti. ^b^lakkhaṇūpanijjhāna^eb^nti  vipassanāmaggaphalāni. vipassanā hi aniccādivasena  saṅkhāralakkhaṇassa upanijjhānato lakkhaṇūpanijjhānaṃ nāma,  vipassanāya pana lakkhaṇūpanijjhānakiccaṃ maggena sijjhatīti maggo  lakkhaṇūpanijjhānaṃ, phalaṃ suññatānimittāppaṇihita-lakkhaṇassa  nibbānasseva upanijjhānato lakkhaṇūpanijjhānanti vuccati. tattha  imasmiṃ pana atthe ārammaṇūpanijjhānaṃ adhippetaṃ. ^b^ko pana vādo  ye naṃ bahulīkarontī^eb^ti ye naṃ paṭhamajjhānaṃ bahulī karonti, punappunaṃ  karonti, tesu vattabbameva natthi. sesamettha heṭṭhā vuttanayeneva  veditabbaṃ. </p>
              <p>[03] 383^b^.^eb^ ^b^dutiya^eb^ntiādīsupi ``gaṇanānupubbatā  dutiya''ntiādinā (vibha0 579) nayena attho veditabbo. </p>
              <p>[03] 386-387^b^.^eb^ ^b^metta^eb^nti ^a^M1.0382^ea^ sabbasattesu hitapharaṇaṃ.  ^b^cetovimutti^eb^nti cittavimuttiṃ. idha appanāppattāva mettā  adhippetā. ^b^karuṇādīsu^eb^pi eseva nayo. ime pana cattāro  brahmavihārā vaṭṭaṃ honti, vaṭṭapādā honti, vipassanāpādā honti,  diṭṭhadhammasukhavihārā honti, abhiññāpādā vā nirodhapādā vā honti.  lokuttarā pana na honti. kasmā? sattārammaṇattāti. </p>
              <p>[03] 390^b^.^eb^ ^b^kāye^eb^ ^a^P2.0042^ea^  ^b^kāyānupassī^eb^ti ānāpānapabbaṃ, iriyāpathapabbaṃ,  catusampajaññapabbaṃ, paṭikūlamanasikārapabbaṃ ^a^V1.0370^ea^, dhātumanasikārapabbaṃ,  navasivathikāpabbāni, ajjhattaparikammavasena cattāri  nīlādikasiṇānīti imasmiṃ aṭṭhārasavidhe kāye tameva kāyaṃ paññāya  anupassanto. ^b^viharatī^eb^ti iriyati vattati. iminā imassa  aṭṭhārasavidhena kāyānupassanāsatipaṭṭhānabhāvakassa bhikkhuno iriyāpatho  kathito hoti. ^b^ātāpī^eb^ti tasseva vuttappakārassa satipaṭṭhānassa  bhāvanakavīriyena vīriyavā. ^b^sampajāno^eb^ti aṭṭhārasavidhena  kāyānupassanāsatipaṭṭhānassa pariggāhikapaññāya sammā pajānanto.  ^b^satimā^eb^ti aṭṭhārasavidhena kāyānupassanāpariggāhikāya satiyā  samannāgato. ^b^vineyya loke abhijjhādomanassa^eb^nti tasmiṃyeva  kāyasaṅkhāte loke pañcakāmaguṇikataṇhañca paṭighasampayuttadomanassañca  vinetvā vikkhambhetvā kāye kāyānupassī viharatīti vuttaṃ hoti.  ettāvatā kāyānupassanāsatipaṭṭhānavasena suddharūpasammasanameva  kathitanti veditabbaṃ.</p>
              <p>[03] ^b^vedanāsu vedanānupassī^eb^ti sukhādibhedāsu vedanāsu  ``sukhaṃ vedanaṃ vediyamāno sukhaṃ vedanaṃ vediyāmīti pajānāti.  dukkhaṃ, adukkhamasukhaṃ, sāmisaṃ vā sukhaṃ, nirāmisaṃ vā sukhaṃ,  sāmisaṃ vā dukkhaṃ, nirāmisaṃ vā dukkhaṃ, sāmisaṃ vā adukkhamasukhaṃ,  nirāmisaṃ vā adukkhamasukhaṃ vedanaṃ vediyamāno nirāmisaṃ  adukkhamasukhaṃ vedanaṃ vediyāmīti pajānātī''ti (dī0 ni0  2.380; vibha0 363; ma0 ni0 1.113) evaṃ vuttaṃ navavidhaṃ vedanaṃ  anupassanto. ^b^ātāpī^eb^tiādinā panettha navavidhena  vedanānupassanāsatipaṭṭhānassa ^a^P2.0043^ea^   bhāvanāpariggāhikānaṃ vīriyapaññāsatīnaṃ vasena attho veditabbo.  ^b^loko^eb^ti cettha vedanā veditabbā.</p>
              <p>[03] ^b^cittadhammesu^eb^pi ^a^M1.0383^ea^ eseva nayo. ettha pana ^b^citte  cittānupassī^eb^ti ``sarāgaṃ vā cittaṃ sarāgaṃ cittanti pajānātī''ti  (dī0 ni0 2.381; vibha0 365; ma0 ni0 1.114) evaṃ  vitthārite soḷasappabhede citte tameva cittaṃ pariggāhikāya  anupassanāya anupassantoti attho. ^b^dhammesu dhammānupassī^eb^ti  ``pañca nīvaraṇāni, pañcupādānakkhandhā, cha  ajjhattikabāhirāyatanāni, satta bojjhaṅgā, cattāri ariyasaccānī''ti  (dī0 ni0 2.382-403; vibha0 367-373; ma0 ni0  1.115-136) evaṃ koṭṭhāsavasena pañcadhā vuttesu dhammesu  dhammapariggāhikāya anupassanāya te dhamme anupassantoti attho.  ettha pana vedanānupassanāsatipaṭṭhāne ca cittānupassanāsatipaṭṭhāne ca  suddhārūpasammasanameva kathitaṃ, dhammānupassanāsatipaṭṭhāne  ^a^V1.0371^ea^ rūpārūpasammasanaṃ. iti imāni cattāripi satipaṭṭhānāni  lokiyalokuttaramissakāneva kathitānīti veditabbāni. </p>
              <p>[03] 394^b^.^eb^ ^b^anuppannāna^eb^nti anibbattānaṃ.  ^b^pāpakāna^eb^nti lāmakānaṃ. ^b^akusalānaṃ dhammāna^eb^nti  akosallasambhūtānaṃ lobhādidhammānaṃ. ^b^anuppādāyā^eb^ti  anibbattanatthāya. ^b^chandaṃ janetī^eb^ti kattukamyatākusalacchandaṃ  uppādeti. ^b^vāyamatī^eb^ti payogaṃ parakkamaṃ karoti. ^b^vīriyaṃ  ārabhatī^eb^ti kāyikacetasikavīriyaṃ karoti. ^b^cittaṃ^eb^ ^a^P2.0044^ea^  ^b^paggaṇhātī^eb^ti teneva sahajātavīriyena cittaṃ ukkhipati.  ^b^padahatī^eb^ti padhānavīriyaṃ karoti.</p>
              <p>[03] ^b^uppannāna^eb^nti jātānaṃ nibbattānaṃ. ^b^kusalānaṃ  dhammāna^eb^nti kosallasambhūtānaṃ alobhādidhammānaṃ.  ^b^ṭhitiyā^eb^ti ṭhitatthaṃ. ^b^asammosāyā^eb^ti anassanatthaṃ.  ^b^bhiyyobhāvāyā^eb^ti punappunabhāvāya. ^b^vepullāyā^eb^ti  vipulabhāvāya. ^b^bhāvanāyā^eb^ti vaḍḍhiyā. ^b^paripūriyā^eb^ti  paripūraṇatthāya. ayaṃ tāva catunnaṃ sammappadhānānaṃ ekapadiko  atthuddhāro.</p>
              <p>[03] ayaṃ pana sammappadhānakathā nāma duvidhā lokiyā lokuttarā ca.  tattha lokiyā sabbapubbabhāge hoti, sā kassapasaṃyuttapariyāyena  lokiyamaggakkhaṇeyeva veditabbā. vuttañhi tattha -- </p>
              <p>[02] ``cattārome, āvuso, sammappadhānā. katame cattāro?  idhāvuso, bhikkhu `anuppannā me pāpakā akusalā dhammā  uppajjamānā anatthāya saṃvatteyyu'nti ātappaṃ karoti, `uppannā me  ^a^M1.0384^ea^ pāpakā akusalā dhammā appahīyamānā anatthāya saṃvatteyyu'nti ātappaṃ  karoti, `anuppannā me kusalā dhammā anuppajjamānā anatthāya  saṃvatteyyu'nti ātappaṃ karoti, `uppannā me kusalā dhammā  nirujjhamānā anatthāya saṃvatteyyu'nti ātappaṃ karotī''ti (saṃ0 ni0   2.145).</p>
              <p>[03] ettha ca ^b^pāpakā akusalā^eb^ti lobhādayo veditabbā.  ^b^anuppannā^eb^ ^a^P2.0045^ea^ ^b^kusalā dhammā^eb^ti  samathavipassanā ceva maggo ca. ^b^uppannā kusalā^eb^ nāma  samathavipassanāva. maggo pana sakiṃ uppajjitvā nirujjhamāno  anatthāya saṃvattanako nāma natthi. so hi phalassa paccayaṃ datvāva  nirujjhati ^a^V1.0372^ea^. purimasmimpi vā samathavipassanāva gahetabbāti vuttaṃ,  taṃ pana na yuttaṃ. evaṃ lokiyā sammappadhānakathā sabbapubbabhāge  kassapasaṃyuttapariyāyena veditabbā. lokuttaramaggakkhaṇe panetaṃ ekameva  vīriyaṃ catukiccasādhanavasena cattāri nāmāni labhati.</p>
              <p>[03] tattha ^b^anuppannānaṃ pāpakāna^eb^nti ettha ``anuppanno ceva  kāmacchando''tiādīsu vuttanayena attho veditabbo. ^b^uppannānaṃ  pāpakāna^eb^nti ettha catubbidhaṃ uppannaṃ vattamānuppannaṃ, bhutvāvigatuppannaṃ,  okāsakatuppannaṃ, bhūmiladdhuppannanti. tattha ye kilesā vijjamānā  uppādādisamaṅgino, idaṃ ^b^vattamānuppannaṃ^eb^ nāma. kamme pana  javite ārammaṇarasaṃ anubhavitvā niruddhavipāko bhutvā vigataṃ nāma,  kammaṃ uppajjitvā niruddhaṃ bhutvā vigataṃ nāma. tadubhayampi  ^b^bhutvāvigatuppanna^eb^nti saṅkhaṃ gacchati. kusalākusalakammaṃ  aññakammassa vipākaṃ paṭibāhitvā attano vipākassa okāsaṃ  karoti, evaṃ kate ^a^P2.0046^ea^ okāse vipāko uppajjamāno  okāsakaraṇato paṭṭhāya uppannoti vuccati, idaṃ ^b^okāsakatuppannaṃ^eb^  nāma. pañcakkhandhā pana vipassanāya bhūmi nāma, te atītādibhedā  honti. tesu anusayitakilesā pana atītā vā anāgatā vā  paccuppannā vāti na vattabbā. atītakkhandhesu anusayitāpi hi  appahīnāva honti, anāgatakkhandhesu anusayitāpi appahīnāva  honti, paccuppannakkhandhesu anusayitāpi appahīnāva honti, idaṃ  ^b^bhūmiladdhuppannaṃ^eb^ nāma. tenāhu porāṇā -- ``tāsu tāsu bhūmisu  asamugghātagatā kilesā bhūmiladdhuppannāti saṅkhaṃ gacchantī''ti.</p>
              <p>[03] aparampi ^a^M1.0385^ea^ catubbidhaṃ uppannaṃ samudācāruppannaṃ,  ārammaṇādhiggahituppannaṃ, avikkhambhituppannaṃ, asamugghātituppannanti.  tattha sampati vattamānaṃyeva ^b^samudācāruppannaṃ^eb^ nāma. sakiṃ  cakkhūni ummīletvā ārammaṇe nimitte gahite  anussaritānussaritakkhaṇe kilesā nuppajjissantīti na vattabbā.  kasmā? ārammaṇassa adhiggahitattā. yathā kiṃ? yathā  khīrukkhassa kuṭhāriyā āhatāhataṭṭhāne khīraṃ na nikkhamissatīti na  vattabbā, evaṃ. idaṃ ^b^ārammaṇādhiggahituppannaṃ^eb^ nāma.  samāpattiyā avikkhambhitakilesā pana imasmiṃ nāma ṭhānena  uppajjissantīti na vattabbā. kasmā? avikkhambhitattā. yathā  kiṃ? yathā khīrarukkhaṃ kuṭhāriyā āhaneyyuṃ, imasmiṃ nāma ṭhāne  khīraṃ na nikkhameyyāti na vattabbaṃ, evaṃ. idaṃ  ^b^avikkhambhituppannaṃ^eb^ nāma. maggena asamugghātitakilesā pana  bhavagge nibbattassāpi ^a^P2.0047^ea^ uppajjantīti purimanayeneva  vitthāretabbaṃ. idaṃ ^b^asamugghātituppannaṃ^eb^ nāma.</p>
              <p>[03] imesu ^a^V1.0373^ea^ uppannesu vattamānuppannaṃ, bhutvāvigatuppannaṃ, okāsakatuppannaṃ,  samudācāruppannanti catubbidhaṃ uppannaṃ na maggavajjhaṃ, bhūmiladdhuppannaṃ,  ārammaṇādhiggahituppannaṃ, avikkhambhituppannaṃ, asamugghātituppannanti  catubbidhaṃ maggavajjhaṃ. maggo hi uppajjamāno ete kilese pajahati.  so ye kilese pajahati, te atītā vā anāgatā vā paccuppannā  vāti na vattabbā. vuttampi cetaṃ -- </p>
              <p>[02] ``hañci atīte kilese pajahati? tena hi khīṇaṃyeva  khepeti, niruddhaṃ nirodheti, atthaṅgataṃ atthaṅgameti, atītaṃ yaṃ natthi,  taṃ pajahati. hañci anāgate kilese pajahati? tena hi ajātaṃ  pajahati, anibbattaṃ anuppannaṃ apātubhūtaṃ pajahati, anāgataṃ yaṃ natthi,  taṃ pajahati. hañci paccuppanne kilese pajahati? tena hi ratto rāgaṃ  pajahati, duṭṭho dosaṃ, mūḷho mohaṃ, vinibaddho mānaṃ, parāmaṭṭho diṭṭhiṃ,  aniṭṭhaṅgato vicikicchaṃ, thāmagato anusayaṃ pajahati, kaṇhasukkā dhammā  yuganaddhā vattanti, saṃkilesiyā maggabhāvanā hotīti...pe0... tena hi  natthi maggabhāvanā, natthi phalasacchikiriyā, natthi kilesappahānaṃ,  natthi dhammābhisamayoti. atthi maggabhāvanā...pe0... atthi  dhammābhisamayoti. yathā kathaṃ viya? seyyathāpi taruṇo  rukkho...pe0... apātubhūtāyeva na pātubhavantī''ti (paṭi0 ma0  3.21).</p>
              <p>[03] iti ^a^M1.0386^ea^ ^a^P2.0048^ea^ pāḷiyaṃ ajātaphalarukkho āgato,  jātaphalarukkho pana dīpetabbo. yathā hi saphalo taruṇambarukkho,  tassa phalāni manussā paribhuñjeyyuṃ, sesāni pātetvā pacchiyo  pūreyyuṃ, athañño puriso taṃ pharasunā chindeyya. tenassa neva  atītāni phalāni nāsitāni honti, na anāgatapaccuppannāni ca  nāsitāni. atītāni hi manussehi paribhuttāni, anāgatāni  anibbattāni, na sakkā nāsetuṃ. yasmiṃ pana samaye so chinno, tadā  phalāniyeva natthīti paccuppannānipi anāsitāni. sace pana rukkho  acchinno assa, athassa pathavīrasañca āporasañca āgamma yāni  phalāni nibbatteyyuṃ, tāni nāsitāni honti. tāni hi ajātāneva  na jāyanti, anibbattāneva na nibbattanti, apātubhūtāneva na  pātubhavanti. evameva maggo nāpi atītādibhede kilese pajahati,  nāpi na pajahati. yesañhi kilesānaṃ maggena khandhesu apariññātesu  uppatti siyā, maggena uppajjitvā khandhānaṃ pariññātattā te kilesā  ajātāva na jāyanti, anibbattāva na nibbattanti, apātubhūtāva na  ^a^V1.0374^ea^ pātubhavanti. taruṇaputtāya itthiyā puna avijāyanatthaṃ byādhitānaṃ  rogavūpasamanatthaṃ pītabhesajjehi vāpi ayamattho vibhāvetabbo. evaṃ  maggo ye kilese pajahati, te atītā vā anāgatā vā paccuppannā  vāti na vattabbā. na ca maggo kilese na pajahati. ye pana  maggo kilese pajahati, te sandhāya ``uppannānaṃ pāpakāna''ntiādi  vuttaṃ.</p>
              <p>[03] na kevalañca maggo kileseyeva pajahati, kilesānaṃ pana  appahīnattā ^a^P2.0049^ea^ ye uppajjeyyuṃ upādinnakkhandhā, tepi  pajahatiyeva. vuttampi cetaṃ -- ``sotāpattimaggañāṇena  abhisaṅkhāraviññāṇassa nirodhena satta bhave ṭhapetvā anamatagge  saṃsāre ye uppajjeyyuṃ nāmañca rūpañca, etthete nirujjhantī''ti  (cūḷava0 ajitamāṇavapucchāniddeso 6) vitthāro. iti maggo  upādinnato anupādinnato ca vuṭṭhāti. bhavavasena pana sotāpattimaggo  apāyabhavato vuṭṭhāti, sakadāgāmimaggo sugatibhavekadesato,  anāgāmimaggo sugatikāmabhavato, arahattamaggo rūpārūpabhavato vuṭṭhāti.  sabbabhavehi vuṭṭhātiyevātipi vadanti.</p>
              <p>[03] atha maggakkhaṇe kathaṃ anuppannānaṃ uppādāya bhāvanā hoti, kathaṃ  vā uppannānaṃ ṭhitiyāti? maggappavattiyā eva. maggo hi  pavattamāno pubbe anuppannapubbattā ^a^M1.0387^ea^ anuppanno nāma vuccati.  anāgatapubbañhi ṭhānaṃ gantvā ananubhūtapubbaṃ vā ārammaṇaṃ anubhavitvā  vattāro bhavanti; ``anāgataṭṭhānaṃ āgatamha, ananubhūtaṃ ārammaṇaṃ  anubhavāmā''ti. yā cassa pavatti, ayameva ṭhiti nāmāti  ``ṭhitiyā bhāvetī''ti vattuṃ vaṭṭati. evametassa bhikkhuno idaṃ  lokuttaramaggakkhaṇe vīriyaṃ ``anuppannānaṃ pāpakānaṃ akusalānaṃ  dhammānaṃ anuppādāyā''tiādīni cattāri nāmāni labhati. ayaṃ  lokuttaramaggakkhaṇe sammappadhānakathā. imasmiṃ pana sutte  lokiyalokuttaramissakāneva sammappadhānāni kathitāni. </p>
              <p>[03] 398-401^b^.^eb^ iddhipādesu chandaṃ nissāya pavatto samādhi  ^b^chandasamādhi,^eb^ padhānabhūtā saṅkhārā ^b^padhānasaṅkhārā.  samannāgata^eb^nti tehi ^a^P2.0050^ea^ dhammehi upetaṃ. iddhiyā  pādaṃ, iddhibhūtaṃ vā pādanti ^b^iddhipādaṃ^eb^. sesesupi eseva nayo.  ayamettha saṅkhepo, vitthāro pana iddhipādavibhaṅge (vibha0 431  ādayo) āgato eva. visuddhimagge (visuddhi0 2.382) panassa  attho dīpito. tatrāyaṃ bhikkhu yadā chandādīsu ekaṃ dhuraṃ nissāya  vipassanaṃ vaḍḍhetvā arahattaṃ pāpuṇāti ^a^V1.0375^ea^, tadāssa paṭhamiddhipādo pubbabhāge  lokiyo, aparabhāge lokuttaro. evaṃ sesāpīti. imasmimpi sutte  lokiyalokuttarāva iddhipādā kathitā. </p>
              <p>[03] 402-406^b^.^eb^ ^b^saddhindriyaṃ bhāvetī^eb^tiādīsu saddhāva  attano saddhādhure indaṭṭhaṃ karotīti ^b^saddhindriyaṃ.  vīriyindriyā^eb^dīsupi eseva nayo. ^b^bhāvetī^eb^ti ettha pana  ādikammiko yogāvacaro tīhi kāraṇehi saddhindriyaṃ visodhento  saddhindriyaṃ bhāveti nāma. vīriyindriyādīsupi eseva nayo.  vuttañhetaṃ -- </p>
              <p>[02] ``assaddhe puggale parivajjayato, saddhe puggale sevato  bhajato payirupāsato, pasādanīye suttante paccavekkhato imehi  tīhākārehi ^b^saddhindriyaṃ^eb^ visujjhati. </p>
              <p>[02] ``kusīte puggale parivajjayato, āraddhavīriye puggale  sevato bhajato payirupāsato, sammappadhāne paccavekkhato imehi  tīhākārehi ^b^vīriyindriyaṃ^eb^ visujjhati. </p>
              <p>[02] ``muṭṭhassatī ^a^M1.0388^ea^ puggale parivajjayato, upaṭṭhitassatī puggale  sevato bhajato payirupāsato, satipaṭṭhāne paccavekkhato imehi  tīhākārehi ^b^satindriyaṃ^eb^ visujjhati. </p>
              <p>[02] ``asamāhite puggale parivajjayato, samāhite puggale  sevato bhajato payirupāsato, jhānavimokkhe paccavekkhato imehi  tīhākārehi ^b^samādhindriyaṃ^eb^ visujjhati. </p>
              <p>[02] ``duppaññe puggale parivajjayato, paññavante puggale  sevato ^a^P2.0051^ea^ bhajato payirupāsato, gambhīrañāṇacariyaṃ  paccavekkhato imehi tīhākārehi ^b^paññindriyaṃ^eb^ visujjhatī''ti  (paṭi0 ma0 1.184-185).</p>
              <p>[03] ettha ca ^b^gambhīrañāṇacariyaṃ paccavekkhato^eb^ti saṇhasukhumaṃ  khandhantaraṃ, āyatanantaraṃ, dhātantaraṃ, indriyabalabojjhaṅgantaraṃ,  maggantaraṃ, phalantarañca paccavekkhantassāti attho. imesañhi tiṇṇaṃ  tiṇṇaṃ kāraṇānaṃ vasena akatābhiniveso ādikammiko yogāvacaro  saddhādhurādīsu abhinivesaṃ ^a^V1.0376^ea^ paṭṭhapetvā bhāvento avasāne vivaṭṭetvā  arahattaṃ gaṇhati. so yāva arahattamaggā imāni indriyāni bhāveti  nāma, arahattaphale patte bhāvitindriyo nāma hotīti. evaṃ imānipi  pañcindriyāni lokiyalokuttarāneva kathitānīti.</p>
              <p>[03] saddhābalādīsu saddhāyeva akampiyaṭṭhena balanti ^b^saddhābalaṃ.  vīriyabalā^eb^dīsupi eseva nayo. ettha hi saddhā assaddhiye na  kampati, vīriyaṃ kosajjena na kampati, sati muṭṭhassaccena na kampati,  samādhi uddhacce na kampati, paññā avijjāya na kampatīti  sabbānipi akampiyaṭṭhena balānīti vuccanti. bhāvanānayo panettha  indriyabhāvanāyaṃ vuttanayeneva veditabboti. imāni  lokiyalokuttarāneva kathitānīti. </p>
              <p>[03] 418^b^.^eb^ ^b^satisambojjhaṅgaṃ bhāvetī^eb^ti ettha ayaṃ  ādikammikānaṃ kulaputtānaṃ vasena saddhiṃ atthavaṇṇanāya bhāvanānayo.  tattha ^a^P2.0052^ea^ satisambojjhaṅgantiādinā nayena vuttānaṃ  sattannaṃ ādipadānaṃ tāva ayamatthavaṇṇanā -- satisambojjhaṅge tāva  saraṇaṭṭhena sati, sā panesā upaṭṭhānalakkhaṇā, apilāpanalakkhaṇā vā.  vuttampi cetaṃ -- ``yathā, mahārāja ^a^M1.0389^ea^, rañño bhaṇḍāgāriko rañño  sāpateyyaṃ apilāpeti `ettakaṃ, mahārāja, hiraññaṃ, ettakaṃ suvaṇṇaṃ,  ettakaṃ sāpateyya'nti. evameva kho, mahārāja, sati uppajjamānā  kusalākusalasāvajjānavajjahīnappaṇītakaṇhasukkasappaṭibhāge dhamme  apilāpeti ime cattāro satipaṭṭhānā''ti (mi0 pa0 2.1.13)  vitthāro. apilāpanarasā, kiccavaseneva hissā etaṃ lakkhaṇaṃ therena  vuttaṃ. asammosarasā vā, gocarābhimukhībhāvapaccupaṭṭhānā. sati eva  sambojjhaṅgoti ^b^satisambojjhaṅgo^eb^.</p>
              <p>[03] tattha bodhiyā, bodhissa vā aṅgoti ^b^bojjhaṅgo^eb^. kiṃ  vuttaṃ hoti? yā hi ayaṃ dhammasāmaggīyāya  lokiyalokuttaramaggakkhaṇe uppajjamānāya  līnuddhaccapatiṭṭhānāyūhanakāmasukhāttakilamathānuyogaucchedasassatābhinivesādīnaṃ   anekesaṃ upaddavānaṃ paṭipakkhabhūtāya   satidhammavicayavīriyapītipassaddhisamādhiupekkhāsaṅkhātāya  dhammasāmaggiyā ariyasāvako bujjhatīti katvā bodhīti vuccati,  ^b^bujjhatī^eb^ti kilesasantānaniddāya uṭṭhahati, cattāri vā  ariyasaccāni paṭivijjhati, nibbānameva vā sacchikarotīti vuttaṃ  hoti. yathāha ^a^P2.0053^ea^ -- ``satta bojjhaṅge bhāvetvā  anuttaraṃ sammāsambodhiṃ abhisambuddho''ti (saṃ0 ni0  5.378;  dī0 ni0 3.143). tassā dhammasāmaggisaṅkhātāya bodhiyā  aṅgotipi ^b^bojjhaṅgo^eb^ jhānaṅgamaggaṅgādayo viya ^a^V1.0377^ea^. yopesa  yathāvuttappakārāya etāya dhammasāmaggiyā bujjhatīti katvā  ariyasāvako bodhīti vuccati, tassa aṅgotipi ^b^bojjhaṅgo^eb^  senaṅgarathaṅgādayo viya. tenāhu aṭṭhakathācariyā -- ``bujjhanakassa  puggalassa aṅgāti vā bojjhaṅgā''ti.</p>
              <p>[03] apica ``bojjhaṅgāti kenaṭṭhena bojjhaṅgā? bodhāya  saṃvattantīti bojjhaṅgā, bujjhantīti bojjhaṅgā, anubujjhantīti  bojjhaṅgā, paṭibujjhantīti bojjhaṅgā, sambujjhantīti bojjhaṅgā''ti  iminā paṭisambhidānayenāpi (paṭi0 ma0 2.17) bojjhaṅgattho  veditabbo. pasattho sundaro ca bojjhaṅgo sambojjhaṅgo, sati eva  sambojjhaṅgo ^b^satisambojjhaṅgo,^eb^ taṃ satisambojjhaṅgaṃ.</p>
              <p>[03] ^b^dhammavicayasambojjhaṅga^eb^ntiādīsupi catusaccadhamme  vicinatīti ^b^dhammavicayo^eb^. so pavicayalakkhaṇo,  obhāsanaraso, asammohapaccupaṭṭhāno. vīrabhāvato, vidhinā  īrayitabbato ca ^b^vīriyaṃ^eb^. taṃ paggahalakkhaṇaṃ, upathambhanarasaṃ  ^a^M1.0390^ea^, anosīdanapaccupaṭṭhānaṃ. pīṇayatīti ^b^pīti^eb^. sā  pharaṇalakkhaṇā, tuṭṭhilakkhaṇā vā, kāyacittānaṃ pīṇanarasā, nesaṃyeva  odagyapaccupaṭṭhānā. kāyacittadarathappassambhanato ^b^passaddhi^eb^. sā  upasamalakkhaṇā, kāyacittadarathamaddanarasā, kāyacittānaṃ ^a^P2.0054^ea^  aparipphandasītibhāvapaccupaṭṭhānā. samādhānato ^b^samādhi^eb^.  so avikkhepalakkhaṇo, avisāralakkhaṇo vā, cittacetasikānaṃ  sampiṇḍanaraso, cittaṭṭhitipaccupaṭṭhāno. ajjhupekkhanato ^b^upekkhā^eb^.  sā paṭisaṅkhānalakkhaṇā, samavāhitalakkhaṇā vā,   ūnādhikanivāraṇarasā, pakkhapātupacchedanarasā vā, majjhattabhāvapaccupaṭṭhānā.  sesaṃ vuttanayameva. ^b^bhāvetī^eb^ti brūheti vaḍḍheti, uppādetīti  attho.</p>
              <p>[03] tattha cattāro dhammā ^b^satisambojjhaṅgassa^eb^ uppādāya  saṃvattantīti veditabbā satisampajaññaṃ muṭṭhassatipuggalaparivajjanatā  upaṭṭhitassatipuggalasevanatā tadadhimuttatāti. abhikkantādīsu hi  sattasu ṭhānesu satisampajaññena, bhattanikkhittakākasadise  muṭṭhassatipuggale parivajjanena, tissadattattherābhayattherādisadise  upaṭṭhitassatipuggale sevanena, ṭhānanisajjādīsu satisamuṭṭhāpanatthaṃ  ninnapoṇapabbhāracittatāya ca satisambojjhaṅgo uppajjati. tasmā  ādikammiko kulaputto imehi catūhi kāraṇehi satisambojjhaṅgaṃ  samuṭṭhāpetvā tadeva dhuraṃ katvā abhinivesaṃ paṭṭhapetvā anukkamena arahattaṃ  gaṇhāti. so yāva arahattamaggā satisambojjhaṅgaṃ bhāveti nāma,  phale patte bhāvito nāma hoti.</p>
              <p>[03] satta ^a^V1.0378^ea^ ^a^P2.0055^ea^ dhammā ^b^dhammavicayasambojjhaṅgassa^eb^  uppādāya saṃvattanti paripucchakatā, vatthuvisadakiriyā,  indriyasamattapaṭipādanā, duppaññapuggalaparivajjanā,  paññavantapuggalasevanā, gambhīrañāṇacariyapaccavekkhaṇā, tadadhimuttatāti.  tattha ^b^paripucchakatā^eb^ti   khandhadhātuāyatanaindriyabalabojjhaṅgamaggaṅgajhānasamathavipassanānaṃ  atthasannissitaparipucchābahulatā.</p>
              <p>[03] ^b^vatthuvisadakiriyā^eb^ti ajjhattikabāhirānaṃ vatthūnaṃ  visadabhāvakaraṇaṃ. yadā hissa kesanakhalomā dīghā honti, sarīraṃ  vā uppannadosañceva sedamalamakkhitañca ^a^M1.0391^ea^, tadā ajjhattikaṃ vatthu  avisadaṃ hoti aparisuddhaṃ. yadā pana cīvaraṃ jiṇṇaṃ kiliṭṭhaṃ  duggandhaṃ vā hoti, senāsanaṃ vā uklāpaṃ, tadā bāhiraṃ vatthu avisadaṃ  hoti aparisuddhaṃ. tasmā kesādicchedanena  uddhaṃvirecanādhovirecanādīhi sarīrasallahukabhāvakaraṇena  ucchādananahāpanena ca ajjhattikavatthu visadaṃ kātabbaṃ.  sūcikammadhovanarajanaparibhaṇḍakaraṇādīhi bāhiravatthu visadaṃ kātabbaṃ.  etasmiñhi ajjhattikabāhire vatthumhi avisade uppannesu  cittacetasikesu ñāṇampi avisadaṃ hoti aparisuddhaṃ aparisuddhāni  dīpakapallavaṭṭitelādīni nissāya uppannadīpasikhāya obhāso viya.  visade pana ajjhattikabāhire vatthumhi uppannesu cittacetasikesu  ñāṇampi visadaṃ hoti parisuddhāni dīpakapallavaṭṭitelādīni nissāya  uppannadīpasikhāya obhāso viya. tena vuttaṃ --  ``vatthuvisadakiriyā dhammavicayasambojjhaṅgassa uppādāya  saṃvattatī''ti.</p>
              <p>[03] ^b^indriyasamattapaṭipādanā^eb^ ^a^P2.0056^ea^ nāma saddhādīnaṃ  indriyānaṃ samabhāvakaraṇaṃ. sace hissa saddhindriyaṃ balavaṃ hoti,  itarāni mandāni, tato vīriyindriyaṃ paggahakiccaṃ, satindriyaṃ  upaṭṭhānakiccaṃ, samādhindriyaṃ avikkhepakiccaṃ, paññindriyaṃ dassanakiccaṃ  kātuṃ na sakkoti. tasmā taṃ dhammasabhāvapaccavekkhaṇena vā, yathā vā  manasikaroto balavaṃ jātaṃ, tathā amanasikārena hāpetabbaṃ.  ^b^vakkalittheravatthu^eb^ cettha nidassanaṃ. sace pana vīriyindriyaṃ  balavaṃ hoti, atha neva saddhindriyaṃ adhimokkhakiccaṃ kātuṃ sakkoti,  na itarāni itarakiccabhedaṃ. tasmā taṃ passaddhādibhāvanāya hāpetabbaṃ.  tatrāpi ^b^soṇattherassa vatthu^eb^ dassetabbaṃ. evaṃ sesesupi  ekassa balavabhāve sati itaresaṃ attano kiccesu asamatthatā veditabbā.</p>
              <p>[03] visesato panettha saddhāpaññānaṃ samādhivīriyānañca samataṃ  pasaṃsanti. balavasaddho hi mandapañño mudhappasanno hoti, avatthumhi  pasīdati. balavapañño mandasaddho kerāṭikapakkhaṃ bhajati ^a^V1.0379^ea^,  bhesajjasamuṭṭhito viya rogo atekiccho hoti. cittuppādamatteneva  kusalaṃ hotīti atidhāvitvā dānādīni akaronto niraye uppajjati.  ubhinnaṃ samatāya vatthusmiṃyeva pasīdati. balavasamādhiṃ pana  mandavīriyaṃ samādhissa kosajjapakkhattā kosajjaṃ abhibhavati.  balavavīriyaṃ mandasamādhiṃ vīriyassa uddhaccapakkhattā uddhaccaṃ abhibhavati.  samādhi pana vīriyena saṃyojito ^a^M1.0392^ea^ kosajje patituṃ na labhati,  vīriyaṃ samādhinā saṃyojitaṃ uddhacce patituṃ na labhati. tasmā taṃ  ubhayaṃ samaṃ kattabbaṃ. ubhayasamatāya hi appanā hoti.</p>
              <p>[03] apica samādhikammikassa balavatīpi saddhā vaṭṭati. evañhi  saddahanto okappento appanaṃ pāpuṇissati. samādhipaññāsu ^a^P2.0057^ea^  pana samādhikammikassa ekaggatā balavatī vaṭṭati. evañhi  so appanaṃ pāpuṇāti. vipassanākammikassa paññā balavatī vaṭṭati.  evañhi so lakkhaṇapaṭivedhaṃ pāpuṇāti. ubhinnaṃ pana samatāyapi  appanā hotiyeva. sati pana sabbattha balavatī vaṭṭati. sati hi  cittaṃ uddhaccapakkhikānaṃ saddhāvīriyapaññānaṃ vasena uddhaccapātato  kosajjapakkhikena ca samādhinā kosajjapātato rakkhati. tasmā sā  loṇadhūpanaṃ viya sabbabyañjanesu, sabbakammiko amacco viya ca  sabbarājakiccesu, sabbattha icchitabbā. tenāha -- ``sati ca pana  sabbatthikā vuttā (saṃ0 ni0  5.234) bhagavatā. kiṃ kāraṇā?  cittañhi satipaṭisaraṇaṃ, ārakkhapaccupaṭṭhānā ca sati, na vinā  satiyā cittassa paggahaniggaho hotī''ti.</p>
              <p>[03] ^b^duppaññapuggalaparivajjanā^eb^ nāma khandhādibhedesu  anogāḷhapaññānaṃ dummedhapuggalānaṃ ārakā parivajjanaṃ.  ^b^paññavantapuggalasevanā^eb^ nāma samapaññāsalakkhaṇapariggāhikāya  udayabbayapaññāya samannāgatapuggalasevanā.  ^b^gambhīrañāṇacariyapaccavekkhaṇā^eb^ nāma gambhīresu khandhādīsu  pavattāya gambhīrapaññāya pabhedapaccavekkhaṇā. ^b^tadadhimuttatā^eb^ nāma  ṭhānanisajjādīsu dhammavicayasambojjhaṅgasamuṭṭhāpanatthaṃ  ninnapoṇapabbhāracittatā. tasmā ādikammiko kulaputto imehi  sattahi kāraṇehi dhammavicayasambojjhaṅgaṃ samuṭṭhāpetvā tadeva dhuraṃ katvā  abhinivesaṃ paṭṭhapetvā anukkamena arahattaṃ gaṇhāti. so yāva  arahattamaggā dhammavicayasambojjhaṅgaṃ bhāveti nāma, phale patte bhāvito  nāma hoti.</p>
              <p>[03] ekādasa dhammā ^b^vīriyasambojjhaṅgassa^eb^ uppādāya  saṃvattanti -- apāyabhayapaccavekkhaṇatā, ānisaṃsadassāvitā ^a^V1.0380^ea^,  gamanavīthipaccavekkhaṇatā, piṇḍapātāpacāyanatā,  dāyajjamahattapaccavekkhaṇatā, satthumahattapaccavekkhaṇatā,  jātimahattapaccavekkhaṇatā ^a^P2.0058^ea^,  sabrahmacārimahattapaccavekkhaṇatā, kusītapuggalaparivajjanatā,  āraddhavīriyapuggalasevanatā, tadadhimuttatāti.</p>
              <p>[03] tattha ^a^M1.0393^ea^ ``nirayesu pañcavidhabandhanakammakaraṇato paṭṭhāya mahādukkhaṃ  anubhavanakālepi, tiracchānayoniyaṃ jālakkhipakuminādīhi  gahitakālepi, pājanakaṇṭakādippahāratunnassa pana sakaṭavahanādikālepi,  pettivisaye anekānipi vassasahassāni ekaṃ buddhantarampi  khuppipāsāhi āturībhūtakālepi, kālakañjikāsuresu  saṭṭhihatthāsītihatthappamāṇena aṭṭhicammamatteneva attabhāvena  vātātapādidukkhānubhavanakālepi na sakkā vīriyasambojjhaṅgaṃ uppādetuṃ.  ayameva te bhikkhu kālo''ti evaṃ ^b^apāyabhayaṃ  paccavekkhantassāpi^eb^ vīriyasambojjhaṅgo uppajjati.</p>
              <p>[03] ``na sakkā kusītena nava lokuttaradhammā laddhuṃ,  āraddhavīriyeneva sakkā, ayamānisaṃso vīriyassā''ti evaṃ  ^b^ānisaṃsadassāvinopi^eb^ uppajjati.   ``sabbabuddhapaccekabuddhamahāsāvakehi gatamaggova gantabbo, so ca na sakkā kusītena  gantu''nti evaṃ ^b^gamanavīthiṃ paccavekkhantassāpi^eb^ uppajjati.</p>
              <p>[03] ``ye taṃ piṇḍapātādīhi upaṭṭhahanti, ime te manussā neva  ñātakā, na dāsakammakarā, nāpi taṃ nissāya jīvissāmāti te  paṇītāni piṇḍapātādīni denti. atha kho attano kārānaṃ  mahapphalataṃ paccāsīsamānā denti. satthārāpi `ayaṃ ime paccaye  paribhuñjitvā kāyadaḷhībahulo sukhaṃ viharissatī'ti na evaṃ  sampassatā tuyhaṃ paccayā anuññātā, atha kho `ayaṃ ime  paribhuñjamāno samaṇadhammaṃ katvā vaṭṭadukkhato ^a^P2.0059^ea^  muccissatī'ti te paccayā anuññātā. so dāni tvaṃ kusīto  viharanto na taṃ piṇḍapātaṃ apacāyissasi. āraddhavīriyasseva hi  piṇḍāpacāyanaṃ nāma hotī''ti evaṃ ^b^piṇḍapātāpacāyanaṃ  paccavekkhantassāpi^eb^ uppajjati mahāmittattherassa viya  piṇḍapātiyatissattherassa viya ca.</p>
              <p>[03] ^b^mahāmittatthero^eb^ kira kassakaleṇe nāma paṭivasati.  tassa ca gocaragāme ekā mahāupāsikā theraṃ puttaṃ katvā paṭijaggati.  sā ekadivasaṃ araññaṃ gacchantī dhītaraṃ āha -- ``amma  ^a^V1.0381^ea^, asukasmiṃ ṭhāne purāṇataṇḍulā, asukasmiṃ khīraṃ, asukasmiṃ sappi,  asukasmiṃ phāṇitaṃ, tava bhātikassa ayyamittassa āgatakāle bhattaṃ  pacitvā khīrasappiphāṇitehi saddhiṃ dehi, datvā tvañca bhuñjeyyāsi.  ahaṃ pana hiyyo pakkaṃ pārivāsikabhattaṃ kañjiyena bhuttamhī''ti. divā  kiṃ bhuñjissasi, ammāti? sākapaṇṇaṃ ^a^M1.0394^ea^ pakkhipitvā kaṇataṇḍulehi  ambilayāguṃ pacitvā ṭhapehi, ammāti.</p>
              <p>[03] thero cīvaraṃ pārupitvā pattaṃ nīharantova taṃ saddaṃ sutvā attānaṃ  ovadi -- ``mahāupāsikā kira kañjiyena pārivāsikabhattaṃ bhuñji,  divāpi kaṇapaṇṇambilayāguṃ bhuñjissati, tuyhaṃ atthāya pana  purāṇataṇḍulādīni ācikkhati. taṃ nissāya kho panesā neva khettaṃ  na vatthuṃ na bhattaṃ na vatthaṃ paccāsīsati, tisso pana sampattiyo  patthayamānā deti. tvaṃ etissā tā sampattiyo dātuṃ sakkhissasi,  na sakkhissasīti, ayaṃ kho pana piṇḍapāto tayā sarāgena sadosena  samohena na sakkā gaṇhitu''nti pattaṃ thavikāya pakkhipitvā gaṇṭhikaṃ  muñcitvā nivattitvā kassakaleṇameva gantvā pattaṃ heṭṭhāmañce, cīvarañca  cīvaravaṃse ṭhapetvā, ``arahattaṃ apāpuṇitvā na nikkhamissāmī''ti  vīriyaṃ adhiṭṭhahitvā nisīdi. dīgharattaṃ appamatto hutvā  nivutthabhikkhu vipassanaṃ vaḍḍhetvā purebhattameva arahattaṃ patvā  vikasamānamiva padumaṃ mahākhīṇāsavo sitaṃ karontova nikkhami.  leṇadvāre rukkhamhi adhivatthā devatā -- </p>
              <p>[21] ``namo ^a^P2.0060^ea^ te purisājañña, namo te  purisuttama. </p>
              <p>[22] yassa te āsavā khīṇā, dakkhiṇeyyosi mārisā''ti..  -- </p>
              <p>[25] udānaṃ udānetvā, ``bhante, piṇḍāya paviṭṭhānaṃ  tumhādisānaṃ arahantānaṃ bhikkhaṃ datvā mahallakitthiyo dukkhā  muccissantī''ti āha. thero uṭṭhahitvā dvāraṃ vivaritvā kālaṃ  olokento ``pātoyevā''ti ñatvā pattacīvaraṃ ādāya gāmaṃ pāvisi.</p>
              <p>[03] dārikāpi bhattaṃ sampādetvā ``idāni me bhātā āgamissati,  idāni me bhātā āgamissatī''ti dvāraṃ olokayamānā nisīdi.  sā there gharadvāraṃ sampatte pattaṃ gahetvā sappiphāṇitayojitassa  khīrapiṇḍapātassa pūretvā hatthe ṭhapesi. thero ``sukhaṃ hotū''ti  anumodanaṃ ^a^V1.0382^ea^ katvā pakkāmi. sāpi taṃ olokayamānāva aṭṭhāsi.  therassa hi tadā ativiya parisuddho chavivaṇṇo ahosi,  vippasannāni indriyāni, mukhaṃ bandhanā pavuttatālapakkaṃ viya ativiya  virocittha.</p>
              <p>[03] mahāupāsikā ^a^M1.0395^ea^ araññato āgantvā ``kiṃ, amma, bhātiko te  āgato''ti pucchi. sā sabbaṃ taṃ pavattiṃ ārocesi. upāsikā  ``ajja me puttassa pabbajitakiccaṃ matthakaṃ patta''nti ñatvā  ``abhiramati te, amma, bhātā buddhasāsane, na ukkaṇṭhatī''ti āha.</p>
              <p>[03] ^b^piṇḍapātikatissattheravatthu^eb^ pana evaṃ veditabbaṃ --  mahāgāme kira eko daliddapuriso dāruvikkayena jīvikaṃ kappeti.  so teneva kāraṇena nāmaṃ labhitvā dārubhaṇḍakamahātisso nāma jāto.  so ekadivasaṃ attano bhariyaṃ āha -- ``kiṃ amhākaṃ jīvitaṃ  nāma, satthārā daḷiddadānassa mahapphalabhāvo kathito, mayañca nibaddhaṃ  dātuṃ na sakkoma, pakkhikabhattamattaṃ datvā puna uppannaṃ salākabhattampi  dassāmā''ti. sā ``sādhu sāmī''ti sampaṭicchitvā punadivase  yathālābhena pakkhikabhattaṃ adāsi. bhikkhusaṅghassa ca paccayehi  nipparissayakālo hoti, daharasāmaṇerā paṇītabhojanāni bhuñjitvā  ``ayaṃ lūkhāhāro''ti ^a^P2.0061^ea^ tesaṃ pakkhikabhattaṃ  gahitamattakameva katvā tesaṃ passantānaṃyeva chaḍḍetvā gacchanti.</p>
              <p>[03] sā itthī taṃ disvā sāmikassa kathesi, ``mayā dinnaṃ  chaḍḍentī''ti na pana vippaṭisārinī ahosi. tassā sāmiko āha  -- ``mayaṃ duggatabhāvena ayyānaṃ sukhena paribhuñjāpetuṃ nāsakkhimha.  kiṃ nu kho katvā ayyānaṃ manaṃ gahetuṃ sakkhissāmā''ti? athassa  bhariyā āha -- ``kiṃ vadesi, sāmi, saputtakā duggatā nāma  natthīti ayaṃ te dhītā, imaṃ ekasmiṃ kule ṭhapetvā dvādasa kahāpaṇe  gaṇhitvā ekaṃ khīradhenuṃ āhara, ayyānaṃ khīrasalākabhattaṃ dassāma,  evaṃ tesaṃ cittaṃ gaṇhituṃ sakkhissāmā''ti. so sādhūti  sampaṭicchitvā tathā akāsi. tesaṃ puññena sā dhenu sāyaṃ tīṇi  māṇikāni, pāto tīṇi māṇikāni khīraṃ deti. sāyaṃ laddhaṃ dadhiṃ  katvā punadivase tato gahitanavanītena sappiṃ katvā sasappiparisekaṃ  khīrasalākabhattaṃ denti. tato paṭṭhāya tassa gehe salākabhattaṃ  puññavantāva labhanti.</p>
              <p>[03] so ^a^V1.0383^ea^ ekadivasaṃ bhariyaṃ āha -- ``mayaṃ dhītu atthitāya  lajjitabbato ca muttā, gehe ca no bhattaṃ ayyānaṃ paribhogārahaṃ jātaṃ.  tvaṃ yāva ahaṃ ^a^M1.0396^ea^ āgacchāmi, tāva imasmiṃ kalyāṇavatte mā pamajji.  ahaṃ kiñcideva katvā dhītaraṃ mocessāmī''ti. so ekaṃ padesaṃ  gantvā ucchuyantakammaṃ katvā chahi māsehi dvādasa kahāpaṇe labhitvā  ``alaṃ ettakaṃ mama dhītu mocanatthāyā''ti te kahāpaṇe dussante  bandhitvā ``gehaṃ gamissāmī''ti maggaṃ paṭipajji.</p>
              <p>[03] tasmiṃ samaye ambariyamahāvihāravāsī piṇḍapātiyatissatthero  ``tissamahāvihāraṃ gantvā cetiyaṃ vandissāmī''ti attano  vasanaṭṭhānato mahāgāmaṃ gacchanto tameva maggaṃ paṭipajji. so  upāsako theraṃ dūratova disvā ``ekakova ^a^P2.0062^ea^ agantvā  iminā ayyena saddhiṃ ekaṃ dhammakathaṃ suṇanto gamissāmi.  sīlavanto hi sabbakālaṃ dullabhā''ti vegena theraṃ sampāpuṇitvā  abhivādetvā saddhiṃ gacchanto velāya upakaṭṭhāya cintesi -- ``mayhaṃ  hatthe puṭakabhattaṃ natthi, ayyassa ca bhikkhākālo sampatto, ayañca me  paribbayo hatthe atthi, ekaṃ gāmadvāraṃ pattakāle ayyassa piṇḍapātaṃ  dassāmī''ti.</p>
              <p>[03] tassevaṃ citte uppannamatteyeva eko puṭakabhattaṃ gahetvā taṃ ṭhānaṃ  sampatto. upāsako taṃ disvā, ``bhante, thokaṃ āgamethā''ti vatvā  taṃ upasaṅkamitvā āha -- ``kahāpaṇaṃ te, bho purisa, dammi, taṃ me  puṭakabhattaṃ dehī''ti. so cintesi -- ``imaṃ bhattaṃ imasmiṃ kāle  māsakampi na agghati, ayañca mayhaṃ ekavāreneva kahāpaṇaṃ deti,  bhavissatettha kāraṇa''nti cintetvā ``nāhaṃ kahāpaṇena demī''ti āha.  evaṃ sante dve gaṇha, tīṇi gaṇhāti iminā niyāmena sabbepi te  kahāpaṇe dātukāmo jāto. itaro ``aññepissa atthī''ti saññāya  ``na demi''cceva āha. atha naṃ so āha -- ``sace me, bho,  aññepi assu, tepi dadeyyaṃ. na kho panāhaṃ attano atthāya  gaṇhāmi, etasmiṃ me rukkhamūle eko ayyo nisīdāpito, tuyhampi  kusalaṃ bhavissati, dehi me bhatta''nti. tena hi, bho, gaṇha, āhara  te kahāpaṇeti kahāpaṇe gahetvā puṭakabhattaṃ adāsi. upāsako bhattaṃ  gahetvā hatthe dhovitvā theraṃ upasaṅkamitvā ``pattaṃ nīharatha, bhante''ti  āha. thero pattaṃ nīharitvā upaḍḍhabhatte dinne pattaṃ pidahi.  upāsako āha -- ``ayaṃ, bhante, ekasseva paṭiviso, na ^a^M1.0397^ea^ sakkā mayā  ito bhuñjituṃ. tumhākaṃyeva me atthāya imaṃ pariyesitvā laddhaṃ, gaṇhatha  naṃ maṃ anukampaṃ upādāyā''ti. thero ``atthi ettha kāraṇa''nti  gahetvā sabbaṃ paribhuñji. upāsako dhamakaraṇena ^a^V1.0384^ea^ pānīyaṃ parissāvetvā  ^a^P2.0063^ea^ adāsi. tato niṭṭhitabhattakicce there ubhopi maggaṃ  paṭipajjiṃsu.</p>
              <p>[03] thero upāsakaṃ pucchi -- ``kena kāraṇena tvaṃ na bhuñjasī''ti.  so attano gamanāgamanavidhānaṃ sabbaṃ kathesi. thero taṃ sutvā  saṃvegappatto cintesi -- ``dukkaraṃ upāsakena kataṃ, mayā pana evarūpaṃ  piṇḍapātaṃ paribhuñjitvā etassa kataññunā bhavitabbaṃ. sappāyasenāsanaṃ  labhitvā tattheva chavimaṃsalohitesu sukkhantesupi nisinnapallaṅkeneva  arahattaṃ appatvā na uṭṭhahissāmī''ti. so tissamahāvihāraṃ gantvā  āgantukavattaṃ katvā attano pattasenāsanaṃ pavisitvā paccattharaṇaṃ  attharitvā tattha nisinno attano mūlakammaṭṭhānameva gaṇhi. so tāya  rattiyā obhāsamattampi nibbattetuṃ nāsakkhi. punadivasato paṭṭhāya  bhikkhācārapalibodhaṃ chinditvā tadeva kammaṭṭhānaṃ anulomapaṭilomaṃ  vipassi. etenupāyena vipassanto sattame aruṇe saha paṭisambhidāhi  arahattaṃ patvā cintesi -- ``ativiya me kilantaṃ sarīraṃ, kiṃ nu  kho me jīvitaṃ ciraṃ pavattissati, na pavattissatī''ti. athassa  appavattanabhāvaṃ disvā senāsanaṃ paṭisāmetvā pattacīvaramādāya  vihāramajjhaṃ gantvā bheriṃ paharāpetvā bhikkhusaṅghaṃ sannipātesi.</p>
              <p>[03] saṅghatthero ``kena bhikkhunāsaṅgho sannipātito''ti pucchi.  mayā, bhanteti. kimatthaṃ sappurisāti. bhante, aññaṃ kammaṃ natthi,  yesaṃ pana magge vā phale vā kaṅkhā atthi, te maṃ pucchantūti.  sappurisa tādisā nāma bhikkhū asantaṃ guṇaṃ na kathenti, amhākaṃ  ettha kaṅkhā natthi. kiṃ pana te saṃvegakāraṇaṃ ahosi, kiṃ paccayaṃ  katvā arahattaṃ nibbattanti. bhante, imasmiṃ mahāgāme valliyavīthiyaṃ  dārubhaṇḍakamahātisso nāma upāsako attano dhītaraṃ bahi ṭhapetvā  dvādasa kahāpaṇe gaṇhitvā tehi ekaṃ khīradhenuṃ gahetvā saṅghassa  khīrabhattasalākaṃ paṭṭhapesi, so ``dhītaraṃ mocessāmī''ti cha māse  yantasālāya bhatiṃ katvā ^a^P2.0064^ea^ dvādasa kahāpaṇe labhitvā  ``dhītaraṃ mocessāmī''ti attano gehaṃ ^a^M1.0398^ea^ gacchanto antarāmagge maṃ  disvā bhikkhācāravelāya sabbepi te kahāpaṇe datvā puṭakabhattaṃ  gaṇhitvā sabbaṃ mayhaṃ adāsi. ahaṃ taṃ piṇḍapātaṃ paribhuñjitvā  idhāgantvā sappāyasenāsanaṃ labhitvā ``piṇḍāpacāyanakammaṃ  karissāmī''ti visesaṃ nibbattesiṃ, bhanteti. taṃ ṭhānaṃ sampattā  catassopi parisā therassa sādhukāraṃ adaṃsu. sakabhāvena saṇṭhātuṃ  samattho nāma nāhosi. thero saṅghamajjhe nisīditvā kathento  ^a^V1.0385^ea^ kathentova ``mayhaṃ kūṭāgāraṃ dārubhaṇḍakamahātissassa hatthena  phuṭṭhakāleyeva calatū''ti adhiṭṭhāya anupādisesāya nibbānadhātuyā  parinibbāyi.</p>
              <p>[03] kākavaṇṇatissamahārājā ``eko kira thero parinibbuto''ti  sutvā vihāraṃ gantvā sakkārasammānaṃ katvā kūṭāgāraṃ sajjetvā theraṃ  tattha āropetvā ``idāni citakaṭṭhānaṃ gamissāmā''ti ukkhipanto  cāletuṃ nāsakkhi. rājā bhikkhusaṅghaṃ pucchi -- ``atthi, bhante,  therena kiñci kathita''nti. bhikkhū therena kathitavidhānaṃ  ācikkhiṃsu. rājā taṃ upāsakaṃ pakkosāpetvā ``tayā ito  sattadivasamatthake kassaci maggapaṭipannassa bhikkhuno puṭakabhattaṃ  dinna''nti pucchi. āma, devāti. kena te niyāmena dinnanti?  so taṃ kāraṇaṃ sabbaṃ ārocesi. atha naṃ rājā therassa kūṭāgāraṭṭhānaṃ  pesesi -- ``gaccha taṃ theraṃ sañjāna, so vā añño vā''ti. so  gantvā sāṇiṃ ukkhipitvā therassa mukhaṃ disvā sañjānitvā dvīhi  hatthehi hadayaṃ sandhārento rañño santikaṃ gantvā, ``deva, mayhaṃ  ayyo''ti āha. athassa rājā mahāpasādhanaṃ dāpesi. taṃ  pasādhetvā āgataṃ ``gaccha bhātika mahātissa mayhaṃ, ayyāti vatvā  kūṭāgāraṃ ukkhipā''ti āha. upāsako ``sādhu, devā''ti gantvā  therassa pāde vanditvā ubhohi hatthehi ukkhipitvā attano matthake  akāsi. tasmiṃyeva khaṇe kūṭāgāraṃ ākāse uppatitvā ^a^P2.0065^ea^  citakamatthake patiṭṭhāsi. tasmiṃ kāle citakassa catūhipi  kaṇṇehi sayameva aggijālā uṭṭhahiṃsūti.</p>
              <p>[03] ``mahantaṃ kho panetaṃ satthu dāyajjaṃ, yadidaṃ satta ariyadhanāni  nāma, taṃ na sakkā kusītena gahetuṃ. yathā hi vippaṭipannaṃ puttaṃ  mātāpitaro `ayaṃ amhākaṃ ^a^M1.0399^ea^ aputto'ti paribāhiraṃ karonti, so tesaṃ  accayena dāyajjaṃ na labhati, evaṃ kusītopi idaṃ ariyadhanadāyajjaṃ na  labhati, āraddhavīriyova labhatī''ti ^b^dāyajjamahattaṃ paccavekkhatopi^eb^  uppajjati.</p>
              <p>[03] ``mahā kho pana te satthā. satthuno hi te mātukucchimhi  paṭisandhiṃ gahaṇakālepi, abhinikkhamanepi, abhisambodhiyampi,  dhammacakkappavattanayamakapāṭihāriyadevorohanāayusaṅkhāravossajjanesupi,   parinibbānakālepi dasasahassilokadhātu kampittha.  yuttaṃ nu te evarūpassa satthuno sāsane pabbajitvā kusītena  bhavitu''nti evaṃ ^b^satthumahattaṃ paccavekkhatopi^eb^ uppajjati.</p>
              <p>[03] ``jātiyāpi ^a^V1.0386^ea^ tvaṃ idāni na lāmakajātiko, asambhinnāya  mahāsammatapaveṇiyā āgataokkākarājavaṃse jātosi,  suddhodanamahārājassa ca mahāmāyādeviyā ca nattā, rāhulabhaddassa  kaniṭṭho, tayā nāma evarūpena jinaputtena hutvā na yuttaṃ kusītena  viharitu''nti evaṃ ^b^jātimahattaṃ paccavekkhatopi^eb^ uppajjati.</p>
              <p>[03] ``sāriputtamoggallānā ceva asīti mahāsāvakā ca vīriyeneva  lokuttaradhammaṃ paṭivijjhiṃsu, tvaṃ etesaṃ sabrahmacārīnaṃ maggaṃ  paṭipajjasi, na paṭipajjasī''ti evaṃ ^b^sabrahmacārimahattaṃ  paccavekkhatopi^eb^ uppajjati.</p>
              <p>[03] kucchiṃ pūretvā ṭhitājagarasadise vissaṭṭhakāyikacetasikavīriye  kusītapuggale parivajjentassāpi, āraddhavīriye pahitatte puggale  sevantassāpi, ṭhānanisajjādīsu viriyuppādanatthaṃ  ninnapoṇapabbhāracittassāpi uppajjati. tasmā ādikammiko  kulaputto imehi ekādasahi kāraṇehi vīriyasambojjhaṅgaṃ ^a^P2.0066^ea^  samuṭṭhāpetvā tadeva dhuraṃ katvā abhinivesaṃ paṭṭhapetvā anukkamena  arahattaṃ gaṇhāti. so yāva arahattamaggā vīriyasambojjhaṅgaṃ bhāveti  nāma, phale patte bhāvito nāma hoti.</p>
              <p>[03] ekādasa dhammā ^b^pītisambojjhaṅgassa^eb^ uppādāya saṃvattanti  -- buddhānussati, dhammasaṅghasīla cāgadevatānussati upasamānussati,  lūkhapuggalaparivajjanatā, siniddhapuggalasevanatā,  pasādanīyasuttantapaccavekkhaṇatā, tadadhimuttatāti.</p>
              <p>[03] buddhaguṇe ^a^M1.0400^ea^ anussarantassāpi hi yāva upacārā sakalasarīraṃ  pharamāno pītisambojjhaṅgo uppajjati, dhammasaṅghaguṇe  anussarantassāpi, dīgharattaṃ akhaṇḍaṃ katvā rakkhitaṃ  catupārisuddhisīlaṃ paccavekkhantassāpi, gihino dasasīlaṃ pañcasīlaṃ  paccavekkhantassāpi, dubbhikkhabhayādīsu paṇītabhojanaṃ sabrahmacārīnaṃ  datvā ``evaṃnāma adamhā''ti cāgaṃ paccavekkhantassāpi, gihinopi  evarūpe kāle sīlavantānaṃ dinnadānaṃ paccavekkhantassāpi, yehi guṇehi  samannāgatā devattaṃ pattā, tathārūpānaṃ guṇānaṃ attani atthitaṃ  paccavekkhantassāpi, samāpattiyā vikkhambhite kilesā saṭṭhipi  sattatipi vassāni na samudācarantīti paccavekkhantassāpi,  cetiyadassanabodhidassanatheradassanesu asakkaccakiriyāya  saṃsūcitalūkhabhāve buddhādīsu pasādasinehābhāvena ^a^V1.0387^ea^ gadrabhapiṭṭhe  rajasadise lūkhapuggale parivajjentassāpi, buddhādīsu pasādabahule  muducitte siniddhapuggale sevantassāpi, ratanattayaguṇaparidīpake  pasādanīyasuttante paccavekkhantassāpi, ṭhānanisajjādīsu  pītiuppādanatthaṃ ninnapoṇapabbhāracittassāpi uppajjati. tasmā  ādikammiko kulaputto imehi ekādasahi kāraṇehi pītisambojjhaṅgaṃ  samuṭṭhāpetvā tadeva dhuraṃ katvā abhinivesaṃ paṭṭhapetvā anukkamena arahattaṃ  gaṇhāti. so yāva arahattamaggā pītisambojjhaṅgaṃ bhāveti nāma,  phale patte bhāvito nāma hoti.</p>
              <p>[03] satta ^a^P2.0067^ea^ dhammā ^b^passaddhisambojjhaṅgassa^eb^  uppādāya saṃvattanti -- paṇītabhojanasevanatā, utusukhasevanatā,  iriyāpathasukhasevanatā, majjhattapayogatā,  sāraddhakāyapuggalaparivajjanatā, passaddhakāyapuggalasevanatā,  tadadhimuttatāti.</p>
              <p>[03] paṇītañhi siniddhaṃ sappāyabhojanaṃ bhuñjantassāpi, sītuṇhesu ca  utūsu ṭhānādīsu ca iriyāpathesu sappāyautuñca iriyāpathañca  sevantassāpi passaddhi uppajjati. yo pana mahāpurisajātiko  sabbautuiriyāpathakkhamo hoti, na taṃ sandhāyetaṃ vuttaṃ. yassa  sabhāgavisabhāgatā atthi, tasseva visabhāge utuiriyāpathe vajjetvā  sabhāge sevantassa uppajjati. majjhattapayogo vuccati attano ca  parassa ca kammassakatapaccavekkhaṇā. iminā majjhattapayogena  uppajjati. yo leḍḍudaṇḍādīhi paraṃ viheṭhayamāno vicarati, evarūpaṃ  sāraddhakāyaṃ puggalaṃ parivajjentassāpi, saṃyatapādapāṇiṃ passaddhakāyaṃ  puggalaṃ sevantassāpi, ṭhānanisajjādīsu passaddhiuppādanatthāya  ^a^M1.0401^ea^ ninnapoṇapabbhāracittassāpi uppajjati. tasmā ādikammiko  kulaputto imehi sattahi kāraṇehi passaddhisambojjhaṅgaṃ samuṭṭhāpetvā  tadeva dhuraṃ katvā abhinivesaṃ paṭṭhapetvā anukkamena arahattaṃ gaṇhāti.  so yāva arahattamaggā passaddhisambojjhaṅgaṃ bhāveti nāma, phale patte  bhāvito nāma hoti.</p>
              <p>[03] ekādasa dhammā ^b^samādhisambojjhaṅgassa^eb^ uppādāya  saṃvattanti -- vatthuvisadakiriyatā, indriyasamattapaṭipādanatā,  nimittakusalatā, samaye cittassa paggaṇhanatā, samaye cittassa  niggaṇhanatā, samaye sampahaṃsanatā, samaye ajjhupekkhanatā,  asamāhitapuggalaparivajjanatā, samāhitapuggalasevanatā,  jhānavimokkhapaccavekkhaṇatā, tadadhimuttatāti. tattha  ^b^vatthuvisadakiriyatā^eb^ ca ^b^indriyasamattapaṭipādanatā^eb^ ca  vuttanayeneva veditabbā.</p>
              <p>[03] ^b^nimittakusalatā^eb^ ^a^V1.0388^ea^ nāma kasiṇanimittassa uggahakusalatā.  ^b^samaye cittassa paggaṇhanatā^eb^ti yasmiṃ samaye  atisithilavīriyatādīhi līnaṃ cittaṃ hoti, tasmiṃ ^a^P2.0068^ea^  samaye dhammavicayavīriyapītisambojjhaṅgasamuṭṭhāpanena tassa  paggaṇhanaṃ. ^b^samaye cittassa niggaṇhanatā^eb^ti yasmiṃ samaye  accāraddhavīriyatādīhi uddhataṃ cittaṃ hoti, tasmiṃ samaye  passaddhisamādhiupekkhāsambojjhaṅgasamuṭṭhāpanena tassa niggaṇhanaṃ.  ^b^samaye sampahaṃsanatā^eb^ti yasmiṃ samaye cittaṃ paññāpayogamandatāya  vā upasamasukhānadhigamena vā nirassādaṃ hoti, tasmiṃ samaye  aṭṭhasaṃvegavatthupaccavekkhaṇena saṃvejeti. ^b^aṭṭha saṃvegavatthūni^eb^ nāma  -- jātijarābyādhimaraṇāni cattāri, apāyadukkhaṃ pañcamaṃ, atīte  vaṭṭamūlakaṃ dukkhaṃ, anāgate vaṭṭamūlakaṃ dukkhaṃ, paccuppanne  āhārapariyeṭṭhimūlakaṃ dukkhanti. ratanattayaguṇānussaraṇena ca pasādaṃ  janeti. ayaṃ vuccati ``samaye sampahaṃsanatā''ti.</p>
              <p>[03] ^b^samaye ajjhupekkhanatā^eb^ nāma yasmiṃ samaye sammāpaṭipattiṃ  āgamma alīnaṃ anuddhataṃ anirassādaṃ ārammaṇe samappavattaṃ  samathavīthipaṭipannaṃ cittaṃ hoti, tadāssa paggahaniggahasampahaṃsanesu  na byāpāraṃ āpajjati sārathi viya samappavattesu assesu. ayaṃ  vuccati ``samaye ajjhupekkhanatā''ti.  ^b^asamāhitapuggalaparivajjanatā^eb^ nāma upacāraṃ vā appanaṃ vā  appattānaṃ vikkhittacittānaṃ ^a^M1.0402^ea^ puggalānaṃ ārakā parivajjanaṃ.  ^b^samāhitapuggalasevanatā^eb^ nāma upacārena vā appanāya vā  samāhitacittānaṃ sevanā bhajanā payirupāsanā. ^b^tadadhimuttatā^eb^  nāma ṭhānanisajjādīsu samādhiuppādanatthaṃyeva ninnapoṇapabbhāracittatā.  evañhi paṭipajjato esa uppajjati. tasmā ādikammiko  kulaputto imehi ekādasahi kāraṇehi samādhisambojjhaṅgaṃ samuṭṭhāpetvā  tadeva dhuraṃ katvā abhinivesaṃ paṭṭhapetvā anukkamena arahattaṃ gaṇhāti.  so yāva arahattamaggā samādhisambojjhaṅgaṃ bhāveti nāma, phale patte  bhāvito nāma hoti. </p>
              <p>[01] pañca ^a^P2.0069^ea^ dhammā  ^b^upekhāsambojjhaṅgassa^eb^ uppādāya saṃvattanti -- sattamajjhattatā,  saṅkhāramajjhattatā, sattasaṅkhārakelāyanapuggalaparivajjanatā,  sattasaṅkhāramajjhattapuggalasevanatā tadadhimuttatāti. tattha dvīhākārehi  ^b^sattamajjhattataṃ^eb^ samuṭṭhāpeti ``tvaṃ attano kammena āgantvā  attanova kammena gamissasi, esopi attano kammena āgantvā  attanova kammena gamissati, tvaṃ kaṃ kelāyasī''ti evaṃ  kammassakatapaccavekkhaṇena ca, ``paramatthato sattoyeva natthi, so tvaṃ  kaṃ kelāyasī''ti ^a^V1.0389^ea^ evaṃ nissattapaccavekkhaṇena cāti. dvīhevākārehi  ^b^saṅkhāramajjhattataṃ^eb^ samuṭṭhāpeti ``idaṃ cīvaraṃ anupubbena  vaṇṇavikārañceva jiṇṇabhāvañca upagantvā pādapuñchanacoḷakaṃ hutvā  yaṭṭhikoṭiyā chaḍḍanīyaṃ bhavissati, sace panassa sāmiko bhaveyya,  nāssa evaṃ vinassituṃ dadeyyā''ti evaṃ assāmikabhāvapaccavekkhaṇena  ca, ``anaddhaniyaṃ idaṃ tāvakālika''nti evaṃ  tāvakālikabhāvapaccavekkhaṇena cāti. yathā ca cīvare, evaṃ  pattādīsupi yojanā kātabbā.</p>
              <p>[03] ^b^sattasaṅkhārakelāyanapuggalaparivajjanatā^eb^ti ettha yo  puggalo gihī vā attano puttadhītādike, pabbajito vā attano  antevāsikasamānupajjhāyakādike mamāyati, sahattheneva nesaṃ  kesacchedanasūcikammacīvaradhovanarajanapattapacanādīni karoti, muhuttampi  apassanto ``asuko sāmaṇero kuhiṃ, asuko daharo kuhi''nti  bhantamigo viya ito cito ca oloketi, aññena kesacchedanādīnaṃ  atthāya ``muhuttaṃ tāva asukaṃ pesethā''ti yāciyamānopi ``amhepi  taṃ attano kammaṃ na kārema, tumhe naṃ gahetvā kilamissathā''ti na  deti, ayaṃ ^b^sattakelāyano^eb^ nāma. yo pana  cīvarapattathālakakattarayaṭṭhiādīni ^a^P2.0070^ea^ mamāyati,  aññassa hatthena parāmasitumpi na deti, tāvakālikaṃ ^a^M1.0403^ea^ yācito  ``mayampi imaṃ dhanāyantā na paribhuñjāma, tumhākaṃ kiṃ dassāmā''ti  vadati, ayaṃ ^b^saṅkhārakelāyano^eb^ nāma.</p>
              <p>[03] yo pana tesu dvīsupi vatthūsu majjhatto udāsino, ayaṃ  ^b^sattasaṅkhāramajjhatto^eb^ nāma. iti ayaṃ upekkhāsambojjhaṅgo  evarūpaṃ sattasaṅkhārakelāyanapuggalaṃ ārakā parivajjentassāpi,  sattasaṅkhāramajjhattapuggalaṃ sevantassāpi, ṭhānanisajjādīsu  taduppādanatthaṃ ninnapoṇapabbhāracittassāpi uppajjati. tasmā  ādikammiko kulaputto imehi pañcahi kāraṇehi   upekkhāsambojjhaṅgaṃ samuṭṭhāpetvā tadeva dhuraṃ katvā abhinivesaṃ paṭṭhapetvā  anukkamena arahattaṃ gaṇhāti. so yāva arahattamaggā  upekkhāsambojjhaṅgaṃ bhāveti nāma, phale patte bhāvito nāma hoti.  iti imepi satta bojjhaṅgā lokiyalokuttaramissakāva kathitā. </p>
              <p>[03] 419^b^.^eb^ ^b^sammādiṭṭhiṃ bhāvetī^eb^ti aṭṭhaṅgikassa  maggassa ādibhūtaṃ sammādiṭṭhiṃ brūheti vaḍḍheti. sesapadesupi eseva  nayo. ettha pana sammādassanalakkhaṇā ^b^sammādiṭṭhi^eb^.   sammāabhiniropanalakkhaṇo ^b^sammāsaṅkappo^eb^. sammāpariggāhalakkhaṇā  ^b^sammāvācā^eb^. sammāsamuṭṭhāpanalakkhaṇo ^a^V1.0390^ea^ ^b^sammākammanto^eb^.  sammāvodāpanalakkhaṇo ^b^sammāājīvo^eb^. sammāpaggahalakkhaṇo  ^b^sammāvāyāmo^eb^. sammāupaṭṭhānalakkhaṇā ^b^sammāsati^eb^.  sammāsamādhānalakkhaṇo ^b^sammāsamādhi^eb^.</p>
              <p>[03] tesu ekekassa tīṇi tīṇi kiccāni honti. seyyathidaṃ,  sammādiṭṭhi tāva aññehipi attano paccanīkakilesehi saddhiṃ  micchādiṭṭhiṃ pajahati, nirodhaṃ ārammaṇaṃ karoti, sampayuttadhamme  ^a^P2.0071^ea^ ca passati tappaṭicchādakamohavidhamanavasena  asammohato. sammāsaṅkappādayopi tatheva micchāsaṅkappādīni ca  pajahanti, nirodhañca ārammaṇaṃ karonti. visesato panettha  sammāsaṅkappo sahajātadhamme sammā abhiniropeti, sammāvācā sammā  pariggaṇhāti, sammākammanto sammā samuṭṭhāpeti, sammāājīvo sammā  vodāpeti, sammāvāyāmo sammā paggaṇhāti, sammāsati sammā  upaṭṭhāti, sammāsamādhi sammā padahati.</p>
              <p>[03] api cesā sammādiṭṭhi nāma pubbabhāge nānākkhaṇā  nānārammaṇā hoti, maggakāle ekakkhaṇā ekārammaṇā. kiccato  pana dukkhe ñāṇantiādīni ^a^M1.0404^ea^ cattāri nāmāni labhati.  sammāsaṅkappādayopi pubbabhāge nānakkhaṇā nānārammaṇā honti,  maggakāle ekakkhaṇā ekārammaṇā. tesu sammāsaṅkappo kiccato  nekkhammasaṅkappo avihiṃsāsaṅkappo abyāpādasaṅkappoti tīṇi nāmāni  labhati. sammāvācādayo tayo pubbabhāge viratiyopi honti  cetanāyopi, maggakkhaṇe pana viratiyova. sammāvāyāmo  sammāsatīti idampi dvayaṃ kiccato sammappadhānasatipaṭṭhānavasena cattāri  nāmāni labhati. sammāsamādhi pana pubbabhāgepi maggakkhaṇepi  sammāsamādhiyeva.</p>
              <p>[03] iti imesu aṭṭhasu dhammesu bhagavatā nibbānādhigamāya  paṭipannassa yogino bahukārattā paṭhamaṃ sammādiṭṭhi desitā. ayañhi  ``paññāpajjoto paññāsattha''nti (dha0 sa0 16, 20, 29, 34) ca  vuttā. tasmā etāya pubbabhāge vipassanāñāṇasaṅkhātāya  sammādiṭṭhiyā avijjandhakāraṃ vidhamitvā kilesacore ghātento khemena  yogāvacaro nibbānaṃ pāpuṇāti. tena vuttaṃ -- ``nibbānādhigamāya  paṭipannassa yogino bahukārattā paṭhamaṃ sammādiṭṭhi desitā''ti.</p>
              <p>[03] sammāsaṅkappo pana tassā bahukāro, tasmā tadanantaraṃ ^a^P2.0072^ea^  vutto. yathā hi heraññiko hatthena parivattetvā parivattetvā  cakkhunā kahāpaṇaṃ olokento `ayaṃ kūṭo, ayaṃ cheko''ti jānāti  ^a^V1.0391^ea^,  evaṃ yogāvacaropi pubbabhāge vitakkena vitakketvā vitakketvā  vipassanāpaññāya olokayamāno ``ime dhammā kāmāvacarā, ime  dhammā rūpāvacarādayo''ti jānāti. yathā vā pana purisena koṭiyaṃ  gahetvā parivattetvā parivattetvā dinnaṃ mahārukkhaṃ tacchako vāsiyā  tacchetvā kamme upaneti, evaṃ vitakkena vitakketvā vitakketvā dinnadhamme  yogāvacaro paññāya ``ime dhammā kāmāvacarā, ime dhammā  rūpāvacarā''tiādinā nayena paricchinditvā kamme upaneti. tena  vuttaṃ -- ``sammāsaṅkappo pana tassā bahukāro, tasmā tadanantaraṃ  vutto''ti.</p>
              <p>[03] svāyaṃ ^a^M1.0405^ea^ yathā sammādiṭṭhiyā, evaṃ sammāvācāyapi upakārako.  yathāha -- ``pubbe kho, gahapati, vitakketvā vicāretvā pacchā vācaṃ  bhindatī''ti (ma0 ni0 1.463). tasmā tadanantaraṃ sammāvācā  vuttā.</p>
              <p>[03] yasmā pana idañcidañca karissāmāti paṭhamaṃ vācāya  saṃvidahitvā loke kammante payojenti, tasmā vācā kāyakammassa  upakārikāti sammāvācāya anantaraṃ sammākammanto vutto.</p>
              <p>[03] catubbidhaṃ pana vacīduccaritaṃ, tividhaṃ kāyaduccaritaṃ pahāya  ubhayasucaritaṃ pūrentasseva yasmā ājīvaṭṭhamakasīlaṃ pūreti, na itarassa.  tasmā tadubhayānantaraṃ sammāājīvo vutto.</p>
              <p>[03] evaṃ suddhājīvena ``parisuddho me ājīvo''ti ettāvatā  paritosaṃ katvā suttappamattena viharituṃ na yuttaṃ, atha kho  sabbairiyāpathesu idaṃ vīriyamārabhitabbanti dassetuṃ tadanantaraṃ  sammāvāyāmo vutto.</p>
              <p>[03] tato āraddhavīriyenāpi kāyādīsu catūsu vatthūsu sati  sūpaṭṭhitā kātabbāti dassanatthaṃ tadanantaraṃ sammāsati desitā.</p>
              <p>[03] yasmā pana evaṃ sūpaṭṭhitā sati samādhissa ^a^P2.0073^ea^  upakārānupakārānaṃ dhammānaṃ gatiyo samanvesitvā ^a^V1.0392^ea^ pahoti ekattārammaṇe  cittaṃ samādhetuṃ, tasmā sammāsatiyā anantaraṃ sammāsamādhi desitoti  veditabbo. iti ayampi aṭṭhaṅgiko maggo  lokiyalokuttaramissakova kathito. </p>
              <p>[03] 427^b^.^eb^ ^b^ajjhattaṃ rūpasaññī^eb^tiādīsu ajjhattarūpe  parikammavasena ajjhattaṃ rūpasaññī nāma hoti. ajjhattañhi  nīlaparikammaṃ karonto kese vā pitte vā akkhitārakāya vā  karoti, pītaparikammaṃ karonto mede vā chaviyā vā hatthapādatalesu  vā akkhīnaṃ pītakaṭṭhāne vā karoti, lohitaparikammaṃ karonto maṃse  vā lohite vā jivhāya vā akkhīnaṃ rattaṭṭhāne vā karoti,  odātaparikammaṃ karonto aṭṭhimhi vā dante vā nakhe vā akkhīnaṃ  setaṭṭhāne vā karoti. taṃ pana sunīlaṃ supītaṃ sulohitakaṃ suodātakaṃ  na hoti, avisuddhameva hoti.</p>
              <p>[03] ^b^eko^eb^ ^a^M1.0406^ea^ ^b^bahiddhā rūpāni passatī^eb^ti yassevaṃ parikammaṃ  ajjhattaṃ uppannaṃ hoti, nimittaṃ pana bahiddhā. so evaṃ ajjhattaṃ  parikammassa bahiddhā ca appanāya vasena ``ajjhattaṃ rūpasaññī eko  bahiddhā rūpāni passatī''ti vuccati. ^b^parittānī^eb^ti  avaḍḍhitāni. ^b^suvaṇṇadubbaṇṇānī^eb^ti suvaṇṇāni vā honti  dubbaṇṇāni vā, parittavaseneva idaṃ abhibhāyatanaṃ vuttanti veditabbaṃ.  ^b^tāni abhibhuyyā^eb^ti yathā nāma sampannagahaṇiko kaṭacchumattaṃ bhattaṃ  labhitvā ``kiṃ ettha bhuñjitabbaṃ atthī''ti saṅkaḍḍhitvā ekakabalameva  karoti, evameva ñāṇuttariko puggalo visadañāṇo ``kiṃ ettha  parittake ārammaṇe samāpajjitabbaṃ atthi, nāyaṃ mama bhāro''ti tāni  rūpāni abhibhavitvā samāpajjati, saha nimittuppādenevettha appanaṃ  pāpetīti attho. ^b^jānāmi^eb^ ^a^P2.0074^ea^  ^b^passāmī^eb^ti iminā panassa ābhogo kathito. so ca kho  samāpattito vuṭṭhitassa, na antosamāpattiyaṃ. ^b^evaṃsaññī  hotī^eb^ti ābhogasaññāyapi jhānasaññāyapi evaṃsaññī hoti.  abhibhavasaññā hissa antosamāpattiyampi atthi, ābhogasaññā pana  samāpattito vuṭṭhitasseva.</p>
              <p>[03] ^b^appamāṇānī^eb^ti vaḍḍhitappamāṇāni, mahantānīti attho.  ^b^abhibhuyyā^eb^ti ettha pana yathā mahagghaso puriso ekaṃ  bhattavaḍḍhitakaṃ labhitvā ``aññampi hotu, kiṃ etaṃ mayhaṃ  karissatī''ti taṃ na mahantato passati, evameva ñāṇuttaro puggalo  visadañāṇo ``kiṃ ettha samāpajjitabbaṃ ^a^V1.0393^ea^, nayidaṃ appamāṇaṃ, na mayhaṃ  cittekaggatākaraṇe bhāro atthī''ti tāni abhibhavitvā samāpajjati,  saha nimittuppādenevettha appanaṃ pāpetīti attho.</p>
              <p>[03] ^b^ajjhattaṃ arūpasaññī^eb^ti alābhitāya vā anatthikatāya vā  ajjhattarūpe parikammasaññāvirahito.</p>
              <p>[03] ^b^bahiddhā rūpāni passatī^eb^ti yassa parikammampi  nimittampi bahiddhāva uppannaṃ, so evaṃ bahiddhā parikammassa ceva  appanāya ca vasena ``ajjhattaṃ arūpasaññī ekova bahiddhā rūpāni  passatī''ti vuccati. sesamettha catutthābhibhāyatane vuttanayameva.  imesu pana catūsu parittaṃ vitakkacaritavasena āgataṃ, appamāṇaṃ  mohacaritavasena, suvaṇṇaṃ dosacaritavasena, dubbaṇṇaṃ rāgacaritavasena  ^a^M1.0407^ea^.  etesañhi etāni sappāyāni, sā ca nesaṃ sappāyatā vitthārato  visuddhimagge cariyaniddese vuttā.</p>
              <p>[03] pañcamābhibhāyatanādīsu ^b^nīlānī^eb^ti sabbasaṅgāhakavasena  vuttaṃ. ^b^nīlavaṇṇānī^eb^ti ^a^P2.0075^ea^ vaṇṇavasena.  ^b^nīlanidassanānī^eb^ti nidassanavasena, apaññāyamānavivarāni  asambhinnavaṇṇāni ekanīlāneva hutvā dissantīti vuttaṃ hoti.  ^b^nīlanibhāsānī^eb^ti idaṃ pana obhāsavasena vuttaṃ, nīlobhāsāni  nīlappabhāyuttānīti attho. etena nesaṃ suvisuddhataṃ dasseti.  visuddhavaṇṇavaseneva hi imāni cattāri abhibhāyatanāni vuttāni.  ``nīlakasiṇaṃ gaṇhanto nīlasmiṃ nimittaṃ gaṇhāti pupphasmiṃ vā  vatthasmiṃ vā vaṇṇadhātuyā vā''tiādikaṃ panettha kasiṇakaraṇañca  parikammañca appanāvidhānañca sabbaṃ visuddhimagge vitthārato vuttameva.  imāni pana aṭṭha abhibhāyatanajjhānāni vaṭṭānipi honti  vaṭṭapādakānipi vipassanāpādakānipi diṭṭhadhammasukhavihārānipi  abhiññāpādakānipi nirodhapādakānipi, lokiyāneva pana na  lokuttarānīti veditabbāni. </p>
              <p>[03] 435^b^.^eb^ ^b^rūpī rūpāni passatī^eb^ti ettha ajjhattaṃ  kesādīsu nīlakasiṇādīsu nīlakasiṇādivasena uppāditaṃ rūpajjhānaṃ  rūpaṃ, taṃ assa atthīti rūpī. ^b^bahiddhā rūpāni passatī^eb^ti  bahiddhāpi nīlakasiṇādīni rūpāni jhānacakkhunā passati. iminā  ajjhattabahiddhāvatthukesu kasiṇesu uppāditajjhānassa puggalassa  cattāripi rūpāvacarajjhānāni dassitāni ^a^V1.0394^ea^. ^b^ajjhattaṃ  arūpasaññī^eb^ti ajjhattaṃ na rūpasaññī, attano kesādīsu  anuppāditarūpāvacarajjhānoti attho. iminā bahiddhāparikammaṃ  katvā bahiddhāva uppāditajjhānassa puggalassa rūpāvacarajjhānāni  dassitāni.</p>
              <p>[03] ^b^subhantveva^eb^ ^a^P2.0076^ea^ ^b^adhimutto hotī^eb^ti  iminā suvisuddhesu nīlādīsu vaṇṇakasiṇesu jhānāni dassitāni.  tattha kiñcāpi antoappanāyaṃ subhanti ābhogo natthi, yo pana  visuddhaṃ subhaṃ kasiṇārammaṇaṃ katvā viharati, so yasmā ``subhanti  adhimutto hotī''ti vattabbataṃ āpajjati, tasmā evaṃ desanā katā.  paṭisambhidāmagge pana ``kathaṃ subhantveva adhimutto hotīti vimokkho  -- idha bhikkhu mettāsahagatena cetasā ekaṃ disaṃ pharitvā  viharati...pe0... mettāya bhāvitattā sattā ^a^M1.0408^ea^ appaṭikkūlā honti.  karuṇāsahagatena...pe0... muditāsahagatena...pe0... upekkhāsahagatena  cetasā ekaṃ disaṃ pharitvā viharati...pe0... upekkhāya bhāvitattā  sattā appaṭikkūlā honti. evaṃ subhantveva adhimutto hotīti  vimokkho''ti (paṭi0 ma0 1.212) vuttaṃ. ^b^sabbaso  rūpasaññāna^eb^ntiādīsu yaṃ vattabbaṃ, taṃ sabbaṃ visuddhimagge vuttameva. </p>
              <p>[03] 443^b^.^eb^ ^b^pathavikasiṇaṃ bhāvetī^eb^ti ettha pana  sakalaṭṭhena kasiṇaṃ, pathavi eva kasiṇaṃ ^b^pathavikasiṇaṃ^eb^.  parikammapathaviyāpi uggahanimittassāpi paṭibhāganimittassāpi taṃ  nimittaṃ ārammaṇaṃ katvā uppannajjhānassāpi etaṃ adhivacanaṃ. idha  pana pathavikasiṇārammaṇaṃ jhānaṃ adhippetaṃ. taṃ hesa bhāveti.  ^b^āpokasiṇā^eb^dīsupi eseva nayo.</p>
              <p>[03] imāni pana kasiṇāni bhāventena sīlāni sodhetvā  parisuddhasīle patiṭṭhitena yvāssa dasasu palibodhesu palibodho atthi,  taṃ upacchinditvā kammaṭṭhānadāyakaṃ kalyāṇamittaṃ upasaṅkamitvā attano  cariyānukūlavasena yaṃ yassa sappāyaṃ, taṃ tena gahetvā kasiṇabhāvanāya  ananurūpaṃ vihāraṃ pahāya anurūpe viharantena khuddakapalibodhupacchedaṃ  ^a^P2.0077^ea^ katvā sabbaṃ bhāvanāvidhānaṃ aparihāpentena  bhāvetabbāni. ayamettha saṅkhepo, vitthāro pana visuddhimagge  (visuddhi0 1.38 ādayo) vutto. kevalañhi tattha viññāṇakasiṇaṃ  nāgataṃ, taṃ atthato ākāsakasiṇe pavattaviññāṇaṃ. tañca kho  ārammaṇavasena vuttaṃ, na samāpattivasena. tañhi anantaṃ viññāṇanti  ārammaṇaṃ katvā esa viññāṇañcāyatanasamāpattiṃ bhāvento  viññāṇakasiṇaṃ ^a^V1.0395^ea^ bhāvetīti vuccati. imānipi dasa kasiṇāni  vaṭṭānipi honti vaṭṭapādakānipi vipassanāpādakānipi  diṭṭhadhammasukhavihāratthānipi abhiññāpādakānipi nirodhapādakānipi,  lokiyāneva pana na lokuttarānīti. </p>
              <p>[03] 453^b^.^eb^ ^b^asubhasaññaṃ bhāvetī^eb^ti asubhasaññā vuccati  uddhumātakādīsu dasasu ārammaṇesu uppannā paṭhamajjhānasahagatā saññā,  taṃ bhāveti brūheti vaḍḍheti, anuppannaṃ uppādeti, uppannaṃ anurakkhatīti  attho. dasannaṃ pana asubhānaṃ bhāvanānayo sabbo visuddhimagge  (visuddhi0 1.102 ādayo) vitthāritoyeva ^a^M1.0409^ea^. ^b^maraṇasaññaṃ  bhāvetī^eb^ti sammutimaraṇaṃ, khaṇikamaraṇaṃ, samucchedamaraṇanti  tividhampi maraṇaṃ ārammaṇaṃ katvā uppajjanakasaññaṃ bhāveti, anuppannaṃ  uppādeti, uppannaṃ anurakkhatīti attho. heṭṭhā vuttalakkhaṇā vā  maraṇassatiyeva idha maraṇasaññāti vuttā, taṃ bhāveti uppādeti  vaḍḍhetīti attho. bhāvanānayo panassā visuddhimagge (visuddhi0  1.167 ādayo) vitthāritoyeva. ^b^āhāre paṭikūlasaññaṃ  bhāvetī^eb^ti asitapītādibhede kabaḷīkāre āhāre gamanapaṭikūlādīni  nava paṭikūlāni paccavekkhantassa uppajjanakasaññaṃ bhāveti, uppādeti  vaḍḍhetīti attho. tassāpi bhāvanānayo visuddhimagge vitthāritoyeva.  ^b^sabbaloke anabhiratisaññaṃ bhāvetī^eb^ti sabbasmimpi tedhātuke  loke anabhiratisaññaṃ ukkaṇṭhitasaññaṃ bhāvetīti attho.  ^b^aniccasaññaṃ^eb^ ^a^P2.0078^ea^ ^b^bhāvetī^eb^ti pañcannaṃ  upādānakkhandhānaṃ udayabbayaññathattapariggāhikaṃ pañcasu khandhesu  aniccanti uppajjanakasaññaṃ bhāveti. ^b^anicce dukkhasaññaṃ  bhāvetī^eb^ti anicce khandhapañcake  paṭipīḷanasaṅkhātadukkhalakkhaṇapariggāhikaṃ dukkhanti uppajjanakasaññaṃ  bhāveti. ^b^dukkhe anattasaññaṃ bhāvetī^eb^ti paṭipīḷanaṭṭhena dukkhe  khandhapañcake avasavattanākārasaṅkhātānattalakkhaṇapariggāhikaṃ  anattāti uppajjanakasaññaṃ bhāveti. ^b^pahānasaññaṃ bhāvetī^eb^ti  pañcavidhaṃ pahānaṃ ārammaṇaṃ katvā uppajjanakasaññaṃ bhāveti.  ^b^virāgasaññaṃ bhāvetī^eb^ti pañcavidhameva virāgaṃ ārammaṇaṃ katvā  uppajjanakasaññaṃ bhāveti. ^b^nirodhasaññaṃ bhāvetī^eb^ti  saṅkhāranirodhaṃ ārammaṇaṃ katvā uppajjanakasaññaṃ bhāveti. nibbānaṃ  ārammaṇaṃ katvā uppajjanakasaññantipi vadanti. ettha ca sabbaloke  anabhiratasaññā, aniccasaññā, anicce dukkhasaññāti imāhi tīhi  saññāhi balavavipassanā kathitā. puna aniccasaññaṃ  bhāvetītiādikāhi dasahi saññāhi vipassanāsamārambhova kathito. </p>
              <p>[03] 473^b^.^eb^ ^b^buddhānussati^eb^ntiādīni ^a^V1.0396^ea^ vuttatthāneva. </p>
              <p>[03] 483^b^.^eb^ ^b^paṭhamajjhānasahagata^eb^nti paṭhamajjhānena saddhiṃ  gataṃ pavattaṃ, paṭhamajjhānasampayuttanti attho. ^b^saddhindriyaṃ  bhāvetī^eb^ti paṭhamajjhānasahagataṃ katvā saddhindriyaṃ bhāveti brūheti  vaḍḍheti. esa nayo sabbattha. </p>
              <p>[06] aparāccharāsaṅghātavaggavaṇṇanā. </p>
            </h4>
          </h3>
        </h2>
      </h1>
    </h0>
    <h0>
      <h0n> 19. kāyagatāsativaggavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 563^b^.^eb^ ^b^cetasā^eb^ ^a^V1.0397^ea^ ^a^M1.0410^ea^ ^b^phuṭo^eb^ti ettha duvidhaṃ pharaṇaṃ  āpopharaṇañca dibbacakkhupharaṇañca. tattha āpokasiṇaṃ samāpajjitvā  āpena pharaṇaṃ āpopharaṇaṃ nāma. evaṃ phuṭepi mahāsamudde sabbā  samuddaṅgamā ^a^P2.0079^ea^ kunnadiyo antogadhāva honti.  ālokaṃ pana vaḍḍhetvā dibbacakkhunā sakalasamuddadassanaṃ  dibbacakkhupharaṇaṃ nāma. evaṃ phuṭepi mahāsamudde sabbā mahāsamuddaṅgamā  kunnadiyo antogadhāva honti. ^b^antogadhā tassā^eb^ti tassa  bhikkhuno bhāvanāya abbhantaragatāva honti. ^b^vijjābhāgiyā^eb^ti  ettha sampayogavasena vijjaṃ bhajantīti vijjābhāgiyā, vijjābhāge  vijjākoṭṭhāse vattantītipi vijjābhāgiyā. tattha vipassanāñāṇaṃ  manomayiddhi cha abhiññāti aṭṭha vijjā, purimena atthena tāhi  sampayuttadhammāpi vijjābhāgiyā. pacchimena atthena tāsu yā kāci  ekā vijjā vijjā, sesā vijjābhāgiyāti evaṃ vijjāpi  vijjāsampayuttadhammāpi vijjābhāgiyāteva veditabbā. </p>
              <p>[03] 564^b^.^eb^ ^b^mahato saṃvegāyā^eb^ti mahantassa saṃvegassa  atthāya. uparipadadvayepi eseva nayo. ettha ca mahāsaṃvego nāma  vipassanā, mahāattho nāma cattāro maggā, mahāyogakkhemo nāma  cattāri sāmaññaphalāni. atha vā mahāsaṃvego nāma saha vipassanāya  maggo, mahāattho nāma cattāri sāmaññaphalāni, mahāyogakkhemo nāma  nibbānaṃ. ^b^satisampajaññāyā^eb^ti satiyā ca ñāṇassa ca atthāya.  ^b^ñāṇadassanapaṭilābhāyā^eb^ti dibbacakkhuñāṇāya.  ^b^diṭṭhadhammasukhavihārāyā^eb^ti imasmiṃyeva paccakkhe attabhāve  sukhavihāratthāya. ^b^vijjāvimuttiphalasacchikiriyāyā^eb^ti  vijjāvimuttīnaṃ phalassa paccavekkhakaraṇatthāya. ettha ca vijjāti  maggapaññā, vimuttīti taṃsampayuttā sesadhammā. tesaṃ phalaṃ nāma  arahattaphalaṃ, tassa sacchikiriyāyāti attho. </p>
              <p>[03] 571^b^.^eb^ ^b^kāyopi passambhatī^eb^ti nāmakāyopi  karajakāyopi passambhati, vūpasantadaratho hoti.  ^b^vitakkavicārāpī^eb^ti ^a^P2.0080^ea^ ete dhammā dutiyajjhānena  vūpasammanti nāma, idha pana oḷārikavūpasamaṃ sandhāya vuttaṃ.  ^b^kevalā^eb^ti ^a^M1.0411^ea^ sakalā, sabbe niravasesāti attho.  ^b^vijjābhāgiyā^eb^ti vijjākoṭṭhāsiyā, te heṭṭhā vibhajitvā  dassitāva. </p>
              <p>[03] 574^b^.^eb^ ^b^avijjā^eb^ ^a^V1.0398^ea^ ^b^pahīyatī^eb^ti aṭṭhasu ṭhānesu  vaṭṭamūlakaṃ bahalandhakāraṃ mahātamaṃ aññāṇaṃ pahīyati. ^b^vijjā  uppajjatī^eb^ti arahattamaggavijjā uppajjati. ^b^asmimāno  pahīyatī^eb^ti asmīti navavidho māno pahīyati. ^b^anusayā^eb^ti  satta anusayā. ^b^saṃyojanānī^eb^ti dasa saṃyojanāni. </p>
              <p>[03] 575^b^.^eb^ ^b^paññāpabhedāyā^eb^ti paññāya pabhedagamanatthaṃ.  ^b^anupādāparinibbānāyā^eb^ti apaccayaparinibbānassa  sacchikiriyatthāya. </p>
              <p>[03] 576^b^.^eb^ ^b^anekadhātupaṭivedho hotī^eb^ti aṭṭhārasannaṃ  dhātūnaṃ lakkhaṇapaṭivedho hoti. ^b^nānādhātupaṭivedho hotī^eb^ti  tāsaṃyeva aṭṭhārasannaṃ dhātūnaṃ nānābhāvena lakkhaṇapaṭivedho hoti.  ^b^anekadhātupaṭisambhidā hotī^eb^ti iminā dhātubhedañāṇaṃ kathitaṃ.  dhātupabhedañāṇaṃ nāma ``imāya dhātuyā ussannāya idaṃ nāma hotī''ti  jānanapaññā. taṃ panetaṃ dhātubhedañāṇaṃ na sabbesaṃ hoti, buddhānameva  nippadesaṃ hoti. taṃ sammāsambuddhena sabbaso na kathitaṃ. kasmā?  tasmiṃ kathite attho natthīti. </p>
              <p>[03] 584^b^.^eb^ ^b^paññāpaṭilābhāyā^eb^tiādīni soḷasa  padāni paṭisambhidāmagge ``sappurisasaṃsevo, saddhammasavanaṃ,  yonisomanasikāro, dhammānudhammapaṭipatti. ime kho, bhikkhave,  cattāro dhammā bhāvitā bahulīkatā paññāpaṭilābhāya saṃvattanti  ^a^P2.0081^ea^...pe0... nibbedhikapaññatāya saṃvattantī''ti evaṃ  mātikaṃ ṭhapetvā vitthāritāneva. vuttañhetaṃ (paṭi0 ma0 3.4) --</p>
              <p>[03] ^b^paññāpaṭilābhāya saṃvattantī^eb^ti. ``katamo  paññāpaṭilābho? catunnaṃ maggañāṇānaṃ, catunnaṃ phalañāṇānaṃ, catunnaṃ  paṭisambhidāñāṇānaṃ, channaṃ abhiññāñāṇānaṃ, tesattatīnaṃ ñāṇānaṃ,  sattasattatīnaṃ ñāṇānaṃ lābho paṭilābho pattisampatti phassanā  sacchikiriyā upasampadā, paññāpaṭilābhāya saṃvattantīti ayaṃ  paññāpaṭilābho.</p>
              <p>[03] ^b^paññāvuddhiyā^eb^ ^a^M1.0412^ea^ ^b^saṃvattantī^eb^ti. ``katamā paññāvuddhi?  sattannañca sekkhānaṃ puthujjanakalyāṇakassa ca paññā vaḍḍhati, arahato  paññā vaḍḍhitavaḍḍhanā, paññāvuddhiyā saṃvattantīti ayaṃ paññāvuddhi.</p>
              <p>[03] ^b^paññāvepullāya^eb^ ^a^V1.0399^ea^ ^b^saṃvattantī^eb^ti. ``katamaṃ paññāvepullaṃ?  sattannañca sekkhānaṃ puthujjanakalyāṇakassa ca paññā vepullaṃ gacchati,  arahato paññā vepullaṃ gatā, paññāvepullāya saṃvattantīti idaṃ paññāvepullaṃ.</p>
              <p>[03] ^b^mahāpaññatāya saṃvattantī^eb^ti. ``katamā mahāpaññā?  mahante atthe pariggaṇhātīti mahāpaññā, mahante dhamme...pe0... mahantā  niruttiyo, mahantāni paṭibhānāni, mahante sīlakkhandhe, mahante  samādhipaññāvimuttivimuttiñāṇadassanakkhandhe, mahantāni ṭhānāṭṭhānāni,  mahantā vihārasamāpattiyo, mahantāni ariyasaccāni, mahante  satipaṭṭhāne, sammappadhāne, iddhipāde, mahantāni indriyāni, mahantāni  balāni, mahante bojjhaṅge, mahante ariyamagge, mahantāni  sāmaññaphalāni, mahābhiññāyo ^a^P2.0082^ea^, mahantaṃ paramatthaṃ  nibbānaṃ pariggaṇhātīti mahāpaññā, mahāpaññatāya saṃvattantīti ayaṃ  mahāpaññā.</p>
              <p>[03] ^b^puthupaññatāya saṃvattantī^eb^ti. ``katamā puthupaññā? puthu  nānākkhandhesu ñāṇaṃ pavattatīti puthupaññā. puthu nānādhātūsu, puthu  nānāāyatanesu, puthu nānāpaṭiccasamuppādesu, puthu  nānāsuññatamanupalabbhesu, puthu nānāatthesu, dhammesu, niruttīsu,  paṭibhānesu, puthu nānāsīlakkhandhesu,  samādhipaññāvimuttivimuttiñāṇadassanakkhandhesu, puthu nānāṭhānāṭṭhānesu,  puthu nānāvihārasamāpattīsu, puthu nānāariyasaccesu, puthu  nānāsatipaṭṭhānesu, sammappadhānesu, iddhipādesu, indriyesu, balesu,  bojjhaṅgesu, puthu nānāariyamaggesu, puthu nānāsāmaññaphalesu, puthu  nānāabhiññāsu ñāṇaṃ pavattatīti puthupaññā. puthu nānājanasādhāraṇe  dhamme samatikkamma paramatthe nibbāne ñāṇaṃ pavattatīti puthupaññā.  puthupaññatāya saṃvattantīti ayaṃ puthupaññā.</p>
              <p>[03] ^b^vipulapaññatāya^eb^ ^a^M1.0413^ea^ ^b^saṃvattantī^eb^ti. ``katamā vipulapaññā?  vipule atthe parigaṇhātīti vipulapaññā...pe0... vipulaṃ paramatthaṃ  nibbānaṃ parigaṇhātīti vipulapaññā, vipulapaññatāya saṃvattantīti ayaṃ  vipulapaññā.</p>
              <p>[03] ^b^gambhīrapaññatāya saṃvattantī^eb^ti. ``katamā gambhīrapaññā?  gambhīresu khandhesu ñāṇaṃ pavattatīti gambhīrapaññā.  puthupaññāsadiso vitthāro. gambhīre paramatthe nibbāne ñāṇaṃ  pavattatīti gambhīrapaññā, gambhīrapaññatāya saṃvattantīti ayaṃ  gambhīrapaññā.</p>
              <p>[03] ^b^asāmantapaññatāya^eb^ ^a^V1.0400^ea^ ^b^saṃvattantī^eb^ti. ``katamā  asāmantapaññā? yassa puggalassa atthavavatthānato atthapaṭisambhidā  adhigatā hoti sacchikatā phassitā paññāya.  dhammaniruttipaṭibhānavavatthānato paṭibhānapaṭisambhidā adhigatā  ^a^P2.0083^ea^ hoti sacchikatā phassitā paññāya, tassa atthe ca  dhamme ca niruttiyā ca paṭibhāne ca na añño koci sakkoti  abhisambhavituṃ, anabhisambhavanīyo ca so aññehīti asāmantapañño.</p>
              <p>[03] puthujjanakalyāṇakassa paññā aṭṭhamakassa paññāya dūre vidūre  suvidūre na santike na sāmantā, puthujjanakalyāṇakaṃ upādāya aṭṭhamako  asāmantapañño. aṭṭhamakassa paññā sotāpannassa paññāya  dūre...pe0... aṭṭhamakaṃ upādāya sotāpanno asāmantapañño.  sotāpannassa paññā sakadāgāmissa paññāya. sakadāgāmissa paññā  anāgāmissa paññāya. anāgāmissa paññā arahato paññāya.  arahato paññā paccekabuddhassa paññāya dūre vidūre suvidūre na santike  na sāmantā, arahantaṃ upādāya paccekabuddho asāmantapañño.  paccekabuddhañca sadevakañca lokaṃ upādāya tathāgato arahaṃ sammāsambuddho  aggo asāmantapañño.</p>
              <p>[03] paññāpabhedakusalo pabhinnañāṇo...pe0... te pañhaṃ  abhisaṅkharitvā abhisaṅkharitvā tathāgataṃ upasaṅkamitvā pucchanti  gūḷhāni ca paṭicchannāni ca, kathitā visajjitā ca te pañhā  bhagavatā honti niddiṭṭhakāraṇā, upakkhittakā ca te bhagavatā  sampajjanti. atha kho bhagavā tattha atirocati yadidaṃ paññāyāti  aggo asāmantapañño, asāmantapaññatāya saṃvattantīti ayaṃ  asāmantapaññā.</p>
              <p>[03] ^b^bhūripaññatāya^eb^ ^a^M1.0414^ea^ ^b^saṃvattantī^eb^ti. ``katamā bhūripaññā?  rāgaṃ abhibhuyyatīti bhūripaññā, abhibhavitāti bhūripaññā. dosaṃ,  mohaṃ, kodhaṃ, upanāhaṃ, makkhaṃ, palāsaṃ, issaṃ, macchariyaṃ, māyaṃ,  sāṭheyyaṃ, thambhaṃ, sārambhaṃ, mānaṃ, atimānaṃ, madaṃ, pamādaṃ, sabbe  kilese, sabbe duccarite, sabbe abhisaṅkhāre, sabbe bhavagāmikamme  abhibhuyyatīti bhūripaññā, abhibhavitāti bhūripaññā ^a^P2.0084^ea^.  rāgo ari, taṃ ariṃ maddanipaññāti bhūripaññā, doso,  moho...pe0... sabbe bhavagāmikammā ari, taṃ ariṃ maddanipaññāti  bhūripaññā. bhūri vuccati pathavī, tāya pathavisamāya ^a^V1.0401^ea^ vitthatāya  vipulāya paññāya samannāgatoti bhūripañño. apica paññāya etaṃ  adhivacanaṃ bhūri medhā pariṇāyikāti, bhūripaññatāya saṃvattantīti ayaṃ  bhūripaññā.</p>
              <p>[03] ^b^paññābāhullāya saṃvattantī^eb^ti. ``katamaṃ paññābāhullaṃ?  idhekacco paññāgaruko hoti paññācarito paññāsayo paññādhimutto  paññādhajo paññāketu paññādhipateyyo vicayabahulo pavicayabahulo  okkhāyanabahulo samokkhāyanabahulo sampekkhāyanadhammo vibhūtavihārī  taccarito taggaruko tabbahulo tanninno tappoṇo tappabbhāro tadadhimutto  tadādhipateyyo, yathā gaṇagaruko vuccati gaṇabāhulikoti, cīvaragaruko  pattagaruko senāsanagaruko vuccati senāsanabāhulikoti, evamevaṃ  idhekacco paññāgaruko hoti paññācarito...pe0... tadādhipateyyo,  paññābāhullāya saṃvattantīti idaṃ paññābāhullaṃ.</p>
              <p>[03] ^b^sīghapaññatāya saṃvattantī^eb^ti. ``katamā sīghapaññā?  sīghaṃ sīghaṃ sīlāni paripūretīti sīghapaññā. sīghaṃ sīghaṃ  indriyasaṃvaraṃ, bhojane mattaññutaṃ, jāgariyānuyogaṃ, sīlakkhandhaṃ,  samādhi-paññā-vimutti-vimuttiñāṇadassanakkhandhaṃ paripūretīti  sīghapaññā. sīghaṃ sīghaṃ ṭhānāṭṭhānāni paṭivijjhati.  vihārasamāpattiyo paripūreti. ariyasaccāni paṭivijjhati.  satipaṭṭhāne bhāveti. sammappadhāne iddhipāde indriyāni balāni  bojjhaṅge ariyamaggaṃ bhāvetīti sīghapaññā. sīghaṃ sīghaṃ  sāmaññaphalāni sacchikarotīti sīghapaññā. sīghaṃ sīghaṃ abhiññāyo  paṭivijjhatīti sīghapaññā. sīghaṃ sīghaṃ paramatthaṃ nibbānaṃ  sacchikarotīti ^a^P2.0085^ea^ sīghapaññā, sīghapaññatāya  saṃvattantīti ayaṃ sīghapaññā.</p>
              <p>[03] ^b^lahupaññatāya^eb^ ^a^M1.0415^ea^ ^b^saṃvattantī^eb^ti. ``katamā lahupaññā? lahuṃ  lahuṃ sīlāni paripūretīti lahupaññā...pe0... lahupaññatāya  saṃvattantīti ayaṃ lahupaññā.</p>
              <p>[03] ^b^hāsapaññatāya saṃvattantī^eb^ti. ``katamā hāsapaññā?  idhekacco vedabahulo tuṭṭhibahulo hāsabahulo pāmojjabahulo sīlāni  paripūretīti hāsapaññā...pe0... paramatthaṃ nibbānaṃ sacchikarotīti  hāsapaññā, hāsapaññatāya saṃvattantīti ayaṃ hāsapaññā.</p>
              <p>[03] ^b^javanapaññatāya saṃvattantī^eb^ti. ``katamā javanapaññā?  yaṃ kiñci rūpaṃ atītānāgatapaccuppannaṃ ^a^V1.0402^ea^, yā kāci vedanā, yā kāci  saññā, ye keci saṅkhārā, yaṃkiñci viññāṇaṃ atītānāgatapaccuppannaṃ  ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ  vā yaṃ dūre santike vā, sabbaṃ viññāṇaṃ aniccato khippaṃ javatīti  javanapaññā, dukkhato, anattato khippaṃ javatīti javanapaññā.  cakkhuṃ...pe0... jarāmaraṇaṃ atītānāgatapaccuppannaṃ aniccato, dukkhato,  anattato khippaṃ javatīti javanapaññā. rūpaṃ atītānāgatapaccuppannaṃ  aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti tulayitvā  tīrayitvā vibhāvayitvā vibhūtaṃ katvā rūpanirodhe nibbāne khippaṃ  javatīti javanapaññā...pe0... jarāmaraṇanirodhe nibbāne khippaṃ  javatīti javanapaññā. rūpaṃ...pe0... jarāmaraṇaṃ atītānāgatapaccuppannaṃ  khayadhammaṃ vayadhammaṃ virāgadhammaṃ nirodhadhammanti tulayitvā tīrayitvā  vibhāvayitvā vibhūtaṃ katvā jarāmaraṇanirodhe nibbāne khippaṃ javatīti  javanapaññā, javanapaññatāya saṃvattantīti ayaṃ javanapaññā.</p>
              <p>[03] ^b^tikkhapaññatāya saṃvattantī^eb^ti. ``katamā tikkhapaññā?  khippaṃ kilese chindatīti tikkhapaññā. uppannaṃ kāmavitakkaṃ,  vyāpādavitakkaṃ, vihiṃsāvitakkaṃ uppannuppanne pāpake ^a^P2.0086^ea^  akusale dhamme nādhivāseti pajahati vinodeti byantīkaroti anabhāvaṃ  gametīti tikkhapaññā. uppannaṃ rāgaṃ, dosaṃ, mohaṃ...pe0... sabbe  bhavagāmikamme nādhivāseti pajahati vinodeti byantīkaroti anabhāvaṃ  gametīti tikkhapaññā. ekasmiṃ āsane cattāro ariyamaggā cattāri  sāmaññaphalāni catasso paṭisambhidāyo cha abhiññāyo adhigatā  honti sacchikatā phassitā paññāyāti tikkhapaññā, tikkhapaññatāya  saṃvattantīti ayaṃ tikkhapaññā.</p>
              <p>[03] ^b^nibbedhikapaññatāya^eb^ ^a^M1.0416^ea^ ^b^saṃvattantī^eb^ti. ``katamā  nibbedhikapaññā? idhekacco sabbasaṅkhāresu ubbegabahulo hoti  uttāsabahulo ukkaṇṭhanabahulo aratibahulo anabhiratibahulo bahimukho  na ramati sabbasaṅkhāresu, anibbiddhapubbaṃ appadālitapubbaṃ  lobhakkhandhaṃ nibbijjhati padāletīti nibbedhikapaññā, anibbiddhapubbaṃ  appadālitapubbaṃ dosakkhandhaṃ, mohakkhandhaṃ, kodhaṃ, upanāhaṃ...pe0...  sabbe bhavagāmikamme nibbijjhati padāletīti nibbedhikapaññā,  nibbedhikapaññatāya saṃvattantīti ayaṃ nibbedhikapaññā''.</p>
              <p>[03] evaṃ ^a^V1.0403^ea^ paṭisambhidāmagge vuttanayenevettha attho veditabbo.  kevalañhi tattha bahuvacanaṃ, idha ekavacananti ayameva viseso. sesaṃ  tādisamevāti. imā ca pana soḷasa mahāpaññā  lokiyalokuttaramissakāva kathitā. </p>
              <p>[06] kāyagatāsativaggavaṇṇanā. </p>
            </h4>
          </h3>
        </h2>
      </h1>
    </h0>
    <h0>
      <h0n> 20. amatavaggavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 600-611^b^.^eb^ ^b^amataṃ^eb^ ^a^V1.0404^ea^ ^b^te, bhikkhave, na paribhuñjantī^eb^ti  maraṇavirahitaṃ nibbānaṃ na paribhuñjantīti attho. nanu ca nibbānaṃ  lokuttaraṃ, kāyagatāsati lokiyā, kathaṃ taṃ paribhuñjantā amataṃ  paribhuñjantīti? taṃ bhāvetvā adhigantabbato. kāyagatañhi satiṃ  bhāvento amatamadhigacchati, abhāvento nādhigacchati. tasmā evaṃ  vuttaṃ. etenupāyena sabbattha attho veditabbo. api cettha  ^b^viraddha^eb^nti virādhitaṃ nādhigataṃ. ^b^āraddha^eb^nti paripuṇṇaṃ.  ^b^pamādiṃsū^eb^ti pamajjanti. ^b^pamuṭṭha^eb^nti sammuṭṭhaṃ ^a^P2.0087^ea^  vissaritaṃ naṭṭhaṃ vā. ^b^āsevita^eb^nti ādito sevitaṃ.  ^b^bhāvita^eb^nti vaḍḍhitaṃ. ^b^bahulīkata^eb^nti punappunaṃ kataṃ.  ^b^anabhiññāta^eb^nti ñātābhiññāya ajānitaṃ.  ^b^apariññāta^eb^nti ñātapariññāvaseneva apariññātaṃ.  ^b^asacchikata^eb^nti apaccakkhakataṃ. sesaṃ sabbattha uttānatthamevāti. </p>
              <p>[06] amatavaggavaṇṇanā. </p>
              <p>[06] manorathapūraṇiyā aṅguttaranikāya-aṭṭhakathāya sahassasuttantaparimāṇassa </p>
              <p>[06] ekakanipātassa saṃvaṇṇanā niṭṭhitā.</p>
            </h4>
          </h3>
        </h2>
      </h1>
    </h0>
  </ha>
</body>
