<?xml version="1.0"?>
<body>
  <p>[06].. namo tassa bhagavato arahato sammāsambuddhassa.. </p>
  <h>[19] khuddakanikāye </h>
  <ha>
    <han> itivuttaka-aṭṭhakathā </han>
    <h0>
      <h0n> </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> ganthārambhakathā </h3n>
            <h4>
              <h4n> </h4n>
              <p>[21] mahākāruṇikaṃ ^a^M0.0001^ea^ ^a^V0.0001^ea^ ^a^P1.0001^ea^ ^b^nāthaṃ,^eb^  ñeyyasāgarapāraguṃ. </p>
              <p>[22] vande nipuṇagambhīra-vicitranayadesanaṃ.. </p>
              <p>[21] vijjācaraṇasampannā, yena niyyanti lokato. </p>
              <p>[22] vande tamuttamaṃ ^b^dhammaṃ,^eb^ sammāsambuddhapūjitaṃ.. </p>
              <p>[21] sīlādiguṇasampanno, ṭhito maggaphalesu yo. </p>
              <p>[22] vande ^b^ariyasaṅghaṃ^eb^ taṃ, puññakkhettaṃ anuttaraṃ.. </p>
              <p>[21] vandanājanitaṃ puññaṃ, iti yaṃ ratanattaye. </p>
              <p>[22] hatantarāyo sabbattha, hutvāhaṃ tassa tejasā.. </p>
              <p>[21] ekakādippabhedena ^a^V0.0002^ea^, desitāni mahesinā. </p>
              <p>[22] lobhādīnaṃ pahānāni, dīpanāni visesato.. </p>
              <p>[21] suttāni ekato katvā, itivuttapadakkharaṃ. </p>
              <p>[22] dhammasaṅgāhakā therā, saṅgāyiṃsu mahesayo.. </p>
              <p>[21] ^b^itivuttaka^eb^micceva, nāmena vasino pure. </p>
              <p>[22] yaṃ khuddakanikāyasmiṃ, gambhīratthapadakkamaṃ.. </p>
              <p>[21] tassa gambhīrañāṇehi, ogāhetabbabhāvato. </p>
              <p>[22] kiñcāpi dukkarā kātuṃ, atthasaṃvaṇṇanā mayā.. </p>
              <p>[21] sahasaṃvaṇṇanaṃ ^a^M0.0002^ea^ ^a^P1.0002^ea^ yasmā, dharate satthu  sāsanaṃ. </p>
              <p>[22] pubbācariyasīhānaṃ, tiṭṭhateva vinicchayo.. </p>
              <p>[21] tasmā taṃ avalambitvā, ogāhetvāna pañcapi. </p>
              <p>[22] nikāye upanissāya, porāṇaṭṭhakathānayaṃ.. </p>
              <p>[21] nissitaṃ vācanāmaggaṃ, suvisuddhaṃ anākulaṃ. </p>
              <p>[22] mahāvihāravāsīnaṃ, nipuṇatthavinicchayaṃ.. </p>
              <p>[21] punappunāgataṃ atthaṃ, vajjayitvāna sādhukaṃ. </p>
              <p>[22] yathābalaṃ karissāmi, ^b^itivuttakavaṇṇanaṃ^eb^.. </p>
              <p>[21] iti ākaṅkhamānassa, saddhammassa ciraṭṭhitiṃ. </p>
              <p>[22] vibhajantassa tassatthaṃ, nisāmayatha sādhavoti..</p>
              <p>[03] tattha ^b^itivuttakaṃ^eb^ nāma ekakanipāto, dukanipāto,  tikanipāto, catukkanipātoti catunipātasaṅgahaṃ. tampi vinayapiṭakaṃ,  suttantapiṭakaṃ, abhidhammapiṭakanti tīsu piṭakesu  suttantapiṭakapariyāpannaṃ; dīghanikāyo majjhimanikāyo,  saṃyuttanikāyo, aṅguttaranikāyo, khuddakanikāyoti ^a^V0.0003^ea^ pañcasu nikāyesu  khuddakanikāyapariyāpannaṃ; suttaṃ, geyyaṃ, veyyākaraṇaṃ, gāthā, udānaṃ,  itivuttakaṃ, jātakaṃ, abbhutadhammaṃ, vedallanti navasu sāsanaṅgesu  itivuttakaṅgabhūtaṃ. </p>
              <p>[21] ``dvāsīti buddhato gaṇhiṃ, dvesahassāni bhikkhuto. </p>
              <p>[22] caturāsīti sahassāni, ye me dhammā pavattino''ti..  (theragā0 1027) -- </p>
              <p>[25] evaṃ dhammabhaṇḍāgārikena paṭiññātesu caturāsītiyā  dhammakkhandhasahassesu katipayadhammakkhandhasaṅgahaṃ. suttato ekakanipāte  tāva sattavīsati suttāni, dukanipāte dvāvīsati, tikanipāte  paññāsa, catukkanipāte terasāti dvādasādhikasuttasatasaṅgahaṃ. tassa  nipātesu ekakanipāto ādi, vaggesu pāṭibhogavaggo, suttesu  lobhasuttaṃ. tassāpi ``vuttañhetaṃ bhagavatā''tiādikaṃ āyasmatā  ānandena paṭhamamahāsaṅgītikāle vuttaṃ nidānamādi. sā ^a^P1.0003^ea^  panāyaṃ paṭhamamahāsaṅgīti vinayapiṭake tantimāruḷhā eva.  yo panettha nidānakosallatthaṃ vattabbo kathāmaggo ^a^M0.0003^ea^, sopi  sumaṅgalavilāsiniyā ^b^dīghanikāya-aṭṭhakathāya^eb^ vitthārato  vuttoyevāti tattha vuttanayeneva veditabbo. </p>
            </h4>
          </h3>
          <h3>
            <h3n> nidānavaṇṇanā</h3n>
            <h4>
              <h4n> </h4n>
              <p>[03] yaṃ ^a^V0.0004^ea^ ^a^P1.0004^ea^ panetaṃ vuttañhetaṃ bhagavatātiādikaṃ nidānaṃ.  ekadhammaṃ, bhikkhave, pajahathātiādikaṃ suttaṃ. tattha ^b^vuttaṃ  bhagavatāti^eb^ādīni nāmapadāni. ^b^itī^eb^ti nipātapadaṃ.  ^b^pajahathā^eb^ti ettha pa-iti upasaggapadaṃ, jahathā-ti ākhyātapadaṃ.  iminā nayena sabbattha padavibhāgo veditabbo.</p>
              <p>[03] atthato pana ^b^vuttasaddo^eb^ tāva saupasaggo anupasaggo ca  vapane vāpasamakaraṇe kesohāraṇe jīvitavuttiyaṃ pavuttabhāve  pāvacanabhāvena pavattite ajjhesane kathaneti evamādīsu dissati.  tathā hesa -- </p>
              <p>[21] ``gāvo tassa pajāyanti, khette vuttaṃ virūhati. </p>
              <p>[22] vuttānaṃ phalamasnāti, yo mittānaṃ na dubbhatī''ti..  -- </p>
              <p>[25] ādīsu (jā0 2.22.19) vapane āgato. ``no ca  kho paṭivutta''ntiādīsu (pārā0 289) aṭṭhadantakādīhi  vāpasamakaraṇe. ``kāpaṭiko māṇavo daharo vuttasiro''tiādīsu  (ma0 ni0 2.426) kesohāraṇe. ``pannalomo paradattavutto  migabhūtena cetasā viharatī''tiādīsu (cūḷava0 332) jīvitavuttiyaṃ.  ``seyyathāpi nāma paṇḍupalāso bandhanā pavutto abhabbo  haritatthāyā''tiādīsu (pārā0 92; pāci0 666; mahāva0 129)  bandhanato pavuttabhāve. ``yesamidaṃ etarahi, brāhmaṇā, porāṇaṃ  mantapadaṃ gītaṃ pavuttaṃ samihita''ntiādīsu pāvacanabhāvena pavattite.  loke pana -- ``vutto gaṇo vutto pārāyano''tiādīsu ajjhene.  ``vuttaṃ kho panetaṃ bhagavatā dhammadāyādā me, bhikkhave, bhavatha, mā  āmisadāyādā''tiādīsu (ma0 ni0 1.30) kathane. idhāpi  kathane daṭṭhabbo. tasmā ^b^vuttaṃ^eb^ kathitaṃ bhāsitanti attho.</p>
              <p>[03] dutiyo ^a^M0.0004^ea^ pana ^b^vutta^eb^saddo vacane ciṇṇabhāve ca veditabbo.  ^b^hi^eb^-iti jātu vibyattanti etasmiṃ ^a^V0.0005^ea^ atthe nipāto. so idāni  vuccamānasuttassa ^a^P1.0005^ea^ bhagavato vibyattaṃ bhāsitabhāvaṃ  joteti. vācakasaddasannidhāne hi payuttā nipātā. tehi vattabbamatthaṃ  jotenti. ^b^eta^eb^nti ayaṃ etasaddo -- </p>
              <p>[21] ``yo ca buddhañca dhammañca, saṅghañca saraṇaṃ gato. </p>
              <p>[22] cattāri ariyasaccāni, sammappaññāya passati.. </p>
              <p>[21] ``dukkhaṃ dukkhasamuppādaṃ, dukkhassa ca atikkamaṃ. </p>
              <p>[22] ariyañcaṭṭhaṅgikaṃ maggaṃ, dukkhūpasamagāminaṃ.. </p>
              <p>[21] ``etaṃ kho saraṇaṃ khemaṃ, etaṃ saraṇamuttamaṃ. </p>
              <p>[22] etaṃ saraṇamāgamma, sabbadukkhā pamuccatī''ti.. (dha0  pa0 190-192) -- </p>
              <p>[25] ādīsu yathāvutte āsannapaccakkhe āgato.  ``appamattakaṃ kho panetaṃ, bhikkhave, oramattakaṃ sīlamattakaṃ, yena  puthujjano tathāgatassa vaṇṇaṃ vadamāno vadeyyā''tiādīsu (dī0 ni0  1.7) pana vakkhamāne āsannapaccakkhe. idhāpi vakkhamāneyeva  daṭṭhabbo. saṅgāyanavasena vakkhamānañhi suttaṃ dhammabhaṇḍāgārikena  buddhiyaṃ ṭhapetvā tadā ``eta''nti vuttaṃ.</p>
              <p>[03] ^b^bhagavatā^eb^ti ettha bhagavāti garuvacanaṃ. garuṃ hi loke  bhagavāti vadanti. tathāgato ca sabbaguṇavisiṭṭhatāya sattānaṃ garu,  tasmā bhagavāti veditabbo. porāṇehipi vuttaṃ -- </p>
              <p>[21] ``bhagavāti vacanaṃ seṭṭhaṃ, bhagavāti vacanamuttamaṃ. </p>
              <p>[22] garu gāravayutto so, bhagavā tena vuccatī''ti..</p>
              <p>[03] seṭṭhavācakañhi vacanaṃ seṭṭhaguṇasahacaraṇato seṭṭhanti vuttaṃ. atha  vā vuccatīti vacanaṃ, attho. tasmā ^b^bhagavāti^eb^ ^b^vacanaṃ  seṭṭha^eb^nti bhagavāti iminā vacanena vacanīyo ^a^P1.0006^ea^ yo  attho, so seṭṭhoti attho. ^b^bhagavāti vacanamuttama^eb^nti  etthāpi eseva nayo. ^b^gāravayutto^eb^ti garubhāvayutto  garuguṇayogato, garukaraṇaṃ vā sātisayaṃ arahatīti gāravayutto,  gāravārahoti attho. evaṃ guṇavisiṭṭhasattuttamagarugāravādhivacanametaṃ  yadidaṃ bhagavāti. apica -- </p>
              <p>[21] ``bhagī ^a^M0.0005^ea^ ^a^V0.0006^ea^ bhajī bhāgī vibhattavā iti, </p>
              <p>[27] akāsi bhagganti garūti bhāgyavā. </p>
              <p>[26] bahūhi ñāyehi subhāvitattano, </p>
              <p>[22] bhavantago so bhagavāti vuccatī''ti.. -- </p>
              <p>[25] niddese āgatanayena -- </p>
              <p>[21] ``bhāgyavā bhaggavā yutto, bhagehi ca vibhattavā. </p>
              <p>[22] bhattavā vantagamano, bhavesu bhagavā tato''ti..</p>
              <p>[03] imissā gāthāya ca vasena bhagavāti padassa attho vattabbo.  so panāyaṃ attho sabbākārena ^b^visuddhimagge^eb^ buddhānussatiniddese  vuttoti. tattha vuttanayeneva veditabbo.</p>
              <p>[03] aparo nayo -- bhāgavāti bhagavā, bhatavāti bhagavā, bhāge  vanīti bhagavā, bhage vanīti bhagavā, bhattavāti bhagavā, bhage vamīti  bhagavā, bhāge vamīti bhagavā. </p>
              <p>[21] ``bhāgavā bhatavā bhāge, bhage ca vani bhattavā. </p>
              <p>[22] bhage vami tathā bhāge, vamīti bhagavā jino''..</p>
              <p>[03] tattha kathaṃ ^b^bhāgavāti bhagavā?^eb^ ye te sīlādayo  dhammakkhandhā guṇakoṭṭhāsā, te anaññasādhāraṇā niratisayā tathāgatassa  atthi upalabbhanti. tathā hissa sīlaṃ, samādhi, paññā, vimutti,  vimuttiñāṇadassanaṃ, hirī, ottappaṃ, saddhā, vīriyaṃ, sati, sampajaññaṃ,  sīlavisuddhi, cittavisuddhi, diṭṭhivisuddhi, samatho, vipassanā, tīṇi  kusalamūlāni, tīṇi sucaritāni, tayo sammāvitakkā, tisso  anavajjasaññā, tisso dhātuyo, cattāro satipaṭṭhānā, cattāro  sammappadhānā, cattāro iddhipādā, cattāro ariyamaggā, cattāri  ariyaphalāni ^a^P1.0007^ea^, catasso paṭisambhidā,  catuyoniparicchedakañāṇāni, cattāro ariyavaṃsā, cattāri  vesārajjañāṇāni, pañca padhāniyaṅgāni, pañcaṅgiko sammāsamādhi,  pañcañāṇiko sammāsamādhi, pañcindriyāni, pañca balāni, pañca  nissāraṇīyā dhātuyo, pañca vimuttāyatanañāṇāni, pañca  vimuttiparipācanīyā saññā, cha anussatiṭṭhānāni, cha gāravā, cha  nissāraṇīyā dhātuyo, cha satatavihārā, cha anuttariyāni, cha  nibbedhabhāgiyā ^a^M0.0006^ea^ saññā, cha ^a^V0.0007^ea^ abhiññā, cha asādhāraṇañāṇāni, satta  aparihāniyā dhammā, satta ariyadhanāni, satta bojjhaṅgā, satta  sappurisadhammā, satta nijjaravatthūni, satta saññā, satta  dakkhiṇeyyapuggaladesanā, satta khīṇāsavabaladesanā, aṭṭha  paññāpaṭilābhahetudesanā, aṭṭhasammattāni, aṭṭha lokadhammātikkamo, aṭṭha  ārambhavatthūni, aṭṭha akkhaṇadesanā, aṭṭha mahāpurisavitakkā, aṭṭha  abhibhāyatanadesanā, aṭṭha vimokkhā, nava yonisomanasikāramūlakā  dhammā, nava pārisuddhipadhāniyaṅgāni, nava sattāvāsadesanā, nava  āghātappaṭivinayā, nava saññā, nava nānattā, nava anupubbavihārā,  dasa nāthakaraṇā dhammā, dasa kasiṇāyatanāni, dasa kusalakammapathā,  dasa sammattāni, dasa ariyavāsā, dasa asekkhā dhammā, dasa  tathāgatabalāni, ekādasa mettānisaṃsā, dvādasa dhammacakkākārā, terasa  dhutaguṇā, cuddasa buddhañāṇāni, pañcadasa vimuttiparipācanīyā dhammā,  soḷasavidhā ānāpānassati, soḷasa aparantapanīyā dhammā, aṭṭhārasa  buddhadhammā, ekūnavīsati paccavekkhaṇañāṇāni, catucattālīsa  ñāṇavatthūni, paññāsa udayabbayañāṇāni, paropaṇṇāsa kusaladhammā,  sattasattati ñāṇavatthūni,  catuvīsatikoṭisatasahassasamāpattisañcārimahāvajirañāṇaṃ,  anantanayasamantapaṭṭhānapavicayapaccavekkhaṇadesanāñāṇāni, tathā anantāsu  lokadhātūsu anantānaṃ sattānaṃ āsayādivibhāvanañāṇāni cāti,  evamādayo anantā aparimāṇabhedā anaññasādhāraṇā niratisayā  guṇabhāgā guṇakoṭṭhāsā vijjanti upalabbhanti. tasmā yathāvuttavibhāgā  guṇabhāgā assa atthīti ^a^P1.0008^ea^ bhāgavāti vattabbe.  ākārassa rassattaṃ katvā ``bhagavā''ti vutto. evaṃ tāva bhāgavāti  bhagavā. </p>
              <p>[21] ``yasmā sīlādayo sabbe, guṇabhāgā asesato. </p>
              <p>[22] vijjanti sugate tasmā, bhagavāti pavuccati''..</p>
              <p>[03] kathaṃ ^b^bhatavāti bhagavā?^eb^ ye te sabbalokahitāya  ussukkamāpannehi manussattādike aṭṭha dhamme samodhānetvā  sammāsambodhiyā katamahābhinīhārehi mahābodhisattehi paripūretabbā  dānapāramī,  sīlanekkhammapaññāvīriyakhantisaccādhiṭṭhānamettāupekkhāpāramīti dasa  pāramiyo, dasa upapāramiyo, dasa paramatthapāramiyoti samatiṃsa  ^a^M0.0007^ea^ pāramiyo, dānādīni cattāri saṅgahavatthūni, cattāri adhiṭṭhānāni,  attapariccāgo, nayanadhanarajjaputtadārapariccāgoti pañca mahāpariccāgā,  pubbayogo, pubbacariyā, dhammakkhānaṃ, lokatthacariyā, ñātatthacariyā,  buddhatthacariyāti evamādayo saṅkhepato vā puññasambhārañāṇasambhārā  buddhakaradhammā, te mahābhinīhārato paṭṭhāya kappānaṃ satasahassādhikāni  cattāri asaṅkhyeyyāni yathā hānabhāgiyā, saṃkilesabhāgiyā ^a^V0.0008^ea^,  ṭhitibhāgiyā, vā na honti; atha kho uttaruttari visesabhāgiyāva  honti; evaṃ sakkaccaṃ nirantaraṃ anavasesato bhatā sambhatā assa  atthīti bhatavāti bhagavā; niruttinayena takārassa gakāraṃ katvā.  atha vā bhatavāti teyeva yathāvutte buddhakaradhamme vuttanayena bhari  sambhari paripūresīti attho. evampi bhatavāti bhagavā. </p>
              <p>[21] ``yasmā sambodhiyā sabbe, dānapāramiādike. </p>
              <p>[22] sambhāre bhatavā nātho, tasmāpi bhagavā mato''..</p>
              <p>[03] kathaṃ ^b^bhāge vanīti bhagavā?^eb^ ye te  catuvīsatikoṭisatasahassasaṅkhā devasikaṃ vaḷañjanakasamāpattibhāgā, te  anavasesato lokahitatthaṃ attano diṭṭhadhammasukhavihāratthañca niccakappaṃ  vani bhaji sevi bahulamakāsīti bhāge vanīti bhagavā. atha vā  abhiññeyyesu dhammesu kusalādīsu khandhādīsu ca ye te  pariññeyyādivasena saṅkhepato vā catubbidhā abhisamayabhāgā,  vitthārato pana ``cakkhu pariññeyyaṃ ^a^P1.0009^ea^...pe0...  jarāmaraṇaṃ pariññeyya''ntiādinā (paṭi0 ma0 1.21) aneke  pariññeyyabhāgā, ``cakkhussa samudayo pahātabbo...pe0...  jarāmaraṇassa samudayo pahātabbo''tiādinā pahātabbabhāgā,  ``cakkhussa nirodho sacchikātabbo...pe0... jarāmaraṇassa nirodho  sacchikātabbo''tiādinā sacchikātabbabhāgā,  ``cakkhunirodhagāminīpaṭipadā bhāvetabbā...pe0... cattāro  satipaṭṭhānā bhāvetabbā''tiādinā ca anekabhedā bhāvetabbabhāgā ca  dhammā, te sabbe vani bhaji yathārahaṃ gocarabhāvanāsevanānaṃ vasena sevi.  evampi bhāge vanīti bhagavā. atha vā ye ime sīlādayo  dhammakkhandhā sāvakehi sādhāraṇā guṇakoṭṭhāsā guṇabhāgā, kinti nu  kho te veneyyasantānesu patiṭṭhapeyyanti mahākaruṇāya vani abhipatthayi.  sā ^a^M0.0008^ea^ cassa abhipatthanā yathādhippetaphalāvahā ahosi. evampi bhāge  vanīti bhagavā. </p>
              <p>[21] ``yasmā ñeyyasamāpatti-guṇabhāge tathāgato. </p>
              <p>[22] bhaji patthayi sattānaṃ, hitāya bhagavā tato''..</p>
              <p>[03] kathaṃ ^b^bhage vanīti bhagavā?^eb^ samāsato tāva katapuññehi  payogasampannehi yathāvibhavaṃ bhajīyantīti bhagā, lokiyalokuttarā  sampattiyo. tattha lokiye tāva tathāgato sambodhito pubbe  bodhisattabhūto paramukkaṃsagate vani bhaji sevi, yattha patiṭṭhāya  niravasesato buddhakaradhamme samannānento buddhadhamme paripācesi.  buddhabhūto pana te niravajjasukhūpasaṃhite anaññasādhāraṇe lokuttarepi  ^a^V0.0009^ea^ vani bhaji sevi. vitthārato pana  padesarajjaissariyacakkavattisampattidevarajjasampattiādivasena  jhānavimokkhasamādhisamāpattiñāṇadassanamaggabhāvanāphala-  sacchikiriyādiuttarimanussadhammavasena  ca anekavihite anaññasādhāraṇe bhage vani bhaji sevi. evaṃ bhage  vanīti bhagavā. </p>
              <p>[21] ``yā tā sampattiyo loke, yā ca lokuttarā puthū. </p>
              <p>[22] sabbā tā bhaji sambuddho, tasmāpi bhagavā mato''.. </p>
              <p>[01] kathaṃ ^a^P1.0010^ea^ ^b^bhattavāti bhagavā?^eb^ bhattā  daḷhabhattikā assa bahū atthīti bhagavā. tathāgato hi  mahākaruṇāsabbaññutaññāṇādiaparimitanirupamappabhāvaguṇavisesasamaṅgibhāvato  sabbasattuttamo, sabbānatthaparihārapubbaṅgamāya  niravasesahitasukhavidhānatapparāya niratisayāya payogasampattiyā  sadevamanussāya pajāya accantūpakāritāya  dvattiṃsamahāpurisalakkhaṇāsītianubyañjanabyāmappabhādi-  anaññasādhāraṇaguṇavisesapaṭimaṇḍitarūpakāyatāya,  yathābhuccaguṇādhigatena ``itipi so bhagavā''tiādinayappavattena  lokattayabyāpinā suvipulena suvisuddhena ca thutighosena samannāgatattā  ukkaṃsapāramippattāsu appicchatāsantuṭṭhitādīsu suppatiṭṭhitabhāvato  dasabalacatuvesārajjādiniratisayaguṇavisesasamaṅgibhāvato ca  rūpappamāṇo rūpappasanno, ghosappamāṇo ghosappasanno, lūkhappamāṇo  lūkhappasanno, dhammappamāṇo dhammappasannoti ^a^M0.0009^ea^ evaṃ catuppamāṇike  lokasannivāse sabbathāpi pasādāvahabhāvena samantapāsādikattā  aparimāṇānaṃ sattānaṃ sadevamanussānaṃ ādarabahumānagāravāyatanatāya  paramapemasambhattiṭṭhānaṃ. ye ca tassa ovāde patiṭṭhitā aveccappasādena  samannāgatā honti, kenaci asaṃhāriyā tesaṃ sambhatti samaṇena vā  brāhmaṇena vā devena vā mārena vā brahmunā vā. tathā hi te attano  jīvitapariccāgepi tattha pasādaṃ na pariccajanti, tassa vā āṇaṃ  daḷhabhattibhāvato. tenevāha -- </p>
              <p>[21] ``yo ve kataññū katavedi dhīro. </p>
              <p>[22] kalyāṇamitto daḷhabhatti ca hotī''ti.. (jā0  2.17.78).</p>
              <p>[03] ``seyyathāpi, bhikkhave, mahāsamuddo ṭhitadhammo velaṃ  nātivattati; evameva kho, bhikkhave, yaṃ mayā sāvakānaṃ sikkhāpadaṃ  paññattaṃ, taṃ mama sāvakā jīvitahetupi nātikkamantī''ti (a0 ni0   8.20; udā0 45; cūḷava0 385) ca.</p>
              <p>[03] evaṃ ^a^V0.0010^ea^ bhattavāti bhagavā niruttinayena ekassa takārassa lopaṃ  katvā itarassa gakāraṃ katvā. </p>
              <p>[21] ``guṇātisayayuttassa, yasmā lokahitesino. </p>
              <p>[22] sambhattā bahavo satthu, bhagavā tena vuccatī''ti..</p>
              <p>[03] kathaṃ ^a^P1.0011^ea^ ^b^bhage vamīti bhagavā?^eb^ yasmā  tathāgato bodhisattabhūtopi purimāsu jātīsu pāramiyo pūrento  bhagasaṅkhātaṃ siriṃ issariyaṃ yasañca vami uggiri kheḷapiṇḍaṃ viya  anapekkho chaḍḍayi. tathā hissa somanassakumārakāle,  hatthipālakumārakāle, ayogharapaṇḍitakāle, mūgapakkhapaṇḍitakāle,  cūḷasutasomakāleti evamādīsu nekkhammapāramipūraṇavasena  devarajjasadisāya rajjasiriyā pariccattattabhāvānaṃ parimāṇaṃ natthi.  carimattabhāvepi hatthagataṃ cakkavattisiriṃ devalokādhipaccasadisaṃ  catuddīpissariyaṃ cakkavattisampattisannissayaṃ sattaratanasamujjalaṃ yasañca  tiṇāyapi amaññamāno nirapekkho pahāya abhinikkhamitvā  sammāsambodhiṃ abhisambuddho. tasmā ime siriādike bhage vamīti  bhagavā. atha vā bhāni nāma nakkhattāni, tehi samaṃ gacchanti  pavattantīti bhagā ^a^M0.0010^ea^,  sineruyugandharauttarakuruhimavantādibhājanalokavisesasannissayā sobhā  kappaṭṭhitiyabhāvato. tepi bhagavā vami  taṃnivāsisattāvāsasamatikkamanatotappaṭibaddhachandarāgappahānena pajahīti.  evampi bhage vamīti bhagavā. </p>
              <p>[21] ``cakkavattisiriṃ yasmā, yasaṃ issariyaṃ sukhaṃ. </p>
              <p>[22] pahāsi lokacittañca, sugato bhagavā tato''..</p>
              <p>[03] kathaṃ ^b^bhāge vamīti bhagavā?^eb^ bhāgā nāma koṭṭhāsā. te  khandhāyatanadhātādivasena, tatthāpi rūpavedanādivasena, atītādivasena  ca anekavidhā. te ca bhagavā sabbaṃ papañcaṃ, sabbaṃ yogaṃ, sabbaṃ  ganthaṃ, sabbaṃ saṃyojanaṃ, samucchinditvā amatadhātuṃ samadhigacchanto  vami uggiri anapekkho chaḍḍayi, na paccāgami. tathā hesa  sabbatthakameva pathaviṃ, āpaṃ, tejaṃ, vāyaṃ, cakkhuṃ, sotaṃ, ghānaṃ, jīvhaṃ,  kāyaṃ, manaṃ, rūpe, sadde, gandhe, rase, phoṭṭhabbe, dhamme,  cakkhuviññāṇaṃ...pe0... manoviññāṇaṃ, cakkhusamphassaṃ ^a^P1.0012^ea^  ...pe0... manosamphassaṃ, cakkhusamphassajaṃ vedanaṃ...pe0...  manosamphassajaṃ vedanaṃ, cakkhusamphassajaṃ saññaṃ...pe0...  manosamphassajaṃ saññaṃ; cakkhusamphassajaṃ cetanaṃ...pe0...  manosamphassajaṃ cetanaṃ; rūpataṇhaṃ ^a^V0.0011^ea^ ...pe0... dhammataṇhaṃ;  rūpavitakkaṃ...pe0... dhammavitakkaṃ; rūpavicāraṃ...pe0...  dhammavicārantiādinā anupadadhammavibhāgavasenapi sabbeva dhammakoṭṭhāse  anavasesato vami uggiri anapekkhapariccāgena chaḍḍayi. vuttañhetaṃ  -- </p>
              <p>[02] ``yaṃ taṃ, ānanda, cattaṃ vantaṃ muttaṃ pahīnaṃ paṭinissaṭṭhaṃ,  taṃ tathāgato puna paccāgamissatīti netaṃ ṭhānaṃ vijjatī''ti. (dī0  ni0 2.183) -- </p>
              <p>[25] evampi bhāge vamīti bhagavā. atha vā bhāge vamīti  sabbepi kusalākusale sāvajjānavajje hīnappaṇīte kaṇhasukkasappaṭibhāge  dhamme ariyamaggañāṇamukhena vami uggiri anapekkho pariccaji  pajahi, paresañca tathattāya dhammaṃ desesi. vuttampi cetaṃ -- </p>
              <p>[02] ``dhammāpi vo, bhikkhave, pahātabbā pageva adhammā,  kullūpamaṃ, vo bhikkhave, dhammaṃ desessāmi, nittharaṇatthāya no  gahaṇatthāyā''tiādi. (ma0 ni0 1.240) -- </p>
              <p>[25] evampi ^a^M0.0011^ea^ bhāge vamīti bhagavā. </p>
              <p>[21] ``khandhāyatanadhātādi-dhammabhedā mahesinā. </p>
              <p>[22] kaṇhasukkā yato vantā, tatopi bhagavā mato''..</p>
              <p>[03] tena vuttaṃ -- </p>
              <p>[21] ``bhāgavā bhatavā bhāge, bhage ca vani bhattavā. </p>
              <p>[22] bhage vami tathā bhāge, vamīti bhagavā jino''ti..</p>
              <p>[03] tena bhagavatā. ^b^arahatā^eb^ti kilesehi ārakattā,  anavasesānaṃ vā kilesārīnaṃ hatattā, saṃsāracakkassa vā arānaṃ hatattā,  paccayādīnaṃ arahattā, pāpakaraṇe rahābhāvāti imehi kāraṇehi arahatā.  ayamettha saṅkhepo. vitthāro pana visuddhimagge vuttanayena  veditabbo.</p>
              <p>[03] ettha ^a^P1.0013^ea^ ca ^b^bhagavatā^eb^ti imināssa  bhāgyavantatādīpanena kappānaṃ anekesu asaṅkhyeyyesu  upacitapuññasambhārabhāvato satapuññalakkhaṇadharassa  dvattiṃsamahāpurisalakkhaṇāsītianubyañjana-  byāmappabhāketumālādipaṭimaṇḍitā ^a^V0.0012^ea^ anaññasādhāraṇā  rūpakāyasampattidīpitā hoti. ^b^arahatā^eb^ti imināssa  anavasesakilesappahānadīpanena  āsavakkhayapadaṭṭhānasabbaññutaññāṇādhigamaparidīpanato  dasabalacatuvesārajjachāsādhāraṇañāṇāṭṭhārasāveṇikabuddhadhammādi-  acinteyyāparimeyyadhammakāyasampatti dīpitā hoti. tadubhayenapi  lokiyasarikkhakānaṃ bahumatabhāvo, gahaṭṭhapabbajitehi abhigamanīyatā,  tathā abhigatānañca tesaṃ kāyikacetasikadukkhāpanayane paṭibalabhāvo,  āmisadānadhammadānehi upakāritā, lokiyalokuttarehi guṇehi  saṃyojanasamatthatā ca pakāsitā hoti.</p>
              <p>[03] tathā ^b^bhagavatā^eb^ti iminā caraṇadhammesu  muddhabhūtadibbavihārādivihāravisesasamāyogaparidīpanena caraṇasampadā  dīpitā hoti. ^b^arahatā^eb^ti iminā sabbavijjāsu  sikhāppattāasavakkhayañāṇādhigamaparidīpanena vijjāsampadā dīpitā  hoti. purimena vā antarāyikaniyyānikadhammānaṃ  aviparītavibhattabhāvadīpanena pacchimavesārajjadvayasamāyogo, pacchimena  savāsananiravasesakilesappahānadīpanena ^a^M0.0012^ea^ purimavesārajjadvayasamāyogo  vibhāvito hoti.</p>
              <p>[03] tathā purimena tathāgatassa  paṭiññāsaccavacīsaccañāṇasaccaparidīpanena,  kāmaguṇalokiyādhipaccayasalābhasakkārādipariccāgaparidīpanena,  anavasesakilesābhisaṅkhārapariccāgaparidīpanena, ca  saccādhiṭṭhānacāgādhiṭṭhānapāripūri pakāsitā hoti; dutiyena  sabbasaṅkhārūpasamasamadhigamaparidīpanena, sammāsambodhiparidīpanena  ca, upasamādhiṭṭhānapaññādhiṭṭhānapāripūri pakāsitā hoti. tathā hi  bhagavato bodhisattabhūtassa lokuttaraguṇe katābhinīhārassa  mahākaruṇāyogena yathāpaṭiññaṃ sabbapāramitānuṭṭhānena saccādhiṭṭhānaṃ,  pāramitāpaṭipakkhapariccāgena cāgādhiṭṭhānaṃ, pāramitāguṇehi  cittavūpasamena upasamādhiṭṭhānaṃ, pāramitāhi eva parahitūpāyakosallato  paññādhiṭṭhānaṃ pāripūrigataṃ.</p>
              <p>[03] tathā `yācakajanaṃ avisaṃvādetvā ^a^P1.0014^ea^  dassāmī'ti paṭijānanena paṭiññaṃ avisaṃvādetvā dānena ca  saccādhiṭṭhānaṃ, deyyapariccāgato cāgādhiṭṭhānaṃ,  deyyapaṭiggāhakadānadeyyaparikkhayesu lobhadosamohabhayavūpasamena  upasamādhiṭṭhānaṃ, yathārahaṃ yathākālaṃ yathāvidhi ca dānena paññuttaratāya  ca paññādhiṭṭhānaṃ pāripūrigataṃ. iminā nayena sesapāramīsupi  caturādhiṭṭhānapāripūri veditabbā. sabbā hi pāramiyo saccappabhāvitā  cāgābhibyañjitā upasamānubrūhitā paññāparisuddhāti evaṃ  caturādhiṭṭhānasamudāgatassa tathāgatassa saccādhiṭṭhānaṃ  saccādhiṭṭhānasamudāgamena sīlavisuddhi, cāgādhiṭṭhānasamudāgamena ^a^V0.0013^ea^  ājīvavisuddhi, upasamādhiṭṭhānasamudāgamena cittavisuddhi,  paññādhiṭṭhānasamudāgamena diṭṭhivisuddhi. tathā  saccādhiṭṭhānasamudāgamenassa saṃvāsena sīlaṃ veditabbaṃ,  cāgādhiṭṭhānasamudāgamena saṃvohārena soceyyaṃ veditabbaṃ,  upasamādhiṭṭhānasamudāgamena āpadāsu thāmo veditabbo,  paññādhiṭṭhānasamudāgamena sākacchāya paññā veditabbā.</p>
              <p>[03] tathā saccādhiṭṭhānasamudāgamena aduṭṭho adhivāseti,  cāgādhiṭṭhānasamudāgamena aluddho paṭisevati, upasamādhiṭṭhānasamudāgamena  abhīto parivajjeti, paññādhiṭṭhānasamudāgamena amūḷho vinodeti.  tathā ^a^M0.0013^ea^ saccādhiṭṭhānasamudāgamena cassa nekkhammasukhappatti,  cāgādhiṭṭhānasamudāgamena pavivekasukhappatti, upasamādhiṭṭhānasamudāgamena  upasamasukhappatti, paññādhiṭṭhānasamudāgamena sambodhisukhappatti dīpitā  hoti. saccādhiṭṭhānasamudāgamena vā vivekajapītisukhappatti,  cāgādhiṭṭhānasamudāgamena samādhijapītisukhappatti,  upasamādhiṭṭhānasamudāgamena apītijakāyasukhappatti,  paññādhiṭṭhānasamudāgamena satipārisuddhijaupekkhāsukhappatti. tathā  saccādhiṭṭhānasamudāgamena parivārasampattilakkhaṇapaccayasukhasamāyogo  paridīpito hoti avisaṃvādanato, cāgādhiṭṭhānasamudāgamena  santuṭṭhilakkhaṇasabhāvasukhasamāyogo alobhabhāvato,  upasamādhiṭṭhānasamudāgamena ^a^P1.0015^ea^  katapuññatālakkhaṇahetusukhasamāyogo kilesehi anabhibhūtabhāvato,  paññādhiṭṭhānasamudāgamena  vimuttisampattilakkhaṇadukkhūpasamasukhasamāyogo paridīpito hoti,  ñāṇasampattiyā nibbānādhigamanato.</p>
              <p>[03] tathā saccādhiṭṭhānasamudāgamena ariyassa sīlakkhandhassa  anubodhappaṭivedhasiddhi, cāgādhiṭṭhānasamudāgamena ariyassa  samādhikkhandhassa, paññādhiṭṭhānasamudāgamena ariyassa paññākkhandhassa,  upasamādhiṭṭhānasamudāgamena ariyassa vimuttikkhandhassa  anubodhappaṭivedhasiddhi dīpitā hoti. saccādhiṭṭhānaparipūraṇena ca  tapasiddhi, cāgādhiṭṭhānaparipūraṇena sabbanissaggasiddhi,  upasamādhiṭṭhānaparipūraṇena indriyasaṃvarasiddhi, paññādhiṭṭhānaparipūraṇena  buddhisiddhi, tena ca nibbānasiddhi. tathā saccādhiṭṭhānaparipūraṇena  catuariyasaccābhisamayappaṭilābho, cāgādhiṭṭhānaparipūraṇena  catuariyavaṃsappaṭilābho, 0.upasamādhiṭṭhānaparipūraṇena  catuariyavihārappaṭilābho, paññādhiṭṭhānaparipūraṇena  catuariyavohārappaṭilābho dīpito hoti.</p>
              <p>[03] aparo nayo -- ^b^bhagavatā^eb^ti etena sattānaṃ  lokiyalokuttarasampattiabhikaṅkhādīpanena tathāgatassa mahākaruṇā  pakāsitā hoti. ^b^arahatā^eb^ti etena pahānasampattidīpanena  pahānapaññā pakāsitā ^a^V0.0014^ea^ hoti. tattha paññāyassa dhammarajjapatti,  karuṇāya dhammasaṃvibhāgo; paññāya saṃsāradukkhanibbidā, karuṇāya  saṃsāradukkhasahanaṃ; paññāya paradukkhaparijānanaṃ, karuṇāya  paradukkhappaṭikārārambho. paññāya parinibbānābhimukhabhāvo ^a^M0.0014^ea^,  karuṇāya tadadhigamo; paññāya sayaṃ taraṇaṃ, karuṇāya paresaṃ tāraṇaṃ; paññāya  buddhabhāvasiddhi, karuṇāya buddhakiccasiddhi. karuṇāya vā  bodhisattabhūmiyaṃ saṃsārābhimukhabhāvo, paññāya tattha anabhirati.  tathā karuṇāya paresaṃ avihiṃsanaṃ, paññāya sayaṃ parehi abhāyanaṃ;  karuṇāya paraṃ rakkhanto attānaṃ rakkhati, paññāya attānaṃ rakkhanto  paraṃ rakkhati. tathā karuṇāya aparantapo, paññāya anattantapo.  tena attahitāya paṭipannādīsu catutthapuggalabhāvo siddho hoti ^a^P1.0016^ea^.</p>
              <p>[03] tathā karuṇāya lokanāthatā, paññāya attanāthatā; karuṇāya  cassa ninnatābhāvo, paññāya unnatābhāvo. tathā karuṇāya sabbasattesu  janitānuggaho, paññānugatattā na ca na sabbattha virattacitto; paññāya  sabbadhammesu virattacitto, karuṇānugatattā na ca na sabbasattānuggahāya  pavatto. yathā hi karuṇā tathāgatassa sinehasokavirahitā, evaṃ  paññā ahaṃkāramamaṃkāravinimuttāti aññamaññaṃ visodhitā  paramavisuddhāti daṭṭhabbā. tattha paññākhettaṃ balāni, karuṇākhettaṃ  vesārajjāni. tesu balasamāyogena parehi na abhibhuyyati,  vesārajjasamāyogena pare abhibhavati. balehi satthusampadāsiddhi,  vesārajjehi sāsanasampadāsiddhi. tathā balehi buddharatanasiddhi,  vesārajjehi dhammaratanasiddhīti ayamettha ``bhagavatā arahatā''ti  padadvayassa atthayojanāya mukhamattadassanaṃ.</p>
              <p>[03] kasmā panettha ``vuttañhetaṃ bhagavatā''ti vatvā puna ``vutta''nti  vuttaṃ? anussavapaṭikkhepena niyamadassanatthaṃ. yathā hi kenaci  parato sutvā vuttaṃ yadipi ca jānantena vuttaṃ, na teneva vuttaṃ parenapi  vuttattā. na ca taṃ tena vuttameva, apica kho sutampi, na evamidha.  bhagavatā hi parato asutvā sayambhuñāṇena attanā adhigatameva vuttanti  imassa visesassa dassanatthaṃ dvikkhattuṃ ``vutta''nti vuttaṃ. idaṃ vuttaṃ  hoti -- ``vuttañhetaṃ bhagavatā'' tañca kho bhagavatāva vuttaṃ, na  aññena, vuttameva ca, na sutanti. adhikavacanañhi aññamatthaṃ  bodhetīti na punaruttidoso. esa nayo ito paresupi.</p>
              <p>[03] tathā ^a^M0.0015^ea^ pubbaracanābhāvadassanatthaṃ dvikkhattuṃ ``vutta''nti vuttaṃ.  bhagavā hi sammāsambuddhatāya ṭhānuppattikappaṭibhānena sampattaparisāya  ajjhāsayānurūpaṃ dhammaṃ deseti, na tassa kāraṇā dānādīnaṃ viya  pubbaracanākiccaṃ atthi. tenetaṃ dasseti -- ``vuttañhetaṃ bhagavatā,  tañca kho na ^a^V0.0015^ea^ pubbaracanāvasena takkapariyāhataṃ vīmaṃsānucaritaṃ, apica  kho veneyyajjhāsayānurūpaṃ ṭhānaso vuttamevā''ti.</p>
              <p>[03] appaṭivattiyavacanabhāvadassanatthaṃ vā dvikkhattuṃ ``vutta''nti vuttaṃ.  yañhi bhagavatā vuttaṃ, vuttameva ^a^P1.0017^ea^ taṃ, na kenaci  paṭikkhipituṃ sakkā akkharasampattiyā atthasampattiyā ca. vuttaṃ hetaṃ  -- </p>
              <p>[02] ``etaṃ bhagavatā bārāṇasiyaṃ isipatane migadāye  anuttaraṃ dhammacakkaṃ pavattitaṃ appaṭivattiyaṃ kenaci samaṇena vā brāhmaṇena  vā''tiādi (saṃ0 ni0  5.1081; mahāva0 17).</p>
              <p>[03] aparampi vuttaṃ -- </p>
              <p>[02] ``idha, bhikkhave, āgaccheyya samaṇo vā brāhmaṇo vā  `na yidaṃ dukkhaṃ ariyasaccaṃ, yaṃ samaṇena gotamena paññattaṃ, ahamidaṃ  dukkhaṃ ariyasaccaṃ ṭhapetvā aññaṃ dukkhaṃ ariyasaccaṃ paññāpessāmī'ti,  netaṃ ṭhānaṃ vijjatī''tiādi. -- </p>
              <p>[25] tasmā appaṭivattiyavacanabhāvadassanatthampi dvikkhattuṃ  ``vutta''nti vuttaṃ.</p>
              <p>[03] atha vā sotūnaṃ atthanipphādakabhāvadassanatthaṃ dvikkhattuṃ  ``vutta''nti vuttaṃ. yañhi paresaṃ āsayādiṃ ajānantena asabbaññunā  adese akāle vā vuttaṃ, taṃ saccampi samānaṃ sotūnaṃ atthanipphādane  asamatthatāya avuttaṃ nāma siyā, pageva asaccaṃ. bhagavatā pana  sammāsambuddhabhāvato sammadeva paresaṃ āsayādiṃ desakālaṃ atthasiddhiñca  jānantena vuttaṃ ekantena sotūnaṃ yathādhippetatthanipphādanato vuttameva,  natthi tassa avuttatāpariyāyo. tasmā sotūnaṃ  atthanipphādakabhāvadassanatthampi dvikkhattuṃ ``vutta''nti vuttaṃ. apica  yathā na taṃ sutaṃ nāma, yaṃ na viññātatthaṃ yañca na tathattāya paṭipannaṃ,  evaṃ na taṃ vuttaṃ nāma, yaṃ na sammā paṭiggahitaṃ. bhagavato pana vacanaṃ  catassopi parisā sammadeva paṭiggahetvā ^a^M0.0016^ea^ tathattāya paṭipajjanti.  tasmā sammadeva paṭiggahitabhāvadassanatthampi dvikkhattuṃ ``vutta''nti  vuttaṃ.</p>
              <p>[03] atha vā ariyehi aviruddhavacanabhāvadassanatthaṃ dvikkhattuṃ  ``vutta''nti vuttaṃ. yathā hi bhagavā ^a^V0.0016^ea^ kusalākusalasāvajjānavajjabhede  dhamme pavattinivattiyo sammutiparamatthe ca avisaṃvādento vadati, evaṃ  dhammasenāpatippabhutayo ariyāpi bhagavati dharamāne parinibbute ca  tasseva desanaṃ anugantvā vadanti, na tattha nānāvādatā. tasmā  ^b^vuttamarahatā^eb^ tato parabhāge ^a^P1.0018^ea^ arahatā  ariyasaṅghenāpīti evaṃ ariyehi aviruddhavacanabhāvadassanatthampi evaṃ  vuttaṃ.</p>
              <p>[03] atha vā purimehi sammāsambuddhehi vuttanayabhāvadassanatthaṃ  dvikkhattuṃ ``vutta''nti vuttaṃ. satipi hi  jātigottāyuppamāṇādivisese dasabalādiguṇehi viya dhammadesanāya  buddhānaṃ viseso natthi, aññamaññaṃ attanā ca te pubbenāparaṃ  aviruddhameva vadanti. tasmā ^b^vuttañhetaṃ^eb^ yathā buddhehi attanā ca  pubbe, idānipi amhākaṃ bhagavatā tatheva vuttaṃ arahatāti evaṃ  purimabuddhehi attanā ca suttantaresu vuttanayabhāvadassanatthampi dvikkhattuṃ  ``vutta''nti vuttaṃ. tena buddhānaṃ desanāya sabbattha avirodho dīpito  hoti.</p>
              <p>[03] atha vā ``vutta''nti yadetaṃ dutiyaṃ padaṃ, taṃ  arahantavuttabhāvavacanaṃ daṭṭhabbaṃ. idaṃ vuttaṃ hoti -- vuttañhetaṃ bhagavatā  arahatāpi vuttaṃ -- ``ekadhammaṃ, bhikkhave''tiādikaṃ idāni vuccamānaṃ  vacananti. atha vā ``vutta''nti yadetaṃ dutiyaṃ padaṃ, taṃ na vacanatthaṃ,  atha kho vapanatthaṃ daṭṭhabbaṃ. tenetaṃ dasseti -- ``vuttañhetaṃ bhagavatā,  tañca kho na vuttamattaṃ, na kathitamattaṃ; atha kho veneyyānaṃ kusalamūlaṃ  vapita''nti attho. atha vā yadetaṃ vuttanti dutiyaṃ padaṃ, taṃ vattanatthaṃ.  ayaṃ hissa attho -- vuttañhetaṃ bhagavatā arahatā, tañca kho na  vuttamattaṃ, apica tadatthajātaṃ vuttaṃ caritanti. tena ``yathā vādī  bhagavā tathā kārī''ti dasseti. atha vā vuttaṃ bhagavatā, vuttavacanaṃ  arahatā vattuṃ yuttenāti attho.</p>
              <p>[03] atha ^a^M0.0017^ea^ vā ``vutta''nti saṅkhepakathāuddisanaṃ sandhāyāha, puna  ``vutta''nti vitthārakathānidassanaṃ. bhagavā hi saṅkhepato  vitthārato ca dhammaṃ deseti. atha vā bhagavato  duruttavacanābhāvadassanatthaṃ ``vuttañhetaṃ bhagavatā''ti vatvā puna  ``vutta''nti vuttaṃ. sabbadā ñāṇānugatavacīkammatāya hi bhagavato  savāsanapahīnasabbadosassa akkhalitabyappathassa kadācipi duruttaṃ nāma  natthi. yathā keci loke satisammosena vā davā vā ravā vā  kiñci vatvā atha paṭiladdhasaññā pubbe vuttaṃ ^a^P1.0019^ea^ avuttaṃ  vā karonti paṭisaṅkharonti vā, na evaṃ bhagavā. bhagavā pana  niccakālaṃ samāhito. asammosadhammo asammohadhammo ca  sabbaññutaññāṇasamupabyūḷhāya paṭibhānapaṭisambhidāya upanītamatthaṃ  aparimitakālaṃ sambhatapuññasambhārasamudāgatehi anaññasādhāraṇehi  visadavisuddhehi karaṇavisesehi sotāyatanarasāyanabhūtaṃ ^a^V0.0017^ea^ suṇantānaṃ  amatavassaṃ vassanto viya sotabbasāraṃ savanānuttariyaṃ catusaccaṃ  pakāsento karavīkarutamañjunā sarena sabhāvaniruttiyā  veneyyajjhāsayānurūpaṃ vacanaṃ vadati, natthi tattha vālaggamattampi  avakkhalitaṃ, kuto pana duruttāvakāso. tasmā ``yaṃ bhagavatā vuttaṃ,  taṃ vuttameva, na avuttaṃ duruttaṃ vā kadāci hotī''ti dassanatthaṃ --  ``vuttañhetaṃ bhagavatā''ti vatvā puna -- ``vuttamarahatā''ti vuttanti na  ettha punaruttidosoti. evamettha punaruttasaddassa sātthakatā veditabbā.</p>
              <p>[03] ^b^iti me suta^eb^nti ettha ^b^itī^eb^ti ayaṃ itisaddo  hetuparisamāpanādipadatthavipariyāyapakāranidassanāvadhāraṇādianekatthappabhedo.  tathā hesa -- ``ruppatīti kho, bhikkhave, tasmā rūpanti  vuccatī''tiādīsu (saṃ0 ni0  3.79) hetuatthe dissati.  ``tasmātiha me, bhikkhave, dhammadāyādā bhavatha, mā āmisadāyādā.  atthi me tumhesu anukampā -- kinti me sāvakā dhammadāyādā  bhaveyyuṃ, no āmisadāyādā''tiādīsu (ma0 ni0 1.30)  parisamāpane. ``iti vā iti evarūpā visūkadassanā  paṭivirato''tiādīsu (dī0 ni0 1.10) ādiatthe.  ``māgaṇḍiyoti vā tassa brāhmaṇassa saṅkhā samaññā paññatti  vohāro nāmaṃ nāmakammaṃ nāmadheyyaṃ nirutti byañjanaṃ  abhilāpo''tiādīsu (mahāni0 75) padatthavipariyāye. ``iti  kho, bhikkhave, sappaṭibhayo bālo, appaṭibhayo paṇḍito; saupaddavo  bālo, anupaddavo paṇḍito; saupasaggo bālo ^a^M0.0018^ea^, anupasaggo  paṇḍito''tiādīsu (a0 ni0  3.1) pakāre. ``sabbamatthīti  kho, kaccāna, ayameko anto, sabbaṃ natthīti kho, kaccāna, ayaṃ  dutiyo anto''tiādīsu (saṃ0 ni0  2.15) nidassane ^a^P1.0020^ea^.  ``atthi idappaccayā jarāmaraṇanti iti puṭṭhena satā,  ānanda, atthītissa vacanīyaṃ. kiṃpaccayā jarāmaraṇanti iti ce  vadeyya, jātipaccayā jarāmaraṇanti iccassa vacanīya''ntiādīsu  (dī0 ni0 2.96) avadhāraṇe, sanniṭṭhāneti attho. svāyamidha  pakāranidassanāvadhāraṇesu daṭṭhabbo.</p>
              <p>[03] tattha pakāratthena itisaddena etamatthaṃ dīpeti --  nānānayanipuṇamanekajjhāsayasamuṭṭhānaṃ atthabyañjanasampannaṃ  vividhapāṭihāriyaṃ dhammatthadesanāpaṭivedhagambhīraṃ sabbasattānaṃ  sakasakabhāsānurūpato sotapathamāgacchantaṃ tassa bhagavato vacanaṃ  sabbappakārena ko samattho viññātuṃ, sabbathāmena pana sotukāmataṃ  janetvāpi iti me sutaṃ, mayāpi ekena pakārena sutanti.</p>
              <p>[03] ettha ^a^V0.0018^ea^ ca ekattanānattābyāpāraevaṃdhammatāsaṅkhātā  nandiyāvattatipukkhalasīhavikkīḷitadisālocanāṅkusasaṅkhātā ca  visayādibhedena nānāvidhā nayā nānānayā. nayā vā pāḷigatiyo,  tā ca paññattianupaññattiādivasena  saṃkilesabhāgiyādilokiyāditadubhayavomissatādivasena,  kusalādivasena, khandhādivasena, saṅgahādivasena, samayavimuttādivasena,  ṭhapanādivasena, kusalamūlādivasena, tikapaṭṭhānādivasena ca  nānappakārāti nānānayā. tehi nipuṇaṃ saṇhaṃ sukhumanti  ^b^nānānayanipuṇaṃ^eb^.</p>
              <p>[03] āsayova ajjhāsayo, so ca sassatādibhedena  apparajakkhatādibhedena ca anekavidho. attajjhāsayādiko eva vā  aneko ajjhāsayo anekajjhāsayo. so samuṭṭhānaṃ uppattihetu  etassāti ^b^anekajjhāsayasamuṭṭhānaṃ^eb^.</p>
              <p>[03] kusalādiatthasampattiyā tabbibhāvanabyañjanasampattiyā  saṅkāsanapakāsanavivaraṇavibhajanauttānīkaraṇapaññattivasena chahi  atthapadehi akkharapadabyañjanākāraniruttiniddesavasena chahi  byañjanapadehi ca samannāgatattā ^b^atthabyañjanasampannaṃ^eb^.</p>
              <p>[03] iddhiādesanānusāsanībhedena ^a^M0.0019^ea^ tesu ca ekekassa visayādibhedena  vividhaṃ bahuvidhaṃ vā pāṭihāriyaṃ ^a^P1.0021^ea^ etassāti  ^b^vividhapāṭihāriyaṃ^eb^. tattha paṭipakkhaharaṇato  rāgādikilesāpanayanato paṭihāriyanti atthe sati bhagavato  paṭipakkhā rāgādayo na santi ye haritabbā, puthujjanānampi  vigatūpakkilese aṭṭhaguṇasamannāgate citte hatapaṭipakkhe iddhividhaṃ pavattati.  tasmā tattha pavattavohārena ca na sakkā idha pāṭihāriyanti vattuṃ.  yasmmāā pana mahākāruṇikassa bhagavato veneyyagatā ca kilesā  paṭipakkhā, tasmā tesaṃ haraṇato pāṭihāriyaṃ. atha vā bhagavato  sāsanassa ca paṭipakkhā titthiyā, tesaṃ haraṇato pāṭihāriyaṃ. te  hi diṭṭhiharaṇavasena diṭṭhippakāsane asamatthabhāvena ca  iddhiādesanānusāsanīhi haritā apanītā honti. paṭīti vā  pacchāti attho. tasmā samāhite citte vigatūpakkilese katakiccena  pacchā haritabbaṃ pavattetabbanti paṭihāriyaṃ. attano vā upakkilesesu  catutthajjhānamaggehi haritesu pacchā haraṇaṃ paṭihāriyaṃ.  iddhiādesanānusāsaniyo ca vigatūpakkilesena katakiccena sattahitatthaṃ  puna pavattetabbā, haritesu ca attano upakkilesesu parasantāne  upakkilesaharaṇāni hontīti paṭihāriyāni bhavanti. paṭihāriyameva  pāṭihāriyaṃ, paṭihāriye vā iddhiādesanānusāsanisamudāye bhavaṃ ekekaṃ  ^a^V0.0019^ea^ pāṭihāriyanti vuccati. paṭihāriyaṃ vā catutthajjhānaṃ maggo ca  paṭipakkhaharaṇato, tattha jātaṃ, tasmiṃ vā nimittabhūte, tato vā  āgatanti pāṭihāriyaṃ.</p>
              <p>[03] yasmā pana tantiatthadesanātabbohārābhisamayasaṅkhātā  hetuhetuphalatadubhayapaññattipaṭivedhasaṅkhātā vā dhammatthadesanāpaṭivedhā  gambhīrā, anupacitasambhārehi sasādīhi viya mahāsamuddo  dukkhogāḷhā alabbhaneyyappatiṭṭhā ca. tasmā tehi catūhi  gambhīrabhāvehi yuttanti ^b^dhammatthadesanāpaṭivedhagambhīraṃ^eb^.</p>
              <p>[03] eko eva bhagavato dhammadesanāghoso ekasmiṃ khaṇe pavattamāno  nānābhāsānaṃ sattānaṃ attano attano bhāsāvasena apubbaṃ acarimaṃ  gahaṇūpago hutvā atthādhigamāya hoti. acinteyyo hi  ^a^M0.0020^ea^ buddhānaṃ buddhānubhāvoti sabbasattānaṃ ^a^P1.0022^ea^ sakasakabhāsānurūpato  sotapathamāgacchatīti veditabbaṃ.</p>
              <p>[03] nidassanatthena -- ``nāhaṃ sayambhū, na mayā idaṃ  sacchikata''nti attānaṃ parimocento -- ``iti me sutaṃ, mayāpi evaṃ  suta''nti idāni vattabbaṃ sakalaṃ suttaṃ nidasseti.</p>
              <p>[03] avadhāraṇatthena -- ``etadaggaṃ, bhikkhave, mama sāvakānaṃ  bhikkhūnaṃ bahussutānaṃ yadidaṃ ānando, gatimantānaṃ, satimantānaṃ,  dhitimantānaṃ, upaṭṭhākānaṃ yadidaṃ ānando''ti (a0 ni0   1.219-223) evaṃ bhagavatā, ``āyasmā ānando atthakusalo  dhammakusalo byañjanakusalo niruttikusalo pubbāparakusalo''ti (a0  ni0  5.169) evaṃ dhammasenāpatinā ca pasatthabhāvānurūpaṃ attano  dhāraṇabalaṃ dassento sattānaṃ sotukamyataṃ janeti -- ``iti me sutaṃ,  tañca kho atthato vā byañjanato vā anūnamanadhikaṃ, evameva, na  aññathā, daṭṭhabba''nti. ^b^aññathā^eb^ti bhagavato sammukhā  sutākārato aññathā, na pana bhagavatā desitākārato.  acinteyyānubhāvā hi bhagavato desanā, sā na sabbākārena sakkā  viññātunti vuttovāyamattho. sutākārāvirujjhanameva hi dhāraṇabalaṃ.  na hettha atthantaratāparihāro dvinnampi atthānaṃ ekavisayattā.  itarathā hi thero bhagavato desanāya sabbathā paṭiggahaṇe samattho  asamatthoti vā āpajjeyyāti.</p>
              <p>[03] ^b^me^eb^-saddo tīsu atthesu dissati. tathā hissa --  ``gāthābhigītaṃ me abhojaneyya''ntiādīsu (saṃ0 ni0  1.194;  su0 ni0 81) mayāti attho. ``sādhu me, bhante, bhagavā  ^a^V0.0020^ea^ saṃkhittena dhammaṃ desetū''tiādīsu (saṃ0 ni0  4.88;  5.381;  a0 ni0  4.257) mayhanti attho. ``dhammadāyādā me,  bhikkhave, bhavathā''tiādīsu (ma0 ni0 1.29) mamāti attho.  idha pana ``mayā suta''nti ca ``mama suta''nti ca atthadvaye yujjati.</p>
              <p>[03] ettha ca yo paro na hoti, so attāti evaṃ vattabbe  niyakajjhattasaṅkhāte sakasantāne vattanato tividhopi ^b^me^eb^-saddo  yadipi ekasmiṃyeva atthe dissati, karaṇasampadānādivisesasaṅkhāto  panassa vijjatevāyaṃ atthabhedoti āha -- ``me-saddo tīsu atthesu  dissatī''ti.</p>
              <p>[03] ^b^suta^eb^nti ^a^M0.0021^ea^ ^a^P1.0023^ea^ ayaṃ ^b^suta^eb^-saddo  saupasaggo anupasaggo ca  gamanavissutakilinnūpacitānuyogasotaviññeyyasotadvārānusāraviññātādianekatthappabhedo.  kiñcāpi hi kiriyāvisesako upasaggo, jotakabhāvato pana  satipi tasmiṃ suta-saddo eva taṃ taṃ atthaṃ vadatīti anupasaggassa  sutasaddassa atthuddhāre saupasaggopi udāharīyati.</p>
              <p>[03] tattha ``senāya pasuto''tiādīsu gacchantoti attho.  ``sutadhammassa passato''tiādīsu (udā0 11) vissutadhammassāti  attho. ``avassutā avassutassā''tiādīsu (pāci0 657)  kilinnā kilinnassāti attho. ``tumhehi puññaṃ pasutaṃ  anappaka''ntiādīsu (khu0 pā0 7.12) upacitanti attho. ``ye  jhānappasutā dhīrā''tiādīsu (dha0 pa0 181) jhānānuyuttāti attho.  ``diṭṭhaṃ sutaṃ muta''ntiādīsu (ma0 ni0 1.241)  sotaviññeyyanti attho. ``sutadharo sutasannicayo''tiādīsu (ma0  ni0 1.339) sotadvārānusāraviññātadharoti attho. idha panassa  ``sotadvārānusārena upadhārita''nti vā ``upadhāraṇa''nti vā attho.  me-saddassa hi mayāti atthe sati ``iti me sutaṃ, mayā  sotadvārānusārena upadhārita''nti attho. mamāti atthe sati  ``iti mama sutaṃ sotadvārānusārena upadhāraṇa''nti attho.</p>
              <p>[03] evametesu tīsu padesu yasmā sutasaddasannidhāne payuttena  ^b^iti^eb^saddena savanakiriyājotakena bhavitabbaṃ. tasmā  ^b^itī^eb^ti sotaviññāṇādiviññāṇakiccanidassanaṃ. ^b^me^eb^ti  vuttaviññāṇasamaṅgipuggalanidassanaṃ. sabbānipi vākyāni  evakāratthasahitāniyeva avadhāraṇaphalattā. tena ^b^suta^eb^nti  assavanabhāvappaṭikkhepato anūnāviparītaggahaṇanidassanaṃ. yathā hi  sutaṃ sutamevāti vattabbataṃ ^a^V0.0021^ea^ arahati, taṃ sammā sutaṃ anūnaggahaṇaṃ  aviparītaggahaṇañca hotīti. atha vā saddantaratthāpohanavasena saddo  atthaṃ vadatīti, yasmā sutanti etassa asutaṃ na hotīti ayamattho,  tasmā sutanti assavanabhāvappaṭikkhepato  anūnāviparītaggahaṇanidassanaṃ. idaṃ vuttaṃ hoti -- iti me sutaṃ, na  diṭṭhaṃ, na sayambhuñāṇena sacchikataṃ, na aññathā vā upaladdhaṃ, apica  sutaṃva, tañca kho sammadevāti. avadhāraṇatthe ^a^P1.0024^ea^ vā  itisadde ayamatthayojanāti tadapekkhassa suta-saddassa niyamattho  ^a^M0.0022^ea^ sambhavatīti assavanabhāvappaṭikkhepo, anūnāviparītaggahaṇanidassanatā  ca veditabbā. evaṃ savanahetusavanavisesavasena padattayassa  atthayojanā katāti daṭṭhabbaṃ.</p>
              <p>[03] tathā ^b^itī^eb^ti sotadvārānusārena pavattāya viññāṇavīthiyā  nānatthabyañjanaggahaṇato nānappakārena ārammaṇe pavattibhāvappakāsanaṃ  ākārattho itisaddoti katvā. ^b^me^eb^ti attappakāsanaṃ.  ^b^suta^eb^nti dhammappakāsanaṃ yathāvuttāya viññāṇavīthiyā  pariyattidhammārammaṇattā. ayañhettha saṅkhepo -- nānappakārena  ārammaṇe pavattāya viññāṇavīthiyā kāraṇabhūtāya mayā na aññaṃ kataṃ,  idaṃ pana kataṃ, ayaṃ dhammo sutoti.</p>
              <p>[03] tathā ^b^itī^eb^ti nidassitabbappakāsanaṃ nidassanattho  iti-saddoti katvā nidassetabbassa nidassitabbattābhāvābhāvato.  tasmā itisaddena sakalampi sutaṃ paccāmaṭṭhanti veditabbaṃ. ^b^me^eb^ti  puggalappakāsanaṃ. ^b^suta^eb^nti puggalakiccappakāsanaṃ. suta-saddena  hi labbhamānā savanakiriyā savanaviññāṇappabandhappaṭibaddhā, tattha ca  puggalavohāro. na hi puggalavohārarahite dhammappabandhe savanakiriyā  labbhati. tassāyaṃ saṅkhepattho -- yaṃ suttaṃ niddisissāmi, taṃ mayā  iti sutanti.</p>
              <p>[03] tathā ^b^itī^eb^ti yassa cittasantānassa nānārammaṇappavattiyā  nānatthabyañjanaggahaṇaṃ hoti, tassa nānākāraniddeso ākārattho  itisaddoti katvā. ^b^itī^eb^ti hi ayaṃ ākārapaññatti dhammānaṃ taṃ  taṃ pavattiākāraṃ upādāya paññāpetabbasabhāvattā. ^b^me^eb^ti  kattuniddeso. ^b^suta^eb^nti visayaniddeso. sotabbo hi dhammo  savanakiriyākattupuggalassa savanakiriyāvasena pavattiṭṭhānaṃ hoti.  ettāvatā nānappakārappavattena cittasantānena taṃsamaṅgino kattu visaye  gahaṇasanniṭṭhānaṃ dassitaṃ hoti.</p>
              <p>[03] atha vā ^b^itī^eb^ti puggalakiccaniddeso. sutānañhi  dhammānaṃ gahitākārassa nidassanassa avadhāraṇassa vā pakāsanabhāvena  itisaddena tadākārādidhāraṇassa puggalavohārūpādānadhammabyāpārabhāvato  ^a^V0.0022^ea^ puggalakiccaṃ ^a^M0.0023^ea^ nāma niddiṭṭhaṃ hotīti. ^b^suta^eb^nti  viññāṇakiccaniddeso. puggalavādinopi hi savanakiriyā  viññāṇanirapekkhā na hotīti. ^b^me^eb^ti  ubhayakiccayuttapuggalaniddeso ^a^P1.0025^ea^. ^b^me^eb^ti hi  saddappavatti ekanteneva sattavisesavisayā, viññāṇakiccañca tattheva  samodahitabbanti. ayaṃ panettha saṅkhepo -- mayā  savanakiccaviññāṇasamaṅginā puggalena viññāṇavasena  laddhassavanakiccavohārena sutanti.</p>
              <p>[03] tathā ^b^itī^eb^ti ca ^b^me^eb^ti ca saccikaṭṭhaparamatthavasena  avijjamānapaññatti. sabbassa hi saddādhigamanīyassa atthassa  paññattimukheneva paṭipajjitabbattā sabbapaññattīnañca vijjamānādīsu  chasveva paññattīsu avarodho, tasmā yo māyāmarīciādayo viya  abhūtattho, anussavādīhi gahetabbo viya anuttamattho ca na hoti.  so rūpasaddādiko ruppanānubhavanādiko ca paramatthasabhāvo  saccikaṭṭhaparamatthavasena vijjati. yo pana itīti ca meti ca  vuccamāno ākārādiaparamatthasabhāvo saccikaṭṭhaparamatthavasena  anupalabbhamāno avijjamānapaññatti nāma, kimettha taṃ paramatthato  atthi, yaṃ itīti vā meti vā niddesaṃ labhetha. ^b^suta^eb^nti  vijjamānapaññatti. yañhi taṃ sotena upaladdhaṃ, taṃ paramatthato  vijjamānanti.</p>
              <p>[03] tathā ^b^itī^eb^ti sotapathamāgate dhamme upādāya tesaṃ  upadhāritākārādīnaṃ paccāmasanavasena. ^b^me^eb^ti sasantatipariyāpanne  khandhe karaṇādivisesavisiṭṭhe upādāya vattabbato upādāpaññatti.  ^b^suta^eb^nti diṭṭhādīni upanidhāya vattabbato upanidhāpaññatti.  diṭṭhādisabhāvarahite saddāyatane pavattamānopi sutavohāro dutiyaṃ,  tatiyanti ādiko viya paṭhamādiṃ nissāya ``yaṃ na  diṭṭhamutaviññātanirapekkhaṃ, taṃ suta''nti viññeyyattā diṭṭhādīni  upanidhāya vattabbo hoti. asutaṃ na hotīti hi sutanti  pakāsitoyamatthoti.</p>
              <p>[03] ettha ^a^P1.0026^ea^ ca ^b^itī^eb^ti vacanena asammohaṃ  dīpeti. paṭividdhā hi atthassa pakāravisesā itīti idha  āyasmatā ānandena paccāmaṭṭhā, tenassa asammoho dīpito. na hi  sammūḷho nānappakārappaṭivedhasamattho hoti, lobhappahānādivasena  nānappakārā duppaṭividdhā ca suttatthā niddisīyanti ^a^M0.0024^ea^. ^b^suta^eb^nti  vacanena asammosaṃ dīpeti sutākārassa yāthāvato dassiyamānattā  yassa hi sutaṃ sammuṭṭhaṃ hoti, na so kālantare mayā sutanti  paṭijānāti. iccassa asammohena sammohābhāvena paññāya eva vā  savanakālasambhūtāya taduttarikālapaññāsiddhi, tathā asammosena  satisiddhi. tattha paññāpubbaṅgamāya satiyā byañjanāvadhāraṇasamatthatā.  byañjanānañhi paṭivijjhitabbo ākāro nātigambhīro,  yathāsutadhāraṇameva tattha karaṇīyanti satiyā ^a^V0.0023^ea^ byāpāro adhiko, paññā  tattha guṇībhūtā hoti paññāya pubbaṅgamāti katvā. satipubbaṅgamāya  paññāya atthappaṭivedhasamatthatā. atthassa hi paṭivijjhitabbo  ākāro gambhīroti paññāya byāpāro adhiko, sati tattha guṇībhūtā  hoti satiyā pubbaṅgamāti katvā. tadubhayasamatthatāyogena  atthabyañjanasampannassa dhammakosassa anupālanasamatthatāya  dhammabhaṇḍāgārikattasiddhi.</p>
              <p>[03] aparo nayo -- ^b^itī^eb^ti vacanena yonisomanasikāraṃ  dīpeti. tena vuccamānānaṃ ākāranidassanāvadhāraṇatthānaṃ upari  vakkhamānānaṃ nānappakārappaṭivedhajotakānaṃ aviparītasaddhammavisayattā.  na hi ayoniso manasikaroto nānappakārappaṭivedho sambhavati.  ^b^suta^eb^nti vacanena avikkhepaṃ dīpeti, nidānapucchāvasena  pakaraṇappattassa vakkhamānassa suttassa savanaṃ na samādhānamantarena  sambhavati vikkhittacittassa savanābhāvato. tathā hi vikkhittacitto  puggalo sabbasampattiyā vuccamānopi ``na mayā sutaṃ, puna  bhaṇathā''ti vadati. yonisomanasikārena cettha attasammāpaṇidhiṃ  pubbekatapuññatañca sādheti, sammā appaṇihitattassa pubbe akatapuññassa  vā tadabhāvato. avikkhepena saddhammassavanaṃ sappurisūpanissayañca  sādheti, assutavato sappurisūpanissayarahitassa ^a^P1.0027^ea^ ca  tadabhāvato. na hi vikkhittacitto saddhammaṃ sotuṃ sakkoti, na ca  sappurise anupassayamānassa savanaṃ atthi.</p>
              <p>[03] aparo nayo -- ``yassa cittasantānassa nānākārappavattiyā  nānatthabyañjanaggahaṇaṃ hoti, tassa nānākāraniddeso''ti vuttaṃ. yasmā  ca so bhagavato vacanassa atthabyañjanappabhedaparicchedavasena  sakalasāsanasampatiogāhanena niravasesaparahitapāripūrikāraṇabhūto  evaṃbhaddako ^a^M0.0025^ea^ ākāro na sammā appaṇihitattano pubbe akatapuññassa vā  hoti, tasmā ^b^itī^eb^ti iminā bhaddakena ākārena  pacchimacakkadvayasampattimattano dīpeti, ^b^suta^eb^nti savanayogena  purimacakkadvayasampattiṃ. na hi appatirūpe dese vasato  sappurisūpanissayarahitassa vā savanaṃ atthi. iccassa  pacchimacakkadvayasiddhiyā āsayasuddhi siddhā hoti, sammā paṇihitatto  pubbe ca katapuñño visuddhāsayo hoti, tadavisuddhihetūnaṃ kilesānaṃ  dūrībhāvato. tathā hi vuttaṃ -- ``sammā paṇihitaṃ cittaṃ, seyyaso  naṃ tato kare''ti (dha0 pa0 43) ``katapuññosi tvaṃ, ānanda,  padhānamanuyuñja, khippaṃ hohisi anāsavo''ti (dī0 ni0 2.207)  ca. purimacakkadvayasiddhiyā payogasuddhi. patirūpadesavāsena hi  sappurisūpanissayena ca sādhūnaṃ diṭṭhānugatiāpajjanenapi visuddhappayogo  hoti. tāya ca āsayasuddhiyā adhigamabyattisiddhi, pubbe eva  taṇhādiṭṭhisaṃkilesānaṃ visodhitattā payogasuddhiyā ^a^V0.0024^ea^ āgamabyattisiddhi.  suparisuddhakāyavacīpayogo hi vippaṭisārābhāvato avikkhittacitto  pariyattiyaṃ visārado hoti. iti payogāsayasuddhassa  āgamādhigamasampannassa vacanaṃ aruṇuggamanaṃ viya sūriyassa udayato,  yonisomanasikāro viya ca kusaladhammassa, arahati bhagavato  vacanassa pubbaṅgamaṃ bhavitunti ṭhāne nidānaṃ ṭhapento ^b^iti me  suta^eb^ntiādimāha.</p>
              <p>[03] aparo nayo -- ^b^itī^eb^ti iminā pubbe vuttanayena  nānappakārappaṭivedhadīpakena attano  atthapaṭibhānapaṭisambhidāsampattisabbhāvaṃ ^a^P1.0028^ea^ dīpeti.  ^b^suta^eb^nti iminā itisaddasannidhānato vakkhamānāpekkhāya vā  sotabbabhedappaṭivedhadīpakena dhammaniruttipaṭisambhidāsampattisabbhāvaṃ  dīpeti. ^b^itī^eb^ti ca idaṃ vuttanayeneva yonisomanasikāradīpakaṃ  vacanaṃ bhāsamāno ``ete mayā dhammā manasānupekkhitā diṭṭhiyā  suppaṭividdhā''ti dīpeti. pariyattidhammā hi ``idha sīlaṃ kathitaṃ,  idha samādhi, idha paññā, ettakā ettha anusandhiyo''tiādinā nayena  manasā anupekkhitā anussavākāraparivitakkasahitāya  dhammanijjhānakkhantibhūtāya ñātapariññāsaṅkhātāya vā diṭṭhiyā tattha  tattha vuttarūpārūpadhamme ``iti rūpaṃ, ettakaṃ rūpa''ntiādinā nayena  suṭṭhu vavatthapetvā paṭividdhā attano paresañca hitasukhāvahā hontīti.  ^b^sutta^eb^nti idaṃ savanayogaparidīpakavacanaṃ bhāsamāno ``bahū  ^a^M0.0026^ea^ mayā dhammā sutā dhātā vacasā paricitā''ti dīpeti.  sotāvadhānappaṭibaddhā hi pariyattidhammassa savanadhāraṇaparicayā.  tadubhayenapi dhammassa svākkhātabhāvena atthabyañjanapāripūriṃ dīpento  savane ādaraṃ janeti. atthabyañjanaparipuṇṇañhi dhammaṃ ādarena  assuṇanto mahatā hitā paribāhiro hotīti ādaraṃ janetvā sakkaccaṃ  dhammo sotabbo.</p>
              <p>[03] ^b^iti me suta^eb^nti iminā pana sakalena vacanena āyasmā  ānando tathāgatappaveditaṃ dhammavinayaṃ attano adahanto  asappurisabhūmiṃ atikkamati, sāvakattaṃ paṭijānanto sappurisabhūmiṃ  okkamati. tathā asaddhammā cittaṃ vuṭṭhāpeti, saddhamme cittaṃ  patiṭṭhāpeti. ``kevalaṃ sutamevetaṃ mayā, tasseva pana bhagavato  vacana''nti dīpento attānaṃ parimoceti, satthāraṃ apadisati,  jinavacanaṃ appeti, dhammanettiṃ patiṭṭhāpeti.</p>
              <p>[03] apica ^b^iti me suta^eb^nti attanā uppāditabhāvaṃ  appaṭijānanto purimassavanaṃ vivaranto sammukhā paṭiggahitamidaṃ mayā  tassa bhagavato catuvesārajjavisāradassa dasabaladharassa  āsabhaṭṭhānaṭṭhāyino sīhanādanādino sabbasattuttamassa dhammissarassa  dhammarājassa dhammādhipatino dhammadīpassa ^a^V0.0025^ea^ dhammasaraṇassa  saddhammavaracakkavattino sammāsambuddhassa. na ettha atthe vā dhamme vā  pade vā ^a^P1.0029^ea^ byañjane vā kaṅkhā vā vimati vā  kātabbāti sabbadevamanussānaṃ imasmiṃ dhammavinaye assaddhiyaṃ  vināseti, saddhāsampadaṃ uppādeti. tenetaṃ vuccati -- </p>
              <p>[21] ``vināsayati assaddhaṃ, saddhaṃ vaḍḍheti sāsane. </p>
              <p>[22] iti me sutamiccevaṃ, vadaṃ gotamasāvako''ti..</p>
              <p>[03] etthāha -- ``kasmā panettha yathā aññesu suttesu `evaṃ me  sutaṃ, ekaṃ samayaṃ bhagavā'tiādinā kāladese apadisitvāva nidānaṃ  bhāsitaṃ, evaṃ na bhāsita''nti? apare tāva āhu -- na pana therena  bhāsitattā. idañhi nidānaṃ na āyasmatā ānandena paṭhamaṃ bhāsitaṃ  khujjuttarāya pana bhagavatā upāsikāsu bahussutabhāvena etadagge ṭhapitāya  sekkhappaṭisambhidāppattāya ariyasāvikāya sāmāvatippamukhānaṃ pañcannaṃ  itthisatānaṃ paṭhamaṃ bhāsitaṃ.</p>
              <p>[03] tatrāyaṃ ^a^M0.0027^ea^ anupubbīkathā -- ito kira kappasatasahassamatthake  padumuttaro nāma sammāsambuddho loke uppajjitvā pavattitavaradhammacakko  haṃsavatiyaṃ viharati. athekadivasaṃ haṃsavatiyaṃ ekā kuladhītā satthu  dhammadesanaṃ sotuṃ gacchantīhi upāsikāhi saddhiṃ ārāmaṃ gatā.  satthāraṃ ekaṃ upāsikaṃ bahussutānaṃ etadagge ṭhapentaṃ disvā adhikāraṃ  katvā taṃ ṭhānantaraṃ patthesi. satthāpi naṃ byākāsi ``anāgate  gotamassa nāma sammāsambuddhassa sāvikānaṃ upāsikānaṃ bahussutānaṃ  aggā bhavissatī''ti. tassā yāvajīvaṃ kusalaṃ katvā devaloke  nibbattitvā puna manussesūti evaṃ devamanussesu saṃsarantiyā  kappasatasahassaṃ atikkantaṃ. atha imasmiṃ bhaddakappe amhākaṃ bhagavato  kāle sā devalokato cavitvā ghosakaseṭṭhissa gehe dāsiyā kucchismiṃ  paṭisandhiṃ gaṇhi, ^b^uttarā^eb^tissā nāmaṃ akaṃsu. sā jātakāle  khujjā ahosīti ^b^khujjuttarā^eb^tveva paññāyittha. sā aparabhāge  ghosakaseṭṭhinā rañño utenassa sāmāvatiyā dinnakāle tassā  paricārikabhāvena dinnā rañño utenassa antepure vasati.</p>
              <p>[03] tena ca samayena kosambiyaṃ  ghosakaseṭṭhikukkuṭaseṭṭhipāvārikaseṭṭhino ^a^P1.0030^ea^ bhagavantaṃ  uddissa tayo vihāre kāretvā janapadacārikaṃ carante tathāgate  kosambinagaraṃ sampatte buddhappamukhassa bhikkhusaṅghassa vihāre  niyyādetvā mahādānāni pavattesuṃ, māsamattaṃ atikkami. atha nesaṃ  etadahosi -- ``buddhā nāma sabbalokānukampakā, aññesampi okāsaṃ  dassāmā''ti kosambinagaravāsinopi ^a^V0.0026^ea^ janassa okāsaṃ akaṃsu. tato  paṭṭhāya nāgarā vīthisabhāgena gaṇasabhāgena mahādānaṃ denti.  athekadivasaṃ satthā bhikkhusaṅghaparivuto mālākārajeṭṭhakassa gehe  nisīdi. tasmiṃ khaṇe khujjuttarā sāmāvatiyā pupphāni gahetuṃ aṭṭha  kahāpaṇe ādāya taṃ gehaṃ agamāsi. mālākārajeṭṭhako taṃ disvā  ``amma uttare, ajja tuyhaṃ pupphāni dātuṃ khaṇo natthi, ahaṃ  buddhappamukhaṃ bhikkhusaṅghaṃ parivisāmi, tvampi parivesanāya sahāyikā  hohi, evaṃ ito paresaṃ veyyāvaccakaraṇato muccissasī''ti āha.  tato khujjuttarā buddhānaṃ bhattagge veyyāvaccaṃ akāsi. sā satthārā  upanisinnakathāvasena kathitaṃ sabbameva dhammaṃ uggaṇhi, anumodanaṃ pana  sutvā sotāpattiphale patiṭṭhāsi.</p>
              <p>[03] sā ^a^M0.0028^ea^ aññesu divasesu cattārova kahāpaṇe datvā pupphāni gahetvā  gacchati, tasmiṃ pana divase diṭṭhasaccabhāvena parasantake cittaṃ  anuppādetvā aṭṭhapi kahāpaṇe datvā pacchiṃ pūretvā pupphāni gahetvā  sāmāvatiyā santikaṃ agamāsi. atha naṃ sā pucchi ``amma uttare,  tvaṃ aññesu divasesu na bahūni pupphāni āharasi, ajja pana  bahukāni, kiṃ no rājā uttaritaraṃ pasanno''ti? sā musā vattuṃ  abhabbatāya atīte attanā kataṃ anigūhitvā sabbaṃ kathesi. atha  ``kasmā ajja bahūni āharasī''ti ca vuttā ``ajjāhaṃ  sammāsambuddhassa dhammaṃ sutvā amataṃ sacchākāsiṃ, tasmā tumhe na  vañcemī''ti āha. taṃ sutvā ``are duṭṭhadāsi, ettakaṃ kālaṃ tayā  gahite kahāpaṇe dehī''ti atajjetvā pubbahetunā codiyamānā ``amma,  tayā pītaṃ amataṃ, amhepi pāyehī''ti vatvā ``tena hi maṃ  nhāpehī''ti ^a^P1.0031^ea^ vutte soḷasahi gandhodakaghaṭehi nhāpetvā  dve maṭṭhasāṭake dāpesi. sā ekaṃ nivāsetvā ekaṃ pārupitvā āsanaṃ  paññāpetvā āsane nisīditvā vicitrabījaniṃ ādāya nīcāsanesu  nisinnāni pañca mātugāmasatāni āmantetvā sekhappaṭisambhidāsu  ṭhatvā satthārā desitaniyāmeneva tāsaṃ dhammaṃ desesi. desanāvasāne  tā sabbā sotāpattiphale patiṭṭhahiṃsu. tā sabbāpi khujjuttaraṃ  vanditvā ``amma, ajja paṭṭhāya tvaṃ kiliṭṭhakammaṃ mā kari, amhākaṃ  mātuṭṭhāne ācariyaṭṭhāne ca patiṭṭhāhī''ti garuṭṭhāne ṭhapayiṃsu.</p>
              <p>[03] kasmā panesā dāsī hutvā nibbattāti? sā kira  kassapasammāsambuddhakāle bārāṇasiyaṃ seṭṭhidhītā hutvā nibbattā.  ekāya khīṇāsavattheriyā upaṭṭhākakulaṃ gatāya ``etaṃ me ayye,  pasādhanapeḷikaṃ dethā''ti veyyāvaccaṃ kāresi. therīpi ``adentiyā  mayi āghātaṃ uppādetvā niraye nibbattissati, dentiyā paresaṃ dāsī  hutvā nibbattissati, nirayasantāpato dāsibhāvo ^a^V0.0027^ea^ seyyo''ti anuddayaṃ  paṭicca tassā vacanaṃ akāsi. sā tena kammena pañca jātisatāni  paresaṃ dāsīyeva hutvā nibbatti. </p>
              <p>[01] kasmā pana khujjā ahosi? anuppanne kira buddhe ayaṃ  bārāṇasirañño gehe vasantī ekaṃ rājakulūpakaṃ paccekabuddhaṃ thokaṃ  khujjadhātukaṃ disvā attanā ^a^M0.0029^ea^ sahavāsīnaṃ mātugāmānaṃ purato parihāsaṃ  karontī yathāvajjaṃ keḷivasena khujjākāraṃ dassesi, tasmā khujjā  hutvā nibbatti.</p>
              <p>[03] kiṃ pana katvā paññavantī jātāti? anuppanne kira buddhe ayaṃ  bārāṇasirañño gehe vasantī aṭṭha paccekabuddhe rājagehato uṇhapāyāsassa  pūrite patte parivattitvā parivattitvā gaṇhante disvā attano  santakāni aṭṭha dantavalayāni ``idha ṭhapetvā gaṇhathā''ti adāsi.  te tathā katvā olokesuṃ. ``tumhākaññeva tāni pariccattāni,  gahetvā gacchathā''ti āha. te nandamūlakapabbhāraṃ agamaṃsu. ajjāpi  tāni valayāni arogāneva. sā tassa nissandena paññavantī jātā.</p>
              <p>[03] atha naṃ sāmāvatippamukhāni pañca itthisatāni ``amma, tvaṃ  divase divase satthu santikaṃ gantvā bhagavatā desitaṃ dhammaṃ sutvā  amhākaṃ desehī''ti vadiṃsu. sā tathā karontī aparabhāge  tipiṭakadharā jātā. tasmā naṃ ^a^P1.0032^ea^ satthā --  ``etadaggaṃ, bhikkhave, mama sāvikānaṃ bahussutānaṃ upāsikānaṃ yadidaṃ  khujjuttarā''ti etadagge ṭhapesi. iti upāsikāsu bahussutabhāvena  satthārā etadagge ṭhapitā paṭisambhidāppattā khujjuttarā ariyasāvikā  satthari kosambiyaṃ viharante kālena kālaṃ satthu santikaṃ gantvā  dhammaṃ sutvā antepuraṃ gantvā sāmāvatippamukhānaṃ pañcannaṃ itthisatānaṃ  ariyasāvikānaṃ satthārā desitaniyāmena yathāsutaṃ dhammaṃ kathentī  attānaṃ parimocetvā satthu santike sutabhāvaṃ pakāsentī  ^b^``vuttañhetaṃ bhagavatā vuttamarahatāti me suta''^eb^nti nidānaṃ  āropesi.</p>
              <p>[03] yasmā pana tasmiṃyeva nagare bhagavato sammukhā sutvā tadaheva  tāya tāsaṃ bhāsitaṃ, tasmā ``ekaṃ samayaṃ bhagavā kosambiyaṃ  viharatī''ti kāladesaṃ apadisituṃ payojanasambhavova natthi  supākaṭabhāvato. bhikkhuniyo cassā santike imāni suttāni  gaṇhiṃsu. evaṃ paramparāya bhikkhūsupi tāya āropitaṃ nidānaṃ pākaṭaṃ  ahosi. atha āyasmā ānando tathāgatassa parinibbānato  aparabhāge sattapaṇṇiguhāyaṃ ajātasattunā kārāpite saddhammamaṇḍape  mahākassapappamukhassa ^a^V0.0028^ea^ vasīgaṇassa majjhe nisīditvā dhammaṃ saṅgāyanto  imesaṃ suttānaṃ nidānassa ^a^M0.0030^ea^ dveḷhakaṃ pariharanto tāya  āropitaniyāmeneva nidānaṃ āropesīti.</p>
              <p>[03] keci panettha bahuppakāre papañcenti. kiṃ tehi? apica  nānānayehi saṅgītikārā dhammavinayaṃ saṅgāyiṃsu. anubuddhā hi  dhammasaṅgāhakamahātherā, te sammadeva dhammavinayassa saṅgāyanākāraṃ  jānantā katthaci ``evaṃ me suta''ntiādinā, katthaci ``tena  samayenā''tiādinā, katthaci gāthābandhavasena nidānaṃ ṭhapentā,  katthaci sabbena sabbaṃ nidānaṃ aṭṭhapentā vaggasaṅgahādivasena  dhammavinayaṃ saṅgāyiṃsu. tattha idha ^b^vuttañheta^eb^ntiādinā nidānaṃ  ṭhapetvā saṅgāyiṃsu, kiñci suttageyyādivasena navaṅgamidaṃ buddhavacanaṃ.  yathā cetaṃ, evaṃ sabbesampi sammāsambuddhānaṃ. vuttañhetaṃ ``appakañca  nesaṃ ahosi suttaṃ geyya''ntiādi. tattha itivuttakaṅgassa ^a^P1.0033^ea^  aññaṃ kiñci na paññāyati tabbhāvanimittaṃ ṭhapetvā  ``vuttañhetaṃ...pe0... me suta''nti idaṃ vacanaṃ. tenāhu  aṭṭhakathācariyā ``vuttañhetaṃ bhagavatāti ādinayappavattā  dvādasuttarasatasuttantā itivuttaka''nti. tasmā satthu adhippāyaṃ  jānantehi dhammasaṅgāhakehi ariyasāvikāya vā imesaṃ suttānaṃ  itivuttakaṅgabhāvañāpanatthaṃ imināva nayena nidānaṃ ṭhapitanti veditabbaṃ.</p>
              <p>[03] kimatthaṃ pana dhammavinayasaṅgahe kayiramāne nidānavacanaṃ? nanu  bhagavatā bhāsitavacanasseva saṅgaho kātabboti? vuccate --  ^b^desanāya ṭhitiasammosasaddheyyabhāvasampādanatthaṃ^eb^.  kāladesadesakaparisāpadesehi upanibandhitvā ṭhapitā hi desanā  ciraṭṭhitikā hoti asammosadhammā saddheyyā ca  desakālakattuhetunimittehi upanibaddho viya vohāravinicchayo. teneva  ca āyasmatā mahākassapena brahmajālamūlapariyāyasuttādīnaṃ  desādipucchāsu katāsu tāsaṃ vissajjanaṃ karontena dhammabhaṇḍāgārikena  ``evaṃ me suta''ntiādinā nidānaṃ bhāsitaṃ. idha pana desakālassa  aggahaṇe kāraṇaṃ vuttameva.</p>
              <p>[03] apica ^b^satthu sampattippakāsanatthaṃ^eb^ nidānavacanaṃ.  tathāgatassa hi bhagavato pubbaracanānumānāgamatakkābhāvato  sammāsambuddhabhāvasiddhi. na hi sammāsambuddhassa ^a^M0.0031^ea^ pubbaracanādīhi  attho atthi sabbattha appaṭihatañāṇācāratāya ekappamāṇattā ca  ñeyyadhammesu. tathā  ācariyamuṭṭhidhammamacchariyasāsanasāvakānurāgābhāvato  khīṇāsavabhāvasiddhi. na hi sabbaso khīṇāsavassa te sambhavantīti  suvisuddhassa parānuggahapavatti. evaṃ desakasaṃkilesabhūtānaṃ  diṭṭhisīlasampadādūsakānaṃ avijjātaṇhānaṃ accantābhāvasaṃsūcakehi  ñāṇasampadāpahānasampadābhibyañjakehi ^a^V0.0029^ea^ ca sambuddhavisuddhabhāvehi  purimavesārajjadvayasiddhi, tato ca antarāyikaniyyānikadhammesu  asammohabhāvasiddhito pacchimavesārajjadvayasiddhīti bhagavato  catuvesārajjasamannāgamo attahitaparahitapaṭipatti ca nidānavacanena  ^a^P1.0034^ea^ pakāsitā hoti, tattha tattha sampattaparisāya  ajjhāsayānurūpaṃ ṭhānuppattikappaṭibhānena dhammadesanādīpanato. idha  pana anavasesato kāmadosappahānaṃ vidhāya desanādīpanato cāti  yojetabbaṃ. tena vuttaṃ ``satthu sampattippakāsanatthaṃ nidānavacana''nti.  ettha ca ``bhagavatā arahatā''ti imehi padehi  yathāvuttātthavibhāvanatā heṭṭhā dassitā eva.</p>
              <p>[03] tathā ^b^sāsanasampattippakāsanatthaṃ^eb^ nidānavacanaṃ.  ñāṇakaruṇāpariggahitasabbakiriyassa hi bhagavato natthi niratthakā  paṭipatti attahitā vā. tasmā paresaṃyevatthāya pavattasabbakiriyassa  sammāsambuddhassa sakalampi kāyavacīmanokammaṃ yathāpavattaṃ vuccamānaṃ  diṭṭhadhammikasamparāyikaparamatthehi yathārahaṃ sattānaṃ anusāsanatthena  sāsanaṃ, na kabbaracanā. tayidaṃ satthu caritaṃ  kāladesadesakaparisāpadesehi tattha tattha nidānavacanehi yathārahaṃ  pakāsiyati. idha pana desakaparisāpadesehīti yojetabbaṃ. tena vuttaṃ  ``sāsanasampattippakāsanatthaṃ nidānavacana''nti.</p>
              <p>[03] apica ^b^satthuno pamāṇabhāvappakāsanena sāsanassa  pamāṇabhāvadassanatthaṃ^eb^ nidānavacanaṃ. tañcassa pamāṇabhāvadassanaṃ heṭṭhā  vuttanayānusārena ``bhagavatā arahatā''ti imehi padehi vibhāvitanti  veditabbaṃ. idamettha nidānavacanappayojanassa mukhamattanidassananti. </p>
              <p>[06] nidānavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 1. ekakanipāto </h0n>
      <h1>
        <h1n> </h1n>
        <h2>
          <h2n> 1. paṭhamavaggo </h2n>
          <h3>
            <h3n> 1. lobhasuttavaṇṇanā </h3n>
            <h4>
              <h4n> </h4n>
              <p>[03] 1^b^.^eb^ idāni ^a^M0.0032^ea^ ^a^V0.0030^ea^ ^a^P1.0035^ea^ ^b^ekadhammaṃ,  bhikkhave, pajahathā^eb^tiādinā nayena bhagavatā nikkhittassa suttassa  vaṇṇanāya okāso anuppatto. sā panesā atthavaṇṇanā yasmā  suttanikkhepaṃ vicāretvā vuccamānā pākaṭā hoti, tasmā suttanikkhepaṃ  tāva vicāressāma. cattāro hi suttanikkhepā -- attajjhāsayo,  parajjhāsayo, pucchāvasiko, aṭṭhuppattikoti. yathā hi  anekasatānekasahassabhedānipi suttantāni  saṃkilesabhāgiyādipaṭṭhānanayena soḷasavidhataṃ nātivattanti, evaṃ  attajjhāsayādisuttanikkhepavasena catubbidhataṃ nātivattantīti. tattha  yathā attajjhāsayassa aṭṭhuppattiyā ca parajjhāsayapucchāvasikehi saddhiṃ  saṃsaggabhedo sambhavati attajjhāsayo ca parajjhāsayo ca, attajjhāsayo  ca pucchāvasiko ca, aṭṭhuppattiko ca parajjhāsayo ca, aṭṭhuppattiko ca  pucchāvasiko cāti ajjhāsayapucchānusandhisambhavato; evaṃ yadipi  aṭṭhuppattiyā attajjhāsayenapi saṃsaggabhedo sambhavati, attajjhāsayādīhi  pana purato ṭhitehi aṭṭhuppattiyā saṃsaggo natthīti niravaseso  paṭṭhānanayo na sambhavati. tadantogadhattā vā sambhavantānaṃ  sesanikkhepānaṃ mūlanikkhepavasena cattāro suttanikkhepā vuttāti  veditabbaṃ.</p>
              <p>[03] tatrāyaṃ vacanattho -- nikkhipīyatīti nikkhepo, suttaṃ eva  nikkhepo ^b^suttanikkhepo^eb^. atha vā nikkhipanaṃ nikkhepo,  suttassa nikkhepo suttanikkhepo, suttadesanāti attho. attano  ajjhāsayo attajjhāsayo, so assa atthi kāraṇabhūtoti  ^b^attajjhāsayo,^eb^ attano ajjhāsayo etassāti vā attajjhāsayo.  ^b^parajjhāsaye^eb^pi eseva nayo. pucchāya vasoti pucchāvaso.  so etassa atthīti ^b^pucchāvasiko^eb^. suttadesanāya vatthubhūtassa  atthassa uppatti atthuppatti ^a^V0.0031^ea^, atthuppatti eva aṭṭhuppatti tha-kārassa  ṭha-kāraṃ katvā, sā etassa atthīti ^b^aṭṭhuppattiko^eb^ ^a^M0.0033^ea^ ^a^P1.0036^ea^.  atha vā nikkhipīyati suttaṃ etenāti nikkhepo,  attajjhāsayādi eva. etasmiṃ pana atthavikappe attano ajjhāsayo  attajjhāsayo. paresaṃ ajjhāsayo parajjhāsayo. pucchīyatīti  pucchā, pucchitabbo attho, pucchāvasena pavattaṃ dhammappaṭiggāhakānaṃ  vacanaṃ pucchāvasaṃ, tadeva nikkhepasaddāpekkhāya pucchāvasikoti  pulliṅgavasena vuttaṃ. tathā aṭṭhuppatti eva aṭṭhuppattikoti evamettha  attho veditabbo.</p>
              <p>[03] apica paresaṃ indriyaparipākādikāraṇanirapekkhattā  attajjhāsayassa visuṃ suttanikkhepabhāvo yutto, kevalaṃ attano  ajjhāsayeneva dhammatantiṭhapanatthaṃ pavattitadesanattā.  parajjhāsayapucchāvasikānaṃ pana paresaṃ ajjhāsayapucchānaṃ  desanāpavattihetubhūtānaṃ uppattiyaṃ pavattitānaṃ kathaṃ aṭṭhuppattiyaṃ  anavarodho, pucchāvasikaṭṭhuppattikānaṃ vā parajjhāsayānurodhena  pavattitānaṃ kathaṃ parajjhāsaye anavarodhoti? na codetabbametaṃ.  paresañhi abhinīhāraparipucchādivinimuttasseva  suttadesanākāraṇuppādassa aṭṭhuppattibhāvena gahitattā  parajjhāsayapucchāvasikānaṃ visuṃ gahaṇaṃ. tathā hi  brahmajāladhammadāyādasuttādīnaṃ (dī0 na0 1.1 ādayo)  vaṇṇāvaṇṇāamisuppādādidesanānimittaṃ aṭṭhuppatti vuccati. paresaṃ  pucchaṃ vinā ajjhāsayameva nimittaṃ katvā desito parajjhāsayo,  pucchāvasena desito pucchāvasikoti pākaṭoyamatthoti.</p>
              <p>[03] yāni bhagavā parehi anajjhiṭṭho kevalaṃ attano ajjhāsayeneva  katheti, seyyathidaṃ -- ākaṅkheyyasuttaṃ, tuvaṭṭakasuttantievamādīni  (su0 ni0 921 ādayo; ma0 ni0 1.64 ādayo), tesaṃ  attajjhāsayo nikkhepo.</p>
              <p>[03] yāni pana ``paripakkā kho rāhulassa vimuttiparipācanīyā  dhammā, yaṃnūnāhaṃ rāhulaṃ uttariṃ āsavānaṃ khaye vineyya''nti evaṃ paresaṃ  ajjhāsayaṃ khantiṃ abhinīhāraṃ bujjhanabhāvañca oloketvā  parajjhāsayavasena kathitāni, seyyathidaṃ -- rāhulovādasuttaṃ,  dhammacakkappavattanasuttantievamādīni (ma0 ni0 2.107 ādayo;  3.416 ādayo; saṃ0 ni0  3.59; mahāva0 19-20), tesaṃ  parajjhāsayo nikkhepo.</p>
              <p>[03] bhagavantaṃ pana ^a^P1.0037^ea^ upasaṅkamitvā devā manussā  catasso parisā cattāro vaṇṇā ca tathā tathā pañhaṃ pucchanti  ``bojjhaṅgā bojjhaṅgāti, bhante, vuccanti, nīvaraṇā ^a^M0.0034^ea^ nīvaraṇāti  vuccantī''tiādinā ^a^V0.0032^ea^, evaṃ puṭṭhena bhagavatā yāni kathitāni  bojjhaṅgasaṃyuttādīni (saṃ0 ni0  5.186) tesaṃ pucchāvasiko  nikkhepo.</p>
              <p>[03] yāni pana tāni uppannaṃ kāraṇaṃ paṭicca kathitāni, seyyathidaṃ  -- dhammadāyādaṃ, puttamaṃsūpamaṃ, dārukkhandhūpamantievamādīni (ma0 ni0  1.29; saṃ0 ni0  2.63), tesaṃ aṭṭhuppattiko nikkhepo.</p>
              <p>[03] evamimesu catūsu suttanikkhepesu imassa suttassa parajjhāsayo  nikkhepo. parajjhāsayavasena hetaṃ nikkhittaṃ. kesaṃ ajjhāsayena?  lobhe ādīnavadassīnaṃ puggalānaṃ. keci pana ``attajjhāsayo''ti  vadanti.</p>
              <p>[03] tattha ^b^ekadhammaṃ, bhikkhave^eb^tiādīsu ^b^eka^eb^saddo attheva  aññatthe ``sassato attā ca loko ca, idameva saccaṃ moghamaññanti  ittheke abhivadantī''tiādīsu (ma0 ni0 3.27). atthi seṭṭhe  ``cetaso ekodibhāva''ntiādīsu (dī0 ni0 1.228; pārā0  11). atthi asahāye ``eko vūpakaṭṭho''tiādīsu (dī0 ni0  1.405). atthi saṅkhāyaṃ ``ekova kho, bhikkhave, khaṇo ca  samayo ca brahmacariyavāsāyā''tiādīsu (a0 ni0  8.29).  idhāpi saṅkhāyameva daṭṭhabbo.</p>
              <p>[03] ^b^dhamma^eb^-saddo  pariyattisaccasamādhipaññāpakatipuññāpattisuññatāñeyyasabhāvādīsu  dissati. tathā hissa ``idha bhikkhu dhammaṃ  pariyāpuṇātī''tiādīsu (a0 ni0  5.73) pariyatti attho.  ``diṭṭhadhammo''tiādīsu (dī0 ni0 1.299) saccāni.  ``evaṃdhammā te bhagavanto ahesu''ntiādīsu (dī0 ni0 2.13;  3.142) samādhi. ``saccaṃ dhammo dhiti cāgo, save pecca na  socatī''tiādīsu (jā0 1.1.57) paññā. ``jātidhammānaṃ,  bhikkhave, sattānaṃ evaṃ icchā uppajjatī''tiādīsu (dī0 ni0  2.398) pakati. ``dhammo have rakkhati dhammacāri''ntiādīsu  ^a^P1.0038^ea^ (jā0 1.10.102) puññaṃ. ``tiṇṇaṃ dhammānaṃ  aññatarena vadeyya pārājikena vā saṅghādisesena vā pācittiyena  vā''tiādīsu (pārā0 444) āpatti. ``tasmiṃ kho pana samaye  dhammā hontī''tiādīsu (dha0 sa0 121) suññatā. ``sabbe  dhammā sabbākārena buddhassa bhagavato ñāṇamukhe āpāthaṃ  āgacchantī''tiādīsu (mahāni0 156; cūḷani0  mogharājamāṇavapucchāniddesa 85) ñeyyo. ``kusalā dhammā akusalā  dhammā''tiādīsu (dha0 sa0 tikamātikā 1) sabhāvo attho   ^a^M0.0035^ea^. idhāpi sabhāvo. tasmā ^a^V0.0033^ea^ ^b^ekadhamma^eb^nti ekaṃ saṃkilesasabhāvanti  adhippāyo. eko ca so dhammo cāti ekadhammo, taṃ ekadhammaṃ.</p>
              <p>[03] ^b^bhikkhave^eb^ti bhikkhū ālapati. kimatthaṃ pana bhagavā  dhammaṃ desento bhikkhū ālapati, na dhammameva desetīti?  satijananatthaṃ. bhikkhū hi aññaṃ cintentāpi dhammaṃ paccavekkhantāpi  kammaṭṭhānaṃ manasi karontāpi nisinnā honti. te paṭhamaṃ  anālapitvā dhamme desiyamāne ``ayaṃ desanā kiṃnidānā,  kiṃpaccayā''ti sallakkhetuṃ na sakkonti. ālapite pana satiṃ  upaṭṭhapetvā sallakkhetuṃ sakkonti, tasmā satijananatthaṃ ``bhikkhave''ti  ālapati. tena ca tesaṃ bhikkhanasīlatādiguṇayogasiddhena vacanena  hīnādhikajanasevitaṃ vuttiṃ pakāsento uddhatadīnabhāvaniggahaṃ karoti.  ``bhikkhave''ti iminā  karuṇāvipphārasommahadayanayananipātapubbaṅgamena vacanena te attano  mukhābhimukhe karonto tena ca kathetukamyatādīpakena vacanena nesaṃ  sotukamyataṃ janeti. teneva ca sambodhanatthena sādhukaṃ  savanamanasikārepi niyojeti. sādhukaṃ savanamanasikārāyattā hi  sāsanasampatti.</p>
              <p>[03] aññesupi devamanussesu parisapariyāpannesu vijjamānesu kasmā  bhikkhū eva āmantesīti? jeṭṭhaseṭṭhāsannasadāsannihitabhāvato.  sabbaparisasādhāraṇā hi bhagavato dhammadesanā, parisāya ca jeṭṭhā  bhikkhū paṭhamuppannattā, seṭṭhā anagāriyabhāvaṃ ādiṃ katvā satthu  cariyānuvidhāyakattā sakalasāsanapaṭiggāhakattā ca, āsannā tattha  nisinnesu samīpavuttiyā, sadāsannihitā satthusantikāvacarattā.  apica te dhammadesanāya bhājanaṃ ^a^P1.0039^ea^ yathānusiṭṭhaṃ  paṭipattisabbhāvato, visesato ca ekacce bhikkhū sandhāya ayaṃ  desanāti te eva ālapi.</p>
              <p>[03] ^b^pajahathā^eb^ti ettha ^b^pahānaṃ^eb^ nāma tadaṅgappahānaṃ,  vikkhambhanappahānaṃ, samucchedappahānaṃ, paṭippassaddhippahānaṃ,  nissaraṇappahānanti pañcavidhaṃ. tattha yaṃ dīpālokeneva tamassa  paṭipakkhabhāvato alobhādīhi lobhādikassa,  nāmarūpaparicchedādivipassanāñāṇehi tassa tassa anatthassa pahānaṃ.  seyyathidaṃ -- pariccāgena lobhādimalassa, sīlena  pāṇātipātādidussīlyassa, saddhādīhi assaddhiyādikassa,  nāmarūpavavatthānena sakkāyadiṭṭhiyā, paccayapariggahena  ahetuvisamahetudiṭṭhīnaṃ, tasseva aparabhāgena kaṅkhāvitaraṇena  kathaṃkathībhāvassa, kalāpasammasanena ``ahaṃ ^a^M0.0036^ea^ mamā''ti gāhassa,  maggāmaggavavatthānena amagge maggasaññāya, udayadassanena  ucchedadiṭṭhiyā, vayadassanena sassatadiṭṭhiyā, bhayadassanena sabhayesu  abhayasaññāya, ādīnavadassanena assādasaññāya, nibbidānupassanena  abhiratisaññāya, muccitukamyatāñāṇena ^a^V0.0034^ea^ amuccitukamyatāya  upekkhāñāṇena anupekkhāya, anulomena dhammaṭṭhitiyā, nibbānena  paṭilomabhāvassa, gotrabhunā saṅkhāranimittaggāhassa pahānaṃ, etaṃ  ^b^tadaṅgappahānaṃ^eb^ nāma.</p>
              <p>[03] yaṃ pana upacārappanābhedena samādhinā pavattibhāvanivāraṇato  ghaṭappahāreneva udakapiṭṭhe sevālassa tesaṃ tesaṃ nīvaraṇādidhammānaṃ  pahānaṃ, etaṃ ^b^vikkhambhanappahānaṃ^eb^ nāma. yaṃ catunnaṃ ariyamaggānaṃ  bhāvitattā taṃtaṃmaggavato attano santāne ``diṭṭhigatānaṃ  pahānāyā''tiādinā (dha0 sa0 277; vibha0 628) nayena  vuttassa samudayapakkhiyassa kilesagaṇassa accantaṃ appavattibhāvena  samucchindanaṃ, idaṃ ^b^samucchedappahānaṃ^eb^ nāma. yaṃ pana phalakkhaṇe  paṭippassaddhattaṃ kilesānaṃ, etaṃ ^b^paṭippassaddhippahānaṃ^eb^ nāma. yaṃ  pana sabbasaṅkhatanissaṭattā pahīnasabbasaṅkhataṃ nibbānaṃ, etaṃ  ^b^nissaraṇappahānaṃ^eb^ nāma. evaṃ pañcavidhe pahāne  anāgāmikabhāvakarassa pahānassa adhippetattā idha samucchedappahānanti  veditabbaṃ. tasmā ^b^pajahathā^eb^ti pariccajatha, samucchindathāti  attho.</p>
              <p>[03] ^b^aha^eb^nti bhagavā attānaṃ niddisati. ^b^vo^eb^ti ayaṃ  ^b^vo^eb^saddo paccattaupayogakaraṇasāmivacanapadapūraṇasampadānesu ^a^P1.0040^ea^  dissati. tathā hi ``kacci, pana vo anuruddhā, samaggā  sammodamānā''tiādīsu (ma0 ni0 1.326) paccatte āgato.  ``gacchatha, bhikkhave, paṇāmemi vo''tiādīsu (ma0 ni0 2.157)  upayoge. ``na vo mama santike vatthabba''ntiādīsu (ma0 ni0  2.157) karaṇe. ``sabbesaṃ vo, sāriputta, subhāsita''ntiādīsu  (ma0 ni0 1.345) sāmivacane. ``ye hi vo ariyā  parisuddhakāyakammantā''tiādīsu (ma0 ni0 1.35) padapūraṇe.  ``vanapatthapariyāyaṃ vo, bhikkhave, desessāmī''tiādīsu (ma0 ni0  1.190) sampadāne. idhāpi sampadāne eva daṭṭhabbo.</p>
              <p>[03] ^b^pāṭibhogo^eb^ti paṭibhū. so hi dhāraṇakaṃ paṭicca  dhanikassa, dhanikaṃ paṭicca dhāraṇakassa paṭinidhibhūto  dhanikasantakassa tato haraṇādisaṅkhātena bhuñjanena ^a^M0.0037^ea^ bhogoti  paṭibhogo, paṭibhogo eva pāṭibhogo. ^b^anāgāmitāyā^eb^ti  anāgāmibhāvatthāya. paṭisandhiggahaṇavasena hi kāmabhavassa  anāgamanato anāgāmī. yo yassa dhammassa adhigamena anāgāmīti  vuccati, saphalo so tatiyamaggo anāgāmitā nāma. iti bhagavā  veneyyadamanakusalo veneyyajjhāsayānukūlaṃ tatiyamaggādhigamaṃ lahunā  upāyena ekadhammapūraṇatāmattena thiraṃ katvā dassesi ^a^V0.0035^ea^ yathā taṃ  sammāsambuddho. bhinnabhūmikāpi hi paṭighasaṃyojanādayo  tatiyamaggavajjhā kilesā kāmarāgappahānaṃ nātivattantīti.</p>
              <p>[03] kasmā panettha bhagavā attānaṃ pāṭibhogabhāve ṭhapesi? tesaṃ  bhikkhūnaṃ anāgāmimaggādhigamāya ussāhajananatthaṃ. passati hi  bhagavā ``mayā `ekadhammaṃ, bhikkhave, pajahatha, ahaṃ vo pāṭibhogo  anāgāmitāyā'ti vutte ime bhikkhū addhā taṃ ekadhammaṃ pahāya sakkā  tatiyabhūmiṃ samadhigantuṃ, yato dhammassāmi paṭhamamāha `ahaṃ  pāṭibhogo'ti ussāhajātā tadatthāya paṭipajjitabbaṃ maññissantī''ti.  tasmā ussāhajananatthaṃ anāgāmitāya tesaṃ bhikkhūnaṃ attānaṃ  pāṭibhogabhāve ṭhapesi.</p>
              <p>[03] ^b^katamaṃ ekadhamma^eb^nti ettha ^b^katama^eb^nti pucchāvacanaṃ.  pucchā ca nāmesā pañcavidhā -- adiṭṭhajotanāpucchā,  diṭṭhasaṃsandanāpucchā, vimaticchedanāpucchā, anumatipucchā ^a^P1.0041^ea^,  kathetukamyatāpucchāti. tattha pakatiyā lakkhaṇaṃ aññātaṃ  hoti adiṭṭhaṃ atulitaṃ atīritaṃ avibhūtaṃ avibhāvitaṃ, tassa ñāṇāya  dassanāya tulanāya tīraṇāya vibhūtatthāya vibhāvanatthāya pañhaṃ  pucchati, ayaṃ ^b^adiṭṭhajotanāpucchā^eb^. pakatiyā lakkhaṇaṃ ñātaṃ  hoti diṭṭhaṃ tulitaṃ tīritaṃ vibhūtaṃ vibhāvitaṃ. so aññehi paṇḍitehi  saddhiṃ saṃsandanatthāya pañhaṃ pucchati, ayaṃ ^b^diṭṭhasaṃsandanāpucchā^eb^.  pakatiyā saṃsayapakkhando hoti vimatipakkhando dveḷhakajāto --  ``evaṃ nu kho, na nu kho, kiṃ nu kho, kathaṃ nu kho''ti, so  vimaticchedanatthāya pañhaṃ pucchati, ayaṃ ^b^vimaticchedanāpucchā^eb^.  bhagavā hi anumatiggahaṇatthaṃ pañhaṃ pucchati -- ``taṃ kiṃ maññatha,  bhikkhave, rūpaṃ niccaṃ vā aniccaṃ vā''tiādinā (saṃ0 ni0   3.59; mahāva0 21), ayaṃ ^b^anumatipucchā^eb^. bhagavā  bhikkhūnaṃ kathetukamyatāya pañhaṃ pucchati -- ``cattārome, bhikkhave,  āhārā bhūtānaṃ ^a^M0.0038^ea^ vā sattānaṃ ṭhitiyā sambhavesīnaṃ vā anuggahāya.  katame cattāro''ti (saṃ0 ni0  2.11) ayaṃ  ^b^kathetukamyatāpucchā^eb^.</p>
              <p>[03] tattha purimā tisso pucchā buddhānaṃ natthi. kasmā? tīsu  hi addhāsu kiñci saṅkhataṃ addhāvimuttaṃ vā asaṅkhataṃ  sammāsambuddhānaṃ adiṭṭhaṃ atulitaṃ atīritaṃ avibhūtaṃ avibhāvitaṃ nāma  natthi. tena nesaṃ adiṭṭhajotanāpucchā natthi. yaṃ pana tehi attano  ñāṇena paṭividdhaṃ, tassa aññena samaṇena vā brāhmaṇena vā devena vā  mārena vā brahmunā vā saddhiṃ saṃsandanakiccaṃ natthi, tena nesaṃ  diṭṭhasaṃsandanāpucchāpi natthi. yasmā pana buddhā bhagavanto akathaṃkathī   ^a^V0.0036^ea^ tiṇṇavicikicchā sabbadhammesu vigatasaṃsayā, tena nesaṃ  vimaticchedanāpucchāpi natthi. itarā pana dve pucchā atthi, tāsu  ayaṃ kathetukamyatāpucchāti veditabbā.</p>
              <p>[03] idāni tāya pucchāya puṭṭhamatthaṃ sarūpato dassento ^b^``lobhaṃ,  bhikkhave, ekadhamma''^eb^ntiādimāha. tattha lubbhanti tena, sayaṃ vā  lubbhati, lubbhanamattameva vā tanti ^b^lobho^eb^. svāyaṃ  ārammaṇaggahaṇalakkhaṇo makkaṭālepo viya, abhisaṅgaraso tattakapāle  pakkhittamaṃsapesi ^a^P1.0042^ea^ viya, apariccāgapaccupaṭṭhāno  telañjanarāgo viya, saṃyojaniyesu dhammesu assādadassanapadaṭṭhāno,  taṇhānadibhāvena vaḍḍhamāno yattha samuppanno, sīghasotā nadī viya  mahāsamuddaṃ apāyameva taṃ sattaṃ gahetvā gacchatīti daṭṭhabbo. kiñcāpi  ayaṃ lobhasaddo sabbalobhasāmaññavacano, idha pana kāmarāgavacanoti  veditabbo. so hi anāgāmimaggavajjho.</p>
              <p>[03] puna ^b^bhikkhave^eb^ti ālapanaṃ dhammassa paṭiggāhakabhāvena  abhimukhībhūtānaṃ tattha ādarajananatthaṃ. ^b^pajahathā^eb^ti iminā  pahānābhisamayo vihito, so ca  pariññāsacchikiriyābhāvanābhisamayehi saddhiṃ eva pavattati, na  visunti catusaccādhiṭṭhānāni cattāripi sammādiṭṭhiyā kiccāni  vihitāneva honti. yathā ca ``lobhaṃ pajahathā''ti vutte  pahānekaṭṭhabhāvato dosādīnampi pahānaṃ atthato vuttameva hoti, evaṃ  samudayasaccavisaye sammādiṭṭhikicce pahānābhisamaye vutte tassā  sahakārīkāraṇabhūtānaṃ sammāsaṅkappādīnaṃ sesamaggaṅgānampi  samudayasaccavisayakiccaṃ atthato vuttameva hotīti paripuṇṇo  ariyamaggabyāpāro idha ^a^M0.0039^ea^ kathitoti daṭṭhabbo. iminā nayena  satipaṭṭhānādīnampi bodhipakkhiyadhammānaṃ byāpārassa idha vuttabhāvo  yathārahaṃ vitthāretabbo.</p>
              <p>[03] apicettha ^b^lobhaṃ pajahathā^eb^ti etena pahānapariññā vuttā.  sā ca tīraṇapariññādhiṭṭhānā, tīraṇapariññā ca ñātapariññādhiṭṭhānāti  avinābhāvena tissopi pariññā bodhitā honti. evamettha saha  phalena catusaccakammaṭṭhānaṃ paripuṇṇaṃ katvā pakāsitanti daṭṭhabbaṃ. atha  vā ^b^lobhaṃ pajahathā^eb^ti saha phalena ñāṇadassanavisuddhi desitā.  sā ca paṭipadāñāṇadassanavisuddhisannissayā...pe0...  cittavisuddhisīlavisuddhisannissayā cāti nānantarikabhāvena saha  phalena sabbāpi satta visuddhiyo vibhāvitāti veditabbaṃ.</p>
              <p>[03] evametāya visuddhikkamabhāvanāya pariññāttayasampādanena lobhaṃ  pajahitukāmena -- </p>
              <p>[21] ``anatthajanano ^a^V0.0037^ea^ lobho, lobho cittappakopano. </p>
              <p>[22] bhayamantarato jātaṃ, taṃ jano nāvabujjhati.. </p>
              <p>[21] ``luddho atthaṃ na jānāti, luddho dhammaṃ na passati. </p>
              <p>[22] andhatamaṃ tadā hoti, yaṃ lobho sahate naraṃ''..  (itivu0 88).</p>
              <p>[03] ratto ^a^P1.0043^ea^ kho, āvuso, rāgena abhibhūto  pariyādinnacitto pāṇampi hanati, adinnampi ādiyati, sandhimpi  chindati, nillopampi harati, ekāgārikampi karoti, paripanthepi  tiṭṭhati, paradārampi gacchati, musāpi bhaṇati. tadapi tesaṃ bhavataṃ  samaṇabrāhmaṇānaṃ ajānataṃ apassataṃ avedayataṃ taṇhānugatānaṃ paritassitaṃ  vipphanditameva (a0 ni0  3.54). </p>
              <p>[21] ``taṇhādutiyo puriso, dīghamaddhāna saṃsaraṃ. </p>
              <p>[22] itthabhāvaññathābhāvaṃ, saṃsāraṃ nātivattati''.. (itivu0  15, 105). </p>
              <p>[22] ``natthi rāgasamo aggi, natthi dosasamo kali''..  (dha0 pa0 202, 251). </p>
              <p>[22] ``kāmarāgena ḍayhāmi, cittaṃ me pariḍayhati''..  (saṃ0 ni0  1.212). </p>
              <p>[22] ``ye rāgarattānupatanti sotaṃ, sayaṃkataṃ makkaṭakova  jāla''nti.. (dha0 pa0 347) ca -- </p>
              <p>[25] evamādisuttapadānusārena ^a^M0.0040^ea^ nānānayehi lobhassa ādīnavaṃ  paccavekkhitvā tassa pahānāya paṭipajjitabbaṃ.</p>
              <p>[03] apica cha dhammā kāmarāgassa pahānāya saṃvattanti,  asubhanimittassa uggaho, asubhabhāvanānuyogo, indriyesu guttadvāratā,  bhojane mattaññutā, kalyāṇamittatā, sappāyakathāti. dasavidhañhi  asubhanimittaṃ uggaṇhantassāpi kāmarāgo pahīyati,  kāyagatāsatibhāvanāvasena saviññāṇake uddhumātakādivasena  aviññāṇake asubhe asubhabhāvanānuyogamanuyuttassāpi, manacchaṭṭhesu  indriyesu saṃvaraṇavasena satikavāṭena pihitadvārassāpi ^a^V0.0038^ea^, catunnaṃ pañcannaṃ  vā ālopānaṃ okāse sati udakaṃ pivitvā yāpanasīlatāya bhojane  mattaññunopi. tenevāha -- </p>
              <p>[21] ``cattāro pañca ālope, abhutvā udakaṃ pive. </p>
              <p>[22] alaṃ phāsuvihārāya, pahitattassa bhikkhuno''ti..  (theragā0 983).</p>
              <p>[03] asubhakammaṭṭhānabhāvanārate kalyāṇamitte sevantassāpi,  ṭhānanisajjādīsu dasāsubhanissitasappāyakathāyapi pahīyati.  tenevāha -- </p>
              <p>[02] ``atthi, bhikkhave, asubhanimittaṃ, tattha  yonisomanasikārabahulīkāro, ayamāhāro anuppannassa vā  kāmacchandassa anuppādāya uppannassa vā kāmacchandassa pahānāyā''ti.</p>
              <p>[03] evaṃ pubbabhāge kāmarāgasaṅkhātassa ^a^P1.0044^ea^ lobhassa  pahānāya paṭipanno vipassanaṃ ussukkāpetvā tatiyamaggena taṃ  anavasesato samucchindati. tena vuttaṃ ``lobhaṃ, bhikkhave, ekadhammaṃ  pajahatha, ahaṃ vo pāṭibhogo anāgāmitāyā''ti.</p>
              <p>[03] etthāha ``ko panettha lobho pahīyati, kiṃ atīto, atha  anāgato, udāhu paccuppanno''ti? kiñcettha -- na tāva atīto  lobho pahīyeyya, na anāgato vā tesaṃ abhāvato. na hi niruddhaṃ  anuppannaṃ vā atthīti vuccati, vāyāmo ca aphalo āpajjati. atha  paccuppanno, evampi aphalo vāyāmo tassa sarasabhaṅgattā, saṃkiliṭṭhā ca  maggabhāvanā ^a^M0.0041^ea^ āpajjati, cittavippayutto vā lobho siyā, na cāyaṃ  nayo icchitoti. vuccate -- na vuttanayena atītānāgatapaccuppanno  lobho pahīyati. seyyathāpi idha taruṇarukkho asañjātaphalo, taṃ  puriso kuṭhāriyā mūle chindeyya, tassa rukkhassa chede asati yāni  phalāni nibbatteyyuṃ, tāni rukkhassa chinnattā ajātāni eva na  jāyeyyuṃ, evameva ariyamaggādhigame asati uppajjanāraho lobho  ariyamaggādhigamena paccayaghātassa katattā na uppajjati. ayañhi  aṭṭhakathāsu ``bhūmiladdhuppanno''ti vuccati. vipassanāya hi  ārammaṇabhūtā pañcakkhandhā tassa uppajjanaṭṭhānatāya bhūmi nāma. sā  bhūmi tena laddhāti katvā bhūmiladdhuppanno. ārammaṇādhiggahituppanno  avikkhambhituppanno asamūhatuppannoti ca ayameva vuccati.</p>
              <p>[03] ^b^tatthā^eb^ti ^a^V0.0039^ea^ tasmiṃ sutte. ^b^eta^eb^nti etaṃ atthajātaṃ.  idāni gāthābandhavasena vuccamānaṃ. ^b^iti vuccatī^eb^ti kena pana  vuccati? bhagavatā va. aññesu hi tādisesu ṭhānesu saṅgītikārehi  upanibandhagāthā honti, idha pana bhagavatā va gāthārucikānaṃ puggalānaṃ  ajjhāsayavasena vuttamevatthaṃ saṅgahetvā gāthā bhāsitā.</p>
              <p>[03] tattha ^b^yena lobhena luddhāse, sattā gacchanti duggati^eb^nti  yena ārammaṇaggahaṇalakkhaṇena tato eva abhisaṅgarasena lobhena luddhā  ajjhattikabāhiresu āyatanesu giddhā gadhitā. ^b^se^eb^ti hi  nipātamattaṃ. akkharacintakā pana īdisesu ṭhānesu se-kārāgamaṃ  icchanti. tathā luddhattā eva kāyasucaritādīsu kiñci sucaritaṃ  akatvā kāyaduccaritādīni ca upacinitvā ^a^P1.0045^ea^  rūpādīsu sattavisattatāya sattāti laddhanāmā pāṇino dukkhassa  nibbattiṭṭhānatāya duggatīti saṅkhaṃ gataṃ nirayaṃ tiracchānayoniṃ  pettivisayañca paṭisandhiggahaṇavasena gacchanti upapajjanti.</p>
              <p>[03] ^b^taṃ lobhaṃ sammadaññāya, pajahanti vipassino^eb^ti taṃ  yathāvuttaṃ lobhaṃ sabhāvato samudayato atthaṅgamato assādato  ādīnavato nissaraṇatoti imehi ākārehi sammā aviparītaṃ hetunā  ñāyena aññāya ñātatīraṇapariññāsaṅkhātāya paññāya jānitvā  rūpādike pañcupādānakkhandhe aniccādīhi vividhehi ākārehi  passanato vipassino avasiṭṭhakilese vipassanāpaññāpubbaṅgamāya  maggapaññāya samucchedappahānavasena pajahanti, na puna attano santāne  uppajjituṃ denti. ^b^pahāya^eb^ ^a^M0.0042^ea^ ^b^na punāyanti, imaṃ lokaṃ kudācana^eb^nti  evaṃ sahajekaṭṭhapahānekaṭṭhehi avasiṭṭhakilesehi saddhiṃ taṃ lobhaṃ  anāgāmimaggena pajahitvā puna pacchā imaṃ kāmadhātusaṅkhātaṃ lokaṃ  paṭisandhiggahaṇavasena kadācipi na āgacchanti orambhāgiyānaṃ  saṃyojanānaṃ suppahīnattā. iti bhagavā anāgāmiphalena desanaṃ  niṭṭhāpesi.</p>
              <p>[03] ^b^ayampi attho^eb^ti nidānāvasānato pabhuti yāva  gāthāpariyosānā iminā suttena pakāsito attho. ^b^api^eb^-saddo  idāni vakkhamānasuttatthasampiṇḍano. sesaṃ vuttanayameva. imasmiṃ  sutte samudayasaccaṃ sarūpeneva āgataṃ, pahānāpadesena maggasaccaṃ. itaraṃ  saccadvayañca tadubhayahetutāya niddhāretabbaṃ. gāthāya pana  dukkhasamudayamaggasaccāni yathārutavaseneva ñāyanti, itaraṃ niddhāretabbaṃ.  eseva nayo ito paresupi suttesu. </p>
              <p>[06] paramatthadīpaniyā khuddakanikāya-aṭṭhakathāya </p>
              <p>[06] itivuttakavaṇṇanāya paṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 2. dosasuttavaṇṇanā </h3n>
            <h4>
              <h4n> </h4n>
              <p>[03] 2^b^.^eb^ ^b^vuttañhetaṃ^eb^ ^a^V0.0040^ea^ ^b^...pe0... dosa^eb^nti dutiyasuttaṃ.  tatrāyaṃ apubbapadavaṇṇanā. yathā ettha, evaṃ ito paresupi sabbattha  apubbapadavaṇṇanaṃyeva karissāma. yasmā idaṃ suttaṃ dosabahulānaṃ  puggalānaṃ ajjhāsayaṃ oloketvā ^a^P1.0046^ea^ dosavūpasamanatthaṃ  desitaṃ, tasmā ^b^``dosaṃ, bhikkhave, ekadhammaṃ pajahathā''^eb^ti āgataṃ.  tattha ^b^dosa^eb^nti ``anatthaṃ me acarīti āghāto  jāyatī''tiādinā (vibha0 960) nayena sutte vuttānaṃ navannaṃ,  ``atthaṃ me nācarī''tiādīnañca tappaṭipakkhato siddhānaṃ  navannamevāti aṭṭhārasannaṃ khāṇukaṇṭakādinā aṭṭhānena saddhiṃ  ekūnavīsatiyā aññatarāghātavatthusambhavaṃ āghātaṃ. so hi dussanti  tena, sayaṃ vā dussati, dussanamattameva vā tanti dosoti vuccati.  so caṇḍikkalakkhaṇo pahaṭāsīviso viya, visappanaraso visanipāto  viya, attano nissayadahanaraso vā dāvaggi viya, dussanapaccupaṭṭhāno   ^a^M0.0043^ea^ laddhokāso viya sapatto, yathāvuttāaghātavatthupadaṭṭhāno  visasaṃsaṭṭhapūtimuttaṃ viya daṭṭhabbo. ^b^pajahathā^eb^ti samucchindatha.  tattha ye ime -- </p>
              <p>[02] ``pañcime, bhikkhave, āghātapaṭivinayā, yattha  bhikkhuno uppanno āghāto sabbaso paṭivinetabbo. katame pañca?  yasmiṃ, bhikkhave, puggale āghāto jāyetha, mettā tasmiṃ puggale  bhāvetabbā...pe0... karuṇā...pe0... upekkhā, asatiamanasikāro  tasmiṃ puggale āpajjitabbo, evaṃ tasmiṃ puggale āghāto  paṭivinetabbo. yasmiṃ, bhikkhave, puggale āghāto jāyetha,  kammassakatā tasmiṃ puggale adhiṭṭhātabbā `kammassako ayamāyasmā  kammadāyādo...pe0... bhavissatī''ti (a0 ni0  5.161) -- </p>
              <p>[25] evaṃ pañca āghātappaṭivinayā vuttāyeva. </p>
              <p>[02] ``pañcime, āvuso, āghātapaṭivinayā, yattha  bhikkhuno uppanno āghāto sabbaso paṭivinetabbo. katame pañca?  idhāvuso, ekacco puggalo aparisuddhakāyasamācāro hoti  parisuddhavacīsamācāro; evarūpepi, āvuso, puggale āghāto  paṭivinetabbo''ti (a0 ni0  5.162) -- </p>
              <p>[25] evamādināpi ^a^V0.0041^ea^ nayena pañca āghātapaṭivinayā vuttā,  tesu yena kenaci āghātapaṭivinayavidhinā paccavekkhitvā. apica  yo -- </p>
              <p>[02] ``ubhatodaṇḍakena cepi, bhikkhave, kakacena corā  ocarakā aṅgamaṅgāni okanteyyuṃ, tatrāpi yo mano padūseyya, na me  so tena sāsanakaro''ti (ma0 ni0 1.232) satthu ovādo. </p>
              <p>[21] ``tasseva ^a^P1.0047^ea^ tena pāpiyo, yo kuddhaṃ  paṭikujjhati. </p>
              <p>[22] kuddhaṃ appaṭikujjhanto, saṅgāmaṃ jeti dujjayaṃ.. </p>
              <p>[21] ``ubhinnamatthaṃ carati, attano ca parassa ca. </p>
              <p>[22] paraṃ saṅkupitaṃ ñatvā, yo sato upasammati.. (saṃ0  ni0  1.188). </p>
              <p>[02] ``sattime ^a^M0.0044^ea^, bhikkhave, dhammā sapattakantā sapattakaraṇā  kodhanaṃ āgacchanti itthiṃ vā purisaṃ vā. katame satta? idha,  bhikkhave, sapatto sapattassa evaṃ icchati, `aho vatāyaṃ dubbaṇṇo  assā'ti. taṃ kissa hetu? na, bhikkhave, sapatto sapattassa  vaṇṇavatāya nandati. kodhanoyaṃ, bhikkhave, purisapuggalo  kodhābhibhūto kodhapareto kiñcāpi so hoti sunhāto suvilitto  kappitakesamassu odātavatthavasano, atha kho so dubbaṇṇova hoti  kodhābhibhūto. ayaṃ, bhikkhave, paṭhamo dhammo sapattakanto  sapattakaraṇo kodhanaṃ āgacchati itthiṃ vā purisaṃ vā. </p>
              <p>[02] ``puna caparaṃ, bhikkhave, sapatto sapattassa evaṃ icchati  `aho vatāyaṃ dukkhaṃ sayeyyā'ti...pe0... na pacurattho  assāti...pe0... na bhogavā assāti...pe0... na yasavā  assāti...pe0... na mittavā assāti...pe0... kāyassa bhedā paraṃ  maraṇā apāyaṃ duggatiṃ vinipātaṃ nirayaṃ upapajjeyyāti. taṃ kissa  hetu? na, bhikkhave, sapatto sapattassa sugatigamane nandati.  kodhanoyaṃ, bhikkhave, purisapuggalo kodhābhibhūto kodhapareto kāyena  duccaritaṃ carati, vācāya duccaritaṃ carati, manasā duccaritaṃ carati.  so kāyena duccaritaṃ caritvā vācāya duccaritaṃ caritvā manasā  duccaritaṃ caritvā kāyassa bhedā paraṃ maraṇā...pe0... nirayaṃ  upapajjati kodhābhibhūto''ti (a0 ni0  7.64). </p>
              <p>[22] ``kuddho ^a^V0.0042^ea^ atthaṃ na jānāti, kuddho dhammaṃ na  passati...pe0..... (a0 ni0  7.64). </p>
              <p>[22] ``kodhaṃ jahe vippajaheyya mānaṃ, saṃyojanaṃ  sabbamatikkameyya.. (dha0 pa0 221). </p>
              <p>[22] ``anatthajanano kodho, kodho cittappakopano...pe0.....  (a0 ni0  7.64). </p>
              <p>[21] ``kodhaṃ ^a^P1.0048^ea^ chetvā sukhaṃ seti, kodhaṃ  chetvā na socati. </p>
              <p>[22] kodhassa visamūlassa, madhuraggassa brāhmaṇā''ti..  (saṃ0 ni0  1.187). </p>
              <p>[21] ``ekāparādhaṃ ^a^M0.0045^ea^ khama bhūripañña, </p>
              <p>[22] na paṇḍitā kodhabalā bhavantī''ti.. -- </p>
              <p>[25] evamādinā nayena dose ādīnave vuttappaṭipakkhato  dosappahāne ānisaṃse ca paccavekkhitvā pubbabhāge dosaṃ  tadaṅgappahānādivasena pajahitvā vipassanaṃ ussukkāpetvā tatiyamaggena  sabbaso dosaṃ samucchindatha, pajahathāti tesaṃ bhikkhūnaṃ tattha  niyojanaṃ. tena vuttaṃ ``dosaṃ, bhikkhave, ekadhammaṃ pajahathā''ti.  ^b^duṭṭhāse^eb^ti āghātena dūsitacittatāya paduṭṭhā. sesamettha yaṃ  vattabbaṃ, taṃ paṭhamasuttavaṇṇanāyaṃ vuttanayameva. </p>
              <p>[06] dutiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 3. mohasuttavaṇṇanā </h3n>
            <h4>
              <h4n> </h4n>
              <p>[03] 3^b^.^eb^ tatiye ^b^moha^eb^nti aññāṇaṃ. tañhi dukkhe  aññāṇaṃ, dukkhasamudaye aññāṇaṃ, dukkhanirodhe aññāṇaṃ,  dukkhanirodhagāminiyā paṭipadāya aññāṇantiādinā nayena vibhāgena  anekappabhedampi muyhanti. tena sayaṃ vā muyhati muyhanamattameva vā  tanti mohoti vuccati. so cittassa andhabhāvalakkhaṇo,  aññāṇalakkhaṇo vā, asampaṭivedharaso, ārammaṇasabhāvacchādanaraso   ^a^V0.0043^ea^ vā, asammāppaṭipattipaccupaṭṭhāno, andhakārapaccupaṭṭhāno vā,  ayonisomanasikārapadaṭṭhāno, sabbākusalānaṃ mūlanti daṭṭhabbo.  idhāpi ^b^pajahathā^eb^ti padassa -- </p>
              <p>[21] ``mūḷho atthaṃ na jānāti, mūḷho dhammaṃ na passati. </p>
              <p>[22] andhatamaṃ tadā hoti, yaṃ moho sahate naraṃ''..  (itivu0 88). </p>
              <p>[22] ``anatthajanano moho...pe0..... (itivu0 88). </p>
              <p>[22] ``avijjā, bhikkhave, pubbaṅgamā akusalānaṃ dhammānaṃ  samāpattiyā'' (itivu0 40). </p>
              <p>[22] ``mohasambandhano ^a^P1.0049^ea^ loko,  bhabbarūpova dissati''. (udā0 70). </p>
              <p>[22] ``moho ^a^M0.0046^ea^ nidānaṃ kammānaṃ samudayāya'' (a0 ni0   3.34). </p>
              <p>[02] ``mūḷho kho, brāhmaṇa, mohena abhibhūto  pariyādinnacitto diṭṭhadhammikampi bhayaṃ veraṃ pasavati, samparāyikampi  bhayaṃ veraṃ pasavatī''ti ca -- </p>
              <p>[25] ādinā nayena ``yo koci dhammo  kāmacchandādisaṃkilesadhammehi nibbattetabbo, atthato sabbo so  mohahetuko''ti ca mohe ādīnavaṃ tappaṭipakkhato mohappahāne  ānisaṃsañca paccavekkhitvā kāmacchandādippahānakkameneva pubbabhāge  tadaṅgādivasena mohaṃ pajahantā tatiyamaggena yathāvuttalobhadosekaṭṭhaṃ mohaṃ  samucchedavasena pajahathāti attho daṭṭhabbo. anāgāmimaggavajjho eva  hi moho idhādhippetoti. ^b^mūḷhāse^eb^ti  kusalākusalasāvajjānavajjādibhede attano hitāhite sammūḷhā. sesaṃ  vuttanayameva. </p>
              <p>[06] tatiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 4. kodhasuttavaṇṇanā </h3n>
            <h4>
              <h4n> </h4n>
              <p>[03] 4^b^.^eb^ catutthe ^b^kodha^eb^nti dosaṃ. doso eva hi  kodhapariyāyena bujjhanakānaṃ puggalānaṃ ajjhāsayavasena ^a^V0.0044^ea^ evaṃ vutto.  tasmā dutiyasutte vuttanayenevettha attho veditabbo. apica  kujjhanalakkhaṇo kodho, āghātakaraṇaraso, cittassa  byāpattibhāvapaccupaṭṭhāno, cetaso pūtibhāvoti daṭṭhabboti ayampi  viseso veditabbo. </p>
              <p>[06] catutthasuttavaṇṇanā niṭṭhitā. </p>
            </h4>
          </h3>
          <h3>
            <h3n> 5. makkhasuttavaṇṇanā </h3n>
            <h4>
              <h4n> </h4n>
              <p>[03] 5^b^.^eb^ pañcame ^b^makkha^eb^nti paraguṇamakkhanaṃ.  yadipi hi so gūthaṃ gahetvā paraṃ paharanto viya attano karaṃ paṭhamataraṃ  makkhatiyeva, tathāpi paresaṃ guṇamakkhanādhippāyena pavattetabbattā  ``paraguṇamakkhano''ti vuccati. tathā hi ^a^M0.0047^ea^ so udakapuñchanamiva  nhātassa sarīragataṃ udakaṃ paresaṃ guṇe makkheti puñchati vināseti  ^a^P1.0050^ea^, parehi vā katānaṃ mahantānampi kārānaṃ khepanato  dhaṃsanato makkhoti vuccati. so paraguṇamakkhanalakkhaṇo, tesaṃ  vināsanaraso, tadavacchādanapaccupaṭṭhāno. atthato pana paresaṃ  guṇamakkhanākārena pavatto domanassasahagatacittuppādoti daṭṭhabbaṃ.  ^b^pajahathā^eb^ti tattha vuttappabhedaṃ dosaṃ, dose ca vuttanayaṃ ādīnavaṃ,  pahāne cassa ānisaṃsaṃ paccavekkhitvā pubbabhāge tadaṅgādivasena  pajahantā vipassanaṃ ussukkāpetvā tatiyamaggena anavasesaṃ  samucchindathāti attho. ^b^makkhāse^eb^ti makkhitā  makkhitaparaguṇā, paresaṃ guṇānaṃ makkhitāro, tato eva attanopi  dhaṃsitaguṇāti attho. sesaṃ vuttanayameva. </p>
              <p>[06] pañcamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 6. mānasuttavaṇṇanā </h3n>
            <h4>
              <h4n> </h4n>
              <p>[03] 6^b^.^eb^ chaṭṭhe ^b^māna^eb^nti jātiādivatthukaṃ cetaso  unnamanaṃ. so hi ``seyyohamasmī''tiādinā nayena maññanti tena,  sayaṃ vā maññati, mānanaṃ sampaggahoti vā mānoti vuccati. svāyaṃ  seyyohamasmīti māno, sadisohamasmīti māno, hīnohamasmīti  mānoti evaṃ tividho. puna seyyassa seyyohamasmīti māno,  seyyassa sadiso, seyyassa hīno; sadisassa seyyo, sadisassa  sadiso, sadisassa hīno; hīnassa seyyo, hīnassa sadiso,  hīnassa hīnohamasmīti mānoti evaṃ navavidhopi unnatilakkhaṇo,  ahaṃkāraraso, sampaggaharaso ^a^V0.0045^ea^ vā, uddhumātabhāvapaccupaṭṭhāno,  ketukamyatāpaccupaṭṭhāno vā, diṭṭhivippayuttalobhapadaṭṭhāno ummādo viyāti  daṭṭhabbo. ^b^pajahathā^eb^ti tassa sabbassapi  attukkaṃsanaparavambhananimittatā, garuṭṭhāniyesu  abhivādanapaccupaṭṭhānāñjalikammasāmīcikammādīnaṃ akaraṇe kāraṇatā,  jātimadapurisamadādibhāvena pamādāpattihetubhāvoti evamādibhedaṃ  ādīnavaṃ tappaṭipakkhato niratimānatāya ānisaṃsañca paccavekkhitvā  rājasabhaṃ anuppatto caṇḍālo viya sabrahmacārīsu nīcacittataṃ  paccupaṭṭhapetvā pubbabhāge tadaṅgādivasena taṃ ^a^P1.0051^ea^ pajahantā  vipassanaṃ vaḍḍhetvā anāgāmimaggena samucchindathāti ^a^M0.0048^ea^ attho.  anāgāmimaggavajjho eva hi māno idhādhippeto. ^b^mattāse^eb^ti  jātimadapurisamadādivasena mānena pamādāpattihetubhūtena mattā attānaṃ  paggahetvā carantā. sesaṃ vuttanayameva.</p>
              <p>[03] imesu pana paṭipāṭiyā chasu suttesu gāthāsu vā anāgāmiphalaṃ  pāpetvā desanā niṭṭhāpitā. tattha ye ime avihā atappā sudassā  sudassī akaniṭṭhāti upapattibhavavasena pañca anāgāmino, tesu  avihesu upapannā avihā nāma. te antarāparinibbāyī,  upahaccaparinibbāyī, asaṅkhāraparinibbāyī, sasaṅkhāraparinibbāyī,  uddhaṃsoto akaniṭṭhagāmīti pañcavidhā, tathā atappā, sudassā,  sudassino. akaniṭṭhesu pana uddhaṃsoto akaniṭṭhagāmī parihāyati.  tattha yo avihādīsu uppajjitvā āyuvemajjhaṃ anatikkamitvā  arahattappattiyā kilesaparinibbānena parinibbāyati, ayaṃ  ^b^antarāparinibbāyī^eb^ nāma. yo pana avihādīsu ādito  pañcakappasatādibhedaṃ āyuvemajjhaṃ atikkamitvā parinibbāyati, ayaṃ  ^b^upahaccaparinibbāyī^eb^ nāma. yo asaṅkhārena adhimattappayogaṃ  akatvā appadukkhena akasirena parinibbāyati, ayaṃ  ^b^asaṅkhāraparinibbāyī^eb^ nāma. yo pana sasaṅkhārena  adhimattappayogaṃ katvā dukkhena kicchena kasirena parinibbāyati, ayaṃ  ^b^sasaṅkhāraparinibbāyī^eb^ nāma. itaro pana avihādīsu  uddhaṃvāhitabhāvena uddhamassa taṇhāsotaṃ, vaṭṭasotaṃ, maggasotameva vāti  uddhaṃsoto. avihādīsu uppajjitvā arahattaṃ pattuṃ asakkonto tattha  tattha yāvatāyukaṃ ṭhatvā paṭisandhiggahaṇavasena akaniṭṭhaṃ gacchatīti  akaniṭṭhagāmī.</p>
              <p>[03] ettha ca uddhaṃsoto akaniṭṭhagāmī, uddhaṃsoto na akaniṭṭhagāmī,  na uddhaṃsoto akaniṭṭhagāmī, na uddhaṃsoto na akaniṭṭhagāmīti catukkaṃ  veditabbaṃ. kathaṃ? yo avihato paṭṭhāya cattāro devaloke sodhetvā  akaniṭṭhaṃ gantvā parinibbāyati, ayaṃ uddhaṃsoto akaniṭṭhagāmī nāma.  yo pana heṭṭhā tayo devaloke sodhetvā sudassīdevaloke ṭhatvā  parinibbāyati, ayaṃ uddhaṃsoto na akaniṭṭhagāmī nāma. yo ito  akaniṭṭhameva gantvā parinibbāyati ^a^V0.0046^ea^ ^a^P1.0052^ea^, ayaṃ na  uddhaṃsoto akaniṭṭhagāmī nāma. yo pana heṭṭhā catūsu devalokesu tattha  tattheva parinibbāyati, ayaṃ na uddhaṃsoto, na akaniṭṭhagāmī nāmāti.</p>
              <p>[03] tattha ^a^M0.0049^ea^ avihesu uppajjitvā kappasatato uddhaṃ parinibbāyiko,  dvinnaṃ kappasatānaṃ matthake parinibbāyiko, pañcakappasate asampatte  parinibbāyikoti tayo antarāparinibbāyino. vuttañhetaṃ ``upapannaṃ  vā samanantarā appattaṃ vā vemajjha''nti (pu0 pa0 36). vā-saddena  hi pattamattopi saṅgahitoti. evaṃ tayo antarāparinibbāyino,  eko upahaccaparinibbāyī eko uddhaṃsoto. tesu  asaṅkhāraparinibbāyino pañca, sasaṅkhāraparinibbāyino pañcāti  dasa honti. tathā atappāsudassāsudassīsūti cattāro dasakā  cattārīsaṃ akaniṭṭhe pana uddhaṃsotassa abhāvato tayo  antarāparinibbāyino, eko upahaccaparinibbāyīti  asaṅkhāraparinibbāyino cattāro, sasaṅkhāraparinibbāyino  cattāroti aṭṭha, evamete aṭṭhacattārīsaṃ anāgāmino. te sabbepi  imesu suttesu avisesavacanena gahitāti daṭṭhabbaṃ. </p>
              <p>[06] chaṭṭhasuttavaṇṇanā niṭṭhitā. </p>
            </h4>
          </h3>
          <h3>
            <h3n> 7. sabbapariññāsuttavaṇṇanā </h3n>
            <h4>
              <h4n> </h4n>
              <p>[03] 7^b^.^eb^ sattame ^b^sabba^eb^nti anavasesaṃ.  anavasesavācako hi ayaṃ sabba-saddo. so yena yena sambandhaṃ  gacchati, tassa tassa anavasesataṃ dīpeti; yathā ``sabbaṃ rūpaṃ, sabbā  vedanā, sabbasakkāyapariyāpannesu dhammesū''ti. so panāyaṃ sabba-saddo  sappadesanippadesavisayatāya duvidho. tathā hesa sabbasabbaṃ,  padesasabbaṃ, āyatanasabbaṃ, sakkāyasabbanti catūsu visayesu diṭṭhappayogo.  tattha ``sabbe dhammā sabbākārena buddhassa bhagavato ñāṇamukhe  āpāthamāgacchantī''tiādīsu (cūḷani0 mogharājamāṇavapucchāniddesa  85) sabbasabbasmiṃ āgato. ``sabbesaṃ vo, sāriputtā, subhāsitaṃ  pariyāyenā''tiādīsu (ma0 ni0 1.345) padesasabbasmiṃ.  ``sabbaṃ vo, bhikkhave, desessāmi, cakkhuñceva rūpañca...pe0....  manañceva dhamme cā''ti (saṃ0 ni0  4.23-25) ettha ^a^P1.0053^ea^  āyatanasabbasmiṃ. ``sabbadhammamūlapariyāyaṃ vo, bhikkhave,  desessāmī''tiādīsu (ma0 ni0 1.1) sakkāyasabbasmiṃ. tattha  sabbasabbasmiṃ āgato nippadesavisayo, itaresu tīsupi āgato  sappadesavisayo ^a^M0.0050^ea^. idha pana sakkāyasabbasmiṃ veditabbo. vipassanāya  ārammaṇabhūtā tebhūmakadhammā hi idha ``sabba''nti anavasesato  gahitā.</p>
              <p>[03] ^b^anabhijāna^eb^nti ^a^V0.0047^ea^ ``ime dhammā kusalā, ime akusalā,  ime sāvajjā, ime anavajjā''tiādinā ``ime pañcakkhandhā, imāni  dvādasāyatanāni, imā aṭṭhārasa dhātuyo, idaṃ dukkhaṃ ariyasaccaṃ, ayaṃ  dukkhasamudayo ariyasacca''nti ca ādinā sabbe abhiññeyye dhamme  aviparītasabhāvato anabhijānanto abhivisiṭṭhena ñāṇena na jānanto.  ^b^aparijāna^eb^nti na parijānanto. yo hi sabbaṃ  tebhūmakadhammajātaṃ parijānāti, so tīhi pariññāhi parijānāti --  ñātapariññāya, tīraṇapariññāya, pahānapariññāya. tattha katamā  ñātapariññā? sabbaṃ tebhūmakaṃ nāmarūpaṃ -- ``idaṃ rūpaṃ, ettakaṃ rūpaṃ,  na ito bhiyyo. idaṃ nāmaṃ, ettakaṃ nāmaṃ, na ito bhiyyo''ti  bhūtappasādādippabhedaṃ rūpaṃ, phassādippabhedaṃ nāmañca,  lakkhaṇarasapaccupaṭṭhānapadaṭṭhānato vavatthapeti. tassa avijjādikañca  paccayaṃ pariggaṇhāti. ayaṃ ñātapariññā. katamā tīraṇapariññā?  evaṃ ñātaṃ katvā taṃ sabbaṃ tīreti aniccato dukkhato rogatoti  dvācattālīsāya ākārehi. ayaṃ tīraṇapariññā. katamā  pahānapariññā? evaṃ tīrayitvā aggamaggena sabbasmiṃ chandarāgaṃ  pajahati. ayaṃ pahānapariññā.</p>
              <p>[03] diṭṭhivisuddhikaṅkhāvitaraṇavisuddhiyopi ñātapariññā.  maggāmaggapaṭipadāñāṇadassanavisuddhiyo  kalāpasammasanādianulomapariyosānā vā paññā tīraṇapariññā.  ariyamaggena pajahanaṃ pahānapariññā. yo sabbaṃ parijānāti, so  imāhi tīhi pariññāhi parijānāti. idha pana virāgappahānānaṃ  paṭikkhepavasena visuṃ gahitattā ñātapariññāya tīraṇapariññāya ca  vasena parijānanā veditabbā. yo panevaṃ na parijānāti, taṃ  sandhāya vuttaṃ ``aparijāna''nti.</p>
              <p>[03] ^b^tattha cittaṃ avirājaya^eb^nti tasmiṃ abhiññeyyavisese  pariññeyye ^a^P1.0054^ea^ attano cittasantānaṃ na virājayaṃ, na  virajjanto; yathā tattha rāgo na hoti, evaṃ virāgānupassanaṃ na  uppādentoti attho. ^b^appajaha^eb^nti vipassanāpaññāsahitāya  maggapaññāya tattha pahātabbayuttakaṃ kilesavaṭṭaṃ anavasesato ^a^M0.0051^ea^ na pajahanto.  yathā cetaṃ, evaṃ abhijānanādayopi missakamaggavasena veditabbā.  pubbabhāge hi nānācittavasena ñātatīraṇapahānapariññāhi kamena  abhijānanādīni sampādetvā maggakāle ekakkhaṇeneva kiccavasena taṃ  sabbaṃ nipphādentaṃ ekameva ñāṇaṃ pavattatīti. ^b^abhabbo  dukkhakkhayāyā^eb^ti nibbānāya sakalassa vaṭṭadukkhassa khepanāya na  bhabbo, nālaṃ na samatthoti attho.</p>
              <p>[03] ^b^sabbañca kho^eb^ti ettha ^b^ca^eb^-saddo byatireke,  ^b^kho^eb^-saddo avadhāraṇe. tadubhayena abhijānanādito ^a^V0.0048^ea^   laddhabbaṃ visesaṃ dukkhakkhayassa ca ekantakāraṇaṃ dīpeti. abhijānanādīsu  yaṃ vattabbaṃ, taṃ vuttameva. tattha pana paṭikkhepavasena vuttaṃ, idha  vidhānavasena veditabbaṃ. ayameva viseso. apica  ^b^abhijāna^eb^nti upādānakkhandhapañcakasaṅkhātaṃ sakkāyasabbaṃ  sarūpato paccayato ca ñāṇassa abhimukhīkaraṇavasena abhijānanto  hutvā abhāvākārādipariggahena taṃ aniccādilakkhaṇehi  paricchijjamānavasena parijānanto. ^b^virājaya^eb^nti sammadevassa  aniccatādiavabodhena uppannabhayādīnavanibbidādiñāṇānubhāvena attano  cittaṃ virattaṃ karonto tattha aṇumattampi rāgaṃ anuppādento.  ^b^pajaha^eb^nti vuṭṭhānagāminivipassanāsahitāya maggapaññāya  samudayapakkhiyaṃ kilesavaṭṭaṃ pajahanto samucchindanto. ^b^bhabbo  dukkhakkhayāyā^eb^ti evaṃ kilesamalappahāneneva sabbassa kammavaṭṭassa  parikkhīṇattā anavasesavipākavaṭṭakhepanāya  sakalasaṃsāravaṭṭadukkhaparikkhayabhūtāya vā anupādisesāya  nibbānadhātuyā bhabbo ekantenetaṃ pāpuṇitunti evamettha attho daṭṭhabbo.</p>
              <p>[03] ^b^yo sabbaṃ sabbato ñatvā^eb^ti yo yuttayogo  āraddhavipassako sabbaṃ tebhūmakadhammajātaṃ sabbato sabbabhāgena  kusalādikkhandhādivibhāgato dukkhādipīḷanādivibhāgato ca. atha  vā ^b^sabbato^eb^ti sabbasmā kakkhaḷaphusanādilakkhaṇādito  aniccādito cāti sabbākārato jānitvā vipassanāpubbaṅgamena  ^a^P1.0055^ea^ maggañāṇena paṭivijjhitvā, vipassanāñāṇeneva vā  jānanahetu. ^b^sabbatthesu na rajjatī^eb^ti sabbesu atītādivasena  anekabhedabhinnesu sakkāyadhammesu na rajjati, ariyamaggādhigamena rāgaṃ  na janeti. imināssa taṇhāgāhassa abhāvaṃ dassento taṃ nimittattā  diṭṭhamānaggāhānaṃ ``etaṃ mama esohamasmi, eso me attā''ti imassa  micchāgāhattayassapi ^a^M0.0052^ea^ abhāvaṃ dasseti. ^b^sa ve^eb^ti ettha  ^b^sa^eb^-iti nipātamattaṃ. ^b^ve^eb^-ti byattaṃ, ekaṃsenāti vā  etasmiṃ atthe nipāto. ^b^sabbapariññā^eb^ti sabbaparijānanato,  yathāvuttassa sabbassa abhisamayavasena parijānanato. ^b^so^eb^ti  yathāvutto yogāvacaro, ariyo eva vā. ^b^sabbadukkhamupaccagā^eb^ti  sabbaṃ vaṭṭadukkhaṃ accagā atikkami, samatikkamīti attho. </p>
              <p>[06] sattamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 8. mānapariññāsuttavaṇṇanā </h3n>
            <h4>
              <h4n> </h4n>
              <p>[03] 8^b^.^eb^ aṭṭhame apubbaṃ natthi, kevalaṃ mānavasena desanā  pavattā. gāthāsu pana ^b^mānupetā ayaṃ pajā^eb^ti kammakilesehi  pajāyatīti ^b^pajā^eb^ti laddhanāmā ime sattā maññanalakkhaṇena  mānena ^a^V0.0049^ea^ upetā upagatā. ^b^mānaganthā bhave ratā^eb^ti  kimikīṭapaṭaṅgādiattabhāvepi mānena ganthitā mānasaṃyojanena saṃyuttā.  tato eva dīgharattaṃ paribhāvitāhaṃkāravasena ``etaṃ mamā''ti  saṅkhāresu ajjhosānabahulattā tattha niccasukhāttādivipallāsavasena  ca kāmādibhave ratā. ^b^mānaṃ aparijānantā^eb^ti mānaṃ tīhi  pariññāhi na parijānantā. arahattamaggañāṇena vā anatikkamantā,  ``mānaṃ apariññāyā''ti keci paṭhanti. ^b^āgantāro  punabbhava^eb^nti puna āyātiṃ upapattibhavaṃ. punappunaṃ bhavanato vā  punabbhavasaṅkhātaṃ saṃsāraṃ aparāparaṃ parivattanavasena gantāro upagantāro  honti, bhavato na parimuccantīti attho. ^b^ye ca mānaṃ pahantvāna,  vimuttā mānasaṅkhaye^eb^ti ye pana arahattamaggena sabbaso mānaṃ  pajahitvā mānassa accantasaṅkhayabhūte arahattaphale nibbāne vā  tadekaṭṭhasabbakilesavimuttiyā vimuttā suṭṭhu muttā. ^b^te  mānaganthābhibhuno, sabbadukkhamupaccagu^eb^nti ^a^P1.0056^ea^ te  parikkhīṇabhavasaṃyojanā arahanto sabbaso mānaganthaṃ mānasaṃyojanaṃ  samucchedappahānena abhibhavitvā ṭhitā, anavasesaṃ vaṭṭadukkhaṃ  atikkamiṃsūti attho. evametasmiṃ sattamasutte ca arahattaṃ kathitanti. </p>
              <p>[06] aṭṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 9-10. lobhadosapariññāsuttadvayavaṇṇanā </h3n>
            <h4>
              <h4n> </h4n>
              <p>[03] 9-10^b^.^eb^ navamadasamesu ^a^M0.0053^ea^ apubbaṃ natthi.  desanāvilāsavasena tathā bujjhanakānaṃ veneyyānaṃ ajjhāsayavasena vā  tathā desitānīti daṭṭhabbaṃ. </p>
              <p>[06] navamadasamasuttavaṇṇanā niṭṭhitā. </p>
              <p>[06] paṭhamavaggavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 2. dutiyavaggo </h2n>
          <h3>
            <h3n> 1-3. mohapariññādisuttavaṇṇanā </h3n>
            <h4>
              <h4n> </h4n>
              <p>[03] 11-13^b^.^eb^ dutiyavaggepi ^a^V0.0050^ea^ paṭhamādīni tīṇi suttāni  vuttanayāneva, tathā desanākāraṇampi vuttameva. </p>
            </h4>
          </h3>
          <h3>
            <h3n> 4. avijjānīvaraṇasuttavaṇṇanā </h3n>
            <h4>
              <h4n> </h4n>
              <p>[03] 14^b^.^eb^ catutthe -- ^b^``nāhaṃ, bhikkhave''^eb^tiādīsu  ^b^na^eb^-kāro paṭisedhattho. ^b^aha^eb^nti bhagavā attānaṃ niddisati.  ^b^añña^eb^nti idāni vattabbāvijjānīvaraṇato aññaṃ.  ^b^ekanīvaraṇampī^eb^ti ekanīvaraṇadhammampi. ^b^samanupassāmī^eb^ti  dve samanupassanā -- diṭṭhisamanupassanā ca ñāṇasamanupassanā ca.  tattha ``rūpaṃ attato samanupassatī''tiādinā (a0 ni0   4.200; paṭi0 ma0 1.130) āgatā ayaṃ diṭṭhisamanupassanā  nāma. ``aniccato samanupassati, no niccato''tiādinā (paṭi0  ma0 3.35) pana āgatā ayaṃ ñāṇasamanupassanā nāma. idhāpi  ñāṇasamanupassanāva adhippetā. ``samanupassāmī''ti ca padassa  na-kārena sambandho. idaṃ vuttaṃ hoti -- ``ahaṃ, bhikkhave,  sabbaññutaññāṇasaṅkhātena samantacakkhunā sabbadhamme hatthāmalakaṃ viya  olokentopi aññaṃ ekanīvaraṇampi na samanupassāmī''ti. </p>
              <p>[01] ^b^yena nīvaraṇena nivutā pajā dīgharattaṃ sandhāvanti  saṃsarantī^eb^ti yena nīvaraṇakasabhāvattā nīvaraṇena dhammasabhāvaṃ jānituṃ  passituṃ paṭivijjhituṃ adatvā ^a^M0.0054^ea^ chādetvā pariyonandhitvā ^a^P1.0057^ea^  ṭhānena andhakārena nivutā sattā anādimatasaṃsāre  aparimāṇe kappe mahantesu ceva khuddakesu ca bhavādīsu  aparāparuppattivasena sabbato dhāvanti ceva saṃsaranti, ca.  ārammaṇantarasaṅkamanavasena vā sandhāvanaṃ, bhavantarasaṅkamanavasena  saṃsaraṇaṃ. kilesānaṃ balavabhāvena vā sandhāvanaṃ, dubbalabhāvena  saṃsaraṇaṃ. khaṇikamaraṇavasena vā ekajātiyaṃ sandhāvanaṃ,  vohāramaraṇavasena anekāsu jātīsu saṃsaraṇaṃ. cittavasena vā  sandhāvanaṃ, ``cittamassa vidhāvatī''ti hi vuttaṃ, kammavasena saṃsaraṇaṃ.  evaṃ sandhāvanasaṃsaraṇānaṃ viseso veditabbo. </p>
              <p>[01] ^b^yathayida^eb^nti ^a^V0.0051^ea^ yathā idaṃ. ya-kāro padasandhikaro,  sandhivasena rassattaṃ. ^b^avijjānīvaraṇa^eb^nti ettha pūretuṃ ayuttaṭṭhena  kāyaduccaritādi avindiyaṃ nāma, aladdhabbanti attho. taṃ  avindiyaṃ vindatīti avijjā. viparītato kāyasucaritādi  vindiyaṃ nāma, taṃ vindiyaṃ na vindatīti avijjā. khandhānaṃ  rāsaṭṭhaṃ, āyatanānaṃ āyatanaṭṭhaṃ, dhātūnaṃ suññaṭṭhaṃ, indriyānaṃ  ādhipateyyaṭṭhaṃ, saccānaṃ tathaṭṭhaṃ dukkhādīnaṃ pīḷanādivasena vuttaṃ  catubbidhaṃ atthaṃ aviditaṃ karotītipi avijjā. antavirahite  saṃsāre satte javāpetīti vā avijjā, paramatthato vā avijjamānesu  itthipurisādīsu javati pavattati, vijjamānesu khandhādīsu na javati,  na pavattatīti avijjā. apica cakkhuviññāṇādīnaṃ vatthārammaṇānaṃ  paṭiccasamuppādapaṭiccasamuppannānañca dhammānaṃ chādanatopi avijjā.  avijjāva nīvaraṇanti avijjānīvaraṇaṃ.</p>
              <p>[03] ^b^avijjānīvaraṇena hi, bhikkhave, nivutā pajā dīgharattaṃ  sandhāvanti saṃsarantī^eb^ti idaṃ purimasseva daḷhīkaraṇatthaṃ vuttaṃ.  purimaṃ vā -- ``yathayidaṃ, bhikkhave, avijjānīvaraṇa''nti evaṃ  opammadassanavasena vuttaṃ, idaṃ nīvaraṇānubhāvadassanavasena. kasmā  panettha avijjāva evaṃ vuttā, na aññe dhammāti?  ādīnavapaṭicchādanena kāmacchandādīnaṃ visesappaccayabhāvato. tathā  hi tāya paṭicchāditādīnave visaye kāmacchandādayo pavattanti.</p>
              <p>[03] ^b^natthañño^eb^ti ^a^P1.0058^ea^ ādikā gāthā vuttassa  avuttassa ca atthassa saṅgaṇhanavasena bhāsitā. tattha  ^b^nivutā^eb^ti nivāritā paliguṇṭhitā, paṭicchāditāti attho.  ^b^ahoratta^eb^nti divā ceva rattiñca, sabbakālanti vuttaṃ hoti.  ^b^yathā^eb^ ^a^M0.0055^ea^ ^b^mohena āvutā^eb^ti yena pakārena avijjānīvaraṇasaṅkhātena  mohena āvutā paṭicchāditā suviññeyyampi ajānantiyo pajā saṃsāre  saṃsaranti, tathārūpo añño ekadhammopi ekanīvaraṇampi natthīti  yojetabbaṃ. ^b^ye ca mohaṃ pahantvāna, tamokhandhaṃ padālayu^eb^nti ye  pana ariyasāvakā pubbabhāge tadaṅgādippahānavasena, heṭṭhimamaggehi vā  taṃtaṃmaggavajjhaṃ mohaṃ pajahitvā aggamaggena vajirūpamañāṇena  mohasaṅkhātameva tamorāsiṃ padālayiṃsu, anavasesato samucchindiṃsu.  ^b^na te puna saṃsarantī^eb^ti te arahanto -- </p>
              <p>[21] ``khandhānañca paṭipāṭi, dhātuāyatanāna ca. </p>
              <p>[22] abbocchinnaṃ vattamānā, saṃsāroti pavuccatī''ti.. -- </p>
              <p>[25] evaṃ vutte imasmiṃ saṃsāre na saṃsaranti na paribbhamanti.  kiṃ kāraṇā? ^b^hetu tesaṃ na vijjati^eb^ ^a^V0.0052^ea^, yasmā saṃsārassa hetu  mūlakāraṇaṃ avijjā, sā tesaṃ na vijjati, sabbaso natthi  samucchinnattāti. </p>
              <p>[06] catutthasuttavaṇṇanā niṭṭhitā. </p>
            </h4>
          </h3>
          <h3>
            <h3n> 5. ḍtaṇhāsaṃyojanasuttavaṇṇanā </h3n>
            <h4>
              <h4n> </h4n>
              <p>[03] 15^b^.^eb^ pañcame yassa vijjati, taṃ puggalaṃ dukkhehi,  kammaṃ vā vipākehi, bhavayonigativiññāṇaṭṭhitisattāvāse vā  bhavantarādīhi saṃyojetīti ^b^saṃyojanaṃ^eb^. taṇhāyanaṭṭhena  ^b^taṇhā,^eb^ tasati sayaṃ paritasati, tasanti vā etāyāti taṇhā.  ^b^saññuttā^eb^ti cakkhādīsu abhinivesavatthūsu baddhā. sesaṃ  vuttanayameva. kāmañcettha avijjāyapi saṃyojanabhāvo taṇhāya ca  nīvaraṇabhāvo atthiyeva, tathāpi avijjāya paṭicchāditādīnavehi  bhavehi taṇhā satte saṃyojetīti imassa visesassa dassanatthaṃ  purimasutte avijjā nīvaraṇabhāvena, idha ca taṇhā saṃyojanabhāveneva  vuttā. kiñca nīvaraṇasaṃyojanappadhānassa ^a^P1.0059^ea^  dassanatthaṃ. yathā hi nīvaraṇabhāvena avijjā saṃkilesadhammānaṃ  padhānabhūtā pubbaṅgamā ca, evaṃ saṃyojanabhāvena nesaṃ taṇhāti  tadadhīnappadhānabhāvaṃ dassetuṃ suttadvaye evamete dhammā vuttā. apica  visesena avijjā nibbānasukhaṃ nivāretīti ^a^M0.0056^ea^ ``nīvaraṇa''nti vuttā,  taṇhā saṃsāradukkhena satte saṃyojetīti ``saṃyojana''nti.</p>
              <p>[03] dassanagamanantarāyakaraṇato vā vijjācaraṇavipakkhato dvayaṃ  dvidhā vuttaṃ. vijjāya hi ujuvipaccanīkabhūtā avijjā  nibbānadassanassa aviparītadassanassa ca visesato antarāyakarā,  caraṇadhammānaṃ ujuvipaccanīkabhūtā taṇhā gamanassa sammāpaṭipattiyā  antarāyakarāti; evamayaṃ avijjāya nivuto andhīkato taṇhāya saṃvuto  baddho assutavā puthujjano andho viya baddho mahākantāraṃ,  saṃsārakantāraṃ nātivattati. anatthuppattihetudvayadassanatthampi dvayaṃ  dvidhā vuttaṃ. avijjāgato hi puggalo bālabhāvena atthaṃ parihāpeti,  anatthañca attano karoti, akusalo viya āturo asappāyakiriyāya.  jānantopi bālo bālabhāvena atthaṃ parihāpeti, anatthañca karoti  jānanto viya rogī asappāyasevī. makkaṭālepopamasuttaṃ cetassa  atthassa sādhakaṃ.</p>
              <p>[03] paṭiccasamuppādassa mūlakāraṇadassanatthampettha dvayaṃ dvidhā vuttaṃ.  visesena hi sammohassa balavabhāvato ^a^V0.0053^ea^ avijjākhettaṃ atīto addhā,  patthanāya balavabhāvato taṇhākhettaṃ anāgato addhā. tathā hi  bālajano sammohabahulo atītamanusocati, tassa avijjāpaccayā  saṅkhārāti sabbaṃ netabbaṃ. patthanābahulo anāgataṃ pajappati, tassa  taṇhāpaccayā upādānantiādi sabbaṃ netabbaṃ. teneva tāsaṃ  pubbantāharaṇena aparantapaṭisandhānena cassa yathākkamaṃ mūlakāraṇatā  dassitāti veditabbanti.</p>
              <p>[03] gāthāsu ^b^taṇhādutiyo^eb^ti taṇhāsahāyo. taṇhā hi  nirudakakantāre marīcikāya udakasaññā viya pipāsābhibhūtaṃ  appaṭikāradukkhābhibhūtampi sattaṃ assādasandassanavasena sahāyakiccaṃ  karontī bhavādīsu anibbindaṃ katvā paribbhamāpeti, tasmā taṇhā  purisassa ^a^P1.0060^ea^ ``dutiyā''ti vuttā. nanu ca aññepi  kilesādayo bhavābhinibbattiyā paccayāva? saccametaṃ, na pana tathā  visesappaccayo yathā taṇhā. tathā hi sā kusalehi vinā ^a^M0.0057^ea^   akusalehi, kāmāvacarādikusalehi ca vinā rūpāvacarādikusalehi  bhavanibbattiyā visesappaccayo, yato samudayasaccanti vuccatīti.  ^b^itthabhāvaññathābhāva^eb^nti itthabhāvo ca aññathābhāvo ca  itthabhāvaññathābhāvo. so etassa atthīti itthabhāvaññathābhāvo  saṃsāro, taṃ tattha itthabhāvo manussattaṃ, aññathābhāvo tato  avasiṭṭhasattāvāsā. itthabhāvo vā tesaṃ tesaṃ sattānaṃ paccuppanno  attabhāvo, aññathābhāvo anāgatattabhāvo. evarūpo vā aññopi  attabhāvo itthabhāvo, na evarūpo aññathābhāvo. taṃ  itthabhāvaññathābhāvaṃ saṃsāraṃ khandhadhātuāyatanapaṭipāṭiṃ nātivattati, na  atikkamati.</p>
              <p>[03] ^b^etamādīnavaṃ ñatvā, taṇhaṃ dukkhassa sambhava^eb^nti etaṃ  sakalavaṭṭadukkhassa sambhavaṃ samudayaṃ taṇhaṃ ādīnavaṃ ādīnavato  ñatvāti attho. atha vā ^b^etamādīnavaṃ ñatvā^eb^ti etaṃ yathāvuttaṃ  saṃsāranātivattanaṃ ādīnavaṃ dosaṃ ñatvā. ^b^taṇhaṃ dukkhassa  sambhava^eb^nti taṇhañca vuttanayena vaṭṭadukkhassa padhānakāraṇanti ñatvā.  ^b^vītataṇho anādāno, sato bhikkhu, paribbaje^eb^ti evaṃ tīhi  pariññāhi parijānanto vipassanaṃ vaḍḍhetvā maggapaṭipāṭiyā taṇhaṃ  vigamento aggamaggena sabbaso vītataṇho vigatataṇho, tato eva  catūsu upādānesu kassacipi abhāvena āyatiṃ paṭisandhisaṅkhātassa  vā ādānassa abhāvena anādāno, sativepullappattiyā sabbattha  satokāritāya sato bhinnakileso bhikkhu paribbaje careyya,  khandhaparinibbānena vā saṅkhārappavattito apagaccheyyāti attho. </p>
              <p>[06] pañcamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 6. paṭhamasekhasuttavaṇṇanā </h3n>
            <h4>
              <h4n> </h4n>
              <p>[03] 16^b^.^eb^ chaṭṭhe ^a^V0.0054^ea^ ^b^sekhassā^eb^ti ettha kenaṭṭhena sekho?  sekkhadhammapaṭilābhato sekho. vuttañhetaṃ -- </p>
              <p>[02] ``kittāvatā ^a^P1.0061^ea^ nu kho, bhante, sekho  hotīti? idha, bhikkhu, sekhāya sammādiṭṭhiyā samannāgato  hoti...pe0... sekhena sammāsamādhinā ^a^M0.0058^ea^ samannāgato hoti. ettāvatā  kho, bhikkhu, sekho hotī''ti (saṃ0 ni0  5.13).</p>
              <p>[03] apica sikkhatīti sekho. vuttampi cetaṃ -- </p>
              <p>[02] ``sikkhatīti kho, bhikkhu, tasmā sekhoti vuccati.  kiñca sikkhati? adhisīlampi sikkhati, adhicittampi  sikkhati, adhipaññampi sikkhati. sikkhatīti kho, bhikkhu,  tasmā sekhoti vuccatī''ti (a0 ni0  3.86).</p>
              <p>[03] yopi kalyāṇaputhujjano anulomappaṭipadāya paripūrakārī  sīlasampanno indriyesu guttadvāro bhojane mattaññū  jāgariyānuyogamanuyutto pubbarattāpararattaṃ bodhipakkhiyānaṃ dhammānaṃ  bhāvanānuyogamanuyutto viharati -- ``ajja vā sve vā aññataraṃ  sāmaññaphalaṃ adhigamissāmī''ti, sopi vuccati sikkhatīti sekhoti.  imasmiṃ atthe na paṭivijjhantova sekho adhippeto, atha kho  kalyāṇaputhujjanopi. appattaṃ mānasaṃ etenāti ^b^appattamānaso^eb^.  ^b^mānasa^eb^nti ``antalikkhacaro pāso, yvāyaṃ carati mānaso''ti  (saṃ0 ni0  1.151; mahāva0 33) ettha rāgo mānasanti vutto.  ``cittaṃ mano mānasa''nti (dha0 sa0 63, 65) ettha cittaṃ.  ``appattamānaso sekho, kālaṃ kayirā jane sutā''ti (saṃ0 ni0   1.159) ettha arahattaṃ. idhāpi arahattameva adhippetaṃ. tena  appattārahattassāti vuttaṃ hoti.</p>
              <p>[03] ^b^anuttara^eb^nti seṭṭhaṃ, asadisanti attho. catūhi yogehi  khemaṃ anupaddutanti ^b^yogakkhemaṃ,^eb^ arahattameva adhippetaṃ.  ^b^patthayamānassā^eb^ti dve patthanā taṇhāpatthanā, kusalacchandapatthanā ca.  ``patthayamānassa hi jappitāni, pavedhitaṃ vāpi pakappitesū''ti  (su0 ni0 908; mahāni0 137) ettha taṇhāpatthanā. </p>
              <p>[21] ``chinnaṃ ^a^V0.0055^ea^ ^a^P1.0062^ea^ pāpimato sotaṃ, viddhastaṃ  vinaḷīkataṃ. </p>
              <p>[22] pāmojjabahulā hotha, khemaṃ patthetha bhikkhavo''ti..  (ma0 ni0 1.352).</p>
              <p>[03] ettha kattukamyatākusalacchandapatthanā, ayameva idhādhippetā.  tena patthayamānassāti taṃ yogakkhemaṃ gantukāmassa tanninnassa  tappoṇassa tappabbhārassāti attho. ^b^viharato^eb^ti ekaṃ  iriyāpathadukkhaṃ aññena iriyāpathena vicchinditvā aparipatantaṃ  attabhāvaṃ harato. atha vā ``sabbe ^a^M0.0059^ea^ saṅkhārā aniccāti  adhimuccanto saddhāya viharatī''tiādinā niddesanayena cettha attho  daṭṭhabbo. ^b^ajjhattika^eb^nti niyakajjhattasaṅkhāte ajjhatte bhavaṃ  ajjhattikaṃ. ^b^aṅga^eb^nti kāraṇaṃ. ^b^iti karitvā^eb^ti evaṃ  katvā. ^b^na aññaṃ ekaṅgampi samanupassāmī^eb^ti ettha ayaṃ  saṅkhepattho -- bhikkhave, ajjhattaṃ attano santāne samuṭṭhitaṃ  kāraṇanti katvā aññaṃ ekakāraṇampi na samanupassāmi yaṃ evaṃ  bahūpakāraṃ, ^b^yathayidaṃ yoniso manasikāro^eb^ti upāyamanasikāro,  pathamanasikāro, aniccādīsu aniccādinayeneva manasikāro,  aniccānulomikena vā cittassa āvaṭṭanā anvāvaṭṭanā ābhogo  samannāhāro manasikāro. ayaṃ yoniso manasikāro.</p>
              <p>[03] idāni yoniso manasikārassa ānubhāvaṃ dassetuṃ  ^b^``yoniso, bhikkhave, bhikkhu manasi karonto akusalaṃ  pajahati, kusalaṃ bhāvetī''^eb^ti vuttaṃ. tattha ^b^yoniso manasi  karonto^eb^ti ``idaṃ dukkhaṃ ariyasaccaṃ, ayaṃ dukkhasamudayo  ariyasaccaṃ, ayaṃ dukkhanirodho ariyasaccaṃ, ayaṃ dukkhanirodhagāminī  paṭipadā ariyasacca''nti catūsu ariyasaccesu yoniso manasikāraṃ  pavattento.</p>
              <p>[03] tatrāyaṃ atthavibhāvanā -- yadipi idaṃ suttaṃ avisesena  sekkhapuggalavasena āgataṃ, catumaggasādhāraṇavasena pana saṅkhepeneva  kammaṭṭhānaṃ kathayissāma. yo catusaccakammaṭṭhāniko yogāvacaro  ``taṇhāvajjā ^a^P1.0063^ea^ tebhūmakā khandhā dukkhaṃ, taṇhā  samudayo, ubhinnaṃ appavatti nirodho, nirodhasampāpako maggo''ti evaṃ  pubbe eva ācariyasantike uggahitacatusaccakammaṭṭhāno. so aparena  samayena vipassanāmaggaṃ samāruḷho samāno tebhūmake khandhe ``idaṃ  dukkha''nti yoniso manasi karoti, upāyena pathena samannāharati  ceva vipassati ca. vipassanā hi idha manasikārasīsena vuttā.  yā panāyaṃ tassa dukkhassa samuṭṭhāpikā purimabhavikā taṇhā, ayaṃ  dukkhasamudayoti yoniso manasi karoti. yasmā pana idaṃ dukkhaṃ,  ayañca samudayo idaṃ ṭhānaṃ patvā nirujjhanti na pavattanti, tasmā  yadidaṃ nibbānaṃ nāma ^a^V0.0056^ea^, ayaṃ dukkhanirodhoti yoniso manasi karoti.  nirodhasampāpakaṃ aṭṭhaṅgikaṃ maggaṃ, ``ayaṃ dukkhanirodhagāminī  paṭipadā''ti yoniso manasi karoti, upāyena pathena samannāharati  ceva vipassati ca.</p>
              <p>[03] tatrāyaṃ ^a^M0.0060^ea^ upāyo -- abhiniveso nāma khandhe hoti, na vivaṭṭe,  tasmā ayamattho -- ``imasmiṃ kāye pathavīdhātu,  āpodhātū''tiādinā (dī0 ni0 2.378) nayena cattāri  mahābhūtāni tadanusārena upādārūpāni ca pariggahetvā ``ayaṃ  rūpakkhandho''ti vavatthapeti. taṃ vavatthāpayato uppanne tadārammaṇe  cittacetasikadhamme ``ime cattāro arūpakkhandhā''ti vavatthapeti.  tato ``ime pañcakkhandhā dukkha''nti vavatthapeti. te pana  saṅkhepato nāmañca rūpañcāti dve bhāgā honti. idañca nāmarūpaṃ  sahetu sappaccayaṃ uppajjati, tassa ayaṃ avijjābhavataṇhādiko hetu, ayaṃ  āhārādiko paccayoti hetuppaccaye vavatthapeti. so tesaṃ paccayānañca  paccayuppannānañca yāthāvasarasalakkhaṇaṃ vavatthapetvā ``ime dhammā  ahutvā bhavanti, hutvā nirujjhanti, tasmā aniccā''ti  aniccalakkhaṇaṃ āropeti, ``udayabbayapaṭipīḷitattā dukkhā''ti  dukkhalakkhaṇaṃ āropeti, ``avasavattanato anattā''ti anattalakkhaṇaṃ  āropeti.</p>
              <p>[03] evaṃ tilakkhaṇāni āropetvā vipassanto  udayabbayañāṇuppattiyā uppanne obhāsādike vipassanupakkilese  `amaggo'ti udayabbayañāṇameva ``ariyamaggassa upāyabhūto  pubbabhāgamaggo''ti maggāmaggaṃ vavatthapetvā ^a^P1.0064^ea^ puna  udayabbayañāṇaṃ paṭipāṭiyā bhaṅgañāṇādīni ca uppādento  sotāpattimaggādayo pāpuṇāti. tasmiṃ khaṇe cattāri saccāni  ekappaṭivedheneva paṭivijjhati, ekābhisamayena abhisameti. tattha  dukkhaṃ pariññāpaṭivedhena paṭivijjhanto, samudayaṃ pahānappaṭivedhena  paṭivijjhanto sabbaṃ akusalaṃ pajahati, nirodhaṃ sacchikiriyāpaṭivedhena  paṭivijjhanto maggaṃ bhāvanāpaṭivedhena paṭivijjhanto sabbaṃ kusalaṃ  bhāveti. ariyamaggo hi nippariyāyato kucchitasalanādiatthena  kusalo, tasmiñca bhāvite sabbepi kusalā anavajjabodhipakkhiyadhammā  bhāvanāpāripūriṃ gacchantīti. evaṃ yoniso manasi karonto  akusalaṃ pajahati, kusalaṃ bhāveti. tathā hi vuttaṃ -- ``idaṃ  dukkhanti yoniso manasi karoti, ayaṃ dukkhasamudayoti yoniso  manasi karotī''tiādi (ma0 ni0 1.21). aparampi vuttaṃ  ``yoniso manasikārasampannassetaṃ, bhikkhave, bhikkhuno pāṭikaṅkhaṃ  -- ariyaṃ aṭṭhaṅgikaṃ maggaṃ bhāvessati, ariyaṃ aṭṭhaṅgikaṃ maggaṃ  bahulīkarissatī''ti (saṃ0 ni0  5.55).</p>
              <p>[03] ^b^yoniso^eb^ ^a^V0.0057^ea^ ^a^M0.0061^ea^ ^b^manasikāro^eb^ti gāthāya ayaṃ saṅkhepattho --  sikkhati, sikkhāpadāni tassa atthi, sikkhanasīloti vā  ^b^sekho^eb^. saṃsāre bhayaṃ ikkhatīti ^b^bhikkhu^eb^. tassa  sekhassa bhikkhuno ^b^uttamatthassa^eb^ arahattassa ^b^pattiyā^eb^  adhigamāya yathā yoniso manasikāro, evaṃ ^b^bahukāro^eb^ bahūpakāro  añño koci dhammo natthi. kasmā? yasmā yoniso upāyena  manasikāraṃ purakkhatvā ^b^padahaṃ^eb^ catubbidhasammappadhānavasena  padahanto, ^b^khayaṃ dukkhassa pāpuṇe^eb^ saṃkilesavaṭṭadukkhassa parikkhayaṃ  pariyosānaṃ nibbānaṃ pāpuṇe adhigaccheyya, tasmā yoniso  manasikāro bahukāroti. </p>
              <p>[06] chaṭṭhasuttavaṇṇanā niṭṭhitā. </p>
            </h4>
          </h3>
          <h3>
            <h3n> 7. dutiyasekhasuttavaṇṇanā </h3n>
            <h4>
              <h4n> </h4n>
              <p>[03] 17^b^.^eb^ sattame ^b^bāhira^eb^nti ajjhattasantānato bahi  bhavaṃ. ^b^kalyāṇamittatā^eb^ti yassa sīlādiguṇasampanno aghassa  ghātā ^a^P1.0065^ea^, hitassa vidhātā sabbākārena upakārako  mitto hoti, so puggalo kalyāṇamitto, tassa bhāvo kalyāṇamittatā.  tatrāyaṃ kalyāṇamitto pakatiyā saddhāsampanno hoti sīlasampanno  sutasampanno cāgasampanno vīriyasampanno satisampanno samādhisampanno  paññāsampanno. tattha saddhāsampattiyā saddahati tathāgatassa bodhiṃ,  tena sammāsambodhihetubhūtaṃ sattesu hitasukhesitaṃ na pariccajati,  sīlasampattiyā sabrahmacārīnaṃ piyo hoti garu ca bhāvanīyo codako  pāpagarahī vattā vacanakkhamo, sutasampattiyā  khandhāyatanasaccapaṭiccasamuppādādikānaṃ gambhīrānaṃ kathānaṃ kattā hoti,  cāgasampattiyā appiccho hoti santuṭṭho pavivitto asaṃsaṭṭho,  vīriyasampattiyā attano paresañca hitappaṭipattiyaṃ āraddhavīriyo  hoti, satisampattiyā upaṭṭhitassati hoti paramena satinepakkena  samannāgato cirakatampi cirabhāsitampi saritā anussaritā,  samādhisampattiyā avikkhitto hoti samāhito ekaggacitto,  paññāsampattiyā aviparītaṃ pajānāti. so ^a^M0.0062^ea^ satiyā kusalākusalānaṃ  dhammānaṃ gatiyo samanvesanto paññāya sattānaṃ hitasukhaṃ yathābhūtaṃ  jānitvā samādhinā tattha abyaggacitto hutvā vīriyena satte  ahitato nisedhetvā ekantahite niyojeti. tenevāha -- </p>
              <p>[21] ``piyo garu bhāvanīyo, vattā ca vacanakkhamo. </p>
              <p>[22] gambhīrañca kathaṃ kattā, no cāṭṭhāne niyojako''ti..  (netti0 113).</p>
              <p>[03] ^b^kalyāṇamitto^eb^ ^a^V0.0058^ea^, ^b^bhikkhave, bhikkhu akusalaṃ pajahati, kusalaṃ  bhāvetī^eb^ti kalyāṇamitto puggalo kalyāṇamittaṃ nissāya  kammassakatāñāṇaṃ uppādeti, uppannaṃ saddhaṃ phātiṃ karoti, saddhājāto  upasaṅkamati upasaṅkamitvā dhammaṃ suṇāti. taṃ dhammaṃ sutvā tathāgate  saddhaṃ paṭilabhati, tena saddhāpaṭilābhena gharāvāsaṃ pahāya pabbajjaṃ  anutiṭṭhati, catupārisuddhisīlaṃ sampādeti, yathābalaṃ dhutadhamme samādāya  vattati, dasakathāvatthulābhī hoti, āraddhavīriyo viharati  upaṭṭhitassati sampajāno pubbarattāpararattaṃ bodhipakkhiyānaṃ dhammānaṃ  bhāvanānuyogamanuyutto, nacirasseva vipassanaṃ ussukkāpetvā  ariyamaggādhigamena ^a^P1.0066^ea^ sabbaṃ akusalaṃ samucchindati,  sabbañca kusalaṃ bhāvanāpāripūriṃ gamento vaḍḍheti. vuttañhetaṃ -- </p>
              <p>[02] ``kalyāṇamittassetaṃ, meghiya, bhikkhuno pāṭikaṅkhaṃ  kalyāṇasahāyassa kalyāṇasampavaṅkassa `yaṃ sīlavā bhavissati,  pātimokkhasaṃvarasaṃvuto viharissati ācāragocarasampanno, aṇumattesu  vajjesu, bhayadassāvī samādāya sikkhissati, sikkhāpadesu'. </p>
              <p>[02] ``kalyāṇamittassetaṃ...pe0... kalyāṇasampavaṅkassa `yaṃ  yāyaṃ kathā abhisallekhikā cetovivaraṇasappāyā  ekantanibbidāya...pe0... nibbānāya saṃvattati. seyyathidaṃ --  appicchakathā, santuṭṭhikathā, pavivekakathā, asaṃsaggakathā,  vīriyārambhakathā, sīlakathā, samādhikathā...pe0...  vimuttiñāṇadassanakathā. evarūpāya kathāya nikāmalābhī bhavissati  akicchalābhī akasiralābhī'. </p>
              <p>[02] ``kalyāṇamittassetaṃ ^a^M0.0063^ea^ ...pe0... kalyāṇasampavaṅkassa `yaṃ  āraddhavīriyo viharissati akusalānaṃ dhammānaṃ pahānāya kusalānaṃ  dhammānaṃ upasampadāya thāmavā daḷhaparakkamo anikkhittadhuro kusalesu  dhammesu'. </p>
              <p>[02] ``kalyāṇamittassetaṃ...pe0... kalyāṇasampavaṅkassa `yaṃ  paññavā bhavissati, udayatthagāminiyā paññāya samannāgato ariyāya  nibbedhikāya sammā dukkhakkhayagāminiyā'''ti (udā0 31).</p>
              <p>[03] evaṃ sakalavaṭṭadukkhaparimuccananimittaṃ kalyāṇamittatāti  veditabbaṃ. tenevāha -- </p>
              <p>[02] ``mamañhi ^a^V0.0059^ea^, ānanda, kalyāṇamittaṃ āgamma jātidhammā  sattā jātiyā parimuccanti, jarādhammā sattā jarāya  parimuccantī''tiādi (saṃ0 ni0  1.129).</p>
              <p>[03] tena vuttaṃ -- ``kalyāṇamitto, bhikkhave, bhikkhu akusalaṃ  pajahati, kusalaṃ bhāvetī''ti.</p>
              <p>[03] gāthāya ^b^sappatisso^eb^ti patissavasaṅkhātena saha  patissenāti sappatisso, kalyāṇamittassa ovādaṃ sirasā  sampaṭicchako subbacoti attho. atha vā hitasukhe patiṭṭhāpanena  pati isetīti patisso, ovādadāyako. garuādarayogena tena  patissena saha vattatīti sappatisso, garūsu garucittīkārabahulo.  ^b^sagāravo^eb^ti chabbidhenapi gāravena yutto. ^b^karaṃ mittānaṃ  vacana^eb^nti kalyāṇamittānaṃ ovādaṃ karonto yathovādaṃ paṭipajjanto.  ^b^sampajāno^eb^ti sattaṭṭhāniyena sampajaññena samannāgato.  ^b^patissato^eb^ti kammaṭṭhānaṃ phātiṃ ^a^P1.0067^ea^, gametuṃ  samatthāya satiyā patissato satokārī. ^b^anupubbenā^eb^ti  sīlādivisuddhipaṭipāṭiyā, tattha ca vipassanāpaṭipāṭiyā ceva  maggapaṭipāṭiyā ca. ^b^sabbasaṃyojanakkhaya^eb^nti  kāmarāgasaṃyojanādīnaṃ sabbesaṃ saṃyojanānaṃ khepanato  sabbasaṃyojanakkhayasaṅkhātassa ariyamaggassa pariyosānabhūtaṃ arahattaṃ,  tassa ārammaṇabhūtaṃ nibbānameva vā. ^b^pāpuṇe^eb^ adhigaccheyyāti  attho. iti imesu dvīsu suttesu ariyamaggādhigamassa satthārā  padhānaṅgaṃ nāma gahitanti veditabbaṃ. </p>
              <p>[06] sattamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 8. saṅghabhedasuttavaṇṇanā </h3n>
            <h4>
              <h4n> </h4n>
              <p>[03] 18^b^.^eb^ aṭṭhame ^a^M0.0064^ea^ ^b^ekadhammo^eb^ti kataroyaṃ suttanikkhepo?  aṭṭhuppattiko. tatrāyaṃ saṅkhepakathā -- devadatto hi ajātasattuṃ  duggahaṇaṃ gāhāpetvā tassa pitaraṃ rājānaṃ bimbisāraṃ tena mārāpetvāpi  abhimāre payojetvāpi silāpavijjhanena lohituppādakammaṃ katvāpi na  tāvatā pākaṭo jāto, nāḷāgiriṃ vissajjetvā pana pākaṭo jāto.  atha mahājano ``evarūpampi nāma pāpaṃ gahetvā rājā vicaratī''ti  kolāhalaṃ akāsi, mahāghoso ahosi. taṃ sutvā rājā attanā  dīyamānāni pañca thālipākasatāni pacchindāpesi, upaṭṭhānampissa  nāgamāsi. nāgarāpi kulaṃ upagatassa kaṭacchubhattampissa nādaṃsu.  so parihīnalābhasakkāro kohaññena jīvitukāmo satthāraṃ upasaṅkamitvā  pañca vatthūni yācitvā ``alaṃ, devadatta, yo icchati, so ^a^V0.0060^ea^   āraññiko hotū''tiādinā (pārā0 409; cūḷava0 343) bhagavatā  paṭikkhitto tehi pañcahi vatthūhi bālaṃ lūkhappasannaṃ janaṃ saññāpento  pañcasate vajjiputtake salākaṃ gāhāpetvā saṅghaṃ bhinditvāva te ādāya  gayāsīsaṃ agamāsi. atha dve aggasāvakā satthu āṇāya tattha  gantvā dhammaṃ desetvā te ariyaphale patiṭṭhāpetvā ānayiṃsu. ye  panassa saṅghabhedāya parakkamantassa laddhiṃ rocetvā tatheva paggayha ṭhitā  saṅghe bhijjante bhinne ca samanuññā ahesuṃ, tesaṃ taṃ dīgharattaṃ ahitāya  dukkhāya ahosi ^a^P1.0068^ea^.</p>
              <p>[03] devadattopi na cirasseva rogābhibhūto bāḷhagilāno maraṇakāle  ``satthāraṃ vandissāmī''ti mañcakasivikāya nīyamāno  jetavanapokkharaṇitīre ṭhapito pathaviyā vivare dinne patitvā  avīcimhi nibbatti, yojanasatiko cassa attabhāvo ahosi  kappaṭṭhiyo tālakkhandhaparimāṇehi ayasūlehi vinividdho.  devadattapakkhikāni ca pañcamattāni kulasatāni tassa laddhiyaṃ ṭhitāni  saha bandhavehi niraye nibbattāni. ekadivasaṃ bhikkhū dhammasabhāyaṃ  kathaṃ samuṭṭhāpesuṃ ``āvuso, devadattena saṅghaṃ bhindantena bhāriyaṃ kammaṃ  kata''nti. atha satthā dhammasabhaṃ upagantvā ``kāya nuttha, bhikkhave,  etarahi kathāya sannisinnā''ti pucchitvā ``imāya nāmā''ti vutte  saṅghabhede ādīnavaṃ dassento ^a^M0.0065^ea^ imaṃ suttaṃ abhāsi. keci pana bhaṇanti  ``devadattassa tappakkhikānañca tathā niraye nibbattabhāvaṃ disvā  saṅghabhede ādīnavaṃ dassento bhagavā attano ajjhāsayeneva imaṃ suttaṃ  desesī''ti.</p>
              <p>[03] tattha ^b^ekadhammo^eb^ti eko akusalo mahāsāvajjadhammo.  ^b^loke^eb^ti sattaloke. ^b^uppajjamāno uppajjatī^eb^ti ettha  bhedasaṃvattanikesu bhaṇḍanādīsu saṅghe uppannesupi ``dhammo  adhammo''tiādīsu aṭṭhārasabhedakaravatthūsu yassa kassaci dīpanavasena  voharantesupi tattha rucijananatthaṃ anussāventesupi anussāvetvā  salākāya gāhitāyapi saṅghabhedo uppajjamāno nāma hoti, salākāya  pana gāhitāya cattāro vā atirekā vā yadā āveṇikaṃ uddesaṃ vā  saṅghakammaṃ vā karonti, tadā saṅghabhedo uppajjati nāma. kate pana  tasmiṃ saṅghabhedo uppanno nāma? kammaṃ, uddeso, vohāro,  anussāvanā, salākaggāhoti imesu hi pañcasu saṅghassa bhedakāraṇesu  kammaṃ vā uddeso vā pamāṇaṃ, vohārānussāvanasalākaggāhā pana  pubbabhāgāti.</p>
              <p>[03] ^b^bahujanāhitāyā^eb^tiādīsu 0ṃahājanassa  jhānamaggādisampattinivāraṇena ahitāya, saggasampattinivāraṇena  asukhāya, apāyūpapattihetubhāvena anatthāya. akusaladhammavasena vā  ahitāya, hitamattassapi abhāvā sugatiyampi  nibbattanakakāyikacetasikadukkhāya uppajjatīti ^a^V0.0061^ea^ sambandho ^a^P1.0069^ea^.  ^b^devamanussāna^eb^nti idaṃ ``bahuno janassā''ti vuttesu  ukkaṭṭhapuggalaniddeso. aparo nayo -- ^b^bahujanāhitāyā^eb^ti  bahujanassa mahato sattakāyassa ahitatthāya,  diṭṭhadhammikasamparāyikānatthāyāti attho. ^b^asukhāyā^eb^ti  diṭṭhadhammikasamparāyikāsukhatthāya, duvidhadukkhatthāyāti attho.  ^b^anatthāyā^eb^ti paramatthapaṭikkhepāya. nibbānañhi paramattho, tato  uttariṃ attho natthi. ^b^ahitāyā^eb^ti maggapaṭikkhepāya.  nibbānasampāpakamaggato hi uttariṃ hitaṃ nāma natthi.  ^b^dukkhāyā^eb^ti ariyasukhavirādhanena vaṭṭadukkhatāya. ye hi  ariyasukhato viraddhā taṃ adhigantuṃ abhabbā, te vaṭṭadukkhe  paribbhamanti, ariyasukhato ca uttariṃ sukhaṃ nāma natthi. vuttañhetaṃ  ``ayaṃ samādhi paccuppannasukho ceva āyatiñca sukhavipāko''ti  (dī0 ni0 3.355; a0 ni0  5.27).</p>
              <p>[03] idāni ^a^M0.0066^ea^ ``saṅghabhedo''ti sarūpato dassetvā tassa ahitādīnaṃ  ekantahetubhāvaṃ pakāsetuṃ ^b^``saṅghe kho pana, bhikkhave,  bhinne''^eb^tiādimāha. tattha ^b^bhinne^eb^ti nimittatthe bhummaṃ yathā  ``adhanānaṃ dhane ananuppadīyamāne''ti (dī0 ni0 3.91),  bhedahetūti attho. ^b^aññamaññaṃ bhaṇḍanānī^eb^ti catunnaṃ parisānaṃ  tappakkhikānañca ``eso dhammo, neso dhammo''ti aññamaññaṃ  vivadanāni. bhaṇḍanañhi kalahassa pubbabhāgo. ^b^paribhāsā^eb^ti  ``idañcidañca vo anatthaṃ karissāmā''ti bhayuppādanavasena tajjanā.  ^b^parikkhepā^eb^ti jātiādivasena parito khepā, dasahi  akkosavatthūhi khuṃsanavambhanā. ^b^pariccajanā^eb^ti  ukkhepaniyakammakaraṇādivasena nissāraṇā. ^b^tatthā^eb^ti tasmiṃ  saṅghabhede, tannimitte vā bhaṇḍanādike. ^b^appasannā^eb^ti  ratanattayaguṇānaṃ anabhiññā. ^b^na pasīdantī^eb^ti ``dhammacārino  samacārino''tiādinā yvāyaṃ bhikkhūsu pasādanākāro, tathā na  pasīdanti, tesaṃ vā sotabbaṃ saddhātabbaṃ na maññanti. tathā ca dhamme  satthari ca appasannāva honti. ^b^ekaccānaṃ aññathatta^eb^nti  puthujjanānaṃ aviruḷhasaddhānaṃ pasādaññathattaṃ.</p>
              <p>[03] gāthāyaṃ ^a^P1.0070^ea^ ^b^āpāyiko^eb^tiādīsu apāye  nibbattanārahatāya āpāyiko. tatthapi avīcisaṅkhāte mahāniraye  uppajjatīti ^b^nerayiko^eb^. ekaṃ antarakappaṃ paripuṇṇameva katvā  tattha tiṭṭhatīti ^b^kappaṭṭho^eb^. saṅghabhedasaṅkhāte vagge ratoti  ^b^vaggarato^eb^. adhammiyatāya ^b^adhammo^eb^. bhedakaravatthūhi  saṅghabhedasaṅkhāte eva ca adhamme ṭhitoti ^b^adhammaṭṭho.  yogakkhemā padhaṃsatī^eb^ti yogakkhemato hitato padhaṃsati parihāyati,  catūhi vā yogehi anupaddutattā yogakkhemaṃ nāma arahattaṃ nibbānañca,  tato panassa dhaṃsane vattabbameva natthi. diṭṭhisīlasāmaññato  saṃhataṭṭhena ^b^saṅghaṃ,^eb^ tato eva ekakammādividhānayogena  ^b^samaggaṃ^eb^ sahitaṃ. ^b^bhetvānā^eb^ti pubbe vuttalakkhaṇena  saṅghabhedena ^a^V0.0062^ea^ bhinditvā. ^b^kappa^eb^nti āyukappaṃ. so panettha  antarakappova. ^b^nirayamhī^eb^ti avīcimahānirayamhi. </p>
              <p>[06] aṭṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 9. saṅghasāmaggīsuttavaṇṇanā </h3n>
            <h4>
              <h4n> </h4n>
              <p>[03] 19^b^.^eb^ navame ^a^M0.0067^ea^ ^b^ekadhammo^eb^ti eko kusaladhammo  anavajjadhammo. ``ayaṃ dhammo, nāyaṃ dhammo''tiādinā sace saṅghe  vivādo uppajjeyya, tattha dhammakāmena viññunā iti  paṭisañcikkhitabbaṃ ``ṭhānaṃ kho, panetaṃ vijjati, yadidaṃ vivādo  vaḍḍhamāno saṅgharājiyā vā saṅghabhedāya vā saṃvatteyyā''ti. sace  taṃ adhikaraṇaṃ attanā paggahetvā ṭhito, aggiṃ akkantena viya sahasā  tato oramitabbaṃ. atha parehi taṃ paggahitaṃ sayañcetaṃ sakkoti  vūpasametuṃ, ussāhajāto hutvā dūrampi gantvā tathā paṭipajjitabbaṃ,  yathā taṃ vūpasammati. sace pana sayaṃ na sakkoti, so ca vivādo  uparūpari vaḍḍhateva, na vūpasammati. ye tattha patirūpā sikkhākāmā  sabrahmacārino, te ussāhetvā yena dhammena yena vinayena yena  satthusāsanena taṃ adhikaraṇaṃ yathā vūpasammati, tathā vūpasametabbaṃ.  evaṃ vūpasamentassa yo saṅghasāmaggikaro kusalo dhammo, ayamettha  ekadhammoti adhippeto. so hi ubhatopakkhiyānaṃ dveḷhakajātānaṃ  bhikkhūnaṃ, tesaṃ anuvattanavasena ṭhitānaṃ bhikkhunīnaṃ upāsakānaṃ  upāsikānaṃ ^a^P1.0071^ea^ tesaṃ ārakkhadevatānaṃ yāvadeva  brahmānampi uppajjanārahaṃ ahitaṃ dukkhāvahaṃ saṃkilesadhammaṃ apanetvā  mahato puññarāsissa kusalābhisandassa hetubhāvato sadevakassa  lokassa hitasukhāvaho hoti. tena vuttaṃ ^b^``ekadhammo,  bhikkhave, loke uppajjamāno uppajjati bahujanahitāyā''^eb^tiādi.  tassattho anantarasutte vuttavipariyāyena veditabbo.  ^b^saṅghasāmaggī^eb^ti saṅghassa samaggabhāvo bhedābhāvo ekakammatā  ekuddesatā ca.</p>
              <p>[03] gāthāyaṃ ^b^sukhā saṅghassa sāmaggī^eb^ti sukhassa  paccayabhāvato sāmaggī sukhāti vuttā. yathā ``sukho  buddhānamuppādo''ti (dha0 pa0 194). ^b^samaggānañcanuggaho^eb^ti  samaggānaṃ sāmaggianumodanena anuggaṇhanaṃ sāmaggianurūpaṃ, yathā te  sāmaggiṃ na vijahanti, tathā gahaṇaṃ ṭhapanaṃ anubalappadānanti attho.  ^b^saṅghaṃ samaggaṃ katvānā^eb^ti bhinnaṃ saṅghaṃ rājipattaṃ vā samaggaṃ  sahitaṃ katvā. ^b^kappa^eb^nti āyukappameva. ^b^saggamhi  modatī^eb^ti kāmāvacaradevaloke aññe ^a^M0.0068^ea^ deve ^a^V0.0063^ea^ dasahi ṭhānehi abhibhavitvā  dibbasukhaṃ anubhavanto icchitanipphattiyāva modati pamodati lalati  kīḷatīti. </p>
              <p>[06] navamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 10. paduṭṭhacittasuttavaṇṇanā </h3n>
            <h4>
              <h4n> </h4n>
              <p>[03] 20^b^.^eb^ dasamassa kā uppatti? aṭṭhuppattiyeva.  ekadivasaṃ kira bhikkhū dhammasabhāyaṃ sannisinnā kathaṃ samuṭṭhāpesuṃ --  ``āvuso, idhekacco bahuṃ puññakammaṃ karoti, ekacco bahuṃ pāpakammaṃ,  ekacco ubhayavomissakaṃ karoti. tattha vomissakārino kīdiso  abhisamparāyo''ti? atha satthā dhammasabhaṃ upaganvā  paññattavarabuddhāsane nisinno taṃ kathaṃ sutvā ``bhikkhave,  maraṇāsannakāle saṃkiliṭṭhacittassa duggati pāṭikaṅkhā''ti dassento  imāya aṭṭhuppattiyā idaṃ suttaṃ desesi.</p>
              <p>[03] tattha ^b^idhā^eb^ti desāpadese nipāto. svāyaṃ katthaci padesaṃ  upādāya vuccati ``idheva tiṭṭhamānassa, devabhūtassa me sato''tiādīsu  (dī0 ni0 2.369). katthaci sāsanaṃ upādāya ``idheva,  bhikkhave, samaṇo idha ^a^P1.0072^ea^ dutiyo samaṇo''tiādīsu  (ma0 ni0 1.139; a0 ni0  4.241). katthaci padapūraṇamatte  ``idhāhaṃ, bhikkhave, bhuttāvī assaṃ pavārito''tiādīsu (ma0 ni0  1.30). katthaci lokaṃ upādāya vuccati ``idha tathāgato loke  uppajjatī''tiādīsu (a0 ni0  3.61). idhāpi loke eva  daṭṭhabbo. ^b^ekacca^eb^nti ekaṃ, aññataranti attho.  ^b^puggala^eb^nti sattaṃ. so hi yathāpaccayaṃ kusalākusalānaṃ  tabbipākānañca pūraṇato maraṇavasena galanato ca puggaloti vuccati.  ^b^paduṭṭhacitta^eb^nti padosena āghātena duṭṭhacittaṃ. atha vā  ^b^paduṭṭhacitta^eb^nti dosena rāgādinā padūsitacittaṃ. ettha ca  ^b^ekacca^eb^nti idaṃ paduṭṭhacittassa puggalassa visesanaṃ. yassa hi  paṭisandhidāyakakammaṃ okāsamakāsi, so tathā vutto. yassa ca  akusalappavattito cittaṃ nivattetvā kusalavasena otāretuṃ na sakkā,  evaṃ āsannamaraṇo. ^b^eva^eb^nti idāni vattabbākāraṃ dasseti.  ^b^cetasā^eb^ti attano cittena cetopariyañāṇena. ^b^ceto^eb^ti  tassa puggalassa cittaṃ. ^b^pariccā^eb^ti paricchinditvā  ^b^pajānāmi^eb^ ^a^M0.0069^ea^. nanu ca yathākammupagañāṇassāyaṃ visayoti?  saccametaṃ, tadā pavattamānākusalacittavasena panetaṃ vuttaṃ.</p>
              <p>[03] ^b^imamhi^eb^ ^a^V0.0064^ea^ ^b^cāyaṃ samaye^eb^ti imasmiṃ kāle, imāyaṃ vā  paccayasāmaggiyaṃ, ayaṃ puggalo javanavīthiyā aparabhāge kālaṃ kareyya  ceti attho. na hi javanakkhaṇe kālaṃkiriyā atthi.  ^b^yathābhataṃ nikkhitto evaṃ niraye^eb^ti yathā ābhataṃ kiñci  āharitvā ṭhapitaṃ, evaṃ attano kammunā nikkhitto niraye ṭhapito  evāti attho. ^b^kāyassa bhedā^eb^ti upādinnakkhandhapariccāgā.  ^b^paraṃ maraṇā^eb^ti tadanantaraṃ abhinibbattakkhandhaggahaṇe. atha vā  ^b^kāyassa bhedā^eb^ti jīvitindriyassa upacchedā. ^b^paraṃ  maraṇā^eb^ti cutito uddhaṃ.</p>
              <p>[03] ^b^apāya^eb^ntiādi sabbaṃ nirayasseva vevacanaṃ. nirayo hi  ayasaṅkhātā sukhā apetoti ^b^apāyo;^eb^ saggamokkhahetubhūtā vā  puññasammatā ayā apetotipi apāyo. dukkhassa gati paṭisaraṇanti  ^b^duggati;^eb^ dosabahulattā vā duṭṭhena kammunā nibbattā gatītipi  duggati. vivasā nipatanti ettha dukkaṭakammakārino, vinassantā vā  ettha nipatanti sambhijjamānaṅgapaccaṅgāti ^b^vinipāto^eb^. natthi  ettha assādasaññito ayoti nirassādaṭṭhena ^b^nirayo^eb^. atha vā  apāyaggahaṇena ^a^P1.0073^ea^ tiracchānayoni vuccati.  tiracchānayoni hi apāyo sugatito apetattā, na duggati  mahesakkhānaṃ nāgarājādīnaṃ sambhavato. duggatiggahaṇena pettivisayo.  so hi apāyo ceva duggati ca sugatito apetattā dukkhassa ca  gatibhūtattā, na vinipāto asurasadisaṃ avinipātattā.  vinipātaggahaṇena asurakāyo. so hi yathāvuttena atthena apāyo  ceva duggati ca, sabbasampattisamussayehi vinipatitattā vinipātoti  ca vuccati. nirayaggahaṇena avīciādianekappakāro nirayova  vuccati. idha pana sabbapadehipi nirayova vutto.  ^b^upapajjantī^eb^ti paṭisandhiṃ gaṇhanti.</p>
              <p>[03] gāthāsu paṭhamagāthā saṅgītikāle dhammasaṅgāhakattherehi ṭhapitā.  ^b^ñatvānā^eb^ti pubbakālakiriyā. ñāṇapubbakañhi byākaraṇaṃ.  hetuattho vā tvā-saddo yathā ``sīhaṃ disvā bhayaṃ hotī''ti,  jānanahetūti attho ^a^M0.0070^ea^. ^b^buddho, bhikkhūnaṃ santike^eb^ti buddho bhagavā  attano santike bhikkhūnaṃ etaṃ parato dvīhi gāthāhi vuccamānaṃ atthaṃ  byākāsi. sesaṃ vuttanayameva. </p>
              <p>[06] dasamasuttavaṇṇanā niṭṭhitā. </p>
              <p>[06] dutiyavaggavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 3. tatiyavaggo </h2n>
          <h3>
            <h3n> 1. pasannacittasuttavaṇṇanā </h3n>
            <h4>
              <h4n> </h4n>
              <p>[03] 21^b^.^eb^ tatiyavaggassa ^a^V0.0065^ea^ paṭhame ^b^pasannacitta^eb^nti  ratanattayasaddhāya kammaphalasaddhāya ca pasannamānasaṃ. ^b^sugati^eb^nti  sundaraṃ gatiṃ, sukhassa vā gatinti sugatiṃ. ^b^sagga^eb^nti  rūpādisampattīhi suṭṭhu agganti ^b^saggaṃ. loka^eb^nti lokiyanti  ettha puññapāpaphalāni, lujjanaṭṭheneva vā lokaṃ. ettha ca  sugatiggahaṇena manussagatipi saṅgayhati, saggaggahaṇena devagati eva.  sesaṃ heṭṭhā vuttanayameva. </p>
              <p>[06] paṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 2. mettasuttavaṇṇanā </h3n>
            <h4>
              <h4n> </h4n>
              <p>[03] 22^b^.^eb^ dutiye ^b^mā, bhikkhave, puññāna^eb^nti ettha  ^b^mā^eb^ti paṭisedhe nipāto. ^b^puñña^eb^saddo ``kusalānaṃ,  bhikkhave, dhammānaṃ samādānahetu evamidaṃ puññaṃ pavaḍḍhatī''tiādīsu  ^a^P1.0074^ea^ (dī0 ni0 3.380) puññaphale āgato.  ``avijjāgatoyaṃ, bhikkhave, purisapuggalo puññañce saṅkhāraṃ  abhisaṅkharotī''tiādīsu (saṃ0 ni0  2.51)  kāmarūpāvacarasucarite. ``puññūpagaṃ bhavati viññāṇa''ntiādīsu  sugativisesabhūte upapattibhave. ``tīṇimāni, bhikkhave,  puññakiriyavatthūni -- dānamayaṃ puññakiriyavatthu, sīlamayaṃ  puññakiriyavatthu, bhāvanāmayaṃ puññakiriyavatthū''tiādīsu (itivu0  60; a0 ni0  8.36) kusalacetanāyaṃ. idha pana  tebhūmakakusaladhamme veditabbo. ^b^bhāyitthā^eb^ti ettha duvidhaṃ bhayaṃ  ñāṇabhayaṃ, sārajjabhayanti. tattha ``yepi te, bhikkhave, devā  dīghāyukā vaṇṇavanto sukhabahulā uccesu vimānesu ciraṭṭhitikā  ^a^M0.0071^ea^, tepi tathāgatassa dhammadesanaṃ sutvā yebhuyyena bhayaṃ saṃvegaṃ santāsaṃ  āpajjantī''tiādīsu (a0 ni0  4.33) āgataṃ ñāṇabhayaṃ.  ``ahudeva bhayaṃ, ahu chambhitattaṃ, ahu lomahaṃso''tiādīsu (dī0  ni0 2.318) āgataṃ sārajjabhayaṃ. idhāpi sārajjabhayameva.  ayañhettha ^a^V0.0066^ea^ attho -- bhikkhave, dīgharattaṃ kāyavacīsaṃyamo  vattapaṭivattapūraṇaṃ ekāsanaṃ, ekaseyyaṃ, indriyadamo, dhutadhammehi  cittassa niggaho, satisampajaññaṃ, kammaṭṭhānānuyogavasena  vīriyārambhoti evamādīni yāni bhikkhunā, nirantaraṃ pavattetabbāni  puññāni, tehi mā bhāyittha, mā bhayaṃ santāsaṃ āpajjittha, ekaccassa  diṭṭhadhammasukhassa uparodhabhayena samparāyikanibbānasukhadāyakehi  puññehi mā bhāyitthāti. nissakke hi idaṃ sāmivacanaṃ.</p>
              <p>[03] idāni tato abhāyitabbabhāve kāraṇaṃ dassento  ^b^``sukhasseta''^eb^ntiādimāha. tattha ^b^sukha^eb^saddo ``sukho  buddhānaṃ uppādo, sukhā virāgatā loke''tiādīsu (dha0 pa0 194)  sukhamūle āgato. ``yasmā ca kho, mahāli, rūpaṃ sukhaṃ  sukhānupatitaṃ sukhāvakkanta''ntiādīsu (saṃ0 ni0  3.60)  sukhārammaṇe. ``yāvañcidaṃ, bhikkhave, na sukaraṃ akkhānena  pāpuṇituṃ yāva sukhā saggā''tiādīsu (ma0 ni0 3.255)  sukhapaccayaṭṭhāne. ``sukho puññassa uccayo''tiādīsu (dha0 pa0  118) sukhahetumhi. ``diṭṭhadhammasukhavihārā ete dhammā''tiādīsu  ^a^P1.0075^ea^ (ma0 ni0 1.82) abyāpajje. ``nibbānaṃ  paramaṃ sukha''ntiādīsu (dha0 pa0 204; ma0 ni0 2.215)  nibbāne. ``sukhassa ca pahānā''tiādīsu (cūḷani0  khaggavisāṇasuttaniddesa 125) sukhavedanāyaṃ. ``adukkhamasukhaṃ  santaṃ, sukhamicceva bhāsita''ntiādīsu (saṃ0 ni0  4.253;  itivu0 53) upekkhāvedanāyaṃ. ``dvepi mayā, ānanda, vedanā vuttā  pariyāyena sukhā vedanā, dukkhā vedanā''tiādīsu (ma0 ni0  2.89) iṭṭhasukhe. ``sukho vipāko puññāna''ntiādīsu (peṭako0  23) sukhavipāke. idhāpi iṭṭhavipāke eva daṭṭhabbo.  ^b^iṭṭhassā^eb^tiādīsu esitabbato aniṭṭhapaṭikkhepato ca iṭṭhassa,  kamanīyato manasmiñca kamanato pavisanato ^b^kantassa,^eb^  piyāyitabbato santappanato ca ^b^piyassa,^eb^ mānanīyato manassa  pavaḍḍhanato ca ^b^manāpassā^eb^ti attho veditabbo. ^b^yadidaṃ  puññānī^eb^ti ``puññānī''ti yadidaṃ vacanaṃ, etaṃ sukhassa iṭṭhassa  vipākassa adhivacanaṃ nāmaṃ, sukhameva taṃ ^a^M0.0072^ea^ yadidaṃ puññanti phalena  kāraṇassa abhedūpacāraṃ vadati. tena katūpacitānaṃ puññānaṃ  avassaṃbhāviphalaṃ sutvā appamattena sakkaccaṃ puññāni kātabbānīti  puññakiriyāyaṃ niyojeti, ādarañca nesaṃ tattha uppādeti.</p>
              <p>[03] idāni attanā sunettakāle katena puññakammena dīgharattaṃ  paccanubhūtaṃ bhavantarapaṭicchannaṃ uḷāratamaṃ puññavipākaṃ udāharitvā tamatthaṃ  pākaṭaṃ karonto ^b^``abhijānāmi kho panāha''^eb^ntiādimāha.  tattha ^b^abhijānāmī^eb^ti abhivisiṭṭhena ñāṇena jānāmi, paccakkhato  bujjhāmi. ^b^dīgharatta^eb^nti cirakālaṃ. ^b^puññāna^eb^nti  dānādikusaladhammānaṃ. ^b^satta vassānī^eb^ti satta saṃvaccharāni   ^a^V0.0067^ea^. ^b^mettacitta^eb^nti mijjatīti mettā, siniyhatīti attho. mitte  bhavā, mittassa vā esā pavattītipi mettā. lakkhaṇādito pana  hitākārappavattilakkhaṇā, hitūpasaṃhārarasā, āghātavinayapaccupaṭṭhānā,  sattānaṃ manāpabhāvadassanapadaṭṭhānā. byāpādūpasamo etissā sampatti,  sinehāsambhavo vipatti. sā etassa atthīti mettacittaṃ.  ^b^bhāvetvā^eb^ti mettāsahagataṃ cittaṃ, cittasīsena samādhi vuttoti  mettāsamādhiṃ ^a^P1.0076^ea^ mettābrahmavihāraṃ uppādetvā ceva  vaḍḍhetvā ca. ^b^satta saṃvaṭṭavivaṭṭakappe^eb^ti satta mahākappe.  saṃvaṭṭa-vivaṭṭaggahaṇeneva hi saṃvaṭṭaṭṭhāyi-vivaṭṭaṭṭhāyinopi gahitā.  ^b^imaṃ loka^eb^nti kāmalokaṃ. ^b^saṃvaṭṭamāne suda^eb^nti saṃvaṭṭamāne.  ^b^suda^eb^nti nipātamattaṃ vinassamāneti attho. ``saṃvattamāne  suda''nti ca paṭhanti. ^b^kappe^eb^ti kāle. kappasīsena hi kālo  vutto. kāle khīyamāne kappopi khīyateva. yathāha -- </p>
              <p>[22] ``kālo ghasati bhūtāni, sabbāneva sahattanā''ti.. (jā0  1.2.190).</p>
              <p>[03] ``ābhassarūpago homī''ti vuttattā tejosaṃvaṭṭavasenettha  kappavuṭṭhānaṃ veditabbaṃ. ^b^ābhassarūpago^eb^ti tattha  paṭisandhiggahaṇavasena ābhassarabrahmalokaṃ upagacchāmīti ābhassarūpago  homi. ^b^vivaṭṭamāne^eb^ti saṇṭhahamāne, jāyamāneti attho.  ^b^suññaṃ brahmavimānaṃ upapajjāmī^eb^ti kassaci sattassa tattha  nibbattassa abhāvato suññaṃ, yaṃ paṭhamajjhānabhūmisaṅkhātaṃ brahmavimānaṃ  ādito nibbattaṃ, taṃ paṭisandhiggahaṇavasena upapajjāmi upemi.  ^b^brahmā^eb^ti kāmāvacarasattehi seṭṭhaṭṭhena tathā tathā brūhitaguṇatāya  brahmavihārato nibbattaṭṭhena ca brahmā. brahmapārisajjabrahmapurohitehi  mahanto brahmāti ^b^mahābrahmā^eb^. tato eva te abhibhavitvā ṭhitattā   ^a^M0.0073^ea^ ^b^abhibhū^eb^. tehi kenaci guṇena na abhibhūtoti ^b^anabhibhūto^eb^.  ^b^aññadatthū^eb^ti ekaṃsavacane nipāto. ^b^daso^eb^ti  dassanasīlo, so atītānāgatapaccuppannānaṃ dassanasamattho,  abhiññāṇena passitabbaṃ passāmīti attho. sesabrahmānaṃ  iddhipādabhāvanābalena attano cittañca mama vase vattemīti  ^b^vasavattī^eb^ homīti yojetabbaṃ. tadā kira bodhisatto  aṭṭhasamāpattilābhīpi samāno tathā sattahitaṃ attano pāramiparipūraṇañca  olokento tāsu eva dvīsu jhānabhūmīsu nikantiṃ uppādetvā  mettābrahmavihāravasena aparāparaṃ saṃsari. tena vuttaṃ  ^b^``sattavassāni...pe0... vasavattī''^eb^ti.</p>
              <p>[03] evaṃ bhagavā rūpāvacarapuññassa vipākamahantataṃ pakāsetvā idāni  kāmāvacarapuññassāpi taṃ dassento  ^b^``chattiṃsakkhattu''^eb^ntiādimāha. tattha ^b^sakko ahosi^eb^nti  chattiṃsa vāre aññattha anupapajjitvā ^a^P1.0077^ea^ nirantaraṃ  sakko devānamindo tāvatiṃsadevarājā ahosi. ^b^rājā  ahosi^eb^ntiādīsu ^a^V0.0068^ea^ catūhi acchariyadhammehi catūhi ca saṅgahavatthūhi  lokaṃ rañjetīti ^b^rājā^eb^. cakkaratanaṃ vatteti, catūhi  sampatticakkehi vattati, tehi ca paraṃ vatteti, parahitāya ca  iriyāpathacakkānaṃ vatto etasmiṃ atthīti ^b^cakkavattī. rājā^eb^ti  cettha sāmaññaṃ, ^b^cakkavattī^eb^ti visesaṃ. dhammena caratīti  ^b^dhammiko^eb^. ñāyena samena vattatīti attho. dhammeneva rajjaṃ  labhitvā rājā jātoti ^b^dhammarājā^eb^. parahitadhammacaraṇena vā  ^b^dhammiko^eb^, attahitadhammacaraṇena ^b^dhammarājā^eb^, caturantāya  issaroti ^b^cāturanto,^eb^ catusamuddantāya catubbidhadīpavibhūsitāya ca  pathaviyā issaroti attho. ajjhattaṃ kopādipaccatthike, bahiddhā ca  sabbarājāno adaṇḍena asatthena vijesīti ^b^vijitāvī^eb^.  janapade thāvarabhāvaṃ dhuvabhāvaṃ patto, na sakkā kenaci tato cāletuṃ  janapado vā tamhi thāvariyappatto anuyutto sakammanirato acalo  asampavedhīti ^b^janapadatthāvariyappatto^eb^.</p>
              <p>[03] cakkaratanaṃ, hatthiratanaṃ, assaratanaṃ, maṇiratanaṃ, itthiratanaṃ,  gahapatiratanaṃ, pariṇāyakaratananti imehi sattahi ratanehi samupetoti  ^b^sattaratanasamannāgato^eb^. tesu hi rājā cakkavatti cakkaratanena  ajitaṃ jināti, hatthiassaratanehi vijite sukheneva anuvicarati,  pariṇāyakaratanena vijitamanurakkhati, sesehi upabhogasukhamanubhavati.  paṭhamena cassa ussāhasattiyogo ^a^M0.0074^ea^, pacchimena mantasattiyogo,  hatthiassagahapatiratanehi pabhūsattiyogo suparipuṇṇo hoti,  itthimaṇiratanehi tividhasattiyogaphalaṃ. so itthimaṇiratanehi  paribhogasukhamanubhavati, sesehi upabhogasukhaṃ. visesato cassa  purimāni tīṇi adosakusalamūlajanitakammānubhāvena sampajjanti,  majjhimāni alobhakusalamūlajanitakammānubhāvena, pacchimamekaṃ  amohakusalamūlajanitakammānubhāvenāti veditabbaṃ ^b^padesarajjassā^eb^ti  ^a^P1.0078^ea^ khuddakarajjassa.</p>
              <p>[03] ^b^etadahosī^eb^ti attano sampattiyo paccavekkhantassa pacchime  cakkavattikāle etaṃ ``kissa nu kho me idaṃ kammassa  phala''ntiādikaṃ ahosi. sabbatthakameva tasmiṃ tasmimpi bhave  etadahosiyeva. tatthāyaṃ cakkavattikālavasena yojanā.  ^b^evaṃmahiddhiko^eb^ti maṇiratanahatthiratanādippamukhāya  kosavāhanasampattiyā janapadatthāvariyappattiyā ca evaṃmahiddhiko.  ^b^evaṃmahānubhāvo^eb^ti cakkaratanādisamannāgamena kassacipi pīḷaṃ  akarontova sabbarājūhi sirasā sampaṭicchitasāsanavehāsagamanādīhi  evaṃ mahānubhāvo. ^b^dānassā^eb^ti annādideyyadhammapariccāgassa.  ^b^damassā^eb^ti cakkhādīndriyadamanassa ceva samādhānavasena  rāgādikilesadamanassa ca. ^b^saṃyamassā^eb^ti kāyavacīsaṃyamassa.  tattha yaṃ samādhānavasena kilesadamanaṃ, taṃ bhāvanāmayaṃ puññaṃ ^a^V0.0069^ea^, tañca kho  mettābrahmavihārabhūtaṃ idhādhippetaṃ. tasmiñca upacārappanābhedena duvidhe  yaṃ appanāppattaṃ, tenassa yathāvuttāsu dvīsu jhānabhūmīsu upapatti  ahosi. itarena tividhenāpi yathārahaṃ pattacakkavattiādibhāvoti  veditabbaṃ.</p>
              <p>[03] iti bhagavā attānaṃ kāyasakkhi katvā puññānaṃ vipākamahantataṃ  pakāsetvā idāni tamevatthaṃ gāthābandhena dassento  ^b^``puññamevā''^eb^tiādimāha. tattha ^b^puññameva so  sikkheyyā^eb^ti yo atthakāmo kulaputto, so puññaphalanibbattanato,  attano santānaṃ punanato ca ``puñña''nti laddhanāmaṃ tividhaṃ  kusalameva sikkheyya niveseyya upacineyya pasaveyyāti attho.  ^b^āyatagga^eb^nti vipulaphalatāya uḷāraphalatāya āyataggaṃ,  piyamanāpaphalatāya vā āyatiṃ uttamanti āyataggaṃ, āyena vā  yonisomanasikārādippaccayena uḷāratamena agganti āyataggaṃ ^a^M0.0075^ea^.  takāro padasandhikaro. atha vā āyena puññaphalena aggaṃ padhānanti  āyataggaṃ. tato eva ^b^sukhudrayaṃ^eb^ sukhavipākanti attho.</p>
              <p>[03] katamaṃ pana taṃ puññaṃ, kathañca naṃ sikkheyyāti āha  ^b^``dānañca samacariyañca, mettacittañca bhāvaye''^eb^ti. tattha  ^b^samacariya^eb^nti kāyavisamādīni vajjetvā kāyasamādicaritaṃ  ^a^P1.0079^ea^, suvisuddhaṃ sīlanti attho. ^b^bhāvaye^eb^ti  attano santāne uppādeyya vaḍḍheyya. ^b^ete dhamme^eb^ti ete  dānādike sucaritadhamme. ^b^sukhasamuddaye^eb^ti sukhānisaṃse,  ānisaṃsaphalampi nesaṃ sukhamevāti dasseti. ^b^abyāpajjaṃ sukhaṃ  loka^eb^nti kāmacchandādibyāpādavirahitattā abyāpajjaṃ niddukkhaṃ,  parapīḷābhāve pana vattabbaṃ natthi. jhānasamāpattivasena sukhabahulattā  sukhaṃ, ekantasukhañca brahmalokaṃ jhānapuññānaṃ, itarapuññānaṃ pana tadaññaṃ  sampattibhavasaṅkhātaṃ sukhaṃ lokaṃ ^b^paṇḍito^eb^ sappañño  ^b^upapajjati^eb^ upeti. iti imasmiṃ sutte gāthāsu ca vaṭṭasampatti  eva kathitā. </p>
              <p>[06] dutiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 3. ubhayatthasuttavaṇṇanā </h3n>
            <h4>
              <h4n> </h4n>
              <p>[03] 23^b^.^eb^ tatiye ^b^bhāvito^eb^ti uppādito ca vaḍḍhito  ca. ^b^bahulīkato^eb^ti punappunaṃ kato. ^b^attho^eb^ti hitaṃ.  tañhi araṇīyato upagantabbato atthoti vuccati. ^b^samadhigayha  tiṭṭhatī^eb^ti sammā pariggahetvā avijahitvā vattati.  ^b^diṭṭhadhammika^eb^nti diṭṭhadhammo vuccati paccakkhabhūto attabhāvo,  diṭṭhadhamme bhavaṃ diṭṭhadhammikaṃ, idhalokapariyāpannanti attho.  ^b^samparāyika^eb^nti dhammavasena samparetabbato ^a^V0.0070^ea^ samparāyo, paraloko,  samparāye bhavaṃ samparāyikaṃ, paralokapariyāpannanti vuttaṃ hoti.</p>
              <p>[03] ko panesa diṭṭhadhammiko nāma attho, ko vā samparāyikoti?  saṅkhepena tāva yaṃ idhalokasukhaṃ, yañcetarahi idhalokasukhāvahaṃ,  ayaṃ diṭṭhadhammiko attho. seyyathidaṃ -- gahaṭṭhānaṃ tāva idha yaṃ  kiñci vittūpakaraṇaṃ, anākulakammantatā, ārogyasaṃvidhānaṃ,  vatthuvisadakiriyāyogavihitāni sippāyatanavijjāṭṭhānāni  saṅgahitaparijanatāti evamādi. pabbajitānaṃ pana ye ime  jīvitaparikkhārā  cīvarapiṇḍapātasenāsanagilānappaccayabhesajjaparikkhārā. tesaṃ  akicchalābho, tattha ca saṅkhāya paṭisevanā ^a^M0.0076^ea^, saṅkhāya parivajjanā,  vatthuvisadakiriyā, appicchatā, santuṭṭhi, paviveko, asaṃsaggoti  evamādi.  patirūpadesavāsasappurisūpanissayasaddhammassavanayonisomanasikārādayo  ^a^P1.0080^ea^ pana ubhayesaṃ sādhāraṇā ubhayānurūpā cāti  veditabbā.</p>
              <p>[03] ^b^appamādo^eb^ti ettha appamādo pamādappaṭipakkhato  veditabbo. ko panesa pamādo nāma? pamajjanākāro. vuttaṃ hetaṃ  -- </p>
              <p>[02] ``tattha katamo pamādo? kāyaduccarite vā  vacīduccarite vā manoduccarite vā pañcasu vā kāmaguṇesu cittassa  vossaggo vossaggānuppādanaṃ kusalānaṃ vā dhammānaṃ bhāvanāya  asakkaccakiriyatā asātaccakiriyatā anaṭṭhitakiriyatā olīnavuttitā  nikkhittachandatā nikkhittadhuratā anāsevanā abhāvanā abahulīkammaṃ  anadhiṭṭhānaṃ ananuyogopamādo. yo evarūpo pamādo pamajjanā  pamajjitattaṃ. ayaṃ vuccati pamādo''ti (vibha0 846).</p>
              <p>[03] tasmā vuttappaṭipakkhato appamādo veditabbo. atthato hi  so satiyā avippavāso, niccaṃ upaṭṭhitassatiyā etaṃ nāmaṃ. apare  pana ``satisampajaññayogena pavattā cattāro arūpino khandhā  appamādo''ti vadanti.</p>
              <p>[03] ``bhāvito bahūlīkato''ti vuttaṃ, kathaṃ panāyaṃ appamādo  bhāvetabboti? na appamādabhāvanā nāma visuṃ ekabhāvanā atthi.  yā hi kāci puññakiriyā kusalakiriyā, sabbā sā  appamādabhāvanātveva veditabbā. visesato pana vivaṭṭūpanissayaṃ  saraṇagamanaṃ kāyikavācasikasaṃvarañca ^a^V0.0071^ea^ upādāya sabbā sīlabhāvanā,  sabbā samādhibhāvanā, sabbā paññābhāvanā, sabbā kusalabhāvanā,  anavajjabhāvanā, appamādabhāvanāti veditabbā. ``appamādo''ti hi  idaṃ mahantaṃ atthaṃ dīpeti, mahantaṃ atthaṃ pariggahetvā tiṭṭhati.  sakalampi tepiṭakaṃ buddhavacanaṃ āharitvā appamādapadassa atthaṃ katvā  kathento dhammakathiko ``atitthena pakkhando''ti na vattabbo.  kasmā? appamādapadassa mahantabhāvato. tathā hi sammāsambuddho  kusinārāyaṃ yamakasālānamantare parinibbānasamaye nipanno  abhisambodhito paṭṭhāya pañcacattālīsāya vassesu attanā bhāsitaṃ dhammaṃ   ^a^M0.0077^ea^ ekena padena saṅgahetvā dassento -- ``appamādena sampādethā''ti  bhikkhūnaṃ ovādamadāsi. tathā ca vuttaṃ -- </p>
              <p>[02] ``seyyathāpi, bhikkhave ^a^P1.0081^ea^, yāni  kānici jaṅgalānaṃ pāṇānaṃ padajātāni, sabbāni tāni hatthipade  samodhānaṃ gacchanti, hatthipadaṃ tesaṃ aggamakkhāyati yadidaṃ mahantaṭṭhena;  evameva kho, bhikkhave, ye keci kusalā dhammā, sabbete  appamādamūlakā appamādasamosaraṇā, appamādo tesaṃ dhammānaṃ  aggamakkhāyatī''ti (ma0 ni0 1.300).</p>
              <p>[03] gāthāsu ^b^appamādaṃ pasaṃsantī^eb^ti dānādipuññakiriyāsu  appamādaṃ appamajjanaṃ paṇḍitā sappaññā buddhādayo pasaṃsanti, vaṇṇenti  thomenti. kasmā? yasmā ^b^appamatto ubho atthe adhigaṇhāti  paṇḍito^eb^. ke pana te ubho atthāti āha -- ``diṭṭhe dhamme ca yo  attho, yo cattho samparāyiko''ti, evamettha padayojanā veditabbā.  idhāpi ^b^diṭṭhe dhamme ca yo attho^eb^ti gahaṭṭhassa tāva  ``anavajjāni kammāni, anākulā ca kammantā''tiādinā nayena  vutto kasigorakkhādividhinā laddhabbo attho, pabbajitassa pana  avippaṭisārādiattho veditabbo. ^b^yo cattho samparāyiko^eb^ti  pana ubhayesampi dhammacariyāva vuttāti veditabbā.  ^b^atthābhisamayā^eb^ti duvidhassapi atthassa hitassa paṭilābhā,  laddhabbena samiti saṅgati samodhānanti samayo, lābho. samayo  eva ^b^abhisamayo,^eb^ abhimukhabhāvena vā samayo abhisamayoti  evamettha abhisamayo veditabbo. dhitisampannattā ^b^dhīro^eb^.  tatiyena cettha attha-saddena paramatthassa nibbānassāpi saṅgaho  veditabbo. sesaṃ suviññeyyameva. iti imasmiṃ sutte vaṭṭasampatti  eva kathitā. gāthāyaṃ pana vivaṭṭassapi saṅgaho daṭṭhabbo. tathā hi  vuttaṃ -- </p>
              <p>[21] ``appamādo amatapadaṃ, pamādo maccuno padaṃ. </p>
              <p>[22] appamattā na mīyanti, ye pamattā yathā matā.. </p>
              <p>[21] ``evaṃ ^a^V0.0072^ea^ visesato ñatvā, appamādamhi paṇḍitā. </p>
              <p>[22] appamāde pamodanti, ariyānaṃ gocare ratā.. </p>
              <p>[21] ``te ^a^M0.0078^ea^ jhāyino sātatikā, niccaṃ daḷhaparakkamā. </p>
              <p>[22] phusanti dhīrā nibbānaṃ, yogakkhemaṃ anuttara''nti..  (dha0 pa0 21-23).</p>
              <p>[03] tasmā ^a^P1.0082^ea^ ``atthābhisamayā''ti ettha  lokuttaratthavasenapi attho veditabbo. </p>
              <p>[06] tatiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 4. aṭṭhipuñjasuttavaṇṇanā </h3n>
            <h4>
              <h4n> </h4n>
              <p>[03] 24^b^.^eb^ catutthe ^b^ekapuggalassā^eb^ti ettha  ^b^puggalo^eb^ti ayaṃ vohārakathā. buddhassa hi bhagavato duvidhā  desanā sammutidesanā ca paramatthadesanā cāti. tattha ``puggalo,  satto, itthī, puriso, khattiyo, brāhmaṇo, devo, māro''ti evarūpā  ^b^sammutidesanā^eb^. ``aniccaṃ, dukkhaṃ, anattā, khandhā, dhātu,  āyatanā, satipaṭṭhānā''ti evarūpā ^b^paramatthadesanā^eb^. tattha  bhagavā ye sammutivasena desanaṃ sutvā visesamadhigantuṃ samatthā, nesaṃ  sammutidesanaṃ deseti. ye pana paramatthavasena desanaṃ sutvā  visesamadhigantuṃ samatthā, tesaṃ paramatthadesanaṃ deseti.</p>
              <p>[03] tatthāyaṃ upamā -- yathā hi desabhāsākusalo tiṇṇaṃ vedānaṃ  atthasaṃvaṇṇanako ācariyo ye damiḷabhāsāya vutte atthaṃ jānanti,  tesaṃ damiḷabhāsāya ācikkhati. ye andhakabhāsādīsu aññatarāya,  tesaṃ tāya tāya bhāsāya. evaṃ te māṇavakā chekaṃ byattaṃ  ācariyamāgamma khippameva sippaṃ uggaṇhanti. tattha ācariyo viya  buddho bhagavā, tayo vedā viya kathetabbabhāve ṭhitāni tīṇi  piṭakāni, desabhāsākosallamiva sammutiparamatthakosallaṃ, nānādesabhāsā  māṇavakā viya sammutiparamatthavasena paṭivijjhanasamatthā veneyyā,  ācariyassa damiḷabhāsādiācikkhanaṃ viya bhagavato  sammutiparamatthavasena desanā veditabbā. āha cettha -- </p>
              <p>[21] ``duve saccāni akkhāsi, sambuddho vadataṃ varo. </p>
              <p>[22] sammutiṃ paramatthañca, tatiyaṃ nūpalabbhati.. </p>
              <p>[21] ``saṅketavacanaṃ ^a^M0.0079^ea^ ^a^V0.0073^ea^ saccaṃ, lokasammutikāraṇā. </p>
              <p>[22] paramatthavacanaṃ saccaṃ, dhammānaṃ bhūtakāraṇā.. </p>
              <p>[21] ``tasmā vohārakusalassa, lokanāthassa satthuno. </p>
              <p>[22] sammutiṃ voharantassa, musāvādo na jāyatī''ti..</p>
              <p>[03] apica aṭṭhahi kāraṇehi bhagavā puggalakathaṃ katheti --  hirottappadīpanatthaṃ, kammassakatādīpanatthaṃ, paccattapurisakāradīpanatthaṃ,  ^a^P1.0083^ea^, ānantariyadīpanatthaṃ, brahmavihāradīpanatthaṃ,  pubbenivāsadīpanatthaṃ, dakkhiṇāvisuddhidīpanatthaṃ, lokasammutiyā  appahānatthaṃ, cāti. ``khandhadhātuāyatanāni hiriyanti  ottappantī''ti hi vutte mahājano na jānāti, sammohaṃ āpajjati,  paṭisattu vā hoti -- ``kimidaṃ khandhadhātuāyatanāni hiriyanti  ottappanti nāmā''ti? ``itthī hiriyati ottappati, puriso,  khattiyo, brāhmaṇo, devo, māro''ti pana vutte jānāti, na sammohaṃ  āpajjati, na paṭisattu vā hoti. tasmā bhagavā  ^b^hirottappadīpanatthaṃ^eb^ puggalakathaṃ katheti.</p>
              <p>[03] ``khandhā kammassakā, dhātuyo āyatanānī''ti vuttepi eseva  nayo. tasmā ^b^kammassakatādīpanatthampi^eb^ puggalakathaṃ katheti.</p>
              <p>[03] ``veḷuvanādayo mahāvihārā khandhehi kārāpitā, dhātūhi  āyatanehī''ti vuttepi eseva nayo. tathā ``khandhā mātaraṃ jīvitā  voropenti, pitaraṃ, arahantaṃ, ruhiruppādakammaṃ, saṅghabhedakammaṃ  karonti, dhātuyo āyatanānī''ti vuttepi eseva nayo. ``khandhā  mettāyanti, dhātuyo āyatanānī''ti vuttepi eseva nayo. ``khandhā  pubbenivāsaṃ anussaranti, dhātuyo āyatanānī''ti vuttepi eseva nayo.  tasmā bhagavā ^b^paccattapurisakāradīpanatthaṃ ānantariyadīpanatthaṃ  brahmavihāradīpanatthaṃ pubbenivāsadīpanatthañca^eb^ puggalakathaṃ katheti.</p>
              <p>[03] ``khandhā dānaṃ paṭiggaṇhanti, dhātuyo āyatanānī''ti vuttepi  mahājano na jānāti, sammohaṃ āpajjati, paṭisattu vā hoti  ``kimidaṃ khandhā dhātuyo āyatanāni paṭiggaṇhanti nāmā''ti?  ``puggalā paṭiggaṇhantī''ti pana vutte jānāti, na sammohaṃ  āpajjati, na paṭisattu vā hoti. tasmā bhagavā  ^b^dakkhiṇāvisuddhidīpanatthaṃ^eb^ puggalakathaṃ katheti.</p>
              <p>[03] lokasammutiñca ^a^M0.0080^ea^ ^a^V0.0074^ea^ buddhā bhagavanto na pajahanti, lokasamaññāya  lokaniruttiyā lokābhilāpe ṭhitāyeva dhammaṃ desenti. tasmā bhagavā  ^b^lokasammutiyā appahānatthampi^eb^ puggalakathaṃ katheti. so idhāpi  lokavohāravasena desetabbamatthaṃ dassento  ``ekapuggalassā''tiādimāha.</p>
              <p>[03] tattha ^b^ekapuggalassā^eb^ti ekasattassa. ^b^kappa^eb^nti  mahākappaṃ. yadipi accantasaṃyoge idaṃ upayogavacanaṃ, yattha pana  sattānaṃ sandhāvanaṃ saṃsaraṇaṃ sambhavati, tassa vasena gahetabbaṃ.  ^b^aṭṭhikaṅkalo^eb^ti aṭṭhibhāgo. ``aṭṭhikhalo''tipi ^a^P1.0084^ea^  paṭhanti, aṭṭhisañcayoti attho. ^b^aṭṭhipuñjo^eb^ti  aṭṭhisamūho. ^b^aṭṭhirāsī^eb^ti tasseva vevacanaṃ. keci pana  ``kaṭippamāṇato heṭṭhā samūho kaṅkalo nāma, tato upari yāva  tālappamāṇaṃ puñjo, tato upari rāsī''ti vadanti. taṃ tesaṃ matimattaṃ.  sabbametaṃ samūhasseva pariyāyavacanaṃ vepullasseva upamābhāvena āhaṭattā.</p>
              <p>[03] ^b^sace saṃhārako assā^eb^ti avippakiraṇavasena saṃharitvā  ṭhapetā koci yadi siyāti parikappanavasena vadati. ^b^sambhatañca  na vinasseyyā^eb^ti tathā kenaci sambhatañca taṃ aṭṭhikaṅkalaṃ  antaradhānābhāvena pūtibhūtaṃ cuṇṇavicuṇṇañca ahutvā sace na  vinasseyyāti parikappanavaseneva vadati. ayañhettha attho --  bhikkhave, ekassa sattassa kammakilesehi aparāparuppattivasena ekaṃ  mahākappaṃ sandhāvantassa saṃsarantassa evaṃ mahāaṭṭhisañcayo bhaveyya,  ārohapariṇāhehi yattakoyaṃ vepullapabbato. sace panassa koci  saṃharitvā ṭhapetā bhaveyya, sambhatañca taṃ sace avinassantaṃ tiṭṭheyyāti.  ayañca nayo nibbutappadīpe viya bhijjanasabhāve  kaḷevaranikkheparahite opapātikattabhāve sabbena sabbaṃ anaṭṭhike ca  khuddakattabhāve vajjetvā vutto. keci pana ``parikappanavasena imassa  nayassa āhaṭattā tesampi yadi siyā aṭṭhikaṅkalo, tenāpi saheva ayaṃ  aṭṭhipuñjaparimāṇo vutto''ti vadanti. apare pana ``nayidamevaṃ  labbhamānasseva aṭṭhipuñjassa vasena sabbaññutaññāṇena paricchinditvā  imassa parimāṇassa vuttatā. tasmā vuttanayeneva attho gahetabbo''ti.</p>
              <p>[03] gāthāsu ^a^M0.0081^ea^ ^b^mahesinā^eb^ti mahante sīlakkhandhādayo esati  gavesatīti mahesī, sammāsambuddho. ``iti vuttaṃ mahesinā''ti ca  bhagavā ``dasabalasamannāgato, bhikkhave, tathāgato''tiādīsu viya  attānaṃ aññaṃ viya katvā dasseti. ^b^vepullo^eb^ti rājagahaṃ  parivāretvā ṭhitesu pañcasu pabbatesu vipulabhāvato vepulloti laddhanāmo.  tato eva ^b^mahā,^eb^ ṭhitadisābhāgavasena ^b^uttaro gijjhakūṭassa.  giribbaje^eb^ti giribbajapuranāmakassa rājagahassa samīpe.</p>
              <p>[03] ettāvatā ^a^V0.0075^ea^ ^a^P1.0085^ea^ bhagavā ``ettakenāpi kālena  anupacchinnabhavamūlassa apariññātavatthukassa puthujjanassa ayamīdisī  kaṭasivaḍḍhanā''ti vaṭṭe ādīnavaṃ dassetvā idāni yesaṃ ariyasaccānaṃ  ananubodhā appaṭivedhā andhaputhujjanassa evaṃ kaṭasivaḍḍhanā, tāni  ariyasaccāni diṭṭhavato ariyapuggalassa ayaṃ natthīti dassento  ^b^``yato ca ariyasaccānī''^eb^tiādimāha.</p>
              <p>[03] tattha ^b^yato^eb^ti yadā. ^b^ariyasaccānī^eb^ti araṇīyato  ariyāni, avitathabhāvena saccāni cāti ariyasaccāni,  ariyabhāvakarāni vā saccāni ariyasaccāni, ariyehi vā buddhādīhi  paṭivijjhitabbāni saccāni ariyasaccāni. atha vā ariyassa  saccāni ariyasaccāni. sadevakena hi lokena saraṇanti araṇīyato  ariyo bhagavā, tena sayambhuñāṇena diṭṭhattā tassa saccānīti  ariyasaccāni. ^b^sammappaññāya passatī^eb^ti sammā hetunā ñāyena  vipassanāpaññāsahitāya maggapaññāya  pariññāpahānasacchikiriyābhāvanābhisamayavasena passati.  ^b^dukkha^eb^ntiādi ariyasaccānaṃ sarūpadassanaṃ. tattha  anekūpaddavādhiṭṭhānatāya kucchitabhāvato  bālajanaparikappitadhuvasubhasukhattavirahena tucchabhāvato ca ^b^dukkhaṃ^eb^.  dukkhaṃ samuppajjati etenāti ^b^dukkhasamuppādo,^eb^ dukkhasamudayo.  dukkhaṃ atikkamati etena ārammaṇappaccayabhūtena, ettha vāti  ^b^dukkhassa atikkamo,^eb^ nibbānaṃ. ārakattā kilesehi araṇīyato  ca ^b^ariyo^eb^. sammādiṭṭhiādīnaṃ aṭṭhannaṃ aṅgānaṃ vasena  ^b^aṭṭhaṅgiko^eb^. mārento kilese gacchati, nibbānatthikehi  maggīyati, sayaṃ vā nibbānaṃ maggatīti ^b^maggo^eb^. tato eva  dukkhassa upasamaṃ nirodhaṃ gacchatīti ^b^dukkhūpasamagāmī^eb^. yato  sammappaññāya passatīti sambandho.</p>
              <p>[03] ^b^sa^eb^ ^a^M0.0082^ea^ ^b^sattakkhattuṃ paramaṃ, sandhāvitvāna puggalo^eb^ti so evaṃ  catusaccadassāvī ariyapuggalo sotāpanno sabbamudindriyo samāno  sattavāraparamaṃyeva bhavādīsu aparāparuppattivasena sandhāvitvā saṃsaritvā.  ekabījī, kolaṃkolo, sattakkhattuparamoti indriyānaṃ  tikkhamajjhimamudubhāvena tayo hi sotāpannā. tesu  sabbamudindriyassa vasenidaṃ vuttaṃ ``sa sattakkhattuṃ paramaṃ,  sandhāvitvānā''ti ^a^P1.0086^ea^. ^b^dukkhassantakaro  hotī^eb^ti vaṭṭadukkhassa antakaro pariyosānakaro hoti. kathaṃ?  ^b^sabbasaṃyojanakkhayā^eb^ anupubbena aggamaggaṃ adhigantvā  niravasesānaṃ saṃyojanānaṃ khepanāti arahattaphaleneva desanāya kūṭaṃ  gaṇhi. </p>
              <p>[06] catutthasuttavaṇṇanā niṭṭhitā. </p>
            </h4>
          </h3>
          <h3>
            <h3n> 5. musāvādasuttavaṇṇanā </h3n>
            <h4>
              <h4n> </h4n>
              <p>[03] 25^b^.^eb^ pañcame ^a^V0.0076^ea^ ^b^ekadhammaṃ atītassā^eb^ti kā uppatti?  bhagavato bhikkhusaṅghassa ca mahālābhasakkāro uppajji, titthiyānaṃ  parihāyi. te hatalābhasakkārā nippabhā nittejā issāpakatā  ciñcamāṇavikaṃ nāma paribbājikaṃ uyyojesuṃ -- ``ehi, tvaṃ  bhagini, samaṇaṃ gotamaṃ abhūtena abbhācikkhassū''ti. sā bhagavantaṃ  catuparisamajjhe dhammaṃ desentaṃ upagantvā abhūtena abbhācikkhitvā  sakkenassā abhūtabhāve pakāsite mahājanena ``dhī kāḷakaṇṇī''ti  vihārato nikkaḍḍhāpitā pathaviyā vivare dinne avīcijālānaṃ indhanaṃ  hutvāva avīciniraye nibbatti, bhiyyosomattāya titthiyānaṃ  lābhasakkāro parihāyi. bhikkhū dhammasabhāyaṃ kathaṃ samuṭṭhāpesuṃ  ``āvuso, ciñcamāṇavikā evaṃ uḷāraguṇaṃ aggadakkhiṇeyyaṃ  sammāsambuddhaṃ abhūtena akkositvā mahāvināsaṃ pattā''ti. satthā  āgantvā ``kāya nuttha, bhikkhave, etarahi kathāya sannisinnā''ti  pucchitvā ``imāya nāmā''ti vutte ``na, bhikkhave, idāneva, pubbepi  sā maṃ abhūtena akkositvā mahāvināsaṃ pattāyevā''ti  mahāpadumajātakampi vitthāretvā upari dhammaṃ desento imissā  aṭṭhuppattiyā ``ekadhammaṃ atītassā''ti idaṃ suttaṃ desesi. </p>
              <p>[01] tattha ^b^ekadhamma^eb^nti ekaṃ vacīsaccasaṅkhātaṃ dhammaṃ.  ^b^atītassā^eb^ti yā sā aṭṭha anariyavohāre vajjetvā aṭṭhasu  ariyavohāresu patiṭṭhāpanatthaṃ ``saccaṃ ^a^M0.0083^ea^, bhaṇe, nālika''nti ariyehi  ṭhapitā mariyādā, taṃ atikkamitvā ṭhitassa. puriso eva puggaloti  ^b^purisapuggalo,^eb^ tassa. ^b^akaraṇīya^eb^nti kātuṃ asakkuṇeyyaṃ.  sampajānamusāvādī hi puggalo kiñci pāpakammaṃ katvā ``idaṃ nāma  tayā kata''nti vutte ``na mayā kata''nti ^a^P1.0087^ea^  musāvādeneva pariharissati. evañca paṭipajjanto kiñci pāpakammaṃ  karotiyeva, na tattha lajjati saccamariyādāya samatikkantattā. tena  vuttaṃ ``katamaṃ ekadhammaṃ, yadidaṃ, bhikkhave, sampajānamusāvādo''ti.</p>
              <p>[03] gāthāyaṃ ^b^musāvādissā^eb^ti musā abhūtaṃ atacchaṃ paresaṃ  viññāpanavasena vadanasīlassa. yassa dasasu vacanesu ekampi saccaṃ  natthi, evarūpe vattabbameva natthi. ^b^jantuno^eb^ti sattassa.  satto hi jāyanaṭṭhena ``jantū''ti vuccati.  ^b^vitiṇṇaparalokassā^eb^ti vissaṭṭhaparalokassa. īdiso hi  manussasampatti devalokasampatti avasāne nibbānasampattīti imā  tissopi sampattiyo na passati. ^b^natthi pāpa^eb^nti tassa  tādisassa idaṃ nāma pāpaṃ na kattabbanti natthīti. </p>
              <p>[06] pañcamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 6. dānasuttavaṇṇanā </h3n>
            <h4>
              <h4n> </h4n>
              <p>[03] 26^b^.^eb^ chaṭṭhe ^a^V0.0077^ea^ ^b^evañce^eb^ti ettha ^b^eva^eb^nti  upamākāre nipāto, ^b^ce^eb^ti parikappane. ^b^sattā^eb^ti rūpādīsu  sattā visattā. ^b^jāneyyu^eb^nti bujjheyyuṃ.  ^b^dānasaṃvibhāgassā^eb^ti yāya hi cetanāya annādideyyadhammaṃ  saṃharitvā anukampāpūjāsu aññataravasena paresaṃ dīyati, taṃ dānaṃ.  yāya pana attanā paribhuñjitabbabhāvena gahitavatthussa ekadeso  saṃvibhajitvā dīyati, ayaṃ saṃvibhāgo. ^b^vipāka^eb^nti phalaṃ.  ^b^yathāhaṃ jānāmī^eb^ti yathā ahaṃ jānāmi. idaṃ vuttaṃ hoti --  tiracchānagatassapi dānaṃ datvā attabhāvasate pavattasukhavipaccanavasena  sataguṇā dakkhiṇā hotīti evamādinā, bhikkhave, yena pakārena ahaṃ  dānassa saṃvibhāgassa ca vipākaṃ kammavipākaṃ ñāṇabalena paccakkhato  jānāmi, evaṃ ime sattā yadi jāneyyunti. ^b^na adatvā  bhuñjeyyu^eb^nti yaṃ bhuñjitabbayuttakaṃ attano atthi, ^a^M0.0084^ea^ tato paresaṃ na  adatvā macchariyacittena ca taṇhālobhavasena ca bhuñjeyyuṃ, datvāva  bhuñjeyyuṃ. ^b^na ca nesaṃ maccheramalaṃ cittaṃ pariyādāya tiṭṭheyyā^eb^ti  attano sampattīnaṃ parehi sādhāraṇabhāvāsahanalakkhaṇaṃ cittassa  pabhassarabhāvadūsakānaṃ upakkilesabhūtānaṃ kaṇhadhammānaṃ aññataraṃ  maccheramalaṃ. atha vā yathāvuttamaccherañceva aññampi dānantarāyakaraṃ  issālobhadosādimalañca nesaṃ sattānaṃ cittaṃ yathā dānacetanā ^a^P1.0088^ea^  na pavattati, na vā suparisuddhā hoti, evaṃ pariyādāya  parito gahetvā abhibhavitvā na tiṭṭheyya. ko hi sammadeva dānaphalaṃ  jānanto attano citte maccheramalassa okāsaṃ dadeyya.</p>
              <p>[03] ^b^yopi nesaṃ assa carimo ālopo^eb^ti nesaṃ sattānaṃ yo  sabbapacchimako ālopo siyā. ^b^carimaṃ kabaḷa^eb^nti tasseva  vevacanaṃ. idaṃ vuttaṃ hoti -- ime sattā pakatiyā yattakehi ālopehi  sayaṃ yāpeyyuṃ, tesu ekameva ālopaṃ attano atthāya ṭhapetvā tadaññe  sabbe ālope āgatāgatānaṃ atthikānaṃ datvā yo ṭhapito ālopo  assa, so idha carimo ālopo nāma. ^b^tatopi na  asaṃvibhajitvā bhuñjeyyuṃ, sace nesaṃ paṭiggāhakā assū^eb^ti nesaṃ  sattānaṃ paṭiggāhakā yadi siyuṃ, tatopi yathāvuttacarimālopatopi  saṃvibhajitvāva ekadesaṃ datvāva bhuñjeyyuṃ, yathāhaṃ dānasaṃvibhāgassa  vipākaṃ paccakkhato jānāmi, evaṃ yadi jāneyyunti. ^b^yasmā ca  kho^eb^tiādinā kammaphalassa appaccakkhabhāvato evamete sattā  dānasaṃvibhāgesu na pavattantīti yathādhippetamatthaṃ kāraṇena  sampaṭipādeti. eteneva tesaṃ tadaññapuññesu ca appaṭipattiyā  apuññesu ca paṭipattiyā kāraṇaṃ dassitanti daṭṭhabbaṃ.</p>
              <p>[03] gāthāsu ^b^yathāvuttaṃ mahesinā^eb^ti mahesinā bhagavatā  ``tiracchānagate dānaṃ datvā sataguṇā dakkhiṇā ^a^V0.0078^ea^   pāṭikaṅkhitabbā' tiādinā, idheva vā ``evaṃ ce sattā  jāneyyu''ntiādinā yathāvuttaṃ, ñāṇacārena taṃ yathāvuttaṃ cittaṃ ñātanti  attho. ^b^vipākaṃ saṃvibhāgassā^eb^ti saṃvibhāgassapi vipākaṃ, ko  pana vādo dānassa. ^b^yathā hoti mahapphala^eb^nti yathā so  vipāko mahantaṃ phalaṃ hoti, evaṃ ime sattā yadi jāneyyunti  sambandho. ^b^vineyya maccheramala^eb^nti macchariyamalaṃ apanetvā  kammaphalasaddhāya ratanattayasaddhāya ^a^M0.0085^ea^ ca visesato pasannena cittena yesu  kilesehi ārakattā ariyesu sīlādiguṇasampannesu dinnaṃ appakampi  dānaṃ mahapphalaṃ hoti, tesu yuttakālena ^b^dajjuṃ^eb^ dadeyyuṃ.</p>
              <p>[03] mahapphalabhāvakaraṇato dakkhiṇaṃ arahantīti dakkhiṇeyyā,  sammāpaṭipannā, tesu ^b^dakkhiṇeyyesu. dakkhiṇaṃ^eb^ paralokaṃ  saddahitvā dātabbaṃ deyyadhammaṃ yathā ^a^P1.0089^ea^ taṃ dānaṃ hoti  mahādānaṃ, evaṃ datvā. atha vā bahuno annaṃ datvā, kathaṃ pana annaṃ  dātabbanti āha ``dakkhiṇeyyesu dakkhiṇa''nti. ^b^ito  manussattā^eb^ manussattabhāvato ^b^cutā^eb^ paṭisandhivasena ^b^saggaṃ  gacchanti dāyakā. kāmakāmino^eb^ti kāmetabbānaṃ uḷārānaṃ  devabhogānaṃ paṭiladdharūpavibhavena kammunā upagamane sādhukāritāya  kāmakāmino sabbakāmasamaṅgino. ^b^moda^eb^nti yathāruci  paricārentīti attho. </p>
              <p>[06] chaṭṭhasuttavaṇṇanā niṭṭhitā. </p>
            </h4>
          </h3>
          <h3>
            <h3n> 7. mettābhāvanāsuttavaṇṇanā </h3n>
            <h4>
              <h4n> </h4n>
              <p>[03] 27^b^.^eb^ sattame ^b^yāni kānicī^eb^ti  anavasesapariyādānaṃ. ^b^opadhikāni puññakiriyavatthūnī^eb^ti</p>
              <p>[03] tesaṃ niyamanaṃ. tattha upadhi vuccanti khandhā,  upadhissa karaṇaṃ sīlaṃ etesaṃ, upadhippayojanāni vā  ^b^opadhikāni^eb^. sampattibhave attabhāvajanakāni  paṭisandhipavattivipākadāyakāni. ^b^puññakiriyavatthūnī^eb^ti  puññakiriyā ca tā tesaṃ tesaṃ phalānisaṃsānaṃ vatthūni cāti  puññakiriyavatthūni. tāni pana saṅkhepato dānamayaṃ, sīlamayaṃ,  bhāvanāmayanti tividhāni honti. tattha yaṃ vattabbaṃ, taṃ parato  tikanipātavaṇṇanāyaṃ āvi bhavissati. ^b^mettāya  cetovimuttiyā^eb^ti mettābhāvanāvasena  paṭiladdhatikacatukkajjhānasamāpattiyā. ``mettā''ti hi vutte  upacāropi labbhati appanāpi, ``cetovimuttī''ti pana vutte  appanājhānameva labbhati. tañhi nīvaraṇādipaccanīkadhammato cittassa  suṭṭhu vimuttibhāvena cetovimuttīti vuccati. ^b^kalaṃ nāgghanti  soḷasi^eb^nti mettābrahmavihārassa soḷasabhāgaṃ opadhikāni  puññakiriyavatthūni na agghanti. idaṃ vuttaṃ hoti -- mettāya  cetovimuttiyā yo vipāko, taṃ soḷasa koṭṭhāse katvā ^a^V0.0079^ea^ tato   ^a^M0.0086^ea^ ekaṃ puna soḷasa koṭṭhāse katvā tattha yo ekakoṭṭhāso,   na taṃ aññāni opadhikāni puññakiriyavatthūni agghantīti.   ^b^adhiggahetvā^eb^ti abhibhavitvā. ^b^bhāsate^eb^ti upakkilesavisuddhiyā   dippati. ^b^tapate^eb^ti tato eva anavasese paṭipakkhadhamme santapati.  ^b^virocatī^eb^ti ubhayasampattiyā virocati. mettā hi cetovimutti  candālokasaṅkhātā vigatūpakkilesā juṇhā viya dippati, ātapo  viya andhakāraṃ paccanīkadhamme vidhamantī ^a^P1.0090^ea^ tapati,  osadhitārakā viya vijjotamānā virocati ca.</p>
              <p>[03] ^b^seyyathāpī^eb^ti opammadassanatthe nipāto.  ^b^tārakarūpāna^eb^nti jotīnaṃ. ^b^candiyā^eb^ti candassa ayanti  candī, tassā candiyā, pabhāya juṇhāyāti attho. ^b^vassāna^eb^nti  vassānaṃ bahuvasena laddhavohārassa utuno. ^b^pacchime māse^eb^ti  kattikamāse. ^b^saradasamaye^eb^ti saradakāle. assayujakattikamāsā  hi loke ``saradautū''ti vuccanti. ^b^viddhe^eb^ti ubbiddhe,  meghavigamena dūrībhūteti attho. tenevāha ^b^``vigatavalāhake''^eb^ti.  ^b^deve^eb^ti ākāse. ^b^nabhaṃ abbhussakkamāno^eb^ti udayaṭṭhānato  ākāsaṃ ullaṅghanto. ^b^tamagata^eb^nti tamaṃ. ^b^abhivihaccā^eb^ti  abhihantvā vidhamitvā. ^b^osadhitārakā^eb^ti ussannā pabhā etāya  dhīyati, osadhīnaṃ vā anubalappadāyikattā osadhīti laddhanāmā  tārakā.</p>
              <p>[03] etthāha -- kasmā pana bhagavatā samānepi opadhikabhāve mettā  itarehi opadhikapuññehi visesetvā vuttāti? vuccate -- seṭṭhaṭṭhena  niddosabhāvena ca sattesu suppaṭipattibhāvato. seṭṭhā hi ete vihārā,  sabbasattesu sammāpaṭipattibhūtāni yadidaṃ mettājhānāni. yathā ca  brahmāno niddosacittā viharanti, evaṃ etehi samannāgatā yogino  brahmasamāva hutvā viharanti. tathā hime ``brahmavihārā''ti vuccanti.  iti seṭṭhaṭṭhena niddosabhāvena ca sattesu suppaṭipattibhāvato mettāva  itarehi opadhikapuññehi visesetvā vuttā.</p>
              <p>[03] evampi kasmā mettāva evaṃ visesetvā vuttā? itaresaṃ  brahmavihārānaṃ adhiṭṭhānabhāvato dānādīnaṃ sabbesaṃ kalyāṇadhammānaṃ  paripūrikattā ca. ayañhi ^a^M0.0087^ea^ sattesu hitākārappavattilakkhaṇā mettā,  hitūpasaṃhārasā, āghātavinayapaccupaṭṭhānā. yadi anodhiso bhāvitā  bahulīkatā, atha sukheneva karuṇādibhāvanā sampajjantīti mettā itaresaṃ  brahmavihārānaṃ adhiṭṭhānaṃ. tathā hi sattesu hitajjhāsayatāya sati  nesaṃ dukkhāsahanatā, sampattivisesānaṃ ciraṭṭhitikāmatā,  pakkhapātābhāvena sabbattha samappavattacittatā ca sukheneva ijjhanti.  evañca sakalalokahitasukhavidhānādhimuttā ^a^P1.0091^ea^  mahābodhisattā ``imassa dātabbaṃ, imassa na dātabba''nti  uttamavicayavasena ^a^V0.0080^ea^ vibhāgaṃ akatvā sabbasattānaṃ niravasesasukhanidānaṃ  dānaṃ denti, hitasukhatthameva nesaṃ sīlaṃ samādiyanti,  sīlaparipūraṇatthaṃ nekkhammaṃ bhajanti, tesaṃ hitasukhesu asammohatthāya  paññaṃ pariyodapenti, hitasukhābhivaḍḍhanatthameva daḷhaṃ vīriyamārabhanti,  uttamavīriyavasena vīrabhāvaṃ pattāpi sattānaṃ nānappakāraṃ  hitajjhāsayeneva aparādhaṃ khamanti, ``idaṃ vo dassāma,  karissāmā''tiādinā kataṃ paṭiññātaṃ na visaṃvādenti, tesaṃ  hitasukhāyeva acalādhiṭṭhānā honti. tesu acalāya mettāya  pubbakārino hitajjhāsayeneva nesaṃ vippakāre udāsīnā honti,  pubbakāritāyapi na paccupakāramāsisantīti. evaṃ te pāramiyo  pūretvā yāva  dasabalacatu-vesārajja-chāsādhāraṇañāṇa-aṭṭhārasāveṇikabuddhadhammappabhede  sabbepi kalyāṇadhamme paripūrenti. evaṃ dānādīnaṃ sabbesaṃ  kalyāṇadhammānaṃ pāripūrikā mettāti ca imassa visesassa dassanatthaṃ  sā itarehi visesetvā vuttā.</p>
              <p>[03] apica mettāya itarehi opadhikapuññehi mahānubhāvatā  velāmasuttena dīpetabbā. tattha hi yathā nāma mahatā velāmassa  dānato ekassa sotāpannassa dānaṃ mahapphalataraṃ vuttaṃ, evaṃ  sotāpannasatato ekassa sakadāgāmissa dānaṃ...pe0... paccekabuddhasatato  bhagavato, tatopi buddhappamukhassa saṅghassa dānaṃ, tatopi cātuddisassa  saṅghassa vihāradānaṃ, tatopi saraṇagamanaṃ, tatopi sīlasamādānaṃ,  tatopi gaddūhanamattaṃ kālaṃ mettābhāvanā mahapphalatarā vuttā. yathāha -- </p>
              <p>[02] ``yaṃ ^a^M0.0088^ea^ gahapati velāmo brāhmaṇo dānaṃ adāsi mahādānaṃ.  yo cekaṃ diṭṭhisampannaṃ bhojeyya, idaṃ tato mahapphalataraṃ. yo ca  sataṃ diṭṭhisampannaṃ bhojeyya...pe0... surāmerayamajjappamādaṭṭhānā veramaṇiṃ.  yo ca antamaso gaddūhanamattampi mettacittaṃ bhāveyya, idaṃ tato  mahapphalatara''nti (a0 ni0  9.20).</p>
              <p>[03] mahaggatapuññabhāvena panassā parittapuññato ^a^P1.0092^ea^  sātisayatāya vattabbameva natthi. vuttañhetaṃ ``yaṃ pamāṇakataṃ kammaṃ,  na taṃ tatrāvasissati, na taṃ tatrāvatiṭṭhatī''ti (dī0 ni0 1.556;  saṃ0 ni0  4.360). kāmāvacarakammañhi pamāṇakataṃ nāma,  mahaggatakammaṃ pana pamāṇaṃ atikkamitvā odhisakānodhisakapharaṇavasena  vaḍḍhitvā katattā appamāṇakataṃ nāma. kāmāvacarakammaṃ tassa  mahaggatakammassa antarā laggituṃ vā taṃ kammaṃ abhibhavitvā attano  vipākassa okāsaṃ gahetvā ṭhātuṃ vā na sakkoti, atha kho  mahaggatakammameva taṃ parittakammaṃ mahogho viya parittaṃ udakaṃ  abhibhavitvā attano okāsaṃ gahetvā tiṭṭhati, tassa vipākaṃ  paṭibāhitvā sayameva brahmasahabyataṃ upanetīti ayañhi tassa atthoti.</p>
              <p>[03] gāthāsu ^a^V0.0081^ea^ ^b^yo^eb^ti yo koci gahaṭṭho vā pabbajito vā.  ^b^metta^eb^nti mettājhānaṃ. ^b^appamāṇa^eb^nti bhāvanāvasena  ārammaṇavasena ca appamāṇaṃ. asubhabhāvanādayo viya hi ārammaṇe  ekadesaggahaṇaṃ akatvā anavasesapharaṇavasena anodhisopharaṇavasena ca  appamāṇārammaṇatāya paguṇabhāvanāvasena appamāṇaṃ. ^b^tanū saṃyojanā  hontī^eb^ti mettājhānaṃ pādakaṃ katvā sammasitvā heṭṭhime ariyamagge  adhigacchantassa sukheneva paṭighasaṃyojanādayo pahīyamānā tanū honti.  tenāha ``passato upadhikkhaya''nti. ``upadhikkhayo''ti hi  nibbānaṃ vuccati. tañcassa sacchikiriyābhisamayavasena maggañāṇena  passati. atha vā ^b^tanū saṃyojanā hontī^eb^ti mettājhānapadaṭṭhānāya  vipassanāya anukkamena upadhikkhayasaṅkhātaṃ arahattaṃ patvā taṃ passato  pageva dasapi saṃyojanā tanū honti, pahīyantīti attho. atha vā  ^b^tanū saṃyojanā hontī^eb^ti paṭigho ceva paṭighasampayuttasaṃyojanā ca  tanukā honti. ^b^passato upadhikkhaya^eb^nti tesaṃyeva kilesūpadhīnaṃ  khayasaṅkhātaṃ ^a^M0.0089^ea^ mettaṃ adhigamavasena passanta ssāti evamettha attho  daṭṭhabbo.</p>
              <p>[03] evaṃ kilesappahānaṃ nibbānādhigamañca mettābhāvanāya  sikhāppattamānisaṃsaṃ dassetvā idāni aññe ānisaṃse dassetuṃ  ^b^``ekampi ce''^eb^tiādimāha. tattha ^a^P1.0093^ea^  ^b^aduṭṭhacitto^eb^ti mettābalena suṭṭhu vikkhambhitabyāpādatāya byāpādena  adūsitacitto. ^b^mettāyatī^eb^ti hitapharaṇavasena mettaṃ karoti.  ^b^kusalo^eb^ti atisayena kusalavā mahāpuñño,  paṭighādianatthavigamena vo. khemī ^b^tenā^eb^ti tena mettāyitena.  ^b^sabbe ca pāṇe^eb^ti casaddo byatireke. ^b^manasānukampa^eb^nti  cittena anukampanto. idaṃ vuttaṃ hoti -- ekasattavisayāpi tāva  mettā mahākusalarāsi, sabbe pana pāṇe attano piyaputtaṃ viya  hitapharaṇena manasā anukampanto pahūtaṃ bahuṃ anappakaṃ apariyantaṃ  catusaṭṭhimahākappepi attano vipākappabandhaṃ pavattetuṃ samatthaṃ uḷārapuññaṃ  ariyo parisuddhacitto puggalo pakaroti nipphādeti.</p>
              <p>[03] ^b^sattasaṇḍa^eb^nti sattasaṅkhātena saṇḍena samannāgataṃ bharitaṃ,  sattehi aviraḷaṃ ākiṇṇamanussanti attho. ^b^vijitvā^eb^ti  adaṇḍena asatthena dhammeneva vijinitvā. ^b^rājisayo^eb^ti  isisadisā dhammikarājāno. ^b^yajamānā^eb^ti dānāni dadamānā.  ^b^anupariyagā^eb^ti vicariṃsu.</p>
              <p>[03] ^b^assamedha^eb^ntiādīsu porāṇakarājakāle kira sassamedhaṃ,  purisamedhaṃ, sammāpāsaṃ, vācāpeyyanti cattāri saṅgahavatthūni ahesuṃ,  yehi rājāno lokaṃ saṅgaṇhiṃsu. tattha nipphannasassato  dasamabhāgaggahaṇaṃ ^b^sassamedhaṃ^eb^ nāma, sassasampādane, medhāvitāti  attho. mahāyodhānaṃ chamāsikaṃ bhattavetanānuppadānaṃ ^b^purisamedhaṃ^eb^  nāma, purisasaṅgaṇhane medhāvitāti attho. daliddamanussānaṃ ^a^V0.0082^ea^   potthake lekhaṃ gahetvā tīṇi vassāni vinā vaḍḍhiyā  sahassadvisahassamattadhanānuppadānaṃ ^b^sammāpāsaṃ^eb^ nāma. tañhi  sammā manusse pāseti hadaye bandhitvā viya ṭhapeti, tasmā  ``sammāpāsa''nti vuccati. ``tāta mātulā''tiādinā pana  saṇhavācāya saṅgahaṇaṃ ^b^vācāpeyyaṃ^eb^ nāma, peyyavajjaṃ piyavācatāti  attho. evaṃ catūhi saṅgahavatthūhi saṅgahitaṃ raṭṭhaṃ iddhañceva hoti  phītañca pahūtānnapānaṃ khemaṃ ^a^P1.0094^ea^ nirabbudaṃ. manussā  mudā modamānā ure putte naccentā apārutagharā viharanti ^a^M0.0090^ea^.  idaṃ gharadvāresu aggaḷānaṃ abhāvato ^b^``niraggaḷa''^eb^nti vuccati. ayaṃ  porāṇikā paveṇi, ayaṃ porāṇikā pakati.</p>
              <p>[03] aparabhāge pana okkākarājakāle brāhmaṇā imāni cattāri  saṅgahavatthūni imañca raṭṭhasampattiṃ parivattentā uddhammūlaṃ katvā  assamedhaṃ purisamedhantiādike pañca yaññe nāma akaṃsu. vuttañhetaṃ  bhagavatā brāhmaṇadhammiyasutte -- </p>
              <p>[22] ``tesaṃ āsi vipallāso, disvāna aṇuto  aṇuṃ...pe0..... </p>
              <p>[22] ``te tattha mante ganthetvā, okkākaṃ tadupāgamu''nti..  (su0 ni0 301-304).</p>
              <p>[03] tattha assamettha medhanti bādhentīti ^b^assamedho^eb^. dvīhi  pariyaññehi yajitabbassa ekavīsatiyūpassa ekasmiṃ pacchimadivase  eva sattanavutipañcapasusataghātabhīsanassa ṭhapetvā bhūmiñca purise ca  avasesasabbavibhavadakkhiṇassa yaññassetaṃ adhivacanaṃ. purisamettha  medhanti bādhentīti ^b^purisamedho^eb^. catūhi pariyaññehi  yajitabbassa saddhiṃbhūmiyā assamedhe vuttavibhavadakkhiṇassa yaññassetaṃ  adhivacanaṃ. sammamettha pāsanti khipantīti ^b^sammāpāso^eb^.  yugacchiggaḷe pavesanadaṇḍakasaṅkhātaṃ sammaṃ khipitvā tassa patitokāse  vediṃ katvā saṃhārimehi yūpādīhi sarassatinadiyā nimuggokāsato  pabhuti paṭilomaṃ gacchantena yajitabbassa satrayāgassetaṃ adhivacanaṃ  vājamettha pivantīti ^b^vājapeyyo^eb^. ekena pariyaññena sattarasahi  pasūhi yajitabbassa beḷuvayūpassa sattarasakadakkhiṇassa yaññassetaṃ  adhivacanaṃ. natthi ettha aggaḷoti ^b^niraggaḷo^eb^. navahi  pariyaññehi yajitabbassa saddhiṃ bhūmiyā purisehi ca assamedhe  vuttavibhavadakkhiṇassa sabbamedhapariyāyanāmassa assamedhavikappassetaṃ  adhivacanaṃ.</p>
              <p>[03] ^b^candappabhā^eb^ti candappabhāya. ^b^tāragaṇāva sabbe^eb^ti  yathā sabbepi tārāgaṇā candimasobhāya soḷasimpi ^a^V0.0083^ea^ kalaṃ nāgghanti,  evaṃ te assamedhādayo ^a^P1.0095^ea^ yaññā mettacittassa  vuttalakkhaṇena subhāvitassa soḷasimpi kalaṃ nānubhavanti, na  pāpuṇanti, nāgghantīti attho.</p>
              <p>[03] idāni ^a^M0.0091^ea^ aparepi diṭṭhadhammikasamparāyike mettābhāvanāya  ānisaṃse dassetuṃ ^b^``yo na hantī''^eb^tiādi vuttaṃ. tattha  ^b^yo^eb^ti mettābrahmavihārabhāvanānuyutto puggalo. ^b^na hantī^eb^ti  teneva mettābhāvanānubhāvena dūravikkhambhitabyāpādatāya na kañci sattaṃ  hiṃsati, leḍḍudaṇḍādīhi na vibādhati vā. ^b^na ghātetī^eb^ti paraṃ  samādapetvā na satte hanāpeti na vibādhāpeti ca. ^b^na  jinātī^eb^ti sārambhaviggāhikakathādivasena na kañci jināti  sārambhasseva abhāvato, jānikaraṇavasena vā aḍḍakaraṇādinā na kañci  jināti. ^b^na jāpaye^eb^ti parepi payojetvā paresaṃ dhanajāniṃ na  kārāpeyya. ^b^mettaṃso^eb^ti mettāmayacittakoṭṭhāso, mettāya vā aṃso  avijahanaṭṭhena avayavabhūtoti mettaṃso. ^b^sabbabhūtesū^eb^ti sabbasattesu.  tato eva ^b^veraṃ tassa na kenacī^eb^ti akusalaveraṃ tassa  kenacipi kāraṇena natthi, puggalaverasaṅkhāto virodho kenaci  purisena saddhiṃ tassa mettāvihārissa natthīti.</p>
              <p>[03] evametasmiṃ ekakanipāte paṭipāṭiyā terasasu suttesu  sikkhāsuttadvaye cāti pannarasasu suttesu vivaṭṭaṃ kathitaṃ, nīvaraṇasuttaṃ  saṃyojanasuttaṃ appamādasuttaṃ aṭṭhisañcayasuttanti etesu catūsu suttesu  vaṭṭavivaṭṭaṃ kathitaṃ. itaresu pana vaṭṭameva kathitanti. </p>
              <p>[06] sattamasuttavaṇṇanā niṭṭhitā. </p>
              <p>[06] paramatthadīpaniyā </p>
              <p>[06] khuddakanikāya-aṭṭhakathāya </p>
              <p>[06] itivuttakassa ekakanipātavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 2. dukanipāto </h0n>
      <h1>
        <h1n> </h1n>
        <h2>
          <h2n> 1. paṭhamavaggo </h2n>
          <h3>
            <h3n> 1. dukkhavihārasuttavaṇṇanā </h3n>
            <h4>
              <h4n> </h4n>
              <p>[03] 28^b^.^eb^ dukanipātassa ^a^M0.0092^ea^ ^a^V0.0084^ea^ ^a^P1.0096^ea^ paṭhame  ^b^dvīhī^eb^ti gaṇanaparicchedo. ^b^dhammehī^eb^ti  paricchinnadhammanidassanaṃ. ^b^dvīhi dhammehī^eb^ti dvīhi  akusaladhammehi. ^b^samannāgato^eb^ti yutto. ^b^diṭṭheva dhamme^eb^ti  imasmiṃyeva attabhāve. ^b^dukkhaṃ viharatī^eb^ti catūsupi iriyāpathesu  kilesadukkhena ceva kāyikacetasikadukkhena ca dukkhaṃ viharati.  ^b^savighāta^eb^nti cittūpaghātena ceva kāyūpaghātena ca savighātaṃ.  ^b^saupāyāsa^eb^nti kilesūpāyāsena ceva sarīrakhedena ca  balavāayāsavasena saupāyāsaṃ. ^b^sapariḷāha^eb^nti kilesapariḷāhena  ceva kāyapariḷāhena ca sapariḷāhaṃ. ^b^kāyassa bhedā^eb^ti  upādinnakkhandhapariccāgā. ^b^paraṃ maraṇā^eb^ti tadanantaraṃ  abhinibbattakkhandhaggahaṇe. atha vā ^b^kāyassa bhedā^eb^ti  jīvitindriyupacchedā. ^b^paraṃ maraṇā^eb^ti cutito uddhaṃ.  ^b^duggati pāṭikaṅkhā^eb^ti duggatisaṅkhātānaṃ catunnaṃ apāyānaṃ  aññatarā gati icchitabbā, avassaṃbhāvinīti attho.</p>
              <p>[03] ^b^aguttadvāro^eb^ti apihitadvāro. kattha pana aguttadvāroti  āha ^b^``indriyesū''^eb^ti. tena manacchaṭṭhānaṃ indriyānaṃ asaṃvaramāha.  paṭiggahaṇaparibhogavasena bhojane mattaṃ na jānātīti ^b^bhojane  amattaññū^eb^. ``indriyesu aguttadvāratāya bhojane  amattaññutāyā''tipi paṭhanti.</p>
              <p>[03] kathaṃ ^a^P1.0097^ea^ indriyesu aguttadvāratā, kathaṃ vā  guttadvāratāti? kiñcāpi hi cakkhundriye saṃvaro vā asaṃvaro vā  natthi. na hi cakkhupasādaṃ nissāya sati vā muṭṭhassaccaṃ vā  uppajjati. apica yadā rūpārammaṇaṃ cakkhussa āpāthaṃ āgacchati,  tadā bhavaṅge dvikkhattuṃ uppajjitvā niruddhe kiriyāmanodhātu  āvajjanakiccaṃ sādhayamānā uppajjitvā nirujjhati, tato ^a^V0.0085^ea^  cakkhuviññāṇaṃ dassanakiccaṃ, tato vipākamanodhātu sampaṭicchanakiccaṃ,  tato vipākāhetukamanoviññāṇadhātu santīraṇakiccaṃ, tato  kiriyāhetukamanoviññāṇadhātu voṭṭhabbanakiccaṃ sādhayamānā uppajjitvā  nirujjhati, tadanantaraṃ javanaṃ javati. tathāpi neva bhavaṅgasamaye, na  āvajjanādīnaṃ aññatarasamaye ^a^M0.0093^ea^ saṃvaro vā asaṃvaro vā atthi,  javanakkhaṇe pana sace dussīlyaṃ vā muṭṭhassaccaṃ vā aññāṇaṃ vā  akkhanti vā kosajjaṃ vā uppajjati, asaṃvaro hoti. evaṃ hontopi  so ``cakkhudvāre asaṃvaro''ti vuccati. kasmā? yasmā tasmiṃ  sati dvārampi aguttaṃ hoti bhavaṅgampi āvajjanādīni vīthicittānipi.  yathā kiṃ? yathā nagare catūsu dvāresu asaṃvutesu kiñcāpi  antogharadvārakoṭṭhakagabbhādayo susaṃvutā tathāpi antonagare sabbaṃ bhaṇḍaṃ  arakkhitaṃ agopitameva hoti. nagaradvārehi pavisitvā corā  yadicchanti, taṃ hareyyuṃ. evameva javane dussīlyādīsu uppannesu  tasmiṃ asaṃvare satidvārampi aguttaṃ hoti, bhavaṅgampi āvajjanādīni  vīthicittānipi. tasmiṃ pana asati javane sīlādīsu uppannesu  dvārampi guttaṃ hoti bhavaṅgampi āvajjanādīni vīthicittānipi. yathā  kiṃ? yathā nagaradvāresu saṃvutesu kiñcāpi antogharadvārādayo  asaṃvutā, tathāpi antonagare sabbaṃ bhaṇḍaṃ surakkhitaṃ sugopitameva  hoti. nagaradvāresu hi pihitesu corānaṃ paveso natthi. evameva  javane sīlādīsu uppannesu dvārampi guttaṃ hoti, bhavaṅgampi,  āvajjanādīni vīthicittānipi. tasmā javanakkhaṇe uppajjamānopi  ``cakkhudvāre saṃvaro''ti vuccati. sesadvāresupi eseva nayo. evaṃ  indriyesu aguttadvāratā, guttadvāratā ca veditabbā.</p>
              <p>[03] kathaṃ pana bhojane amattaññū, kathaṃ vā mattaññūti ^a^P1.0098^ea^?  yo hi puggalo mahiccho hutvā paṭiggahaṇe mattaṃ na  jānāti. mahicchapuggalo hi yathā nāma kacchapuṭavāṇijo  piḷandhanabhaṇḍakaṃ hatthena gahetvā ucchaṅgepi pakkhipitabbayuttakaṃ  pakkhipitvā mahājanassa passantasseva ``asukaṃ gaṇhatha, asukaṃ  gaṇhathā''ti mukhena ugghoseti, evameva appamattakampi attano sīlaṃ  vā ganthaṃ vā dhutaṅgaguṇaṃ vā antamaso araññavāsamattakampi  mahājanassa jānantasseva sambhāveti, sambhāvetvā ca pana sakaṭehipi  upanīte paccaye ``ala''nti avatvā paṭiggaṇhāti. tayo hi pūretuṃ  na sakkā aggi upādānena, samuddo udakena, mahiccho paccayehīti -- </p>
              <p>[21] ``aggikkhandho samuddo ca, mahiccho cāpi puggalo. </p>
              <p>[22] bahuke paccaye dinne, tayopete na pūrayeti''..</p>
              <p>[03] mahicchapuggalo ^a^M0.0094^ea^ ^a^V0.0086^ea^ hi vijātamātuyāpi manaṃ gaṇhituṃ na sakkoti.  evarūpo hi anuppannaṃ lābhaṃ na uppādeti, uppannalābhato ca  parihāyati. evaṃ tāva paṭiggahaṇe amattaññū hoti. yo pana  dhammena samena laddhampi āhāraṃ gadhito mucchito ajjhopanno  anādīnavadassāvī anissaraṇapañño  āharahatthakālaṃsāṭakatatthavaṭṭakakākamāsakabhuttavamitakabrāhmaṇānaṃ  aññataro viya ayoniso anupāyena yāvadatthaṃ udarāvadehakaṃ  paribhuñjitvā seyyasukhaṃ passasukhaṃ middhasukhaṃ anuyutto viharati.  ayaṃ paribhoge amattaññū nāma.</p>
              <p>[03] yo pana ``yadipi deyyadhammo bahu hoti, dāyako appaṃ  dātukāmo, dāyakassa vasena appaṃ gaṇhāti. deyyadhammo appo,  dāyako bahuṃ dātukāmo, deyyadhammassa vasena appaṃ gaṇhāti.  deyyadhammo bahu, dāyakopi bahuṃ dātukāmo, attano thāmaṃ ñatvā  pamāṇayuttameva gaṇhātī''ti evaṃ vuttassa paṭiggahaṇe pamāṇajānanassa  ceva, ``paṭisaṅkhā ^a^P1.0099^ea^ yoniso āhāraṃ āhāreti,  neva davāya, na madāyā''tiādinā (dha0 sa0 1355) ``laddhañca  piṇḍapātaṃ agadhito amucchito anajjhopanno ādīnavadassāvī  nissaraṇapañño paribhuñjatī''ti ca ādinā nayena vuttassa  paccavekkhitvā paṭisaṅkhānapaññāya jānitvā  āhāraparibhuñjanasaṅkhātassa paribhoge pamāṇajānanassa ca vasena  bhojane mattaññū hoti, ayaṃ bhojane mattaññū nāma. evaṃ bhojane  amattaññutā mattaññutā ca hotīti veditabbaṃ.</p>
              <p>[03] gāthāsu pana ^b^cakkhu^eb^ntiādīsu cakkhatīti cakkhu, rūpaṃ  assādeti, samavisamaṃ ācikkhantaṃ viya hotīti vā attho.  suṇātīti ^b^sotaṃ^eb^. ghāyatīti ^b^ghānaṃ^eb^. jīvitanimittaṃ  āhāraraso jīvitaṃ, taṃ avhāyatīti ^b^jivhā^eb^. kucchitānaṃ  āyoti ^b^kāyo^eb^. manate vijānātīti ^b^mano^eb^. porāṇā  panāhu munātīti ^b^mano,^eb^ nāḷiyā minamāno viya mahātulāya  dhārayamāno viya ca ārammaṇaṃ vijānātīti attho. evaṃ tāvettha  padattho veditabbo.</p>
              <p>[03] bhāvatthato pana duvidhaṃ cakkhu -- maṃsacakkhu ca paññācakkhu ca.  tesu buddhacakkhu, samantacakkhu, ñāṇacakkhu, dibbacakkhu,  dhammacakkhūti pañcavidhaṃ ^b^paññācakkhu^eb^. tattha ``addasaṃ kho  ^a^M0.0095^ea^ ahaṃ, bhikkhave, buddhacakkhunā lokaṃ volokento''ti (ma0 ni0 1.283)  idaṃ buddhacakkhu nāma. ``samantacakkhu vuccati sabbaññutaññāṇa''nti  (cūḷava0 dhotakamāṇavapucchāniddesa 32) idaṃ samantacakkhu nāma.  ``cakkhuṃ udapādī''ti (saṃ0 ni0  5.1081; mahāva0 15) idaṃ  ñāṇacakkhu nāma. ``addasaṃ kho ahaṃ, bhikkhave, dibbena cakkhunā  visuddhenā''ti (ma0 ni0 1.284) idaṃ dibbacakkhu nāma.  ``virajaṃ vītamalaṃ dhammacakkhuṃ udapādī''ti ^a^V0.0087^ea^ (ma0 ni0 2.395;  mahāva0 16) idaṃ heṭṭhimamaggattayasaṅkhātaṃ dhammacakkhu nāma.</p>
              <p>[03] ^b^maṃsacakkhu^eb^pi duvidhaṃ -- sasambhāracakkhu, pasādacakkhūti.  tattha yvāyaṃ akkhikūpake patiṭṭhito heṭṭhā akkhikūpakaṭṭhikena, upari  bhamukaṭṭhikena ^a^P1.0100^ea^, ubhato akkhikūṭehi, anto  matthaluṅgena, bahiddhā akkhilomehi paricchinno maṃsapiṇḍo, saṅkhepato  catasso dhātuyo -- vaṇṇo, gandho, raso, ojāsambhavo saṇṭhānaṃ  jīvitaṃ bhāvo kāyapasādo cakkhupasādoti cuddasa sambhārā.  vitthārato catasso dhātuyo taṃnissitā  vaṇṇagandharasaojāsaṇṭhānasambhavāti imāni dasa catusamuṭṭhānikattā  cattālīsaṃ honti, jīvitaṃ bhāvo kāyapasādo cakkhupasādoti cattāri  ekantakammasamuṭṭhānevāti imesaṃ catucattālīsāya rūpānaṃ vasena  catucattālīsa sambhārā. yaṃ loke ``setaṃ vaṭṭaṃ puthulaṃ visaṭaṃ vipulaṃ  cakkhū''ti sañjānanto na cakkhuṃ sañjānāti, vatthuṃ cakkhuto  sañjānāti, yo maṃsapiṇḍo akkhikūpake patiṭṭhito nhārusuttakena  matthaluṅgena ābaddho, yattha setampi atthi kaṇhampi lohitakampi  pathavīpi āpopi tejopi vāyopi. yaṃ semhussadattā setaṃ,  pittussadattā kaṇhaṃ, ruhirussadattā lohitakaṃ, pathavussadattā patthaddhaṃ,  āpussadattā paggharati, tejussadattā pariḍayhati, vāyussadattā  sambhamati, idaṃ sasambhāracakkhu nāma. yo pana ettha sito ettha  paṭibaddho catunnaṃ mahābhūtānaṃ upādāya pasādo, idaṃ pasādacakkhu nāma.  idañhi cakkhuviññāṇādīnaṃ yathārahaṃ vatthudvārabhāvena pavattati.</p>
              <p>[03] sotādīsupi sotaṃ dibbasotaṃ, maṃsasotanti duvidhaṃ. ettha  ``dibbāya sotadhātuyā visuddhāya atikkantamānusikāya ubho sadde  suṇātī''ti idaṃ dibbasotaṃ nāma. maṃsasotaṃ pana sasambhārasotaṃ  pasādasotanti duvidhantiādi sabbaṃ cakkhumhi vuttanayeneva veditabbaṃ,  tathā ghānajivhā. kāyo pana copanakāyo, karajakāyo, samūhakāyo,  pasādakāyotiādinā bahuvidho. tattha -- </p>
              <p>[22] ``kāyena ^a^M0.0096^ea^ saṃvutā dhīrā, atho vācāya saṃvutā''ti..  (dha0 pa0 234) -- </p>
              <p>[25] ayaṃ copanakāyo nāma. ``imamhā kāyā aññaṃ kāyaṃ  abhinimminātī''ti (dī0 ni0 1.236; paṭi0 ma0 3.14) ayaṃ  karajakāyo nāma. samūhakāyo pana viññāṇādisamūhavasena  anekavidho āgato. tathā hi ``cha ime, āvuso,  viññāṇakāyā''tiādīsu ^a^P1.0101^ea^ (ma0 ni0 1.101)  viññāṇasamūho vutto. ``cha phassakāyā''tiādīsu (dī0 ni0  3.323; ma0 ni0 1.98) phassādisamūho ^a^V0.0088^ea^. tathā ``kāyapassaddhi  kāyalahutā''tiādīsu (dha0 sa0 114) vedanākkhandhādayo.  ``idhekacco pathavikāyaṃ aniccato anupassati, āpokāyaṃ tejokāyaṃ  vāyokāyaṃ kesakāyaṃ lomakāya''ntiādīsu (paṭi0 ma0 3.35)  pathavādisamūho. ``kāyena phoṭṭhabbaṃ phusitvā''ti (a0 ni0   3.16) ayaṃ pasādakāyo. idhāpi pasādakāyo veditabbo. so  hi kāyaviññāṇādīnaṃ yathārahaṃ vatthudvārabhāvena pavattati. manoti pana  kiñcāpi sabbaṃ viññāṇaṃ vuccati, tathāpi dvārabhāvassa idhādhippetattā  dvārabhūtaṃ sāvajjanaṃ bhavaṅgaṃ veditabbaṃ.</p>
              <p>[03] ^b^etāni yassa dvārāni aguttāni ca bhikkhuno^eb^ti yassa  bhikkhuno etāni manacchaṭṭhāni dvārāni sativossaggena pamādaṃ  āpannattā satikavāṭena apihitāni. ^b^bhojanamhi...pe0...  adhigacchatī^eb^ti so bhikkhu vuttanayena bhojane amattaññū indriyesu ca  saṃvararahito diṭṭhadhammikañca rogādivasena, samparāyikañca  duggatipariyāpannaṃ kāyadukkhaṃ rāgādikilesasantāpavasena,  icchāvighātavasena ca cetodukkhanti sabbathāpi dukkhameva adhigacchati  pāpuṇāti. yasmā cetadevaṃ, tasmā duvidhenapi dukkhagginā idhaloke  ca paraloke ca ḍayhamānena kāyena ḍayhamānena cetasā divā vā yadi  vā rattiṃ niccakālameva tādiso puggalo dukkhameva viharati, na tassa  sukhavihārassa sambhavo, vaṭṭadukkhānatikkame pana vattabbameva natthīti. </p>
              <p>[06] paṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 2. sukhavihārasuttavaṇṇanā </h3n>
            <h4>
              <h4n> </h4n>
              <p>[03] 29^b^.^eb^ dutiye ^a^M0.0097^ea^ vuttavipariyāyena attho veditabbo. </p>
              <p>[06] dutiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 3. tapanīyasuttavaṇṇanā </h3n>
            <h4>
              <h4n> </h4n>
              <p>[03] 30^b^.^eb^ tatiye ^b^tapanīyā^eb^ti idha ceva samparāye ca  tapanti vibādhenti viheṭhentīti tapanīyā. tapanaṃ vā dukkhaṃ diṭṭhe  ceva dhamme abhisamparāye ca tassa uppādanena ceva anubalappadānena  ^a^V0.0089^ea^ ca hitāti tapanīyā. atha vā tapanti ^a^P1.0102^ea^ tenāti  tapanaṃ, pacchānutāpo, vippaṭisāroti attho, tassa hetubhāvato hitāti  tapanīyā. ^b^akatakalyāṇo^eb^ti akataṃ kalyāṇaṃ bhaddakaṃ puññaṃ  etenāti akatakalyāṇo. sesapadadvayaṃ tasseva vevacanaṃ. puññañhi  pavattihitatāya āyatiṃsukhatāya ca bhaddakaṭṭhena ^b^kalyāṇa^eb^nti ca  kucchitasalanādiatthena ^b^kusala^eb^nti ca dukkhabhīrūnaṃ  saṃsārabhīrūnañca rakkhanaṭṭhena ^b^bhīruttāṇa^eb^nti ca vuccati.  ^b^katapāpo^eb^ti kataṃ upacitaṃ pāpaṃ etenāti katapāpo. sesapadadvayaṃ  tasseva vevacanaṃ. akusalakammañhi lāmakaṭṭhena ^b^pāpa^eb^nti ca  attano pavattikkhaṇe vipākakkhaṇe ca ghorasabhāvatāya ^b^ludda^eb^nti ca  kilesehi dūsitabhāvena ^b^kibbisa^eb^nti ca vuccati. iti bhagavā  ``dve dhammā tapanīyā''ti dhammādhiṭṭhānena uddisitvā akataṃ kusalaṃ  dhammaṃ katañca akusalaṃ dhammaṃ puggalādhiṭṭhānena niddisi. idāni tesaṃ  tapanīyabhāvaṃ dassento ^b^``so akataṃ me kalyāṇantipi tappati,  kataṃ me pāpantipi tappatī^eb^''ti āha. cittasantāsena tappati  anutappati anusocatīti attho.</p>
              <p>[03] gāthāsu duṭṭhu caritaṃ, kilesapūtikattā vā duṭṭhaṃ caritanti  ^b^duccaritaṃ^eb^. kāyena duccaritaṃ, kāyato vā pavattaṃ duccaritaṃ  ^b^kāyaduccaritaṃ^eb^. evaṃ ^b^vacīmanoduccaritāni^eb^pi daṭṭhabbāni.  imāni ca kāyaduccaritādīni kammapathappattāni adhippetānīti yaṃ na  kammapathappattaṃ akusalajātaṃ, taṃ sandhāyāha ^b^``yañcaññaṃ  dosasañhita''^eb^nti. tassattho -- yampi ca aññaṃ kammapathabhāvaṃ  appattattā nippariyāyena kāyakammādisaṅkhaṃ na labhati,  rāgādikilesasaṃsaṭṭhattā dosasahitaṃ akusalaṃ tampi katvāti attho.  ^b^niraya^eb^nti niratiatthena nirassādaṭṭhena vā nirayanti laddhanāmaṃ  sabbampi duggatiṃ, ayasaṅkhātasukhappaṭikkhepena ^a^M0.0098^ea^ vā sabbattha  sugatiduggatīsu nirayadukkhaṃ. ^b^so^eb^ tādiso puggalo  upagacchatīti evamettha attho daṭṭhabbo.</p>
              <p>[03] ettha ca kāyaduccaritassa tapanīyabhāve nando yakkho nando  ^a^P1.0103^ea^ māṇavako nando goghātako dve bhātikāti etesaṃ  vatthūni kathetabbāni. te kira gāviṃ vadhitvā maṃsaṃ dve koṭṭhāse  akaṃsu. tato kaniṭṭho jeṭṭhaṃ āha -- ``mayhaṃ dārakā bahū, imāni  me antāni dehī''ti. atha naṃ jeṭṭho -- ``sabbaṃ maṃsaṃ dvedhā  vibhattaṃ, puna kimaggahesī''ti paharitvā jīvitakkhayaṃ pāpesi.  nivattitvā ca naṃ olokento mataṃ disvā ``bhāriyaṃ vata mayā kataṃ,  svāhaṃ akāraṇeneva naṃ māresi''nti cittaṃ uppādesi. athassa  balavavippaṭisāro uppajji. so ṭhitaṭṭhānepi nisinnaṭṭhānepi tadeva  kammaṃ āvajjeti, cittassādaṃ na labhati, asitapītakhāyitampissa  sarīre ojaṃ na pharati, aṭṭhicammamattameva ahosi. atha naṃ eko  thero pucchi ``upāsaka, tvaṃ ativiya kiso aṭṭhicammamatto jāto,  kīdiso te rogo, udāhu ^a^V0.0090^ea^ atthi kiñci tapanīyaṃ kammaṃ kata''nti?  so ``āma, bhante''ti sabbaṃ ārocesi. athassa so ``bhāriyaṃ  te, upāsaka, kammaṃ kataṃ, anaparādhaṭṭhāne aparaddha''nti āha. so  teneva kammunā kālaṃ katvā niraye nibbatti. vacīduccaritassa pana  suppabuddhasakkakokālikaciñcamāṇavikādīnaṃ vatthūni kathetabbāni,  manoduccaritassa ukkalajayabhaññādīnaṃ. </p>
              <p>[06] tatiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 4. atapanīyasuttavaṇṇanā </h3n>
            <h4>
              <h4n> </h4n>
              <p>[03] 31^b^.^eb^ catutthe tatiye vuttavipariyāyena attho  veditabbo. </p>
              <p>[06] catutthasuttavaṇṇanā niṭṭhitā. </p>
            </h4>
          </h3>
          <h3>
            <h3n> 5. paṭhamasīlasuttavaṇṇanā </h3n>
            <h4>
              <h4n> </h4n>
              <p>[03] 32^b^.^eb^ pañcame ^b^pāpakena ca sīlenā^eb^ti pāpakaṃ  nāma sīlaṃ sīlabhedakaro asaṃvaroti vadanti. tattha yadi asaṃvaro  asīlameva taṃdussīlyabhāvato, kathaṃ sīlanti vuccati? tatthāyaṃ  adhippāyo siyā ^a^M0.0099^ea^ -- yathā nāma loke adiṭṭhaṃ ``diṭṭha''nti vuccati,  asīlavā ``sīlavā''ti, evamidhāpi asīlampi asaṃvaropi ^a^P1.0104^ea^  ``sīla''nti voharīyati. atha vā ``katame ca, thapati,  akusalā sīlā? akusalaṃ kāyakammaṃ, akusalaṃ vacīkammaṃ, pāpako  ājīvo''ti (ma0 ni0 2.264) vacanato akusaladhammesupi attheva  sīlasamaññā, tasmā paricayavasena sabhāvasiddhi viya pakatibhūto  sabbo samācāro ``sīla''nti vuccati. tattha yaṃ  akosallasambhūtaṭṭhena akusalaṃ lāmakaṃ, taṃ sandhāyāha ``pāpakena ca  sīlenā''ti. ^b^pāpikāya ca diṭṭhiyā^eb^ti sabbāpi micchādiṭṭhiyo  pāpikāva. visesato pana ahetukadiṭṭhi, akiriyadiṭṭhi,  natthikadiṭṭhīti imā tividhā diṭṭhiyo pāpikatarā. tattha pāpakena  sīlena samannāgato puggalo payogavipanno hoti, pāpikāya diṭṭhiyā  samannāgato āsayavipanno hoti, evaṃ payogāsayavipanno puggalo  nirayūpago hotiyeva. tena vuttaṃ ``imehi kho, bhikkhave, dvīhi  dhammehi samannāgato puggalo yathābhataṃ nikkhitto, evaṃ niraye''ti.  ettha ca ``dvīhi dhammehi samannāgato''ti idaṃ lakkhaṇavacanaṃ daṭṭhabbaṃ,  na tantiniddeso. yathā taṃ loke ``yadime byādhitā ^a^V0.0091^ea^ siyuṃ, imesaṃ  idaṃ bhesajjaṃ dātabba''nti. aññesupi īdisesu ṭhānesu eseva nayo.  ^b^duppañño^eb^ti nippañño. </p>
              <p>[06] pañcamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 6. dutiyasīlasuttavaṇṇanā </h3n>
            <h4>
              <h4n> </h4n>
              <p>[03] 33^b^.^eb^ chaṭṭhe ^b^bhaddakena ca sīlenā^eb^ti  kāyasucaritādicatupārisuddhisīlena. tañhi akhaṇḍādisīlabhāvena  sayañca kalyāṇaṃ, samathavipassanādikalyāṇaguṇāvahaṃ cāti  ``bhaddaka''nti vuccati. ^b^bhaddikāya ca diṭṭhiyā^eb^ti  kammassakatāñāṇena ceva kammapathasammādiṭṭhiyā ca. tattha bhaddakena  sīlena payogasampanno hoti, bhaddikāya diṭṭhiyā āsayasampanno.  iti payogāsayasampanno puggalo saggūpago hoti. tena vuttaṃ --  ``imehi, kho, bhikkhave, dvīhi dhammehi samannāgato puggalo yathābhataṃ  nikkhitto, evaṃ sagge''ti. ^b^sappañño^eb^ti paññavā. sesaṃ  suviññeyyameva. </p>
              <p>[06] chaṭṭhasuttavaṇṇanā niṭṭhitā. </p>
            </h4>
          </h3>
          <h3>
            <h3n> 7. ātāpīsuttavaṇṇanā </h3n>
            <h4>
              <h4n> </h4n>
              <p>[03] 34^b^.^eb^ sattame ^a^M0.0100^ea^ ^a^P1.0105^ea^ ^b^anātāpī^eb^ti  kilesānaṃ ātāpanaṭṭhena ātāpo, vīriyaṃ, so etassa atthīti  ātāpī, na ātāpī anātāpī, sammappadhānavirahito kusītoti vuttaṃ  hoti. ottāpo vuccati pāputrāso, so etassa atthīti ottāpī,  na ottāpī ^b^anottāpī,^eb^ ottāparahito. atha vā  ātāpappaṭipakkho anātāpo, kosajjaṃ so assa atthīti anātāpī.  yaṃ ``na ottapati ottappitabbena, na ottapati pāpakānaṃ  akusalānaṃ dhammānaṃ samāpattiyā''ti evaṃ vuttaṃ, taṃ anottappaṃ  anottāpo. so assa atthīti anottāpīti evamettha attho  veditabbo.</p>
              <p>[03] ^b^abhabbo^eb^ti anaraho. ^b^sambodhāyā^eb^ti  ariyamaggatthāya. ^b^nibbānāyā^eb^ti kilesānaṃ accantavūpasamāya  amatamahānibbānāya. ^b^anuttarassa yogakkhemassā^eb^ti  arahattaphalassa. tañhi uttaritarassa abhāvato anuttaraṃ, catūhi  yogehi anupaddutattā khemaṃ nibbhayanti yogakkhemanti ca ^a^V0.0092^ea^ vuccati.  ^b^adhigamāyā^eb^ti pattiyā. ^b^ātāpī^eb^ti vīriyavā. so hi  ``āraddhavīriyo viharati akusalānaṃ dhammānaṃ pahānāya, kusalānaṃ  dhammānaṃ upasampadāya, thāmavā daḷhaparakkamo anikkhittadhuro kusalesu  dhammesū''ti (dī0 ni0 3.345) evaṃ vuttena vīriyārambhena  samannāgato kilesānaṃ accantameva ātāpanasīloti ātāpī.  ^b^ottāpī^eb^ti ``yaṃ ottapati ottappitabbena, ottapati pāpakānaṃ  akusalānaṃ dhammānaṃ samāpattiyā''ti (dha0 sa0 31) evaṃ vuttena  ottappena samannāgatattā ottapanasīloti ottappī. ayañhi  ottāpīti vutto. tadavinābhāvato hiriyā ca samannāgato eva  hotīti hirottappasampanno aṇumattepi vajje bhayadassāvī sīlesu  paripūrakārī hoti. iccassa sīlasampadā dassitā. ātāpīti  ^a^P1.0106^ea^ iminā nayenassa kilesaparitāpitādīpanena  samathavipassanābhāvanānuyuttatā dassitā. yathāvuttañca vīriyaṃ  saddhāsatisamādhipaññāhi vinā na hotīti vimuttiparipācakāni  saddhāpañcamāni indriyāni atthato vuttāneva honti. tesu ca  siddhesu anicce aniccasaññā, anicce dukkhasaññā, dukkhe  anattasaññā, pahānasaññā, virāgasaññā, nirodhasaññāti cha  nibbedhabhāgiyā saññā siddhā evāti. evaṃ imehi dvīhi dhammehi  samannāgatassa lokiyānaṃ ^a^M0.0101^ea^ sīlasamādhipaññānaṃ sijjhanato  maggaphalanibbānādhigamassa bhabbataṃ dassento ^b^``ātāpī ca  kho...pe0... adhigamāyā''^eb^ti āha.</p>
              <p>[03] gāthāsu ^b^kusīto^eb^ti micchāvitakkabahulatāya  kāmabyāpādavihiṃsāvitakkasaṅkhātehi kucchitehi pāpadhammehi sito  sambandho yuttoti kusīto. kucchitaṃ vā sīdati sammāpaṭipattito  avasīdatīti kusīto, da-kārassa ta-kāraṃ katvā.  ^b^hīnavīriyo^eb^ti nibbīriyo, catūsupi iriyāpathesu  vīriyakaraṇarahito. anussāhasaṃhananasabhāvassa cittālasiyassa  thinassa, asattivighātasabhāvassa kāyālasiyassa middhassa ca  abhiṇhappavattiyā ^b^thinamiddhabahulo^eb^. pāpajigucchanalakkhaṇāya  hiriyā abhāvena tappaṭipakkhena ahirikena samannāgatattā ca  ^b^ahiriko^eb^. hirottappavīriyānaṃ abhāveneva sammāpaṭipattiyaṃ  natthi etassa ādaroti ^b^anādaro^eb^. ubhayathāpi tathā  dhammapuggalena duvidhakiriyākaraṇena anādaro. ^b^phuṭṭhu^eb^nti phusituṃ.  ^b^sambodhimuttama^eb^nti sambodhisaṅkhātaṃ uttamaṃ arahattaṃ adhigantuṃ  abhabboti attho.</p>
              <p>[03] ^b^satimā^eb^ti cirakatacirabhāsitānaṃ anussaraṇe samatthassa  satinepakkassa bhāvena catusatipaṭṭhānayogena satimā. ^b^nipako^eb^ti  sattaṭṭhāniyasampajaññasaṅkhātena ceva kammaṭṭhānapariharaṇapaññāsaṅkhātena  ca nepakkena samannāgatattā nipako. ^b^jhāyī^eb^ti  ārammaṇūpanijjhānena lakkhaṇūpanijjhānena cāti dvīhipi jhānehi  jhāyī. ^b^appamatto^eb^ti ``divasaṃ caṅkamena nisajjāya  āvaraṇiyehi ^a^V0.0093^ea^ dhammehi ^a^P1.0107^ea^ cittaṃ  parisodhetī''tiādinā nayena kammaṭṭhānabhāvanāya appamatto.  ^b^saṃyojanaṃ jātijarāya chetvā^eb^ti jātiyā ceva jarāya ca satte  saṃyojetīti saṃyojananti laddhanāmaṃ kāmarāgādikaṃ dasavidhampi  kilesajātaṃ anusayasamugghātavasena mūlato chinditvā. atha vā  ^b^saṃyojanaṃ jātijarāya chetvā^eb^ti jātijarāya saṃyojanaṃ chinditvā.  yassa hi saṃyojanāni acchinnāni, tassa jātijarāya acchedo  asamugghātova. yassa pana tāni chinnāni, tassa jātijarāpi  chinnāva kāraṇassa samugghātitattā. tasmā saṃyojanaṃ chindanto eva  jātijarāpi chindati. tena vuttaṃ ``saṃyojanaṃ jātijarāya  ^a^M0.0102^ea^ chetvā''ti. ^b^idheva sambodhimanuttaraṃ phuse^eb^ti imasmiṃyeva attabhāve  aggamaggaṃ arahattaṃ vā phuse pāpuṇeyya. </p>
              <p>[06] sattamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 8. paṭhamanakuhanasuttavaṇṇanā </h3n>
            <h4>
              <h4n> </h4n>
              <p>[03] 35^b^.^eb^ aṭṭhame ^b^nayida^eb^nti ettha ^b^na^eb^iti  paṭisedhe nipāto, tassa ``vussatī''ti iminā sambandho,  ^b^ya^eb^kāro padasandhikaro. ^b^idaṃ^eb^-saddo ``ekamidāhaṃ,  bhikkhave, samayaṃ ukkaṭṭhāyaṃ viharāmi subhagavane sālarājamūle''tiādīsu  (ma0 ni0 1.501) nipātamattaṃ. ``idaṃ kho taṃ, bhikkhave,  appamattakaṃ oramattakaṃ sīlamattaka''ntiādīsu (dī0 ni0 1.27)  yathāvutte āsannapaccakkhe āgato. </p>
              <p>[21] ``idañhi taṃ jetavanaṃ, isisaṅghanisevitaṃ. </p>
              <p>[22] āvutthaṃ dhammarājena, pītisañjananaṃ mamā''ti.. -- </p>
              <p>[25] ādīsu (saṃ0 ni0  1.48) vakkhamāne  āsannapaccakkhe. idhāpi vakkhamāneyeva āsannapaccakkhe daṭṭhabbo.</p>
              <p>[03] ^b^brahmacariya^eb^-saddo -- </p>
              <p>[21] ``kiṃ te vataṃ kiṃ pana brahmacariyaṃ, </p>
              <p>[27] kissa suciṇṇassa ayaṃ vipāko. </p>
              <p>[26] iddhī ^a^V0.0094^ea^ jutī balavīriyūpapatti, </p>
              <p>[22] idañca te nāga mahāvimānaṃ.. </p>
              <p>[21] ``ahañca ^a^P1.0108^ea^ bhariyā ca manussaloke, </p>
              <p>[27] saddhā ubho dānapatī ahumhā. </p>
              <p>[26] opānabhūtaṃ me gharaṃ tadāsi, </p>
              <p>[22] santappitā samaṇabrāhmaṇā ca.. </p>
              <p>[21] ``taṃ me vataṃ taṃ pana brahmacariyaṃ, </p>
              <p>[27] tassa suciṇṇassa ayaṃ vipāko. </p>
              <p>[26] iddhī jutī balavīriyūpapatti, </p>
              <p>[22] idañca me dhīra mahāvimāna''nti.. (jā0  2.22.1592-1593, 1595) -- </p>
              <p>[25] imasmiṃ ^a^M0.0103^ea^ puṇṇakajātake dāne āgato. </p>
              <p>[21] ``kena pāṇi kāmadado, kena pāṇi madhussavo. </p>
              <p>[22] kena te brahmacariyena, puññaṃ pāṇimhi ijjhati.. </p>
              <p>[21] ``tena pāṇi kāmadado, tena pāṇi madhussavo. </p>
              <p>[22] tena me brahmacariyena, puññaṃ pāṇimhi ijjhatī''ti..  (pe0 va0 275, 277) -- </p>
              <p>[25] imasmiṃ aṅkurapetavatthusmiṃ veyyāvacce. ``idaṃ kho taṃ,  bhikkhave, tittiriyaṃ nāma brahmacariyaṃ ahosī''ti (cūḷava0 311)  imasmiṃ tittirajātake pañcasikkhāpadasīle. ``taṃ kho pana,  pañcasikha, brahmacariyaṃ neva nibbidāya na virāgāya...pe0... yāvadeva  brahmalokūpapattiyā''ti (dī0 ni0 2.329) imasmiṃ mahāgovindasutte  brahmavihāre. ``pare abrahmacārī bhavissanti, mayamettha brahmacārino  bhavissāmā''ti (ma0 ni0 1.83) sallekhasutte methunaviratiyaṃ. </p>
              <p>[21] ``mayañca ^a^V0.0095^ea^ bhariyā nātikkamāma, </p>
              <p>[27] amhe ca bhariyā nātikkamanti. </p>
              <p>[26] aññatra tāhi brahmacariyaṃ carāma, </p>
              <p>[22] tasmā hi amhaṃ daharā na mīyare''ti.. (jā0  1.10.97) -- </p>
              <p>[25] mahādhammapālajātake sadārasantose. ``abhijānāmi  kho panāhaṃ, sāriputta, caturaṅgasamannāgataṃ brahmacariyaṃ ^a^P1.0109^ea^  caritā -- tapassī sudaṃ homī''ti (ma0 ni0 1.155)  lomahaṃsasutte vīriye. </p>
              <p>[21] ``hīnena brahmacariyena, khattiye upapajjati. </p>
              <p>[22] majjhimena ca devattaṃ, uttamena visujjhatī''ti..  (jā0 1.8.75) -- </p>
              <p>[25] nimijātake attadamanavasena kate aṭṭhaṅgikauposathe.  ``idaṃ kho pana, pañcasikha, brahmacariyaṃ ekantanibbidāya  virāgāya...pe0... ayameva ariyo aṭṭhaṅgiko maggo''ti (dī0 ni0  2.329) mahāgovindasutteyeva ariyamagge. ``tayidaṃ brahmacariyaṃ  iddhañceva phītañca vitthārikaṃ bāhujaññaṃ puthubhūtaṃ yāva devamanussehi  suppakāsita''nti (dī0 ni0 3.174) pāsādikasutte  sikkhattayasaṅgahe sakalasmiṃ sāsane. idhāpi ariyamagge sāsane ca  vattati.</p>
              <p>[03] ^b^vussatī^eb^ti ^a^M0.0104^ea^ vasīyati, carīyatīti attho.  ^b^janakuhanattha^eb^nti ``aho ayyo sīlavā vattasampanno appiccho  santuṭṭho mahiddhiko mahānubhāvo''tiādinā janassa sattalokassa  vimhāpanatthaṃ. ^b^janalapanattha^eb^nti ``evarūpassa nāma ayyassa  dinnaṃ mahapphalaṃ bhavissatī''ti pasannacittehi ``kenattho, kiṃ  āharīyatū''ti manussehi vadāpanatthaṃ.  ^b^lābhasakkārasilokānisaṃsattha^eb^nti yvāyaṃ ``ākaṅkheyya ce,  bhikkhave, bhikkhu `lābhī assaṃ  cīvarapiṇḍapātasenāsanagilānappaccayabhesajjaparikkhārāna'nti,  sīle-svevassa paripūrakārī''ti (ma0 ni0 1.65)  sīlānisaṃsabhāvena vutto catupaccayalābho, yo ca catunnaṃ paccayānaṃ  sakkaccadānasaṅkhāto ādarabahumānagarukaraṇasaṅkhāto ca sakkāro, yo  ca ``sīlasampanno bahussuto sutadharo āraddhavīriyo''tiādinā  nayena uggatathutighosasaṅkhāto siloko brahmacariyaṃ carantānaṃ  diṭṭhadhammiko ānisaṃso, tadatthaṃ. ^b^iti maṃ jano jānātū^eb^ti  ``evaṃ brahmacariyavāse sati `ayaṃ sīlavā kalyāṇadhammo'tiādinā  maṃ jano jānātu sambhāvetū''ti ^a^P1.0110^ea^ attano  santaguṇavasena sambhāvanatthampi na idaṃ brahmacariyaṃ vussatīti sambandho.</p>
              <p>[03] keci ^a^V0.0096^ea^ pana ^b^``janakuhanattha^eb^nti pāpicchassa icchāpakatassa  sato sāmantajappanairiyāpathanissitapaccayapaṭisevanasaṅkhātena  tividhena kuhanavatthunā kuhanabhāvena janassa vimhāpanatthaṃ.  ^b^janalapanattha^eb^nti pāpicchasseva sato paccayatthaṃ  parikathobhāsādivasena lapanabhāvena upalāpanabhāvena vā janassa  lapanatthaṃ. ^b^lābhasakkārasilokānisaṃsattha^eb^nti pāpicchasseva sato  lābhādigarutāya lābhasakkārasilokasaṅkhātassa ānisaṃsaudayassa  nipphādanatthaṃ. ^b^iti maṃ jano jānātū^eb^ti pāpicchasseva sato  asantaguṇasambhāvanādhippāyena `iti evaṃ maṃ jano jānātū'ti na idaṃ  brahmacariyaṃ vussatī''ti evamettha atthaṃ vadanti. purimoyeva pana  attho sārataro.</p>
              <p>[03] ^b^atha kho^eb^ti ettha ^b^athā^eb^ti aññadatthe nipāto,  ^b^kho^eb^ti avadhāraṇe. tena kuhanādito aññadatthāyeva pana idaṃ,  bhikkhave, brahmacariyaṃ vussatīti dasseti. idāni taṃ payojanaṃ  dassento ^b^``saṃvaratthañceva pahānatthañcā''^eb^ti ^a^M0.0105^ea^ āha. tattha  pañcavidho saṃvaro -- pātimokkhasaṃvaro, satisaṃvaro, ñāṇasaṃvaro,  khantisaṃvaro, vīriyasaṃvaroti.</p>
              <p>[03] tattha ``iminā pātimokkhasaṃvarena upeto hoti samupeto''ti  (vibha0 511) hi ādinā nayena āgato ayaṃ  ^b^pātimokkhasaṃvaro^eb^ nāma, yo sīlasaṃvaroti ca pavuccati.  ``rakkhati cakkhundriyaṃ, cakkhundriye saṃvaraṃ āpajjatī''ti (dī0  ni0 1.213; ma0 ni0 1.295; saṃ0 ni0  4.239; a0 ni0   3.16) āgato ayaṃ ^b^satisaṃvaro^eb^. </p>
              <p>[21] ``yāni sotāni lokasmiṃ (ajitāti bhagavā), </p>
              <p>[27] sati tesaṃ nivāraṇaṃ. </p>
              <p>[26] sotānaṃ saṃvaraṃ brūmi, </p>
              <p>[22] paññāyete pidhīyare''ti.. (su0 ni0 1041) -- </p>
              <p>[25] āgato ^a^P1.0111^ea^ ayaṃ ^b^ñāṇasaṃvaro^eb^.  ``khamo hoti sītassa uṇhassā''tiādinā (ma0 ni0 1.24;  a0 ni0  4.114;  6.58) nayena āgato ayaṃ  ^b^khantisaṃvaro^eb^. ``uppannaṃ kāmavitakkaṃ nādhivāsetī''tiādinā  (ma0 ni0 1.26; a0 ni0  4.114;  6.58) nayena āgato  ayaṃ ^b^vīriyasaṃvaro^eb^. atthato pana pāṇātipātādīnaṃ  pajahanavasena, vattapaṭivattānaṃ karaṇavasena ca pavattā cetanā viratiyo  ca. saṅkhepato sabbo kāyavacīsaṃyamo, vitthārato sattannaṃ  āpattikkhandhānaṃ avītikkamo sīlasaṃvaro. sati eva satisaṃvaro,  satippadhānā vā kusalā khandhā. ñāṇameva ñāṇasaṃvaro.  adhivāsanavasena adoso, adosappadhānā vā tathā pavattā  ^a^V0.0097^ea^ kusalā khandhā khantisaṃvaro, paññāti eke. kāmavitakkādīnaṃ  anadhivāsanavasena pavattaṃ vīriyameva vīriyasaṃvaro. tesu paṭhamo  kāyaduccaritādidussīlyassa saṃvaraṇato saṃvaro, dutiyo muṭṭhassaccassa,  tatiyo aññāṇassa, catuttho akkhantiyā, pañcamo kosajjassa  saṃvaraṇato pidahanato saṃvaroti veditabbo. evametassa saṃvarassa  atthāya saṃvaratthaṃ, saṃvaranipphādanatthanti attho.</p>
              <p>[03] pahānampi pañcavidhaṃ -- tadaṅgappahānaṃ, vikkhambhanappahānaṃ,  samucchedappahānaṃ, paṭippassaddhippahānaṃ, nissaraṇappahānanti. tattha yaṃ  vattabbaṃ, taṃ heṭṭhā ekakanipāte paṭhamasuttavaṇṇanāyaṃ vuttameva. tassa pana  pañcavidhassapi tathā tathā rāgādikilesānaṃ ^a^M0.0106^ea^ paṭinissajjanaṭṭhena  samatikkamanaṭṭhena vā pahānassa atthāya pahānatthaṃ, pahānasādhanatthanti  attho. tattha saṃvarena kilesānaṃ cittasantāne pavesananivāraṇaṃ  pahānena pavesananivāraṇañceva samugghāto cāti vadanti. ubhayenāpi  pana yathārahaṃ ubhayaṃ sampajjatīti daṭṭhabbaṃ. sīlādidhammā eva hi  saṃvaraṇato saṃvaro, pajahanato pahānanti.</p>
              <p>[03] gāthāsu ^b^anītiha^eb^nti ītiyo vuccanti upaddavā --  diṭṭhadhammikā ca samparāyikā ca. ītiyo hanati vināseti  pajahatīti ītihaṃ, anu ītihanti ^b^anītihaṃ,^eb^ sāsanabrahmacariyaṃ  maggabrahmacariyañca. atha vā ītīhi anatthehi ^a^P1.0112^ea^  saddhiṃ hananti gacchanti pavattantīti ītihā, taṇhādiupakkilesā.  natthi ettha ītihāti ^b^anītihaṃ^eb^. ītihā vā yathāvuttenaṭṭhena  titthiyasamayā, tappaṭipakkhato idaṃ anītihaṃ. ``anitiha''ntipi  pāṭho. tassattho -- ``itihāya''nti dhammesu anekaṃsaggāhabhāvato  vicikicchā itihaṃ nāma, sammāsambuddhappaveditattā yathānusiṭṭhaṃ  paṭipajjantānaṃ nikkaṅkhabhāvasādhanato natthi ettha itihanti  ^b^anitihaṃ,^eb^ aparappaccayanti attho. vuttañhetaṃ ``paccattaṃ  veditabbo viññūhī''ti ``atakkāvacaro''ti ca. gāthāsukhatthaṃ pana  ``anītiha''nti dīghaṃ katvā paṭhanti.</p>
              <p>[03] nibbānasaṅkhātaṃ ogadhaṃ patiṭṭhaṃ pāraṃ gacchatīti  ^b^nibbānogadhagāmī,^eb^ vimuttirasattā ekanteneva nibbānasampāpakoti  attho. taṃ nibbānogadhagāminaṃ brahmacariyaṃ. ^b^so^eb^ti yo so  samatiṃsa pāramiyo pūretvā sabbakilese bhinditvā anuttaraṃ  sammāsambodhiṃ abhisambuddho, so bhagavā ^b^adesayi^eb^ desesi.  nibbānogadhoti vā ariyamaggo vuccati. tena vinā  nibbānogāhanassa asambhavato tassa ca nibbānaṃ anālambitvā  appavattanato, tañca taṃ ekantaṃ gacchatīti nibbānogadhagāmī. atha  vā ^b^nibbānogadhagāmina^eb^nti nibbānassa antogāminaṃ  maggabrahmacariyaṃ ^a^V0.0098^ea^, nibbānaṃ ārammaṇaṃ karitvā tassa anto eva vattati  pavattatīti. ^b^mahattehī^eb^ti mahāātumehi uḷārajjhāsayehi.  mahantaṃ nibbānaṃ, mahante vā sīlakkhandhādike esanti gavesantīti  mahesino buddhādayo ariyā. tehi ^b^anuyāto^eb^ paṭipanno.  ^b^yathā buddhena desita^eb^nti yathā abhiññeyyādidhamme  abhiññeyyādibhāveneva sammāsambuddhena mayā desitaṃ, evaṃ ye etaṃ  ^a^M0.0107^ea^ maggabrahmacariyaṃ tadatthaṃ sāsanabrahmacariyañca paṭipajjanti. te  diṭṭhadhammikasamparāyikatthehi ^a^P1.0113^ea^ yathārahaṃ  anusāsantassa satthu mayhaṃ sāsanakārino ovādappaṭikarā sakalassa  vaṭṭadukkhassa antaṃ pariyantaṃ appavattiṃ karissanti, dukkhassa vā  antaṃ nibbānaṃ sacchikarissantīti. </p>
              <p>[06] aṭṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 9. dutiyanakuhanasuttavaṇṇanā </h3n>
            <h4>
              <h4n> </h4n>
              <p>[03] 36^b^.^eb^ navame ^b^abhiññattha^eb^nti kusalādivibhāgena  khandhādivibhāgena ca sabbadhamme abhivisiṭṭhena ñāṇena aviparītato  jānanatthaṃ. ^b^pariññattha^eb^nti tebhūmakadhamme ``idaṃ  dukkha''ntiādinā parijānanatthaṃ samatikkamanatthañca. tattha  abhiññeyyābhijānanā catusaccavisayā. pariññeyyaparijānanā pana  yadipi dukkhasaccavisayā, pahānasacchikiriyābhāvanābhisamayehi pana  vinā na pavattatīti pahānādayopi idha gahitāti veditabbaṃ. sesaṃ  anantarasutte vuttatthameva. </p>
              <p>[06] navamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 10. somanassasuttavaṇṇanā </h3n>
            <h4>
              <h4n> </h4n>
              <p>[03] 37^b^.^eb^ dasame ^b^sukhasomanassabahulo^eb^ti ettha  ^b^sukha^eb^nti kāyikaṃ sukhaṃ, ^b^somanassa^eb^nti cetasikaṃ. tasmā  yassa kāyikaṃ cetasikañca sukhaṃ abhiṇhaṃ pavattati, so  sukhasomanassabahuloti vutto. ^b^yonī^eb^ti ``catasso kho imā,  sāriputta, yoniyo''tiādīsu (ma0 ni0 1.152) khandhakoṭṭhāso  yonīti āgato. ``yoni hesā, bhūmija, phalassa  adhigamāyā''tiādīsu (ma0 ni0 3.226) kāraṇaṃ. </p>
              <p>[22] ``na ^a^V0.0099^ea^ cāhaṃ brāhmaṇaṃ brūmi, yonijaṃ mattisambhava''nti ca..  (ma0 ni0 2.457; dha0 pa0 396; su0 ni0 625).</p>
              <p>[03] ``tamenaṃ kammajā vātā nibbattitvā uddhaṃpādaṃ adhosiraṃ  samparivattetvā mātu yonimukhe sampaṭipādentī''ti ca ādīsu  passāvamaggo. idha pana kāraṇaṃ ^a^M0.0108^ea^ adhippetaṃ. ^b^assā^eb^ti anena.  ^b^āraddhā^eb^ti paṭṭhapitā paggahitā paripuṇṇā sampāditā vā.</p>
              <p>[03] ^b^āsavānaṃ^eb^ ^a^P1.0114^ea^ ^b^khayāyā^eb^ti ettha  āsavantīti āsavā, cakkhutopi...pe0... manatopi savanti  pavattantīti vuttaṃ hoti. dhammato yāva gotrabhū, okāsato yāva  bhavaggā savantīti vā āsavā. ete dhamme etañca okāsaṃ anto  karitvā pavattantīti attho. antokaraṇattho hi ayaṃ ākāro.  cirapārivāsiyaṭṭhena madirādayo āsavā viyātipi āsavā. loke  hi cirapārivāsikā madirādayo āsavāti vuccanti. yadi ca  cirapārivāsiyaṭṭhena āsavā, ete eva bhavituṃ arahanti. vuttaṃ hetaṃ  -- ``purimā, bhikkhave, koṭi na paññāyati avijjāya, ito pubbe  avijjā nāhosī''tiādi (a0 ni0  10.61). āyataṃ  saṃsāradukkhaṃ savanti pasavantītipi āsavā. purimāni cettha  nibbacanāni yattha kilesā āsavāti āgatā, tattha yujjanti;  pacchimaṃ kammepi. na kevalañca kammakilesā eva āsavā, apica  kho nānappakārā upaddavāpi. abhidhamme hi ``cattāro āsavā --  kāmāsavo, bhavāsavo, diṭṭhāsavo, avijjāsavo''ti (dha0 sa0  1102) kāmarāgādayo kilesā āsavāti āgatā. suttepi ``nāhaṃ,  cunda, diṭṭhadhammikānaṃyeva āsavānaṃ saṃvarāya dhammaṃ desemī''ti (dī0  ni0 3.182) ettha vivādamūlabhūtā kilesā āsavāti āgatā. </p>
              <p>[21] ``yena devūpapatyassa, gandhabbo vā vihaṅgamo. </p>
              <p>[27] yakkhattaṃ yena gaccheyya, manussattañca abbaje. </p>
              <p>[22] te mayhaṃ, āsavā khīṇā, viddhastā vinaḷīkatā''ti..  (a0 ni0  4.36) -- </p>
              <p>[25] ettha tebhūmakaṃ kammaṃ avasesā ca akusalā dhammā.  ``diṭṭhadhammikānaṃ āsavānaṃ saṃvarāya samparāyikānaṃ āsavānaṃ  paṭighātāyā''ti (pārā0 39) ettha parūpaghātavippaṭisāravadhabandhādayo  ceva apāyadukkhabhūtā nānappakārā upaddavā ca. </p>
              <p>[01] te ^a^V0.0100^ea^ panete āsavā vinaye ``diṭṭhadhammikānaṃ āsavānaṃ  saṃvarāya, samparāyikānaṃ āsavānaṃ paṭighātāyā''ti dvedhā āgatā.  saḷāyatane ``tayome, āvuso, āsavā -- kāmāsavo, bhavāsavo,  avijjāsavo''ti ^a^M0.0109^ea^ ^a^P1.0115^ea^ (saṃ0 ni0  4.321) tidhā  āgatā. tathā aññesu suttantesu. abhidhamme teyeva diṭṭhāsavena  saddhiṃ catudhā āgatā. nibbedhikapariyāye pana ``atthi, bhikkhave,  āsavā nirayagamanīyā, atthi āsavā tiracchānayonigamanīyā,  atthi āsavā pettivisayagamanīyā, atthi āsavā  manussalokagamanīyā, atthi āsavā devalokagamanīyā''ti (a0 ni0   6.63) pañcadhā āgatā. kammameva cettha āsavāti adhippetaṃ.  chakkanipāte ``atthi, bhikkhave, āsavā saṃvarā pahātabbā''tiādinā  (a0 ni0  6.58) nayena chadhā āgatā. sabbāsavapariyāye  teyeva dassanapahātabbehi dhammehi saddhiṃ sattadhā āgatā. idha pana  abhidhammapariyāyena cattāro āsavā adhippetāti veditabbā.</p>
              <p>[03] ^b^khayāyā^eb^ti ettha pana ``yo āsavānaṃ khayo vayo bhedo  paribhedo aniccatā antaradhāna''nti āsavānaṃ sarasabhedo āsavānaṃ  khayoti vutto. ``jānato ahaṃ, bhikkhave, passato āsavānaṃ khayaṃ  vadāmī''ti (ma0 ni0 1.15) ettha āsavānaṃ khīṇākāro  natthibhāvo accantaṃ asamuppādo āsavakkhayoti vutto. </p>
              <p>[21] ``sekhassa sikkhamānassa, ujumaggānusārino. </p>
              <p>[22] khayasmiṃ paṭhamaṃ ñāṇaṃ, tato aññā anantarā''ti..  (itivu0 62) -- </p>
              <p>[25] ettha ariyamaggo āsavakkhayoti vutto. ``āsavānaṃ  khayā samaṇo hotī''ti (ma0 ni0 1.438) ettha phalaṃ. </p>
              <p>[21] ``paravajjānupassissa, niccaṃ ujjhānasaññino. </p>
              <p>[22] āsavā tassa vaḍḍhanti, ārā so āsavakkhayā''ti..  (dha0 pa0 253) -- </p>
              <p>[25] ettha nibbānaṃ. idha pana phalaṃ sandhāya ``āsavānaṃ  khayāyā''ti vuttaṃ, arahattaphalatthāyāti attho.</p>
              <p>[03] ^b^saṃvejanīyesu ṭhānesū^eb^ti saṃvegajanakesu jātiādīsu  saṃvegavatthūsu. jāti, jarā, byādhi, maraṇaṃ, apāyadukkhaṃ, atīte  vaṭṭamūlakaṃ dukkhaṃ, anāgate vaṭṭamūlakaṃ dukkhaṃ ^a^P1.0116^ea^,  paccuppanne āhārapariyeṭṭhimūlakaṃ ^a^V0.0101^ea^ dukkhanti imāni hi saṃvegavatthūni  saṃvejanīyaṭṭhānāni nāma. apica ``āditto lokasannivāso  uyyutto payāto kummaggappaṭipanno, upanīyati loko addhuvo, atāṇo  loko anabhissaro, assako ^a^M0.0110^ea^ loko, sabbaṃ pahāya gamanīyaṃ, ūno  loko atitto taṇhādāso''tievamādīni (paṭi0 ma0 1.117)  cettha saṃvejanīyaṭṭhānānīti veditabbāni. ^b^saṃvejanenā^eb^ti  jātiādisaṃvegavatthūni paṭicca uppannabhayasaṅkhātena saṃvejanena.  atthato pana sahottappañāṇaṃ saṃvego nāma.</p>
              <p>[03] ^b^saṃviggassā^eb^ti gabbhokkantikādivasena anekavidhehi  jātiādidukkhehi saṃvegajātassa. ``saṃvejitvā''ti ca paṭhanti.  ^b^yoniso padhānenā^eb^ti upāyapadhānena, sammāvāyāmenāti attho.  so hi yathā akusalā dhammā pahīyanti, kusalā dhammā  bhāvanāpāripūriṃ gacchanti, evaṃ padahanato uttamabhāvasādhanato ca  ``padhāna''nti vuccati. tattha saṃvegena bhavādīsu kiñci tāṇaṃ leṇaṃ  paṭisaraṇaṃ apassanto tattha anolīyanto alaggamānaso tappaṭipakkhena  ca vinivattitavisaññito aññadatthu nibbānaninno hoti  nibbānapoṇo nibbānapabbhāro. so kalyāṇamittasannissayena  yonisomanasikārabahulo visuddhāsayappayogo samathavipassanāsu  yuttappayutto sabbasmimpi saṅkhāragate nibbindati virajjati,  vipassanaṃ ussukkāpeti. tattha yadidaṃ yonisomanasikārabahulo  visuddhāsayappayogo samathavipassanāsu yuttappayutto, tenassa diṭṭheva  dhamme sukhasomanassabahulatā veditabbā. yaṃ panāyaṃ samathe patiṭṭhito  vipassanāya yuttappayutto sabbasmimpi saṅkhāragate nibbindati  virajjati, vipassanaṃ ussukkāpeti, tenassa yoni āraddhā āsavānaṃ  khayāyāti veditabbaṃ.</p>
              <p>[03] gāthāsu ^b^saṃvijjethevā^eb^ti saṃvijjeyya eva saṃvegaṃ kareyya eva.  ``saṃvijjitvānā''ti ca paṭhanti. vuttanayena saṃviggo hutvāti  attho. ^b^paṇḍito^eb^ti ^a^P1.0117^ea^ sappañño,  tihetukapaṭisandhīti vuttaṃ hoti. ^b^paññāya samavekkhiyā^eb^ti  saṃvegavatthūni saṃvijjanavasena paññāya sammā avekkhiya. atha vā  paññāya sammā avekkhitvāti. sesaṃ sabbattha uttānatthameva. </p>
              <p>[06] dasamasuttavaṇṇanā niṭṭhitā. </p>
              <p>[06] iti paramatthadīpaniyā itivuttaka-aṭṭhakathāya </p>
              <p>[06] dukanipāte paṭhamavaggavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 2. dutiyavaggo </h2n>
          <h3>
            <h3n> 1. vitakkasuttavaṇṇanā </h3n>
            <h4>
              <h4n> </h4n>
              <p>[03] 38^b^.^eb^ dutiyavaggassa ^a^M0.0111^ea^ ^a^V0.0102^ea^ paṭhame ^b^tathāgataṃ, bhikkhave^eb^ti  ettha ^b^tathāgata^eb^-saddo tāva sattavohārasammāsambuddhādīsu dissati.  tathā hesa ``hoti tathāgato paraṃ maraṇā''tiādīsu (dī0 ni0  1.65) sattavohāre. </p>
              <p>[21] ``tathāgataṃ devamanussapūjitaṃ, </p>
              <p>[22] buddhaṃ namassāma suvatthi hotū''ti.. (khu0 pā0  6.16) -- </p>
              <p>[25] ādīsu sammāsambuddhe. </p>
              <p>[21] ``tathāgataṃ devamanussapūjitaṃ, </p>
              <p>[22] dhammaṃ namassāma suvatthi hotū''ti.. (khu0 pā0  6.17) -- </p>
              <p>[25] ādīsu dhamme. </p>
              <p>[21] ``tathāgataṃ devamanussapūjitaṃ, </p>
              <p>[22] saṅghaṃ namassāma suvatthi hotū''ti.. (khu0 pā0  6.18) -- </p>
              <p>[25] ādīsu saṅghe. idha pana sammāsambuddhe. tasmā  tathāgatanti ettha aṭṭhahi kāraṇehi bhagavā tathāgatoti vuccati.  katamehi aṭṭhahi? tathā āgatoti tathāgato, tathā gatoti tathāgato,  tathalakkhaṇaṃ āgatoti tathāgato, tathadhamme yāthāvato abhisambuddhoti  tathāgato, tathadassitāya tathāgato, tathavāditāya tathāgato,  tathākāritāya tathāgato, abhibhavanaṭṭhena tathāgatoti.</p>
              <p>[03] kathaṃ bhagavā ^b^tathā āgatoti tathāgato?^eb^ yathā yena  abhinīhārena dānapāramiṃ pūretvā  sīlanekkhammapaññāvīriyakhantisaccādhiṭṭhānamettāupekkhāpāramiṃ pūretvā  imā dasa pāramiyo, dasa upapāramiyo, dasa paramatthapāramiyoti  samatiṃsa pāramiyo pūretvā aṅgapariccāgaṃ, attapariccāgaṃ, dhanapariccāgaṃ,  dārapariccāgaṃ, rajjapariccāganti imāni pañca mahāpariccāgāni  ^a^V0.0103^ea^ pariccajitvā yathā ^a^P1.0118^ea^ vipassiādayo sammāsambuddhā  āgatā ^a^M0.0112^ea^, tathā amhākaṃ bhagavāpi āgatoti tathāgato. yathāha -- </p>
              <p>[21] ``yatheva lokamhi vipassiādayo, </p>
              <p>[27] sabbaññubhāvaṃ munayo idhāgatā. </p>
              <p>[26] tathā ayaṃ sakyamunīpi āgato, </p>
              <p>[22] tathāgato vuccati tena cakkhumā''ti.. -- </p>
              <p>[25] evaṃ tathā āgatoti tathāgato.</p>
              <p>[03] kathaṃ ^b^tathā gatoti tathāgato?^eb^ yathā sampatijātāva  vipassiādayo samehi pādehi pathaviyaṃ patiṭṭhāya uttarābhimukhā  sattapadavītihārena gatā, tathā amhākaṃ bhagavāpi gatoti tathāgato.  yathāhu -- </p>
              <p>[21] ``muhuttajātova gavaṃpatī yathā, </p>
              <p>[27] samehi pādehi phusī vasundharaṃ. </p>
              <p>[26] so vikkamī satta padāni gotamo, </p>
              <p>[22] setañca chattaṃ anudhārayuṃ marū.. </p>
              <p>[21] ``gantvāna so satta padāni gotamo, </p>
              <p>[27] disā vilokesi samā samantato. </p>
              <p>[26] aṭṭhaṅgupetaṃ giramabbhudīrayi, </p>
              <p>[22] sīho yathā pabbatamuddhaniṭṭhito''ti.. -- </p>
              <p>[25] evaṃ tathā gatoti tathāgato.</p>
              <p>[03] kathaṃ ^b^tathalakkhaṇaṃ āgatoti tathāgato?^eb^ sabbesaṃ  rūpārūpadhammānaṃ salakkhaṇaṃ, sāmaññalakkhaṇaṃ, tathaṃ, avitathaṃ,  ñāṇagatiyā āgato, avirajjhitvā patto, anubuddhoti tathāgato.  yathāha -- </p>
              <p>[21] ``sabbesaṃ ^a^V0.0104^ea^ pana dhammānaṃ, sakasāmaññalakkhaṇaṃ. </p>
              <p>[22] tathamevāgato yasmā, tasmā nātho tathāgato''ti.. -- </p>
              <p>[25] evaṃ tathalakkhaṇaṃ āgatoti tathāgato.</p>
              <p>[03] kathaṃ ^b^tathadhamme yāthāvato abhisambuddhoti tathāgato?^eb^  tathadhammā nāma cattāri ariyasaccāni. yathāha ``cattārimāni,  bhikkhave, tathāni ^a^M0.0113^ea^ avitathāni anaññathāni. katamāni cattāri?  idaṃ dukkhaṃ ariyasaccanti ^a^P1.0119^ea^, bhikkhave, tathametaṃ  avitathametaṃ anaññathameta''nti (saṃ0 ni0  5.1090) vitthāro.  tāni ca bhagavā abhisambuddho, tasmāpi tathānaṃ abhisambuddhattā  tathāgato. abhisambuddhattho hi ettha gata-saddo. evaṃ tathadhamme  yāthāvato abhisambuddhoti tathāgato.</p>
              <p>[03] kathaṃ ^b^tathadassitāya tathāgato?^eb^ yaṃ sadevake  loke...pe0... sadevamanussāya pajāya aparimāṇāsu lokadhātūsu  aparimāṇānaṃ sattānaṃ cakkhudvāre āpāthamāgacchantaṃ rūpārammaṇaṃ nāma  atthi, taṃ bhagavā sabbākārato jānāti passati. evaṃ jānatā  passatā cānena taṃ iṭṭhādivasena vā diṭṭhasutamutaviññātesu  labbhamānapadavasena vā ``katamaṃ taṃ rūpaṃ rūpāyatanaṃ, yaṃ rūpaṃ catunnaṃ  mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ  pītaka''ntiādinā (dha0 sa0 616) nayena anekehi nāmehi  terasahi vārehi dvepaññāsāya nayehi vibhajjamānaṃ tathameva hoti, vitathaṃ  natthi. esa nayo sotadvārādīsu āpāthamāgacchantesu saddādīsu.  vuttañhetaṃ bhagavatā -- </p>
              <p>[02] ``yaṃ, bhikkhave, sadevakassa lokassa...pe0...  sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ  manasā, tamahaṃ jānāmi...pe0... tamahaṃ abbhaññāsiṃ, taṃ tathāgatassa  viditaṃ, taṃ tathāgato na upaṭṭhāsī''ti (a0 ni0  4.24).</p>
              <p>[03] evaṃ tathadassitāya tathāgato. ettha tathadassiatthe tathāgatoti  padassa sambhavo veditabbo.</p>
              <p>[03] kathaṃ ^b^tathavāditāya tathāgato?^eb^ yaṃ rattiṃ bhagavā anuttaraṃ  sammāsambodhiṃ abhisambuddho, yañca ^a^V0.0105^ea^ rattiṃ anupādisesāya  nibbānadhātuyā parinibbāyi, etthantare  pañcacattālīsavassaparimāṇakāle yaṃ bhagavatā bhāsitaṃ suttageyyādi,  sabbaṃ taṃ parisuddhaṃ paripuṇṇaṃ rāgamadādinimmadanaṃ ekasadisaṃ tathaṃ  avitathaṃ. tenāha -- </p>
              <p>[02] ``yañca, cunda, rattiṃ tathāgato anuttaraṃ sammāsambodhiṃ  abhisambujjhati, yañca rattiṃ anupādisesāya nibbānadhātuyā  parinibbāyati, yaṃ ^a^M0.0114^ea^ etasmiṃ antare bhāsati lapati niddisati, sabbaṃ  taṃ tatheva hoti, no aññathā. tasmā `tathāgato'ti vuccatī''ti  (dī0 ni0 3.188; a0 ni0  4.23).</p>
              <p>[03] gadāttho hi ettha ^a^P1.0120^ea^ gatasaddo. evaṃ  tathavāditāya tathāgato. apica āgadanaṃ āgado, vacananti attho.  tatho aviparīto āgado assāti dakārassa takāraṃ katvā  tathāgatoti, evampettha padasiddhi veditabbā.</p>
              <p>[03] kathaṃ ^b^tathākāritāya tathāgato?^eb^ bhagavato hi vācāya  kāyo anulometi, kāyassapi vācā. tasmā yathāvādī tathākārī,  yathākārī tathāvādī ca hoti. evaṃbhūtassa cassa yathā vācā,  kāyopi tathā gato pavatto. yathā ca kāyo, vācāpi tathā gatāti  tathāgato. tenāha ``yathāvādī, bhikkhave, tathāgato tathākārī,  yathākārī tathāvādī. iti yathāvādī tathākārī, yathākārī  tathāvādī. tasmā `tathāgato'ti vuccatī''ti. evaṃ tathākāritāya  tathāgato.</p>
              <p>[03] kathaṃ ^b^abhibhavanaṭṭhena tathāgato?^eb^ yasmā bhagavā upari  bhavaggaṃ heṭṭhā avīciṃ pariyantaṃ karitvā tiriyaṃ aparimāṇāsu  lokadhātūsu sabbasatte abhibhavati sīlenapi samādhināpi paññāyapi  vimuttiyāpi vimuttiñāṇadassanenapi, na tassa tulā vā pamāṇaṃ vā  atthi, atha kho atulo appameyyo anuttaro devānaṃ atidevo sakkānaṃ  atisakko brahmānaṃ atibrahmā sabbasattuttamo, tasmā tathāgato. tenāha  -- </p>
              <p>[02] ``sadevake, bhikkhave, loke...pe0... manussāya  tathāgato abhibhū anabhibhūto aññadatthu daso vasavattī, tasmā  `tathāgato'ti vuccatī''ti (dī0 ni0 3.188; a0 ni0   4.23).</p>
              <p>[03] tatrāyaṃ ^a^V0.0106^ea^ padasiddhi -- agado viya agado, desanāvilāso ceva  puññussayo ca. tena hesa mahānubhāvo bhisakko viya dibbāgadena  sappe, sabbaparappavādino sadevakañca lokaṃ abhibhavati. iti  sabbalokābhibhavane tatho aviparīto yathāvutto agado etassāti  dakārassa takāraṃ katvā tathāgatoti veditabbo. evaṃ abhibhavanaṭṭhena  tathāgato.</p>
              <p>[03] apica ^a^M0.0115^ea^ tathāya gatoti tathāgato, tathaṃ gatoti tathāgato. tattha  sakalalokaṃ tīraṇapariññāya tathāya gato avagatoti tathāgato,  lokasamudayaṃ pahānapariññāya tathāya gato atītoti tathāgato,  lokanirodhaṃ sacchikiriyāya tathāya gato adhigatoti tathāgato.  lokanirodhagāminiṃ paṭipadaṃ tathaṃ ^a^P1.0121^ea^ gato paṭipannoti  tathāgato. vuttañhetaṃ bhagavatā -- </p>
              <p>[02] ``loko, bhikkhave, tathāgatena abhisambuddho.  lokasmā tathāgato visaṃyutto. lokasamudayo, bhikkhave, tathāgatena  abhisambuddho, lokasamudayo tathāgatassa pahīno. lokanirodho,  bhikkhave, tathāgatena abhisambuddho, lokanirodho tathāgatassa  sacchikato. lokanirodhagāminī paṭipadā, bhikkhave, tathāgatena  abhisambuddhā, lokanirodhagāminī paṭipadā tathāgatassa bhāvitā. yaṃ,  bhikkhave, sadevakassa...pe0... sabbaṃ taṃ tathāgatena abhisambuddhaṃ.  tasmā `tathāgato'ti vuccatī''ti (a0 ni0  4.23).</p>
              <p>[03] aparehipi aṭṭhahi kāraṇehi bhagavā tathāgato. tathāya  āgatoti tathāgato, tathāya gatoti tathāgato, tathāni āgatoti  tathāgato, tathā gatoti tathāgato, tathāvidhoti tathāgato,  tathāpavattikoti tathāgato, tathehi āgatoti tathāgato, tathā gatabhāvena  tathāgatoti.</p>
              <p>[03] kathaṃ ^b^tathāya āgatoti tathāgato?^eb^ yā sā bhagavatā  sumedhabhūtena dīpaṅkaradasabalassa pādamūle -- </p>
              <p>[21] ``manussattaṃ liṅgasampatti, hetu satthāradassanaṃ. </p>
              <p>[21] pabbajjā guṇasampatti, adhikāro ca chandatā. </p>
              <p>[22] aṭṭhadhammasamodhānā, abhinīhāro samijjhatī''ti..  (bu0 vaṃ0 2.59) -- </p>
              <p>[25] evaṃ vuttaṃ aṭṭhaṅgasamannāgataṃ abhinīhāraṃ sampādentena  ``ahaṃ sadevakaṃ lokaṃ tiṇṇo tāressāmi, mutto mocessāmi, danto  damessāmi, assattho assāsessāmi, parinibbuto parinibbāpessāmi  ^a^V0.0107^ea^, suddho sodhessāmi ^a^M0.0116^ea^, buddho bodhessāmī''ti   mahāpaṭiññā pavattitā. vuttaṃ hetaṃ -- </p>
              <p>[21] ``kiṃ me ekena tiṇṇena, purisena thāmadassinā. </p>
              <p>[22] sabbaññutaṃ pāpuṇitvā, santāressaṃ sadevakaṃ.. </p>
              <p>[21] ``iminā me adhikārena, katena purisuttame. </p>
              <p>[22] sabbaññutaṃ pāpuṇitvā, tāremi janataṃ bahuṃ.. </p>
              <p>[21] ``saṃsārasotaṃ ^a^P1.0122^ea^ chinditvā,  viddhaṃsetvā tayo bhave. </p>
              <p>[22] dhammanāvaṃ samāruyha, santāressaṃ sadevakaṃ.. </p>
              <p>[21] ``kiṃ me aññātavesena, dhammaṃ sacchikatenidha. </p>
              <p>[22] sabbaññutaṃ pāpuṇitvā, buddho hessaṃ sadevake''ti..  (bu0 vaṃ0 55-58).</p>
              <p>[03] taṃ panetaṃ mahāpaṭiññaṃ sakalassapi buddhakaradhammasamudāyassa  pavicayapaccavekkhaṇasamādānānaṃ kāraṇabhūtaṃ avisaṃvādento lokanātho  yasmā mahākappānaṃ satasahassādhikāni cattāri asaṅkhyeyyāni  sakkaccaṃ nirantaraṃ niravasesato dānapāramiādayo samatiṃsapāramiyo  pūretvā, aṅgapariccāgādayo pañca mahāpariccāge pariccajitvā,  saccādhiṭṭhānādīni cattāri adhiṭṭhānāni paribrūhetvā, puññañāṇasambhāre  sambharitvā pubbayogapubbacariyadhammakkhānañātatthacariyādayo  ukkaṃsāpetvā, buddhicariyaṃ paramakoṭiṃ pāpetvā anuttaraṃ sammāsambodhiṃ  abhisambujjhi; tasmā tasseva sā mahāpaṭiññā tathā avitathā  anaññathā, na tassa vālaggamattampi vitathaṃ atthi. tathā hi  dīpaṅkaro dasabalo koṇḍañño, maṅgalo...pe0... kassapo bhagavāti  ime catuvīsati sammāsambuddhā paṭipāṭiyā uppannā ``buddho  bhavissatī''ti naṃ byākariṃsu. evaṃ catuvīsatiyā buddhānaṃ santike  laddhabyākaraṇo ye te katābhinīhārehi bodhisattehi laddhabbā  ānisaṃsā, te labhitvāva āgatoti tāya yathāvuttāya mahāpaṭiññāya  tathāya abhisambuddhabhāvaṃ āgato adhigatoti tathāgato. evaṃ tathāya  āgatoti tathāgato.</p>
              <p>[03] kathaṃ ^b^tathāya gatoti tathāgato?^eb^ yāyaṃ mahākaruṇā  lokanāthassa, yāya mahādukkhasambādhappaṭipannaṃ sattanikāyaṃ disvā  ``tassa ^a^M0.0117^ea^ natthañño koci paṭisaraṇaṃ, ahameva naṃ ito  ^a^V0.0108^ea^ saṃsāradukkhato mutto mocessāmī''ti samussāhitamānaso   mahābhinīhāraṃ akāsi. katvā ca yathāpaṇidhānaṃ   sakalalokahitasampādanāya ussukkamāpanno attano kāyajīvitanirapekkho   paresaṃ sotapathagamanamattenapi ^a^P1.0123^ea^ cittutrāsasamuppādikā   atidukkarā dukkaracariyā samācaranto yathā mahābodhisattānaṃ paṭipatti   hānabhāgiyā saṃkilesabhāgiyā ṭhitibhāgiyā vā na hoti, atha kho   uttari visesabhāgiyāva hoti, tathā paṭipajjamāno anupubbena niravasese   bodhisambhāre samānetvā abhisambodhiṃ pāpuṇi. tato parañca tāyeva mahākaruṇāya  sañcoditamānaso pavivekaratiṃ paramañca santaṃ vimokkhasukhaṃ pahāya  bālajanabahule loke tehi samuppāditaṃ sammānāvamānavippakāraṃ  agaṇetvā veneyyajanavinayanena niravasesaṃ buddhakiccaṃ niṭṭhapesi. tatra  yo bhagavato sattesu mahākaruṇāya samokkamanākāro, so parato āvi  bhavissati. yathā buddhabhūtassa lokanāthassa sattesu mahākaruṇā, evaṃ  bodhisattabhūtassapi mahābhinīhārakālādīsūti sabbattha sabbadā ca  ekasadisatāya tathāva sā avitathā anaññathā. tasmā tīsupi  avatthāsu sabbasattesu samānarasāya tathāya mahākaruṇāya  sakalalokahitāya gato paṭipannoti tathāgato. evaṃ tathāya gatoti  tathāgato.</p>
              <p>[03] kathaṃ ^b^tathāni āgatoti tathāgato?^eb^ tathāni nāma  cattāri ariyamaggañāṇāni. tāni hi ``idaṃ dukkhaṃ, ayaṃ  dukkhasamudayo, ayaṃ dukkhanirodho, ayaṃ dukkhanirodhagāminī  paṭipadā''ti evaṃ sabbañeyyasaṅgāhakānaṃ pavattinivattitadubhayahetubhūtānaṃ  catunnaṃ ariyasaccānaṃ, dukkhassa pīḷanaṭṭho saṅkhataṭṭho santāpaṭṭho  vipariṇāmaṭṭho, samudayassa āyūhanaṭṭho nidānaṭṭho saṃyogaṭṭho  palibodhaṭṭho, nirodhassa nissaraṇaṭṭho vivekaṭṭho asaṅkhataṭṭho amataṭṭho,  maggassa niyyānaṭṭho hetvaṭṭho dassanaṭṭho adhipateyyaṭṭhotiādīnaṃ  tabbibhāgānañca yathābhūtasabhāvāvabodhavibandhakassa saṃkilesapakkhassa  samucchindanena paṭiladdhāya tattha asammohābhisamayasaṅkhātāya  aviparītākārappavattiyā dhammānaṃ sabhāvasarasalakkhaṇassa  avisaṃvādanato tathāni avitathāni anaññathāni, tāni  ^a^M0.0118^ea^ bhagavā ^a^P1.0124^ea^ anaññaneyyo sayameva āgato adhigato, tasmā  tathāni āgatoti tathāgato.</p>
              <p>[03] yathā ca maggañāṇāni, evaṃ bhagavato tīsu kālesu  appaṭihatañāṇāni catupaṭisambhidāñāṇāni catuvesārajjañāṇāni  pañcagatiparicchedañāṇāni chāsādhāraṇañāṇāni  sattabojjhaṅgavibhāvanañāṇāni aṭṭhamaggaṅgavibhāvanañāṇāni  navānupubbavihārasamāpattiñāṇāni dasabalañāṇāni ca vibhāvetabbāni.</p>
              <p>[03] tatrāyaṃ ^a^V0.0109^ea^ vibhāvanā -- yañhi kiñci aparimāṇāsu lokadhātūsu  aparimāṇānaṃ sattānaṃ hīnādibhedabhinnānaṃ hīnādibhedabhinnāsu atītāsu  khandhāyatanadhātūsu sabhāvakiccādi avatthāvisesādi  khandhapaṭibaddhanāmagottādi ca jānitabbaṃ. anindriyabaddhesu ca  atisukhumatirohitavidūradesesu rūpadhammesu yo taṃtaṃpaccayavisesehi  saddhiṃ paccayuppannānaṃ vaṇṇasaṇṭhānagandharasaphassādiviseso, tattha  sabbattheva hatthatale ṭhapitāamalako viya paccakkhato asaṅgamappaṭihataṃ  bhagavato ñāṇaṃ pavattati, tathā anāgatāsu paccuppannāsu cāti imāni  tīsu kālesu appaṭihatañāṇāni nāma. yathāha -- </p>
              <p>[02] ``atītaṃse buddhassa bhagavato appaṭihataṃ ñāṇaṃ,  anāgataṃse buddhassa bhagavato appaṭihataṃ ñāṇaṃ, paccuppannaṃse buddhassa  bhagavato appaṭihataṃ ñāṇa''nti (paṭi0 ma0 3.5).</p>
              <p>[03] tāni panetāni tattha tattha dhammānaṃ sabhāvasarasalakkhaṇassa  avisaṃvādanato tathāni avitathāni anaññathāni, tāni bhagavā  sayambhuñāṇena adhigañchi. evaṃ tathāni āgatoti tathāgato.</p>
              <p>[03] tathā atthapaṭisambhidā, dhammapaṭisambhidā, niruttipaṭisambhidā,  paṭibhānapaṭisambhidāti catasso paṭisambhidā. tattha atthapabhedassa  sallakkhaṇavibhāvanavavatthānakaraṇasamatthaṃ atthe pabhedagataṃ ñāṇaṃ  atthapaṭisambhidā. dhammapabhedassa  sallakkhaṇavibhāvanavavatthānakaraṇasamatthaṃ dhamme pabhedagataṃ ñāṇaṃ  dhammapaṭisambhidā. niruttipabhedassa  sallakkhaṇavibhāvanavavatthānakaraṇasamatthaṃ niruttābhilāpe pabhedagataṃ ñāṇaṃ  niruttipaṭisambhidā. paṭibhānapabhedassa ^a^M0.0119^ea^  sallakkhaṇavibhāvanavavatthānakaraṇasamatthaṃ ^a^P1.0125^ea^ paṭibhāne  pabhedagataṃ ñāṇaṃ paṭibhānapaṭisambhidā. vuttañhetaṃ -- </p>
              <p>[02] ``atthe ñāṇaṃ atthapaṭisambhidā, dhamme ñāṇaṃ  dhammapaṭisambhidā, tatra dhammaniruttābhilāpe ñāṇaṃ niruttipaṭisambhidā,  ñāṇesu ñāṇaṃ paṭibhānapaṭisambhidā''ti (vibha0 718).</p>
              <p>[03] ettha ca hetuanusārena araṇīyato adhigantabbato ca  saṅkhepato hetuphalaṃ attho nāma. pabhedato pana yaṃkiñci paccayuppannaṃ,  nibbānaṃ, bhāsitattho, vipāko, kiriyāti ime pañca dhammā attho.  taṃ atthaṃ paccavekkhantassa tasmiṃ atthe pabhedagataṃ ñāṇaṃ atthapaṭisambhidā.  dhammoti ^a^V0.0110^ea^ saṅkhepato paccayo. so hi yasmā taṃ taṃ atthaṃ  vidahati pavatteti ceva pāpeti ca, tasmā dhammoti vuccati. pabhedato  pana yo koci phalanibbattako hetu, ariyamaggo, bhāsitaṃ, kusalaṃ,  akusalanti ime pañca dhammā dhammo, taṃ dhammaṃ paccavekkhantassa tasmiṃ  dhamme pabhedagataṃ ñāṇaṃ dhammapaṭisambhidā. vuttampi cetaṃ -- </p>
              <p>[02] ``dukkhe ñāṇaṃ atthapaṭisambhidā, dukkhasamudaye ñāṇaṃ  dhammapaṭisambhidā, dukkhanirodhe ñāṇaṃ atthapaṭisambhidā,  dukkhanirodhagāminiyā paṭipadāya ñāṇaṃ dhammapaṭisambhidā''ti (vibha0  719).</p>
              <p>[03] atha vā hetumhi ñāṇaṃ dhammapaṭisambhidā, hetuphale ñāṇaṃ  atthapaṭisambhidā. ye dhammā jātā bhūtā sañjātā nibbattā  abhinibbattā pātubhūtā, imesu dhammesu ñāṇaṃ atthapaṭisambhidā. yamhā  dhammā te dhammā jātā bhūtā sañjātā nibbattā abhinibbattā pātubhūtā,  tesu dhammesu ñāṇaṃ dhammapaṭisambhidā. jarāmaraṇe ñāṇaṃ  atthapaṭisambhidā, jarāmaraṇasamudaye ñāṇaṃ dhammapaṭisambhidā.  jarāmaraṇanirodhe ñāṇaṃ atthapaṭisambhidā, jarāmaraṇanirodhagāminiyā  paṭipadāya ñāṇaṃ dhammapaṭisambhidā. jātiyā, bhave, upādāne,  taṇhāya, vedanāya, phasse, saḷāyatane, nāmarūpe, viññāṇe, saṅkhāresu  ñāṇaṃ atthapaṭisambhidā, saṅkhārasamudaye ñāṇaṃ dhammapaṭisambhidā.  saṅkhāranirodhe ñāṇaṃ atthapaṭisambhidā ^a^P1.0126^ea^,  saṅkhāranirodhagāminiyā paṭipadāya ñāṇaṃ dhammapaṭisambhidā. </p>
              <p>[02] ``idha ^a^M0.0120^ea^ bhikkhu dhammaṃ jānāti -- suttaṃ, geyyaṃ...pe0...  vedallaṃ. ayaṃ vuccati dhammapaṭisambhidā. so tassa tasseva  bhāsitassa atthaṃ jānāti -- `ayaṃ imassa bhāsitassa attho, ayaṃ  imassa bhāsitassa attho'ti, ayaṃ vuccati atthapaṭisambhidā (vibha0  724). </p>
              <p>[02] ``katame dhammā kusalā? yasmiṃ samaye kāmāvacaraṃ  kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ  vā...pe0... dhammārammaṇaṃ vā yaṃ yaṃ vā panārabbha, tasmiṃ samaye  phasso hoti...pe0... avikkhepo hoti. ime dhammā kusalā.  imesu dhammesu ñāṇaṃ dhammapaṭisambhidā, tesaṃ vipāke ñāṇaṃ  atthapaṭisambhidā''tiādi vitthāro (vibha0 725).</p>
              <p>[03] tasmiṃ ^a^V0.0111^ea^ atthe ca dhamme ca sabhāvanirutti abyabhicāravohāro  abhilāpo, tasmiṃ sabhāvaniruttābhilāpe māgadhikāya sabbasattānaṃ  mūlabhāsāya ``ayaṃ sabhāvanirutti, ayaṃ na sabhāvaniruttī''ti  pabhedagataṃ ñāṇaṃ niruttipaṭisambhidā. yathāvuttesu tesu ñāṇesu  gocarakiccādivasena vitthārato pavattaṃ sabbampi ñāṇamārammaṇaṃ katvā  paccavekkhantassa tasmiṃ ñāṇe pabhedagataṃ ñāṇaṃ paṭibhānapaṭisambhidā.  iti imāni cattāri paṭisambhidāñāṇāni sayameva bhagavatā  adhigatāni atthadhammādike tasmiṃ tasmiṃ attano visaye  avisaṃvādanavasena aviparītākārappavattiyā tathāni avitathāni  anaññathāni. evampi bhagavā tathāni āgatoti tathāgato.</p>
              <p>[03] tathā yaṃ kiñci ñeyyaṃ nāma, sabbaṃ taṃ bhagavatā sabbākārena  ñātaṃ diṭṭhaṃ adhigataṃ abhisambuddhaṃ. tathā hissa abhiññeyyā dhammā  abhiññeyyato buddhā, pariññeyyā dhammā pariññeyyato buddhā, pahātabbā  dhammā pahātabbato buddhā, sacchikātabbā dhammā sacchikātabbato buddhā,  bhāvetabbā dhammā bhāvetabbato buddhā, yato naṃ koci samaṇo vā  brāhmaṇo vā devo vā māro vā brahmā vā ``ime nāma te dhammā  anabhisambuddhā''ti saha dhammena anuyuñjituṃ samattho natthi.</p>
              <p>[03] yaṃ ^a^P1.0127^ea^ kiñci pahātabbaṃ nāma, sabbaṃ taṃ  bhagavatā anavasesato bodhimūleyeva pahīnaṃ anuppattidhammaṃ, na tassa  pahānāya uttari karaṇīyaṃ atthi ^a^M0.0121^ea^. tathā hissa  lobhadosamohaviparītamanasikārāhirikānottappathinamiddha-  kodhūpanāhamakkhapalāsaissāmacchariya-  māyāsāṭheyyathambhasārambhamānātimānamadapamādatividhākusalamūladuccarita-  visamasaññāmalavitakkapapañcaesanātaṇhācatubbidhavipariyesāasava-  ganthaoghayogāgatitaṇhupādānapañcābhinandananīvaraṇa-  cetokhilacetasovinibandhachavivādamūlasattānusaya-  aṭṭhamicchattanavāaghātavatthutaṇhāmūlakadasākusala-  kammapathaekavīsatianesanadvāsaṭṭhidiṭṭhigatāṭṭhasatataṇhāvicaritādippabhedaṃ  diyaḍḍhakilesasahassaṃ saha vāsanāya pahīnaṃ samucchinnaṃ samūhataṃ, yato  naṃ koci samaṇo vā...pe0... brahmā vā ``ime nāma te kilesā  appahīnā''ti saha dhammena anuyuñjituṃ samattho natthi.</p>
              <p>[03] ye cime bhagavatā kammavipākakilesūpavādāaṇāvītikkamappabhedā  antarāyikā dhammā vuttā, alameva te ekantena antarāyāya, yato naṃ  koci samaṇo vā...pe0... brahmā vā ``nālaṃ te paṭisevato  antarāyāyā''ti saha dhammena anuyuñjituṃ samattho natthi.</p>
              <p>[03] yo ^a^V0.0112^ea^ ca bhagavatā niravasesavaṭṭadukkhanissaraṇāya  sīlasamādhipaññāsaṅgaho sattakoṭṭhāsiko sattatiṃsappabhedo  ariyamaggapubbaṅgamo anuttaro niyyānadhammo desito, so ekanteneva  niyyāti paṭipannassa vaṭṭadukkhato, yato naṃ koci samaṇo  vā...pe0... brahmā vā ``niyyānadhammo tayā desito na  niyyātī''ti saha dhammena anuyuñjituṃ samattho natthi. vuttañhetaṃ --  ``sammāsambuddhassa te paṭijānato ime dhammā anabhisambuddhā''ti  (ma0 ni0 1.150) vitthāro. evametāni attano  ñāṇappahānadesanāvisesānaṃ avitathabhāvāvabodhanato  aviparītākārappavattāni bhagavato catuvesārajjañāṇāni tathāni  avitathāni anaññathāni. evampi bhagavā tathāni āgatoti  tathāgato.</p>
              <p>[03] tathā nirayagati, tiracchānagati, petagati, manussagati,  devagatīti pañca gatiyo. tāsu sañjīvādayo aṭṭha mahānirayā  ^a^P1.0128^ea^, kukkuḷādayo soḷasa ussadanirayā,  lokantarikanirayo cāti sabbepime ekantadukkhatāya nirassādaṭṭhena  nirayā ca, sakakammunā gantabbato gati cāti ^b^nirayagati^eb^  ^a^M0.0122^ea^. tibbandhakārasītanarakāpi etesveva antogadhā  kimikīṭapaṭaṅgasarīsapapakkhisoṇasiṅgālādayo tiriyaṃ añchitabhāvena  tiracchānā nāma. te eva gatīti ^b^tiracchānagati^eb^.  khuppipāsitaparadattūpajīvinijjhāmataṇhikādayo dukkhabahulatāya  pakaṭṭhasukhato itā vigatāti petā, te eva gatīti ^b^petagati^eb^.  kālakañcikādiasurāpi etesveva antogadhā. parittadīpavāsīhi  saddhiṃ jambudīpādicatumahādīpavāsino manaso ussannatāya manussā, te  eva gatīti ^b^manussagati^eb^. cātumahārājikato paṭṭhāya yāva  nevasaññānāsaññāyatanūpagāti ime chabbīsati devanikāyā dibbanti  attano iddhānubhāvena kīḷanti jotenti cāti devā, te eva gatīti  ^b^devagati^eb^.</p>
              <p>[03] tā panetā gatiyo yasmā taṃtaṃkammanibbatto upapattibhavaviseso,  tasmā atthato vipākakkhandhā kaṭattā ca rūpaṃ. tattha ``ayaṃ nāma  gati nāma iminā kammunā jāyati, tassa kammassa paccayavisesehi  evaṃ vibhāgabhinnattā visuṃ ete sattanikāyā evaṃ vibhāgabhinnā''ti  yathāsakaṃhetuphalavibhāgaparicchindanavasena ṭhānaso hetuso bhagavato ñāṇaṃ  pavattati. tenāha bhagavā -- </p>
              <p>[02] ``pañca kho imā, sāriputta, gatiyo. katamā pañca?  nirayo, tiracchānayoni, pettivisayo, manussā, devā.  nirayañcāhaṃ, sāriputta, pajānāmi, nirayagāmiñca maggaṃ,  nirayagāminiñca paṭipadaṃ; yathā paṭipanno ca kāyassa bhedā paraṃ  maraṇā ^a^V0.0113^ea^ apāyaṃ duggatiṃ vinipātaṃ nirayaṃ upapajjati, tañca  pajānāmī''tiādi (ma0 ni0 1.153).</p>
              <p>[03] tāni panetāni bhagavato ñāṇāni tasmiṃ tasmiṃ visaye  aviparītākārappavattiyā avisaṃvādanato tathāni avitathāni  anaññathāni. evampi bhagavā tathāni āgatoti tathāgato.</p>
              <p>[03] tathā yaṃ sattānaṃ saddhādiyogavikalabhāvāvabodhena  apparajakkhamahārajakkhatādivisesavibhāvanaṃ paññāsāya ākārehi pavattaṃ  bhagavato indriyaparopariyattañāṇaṃ. vuttañhetaṃ ^a^P1.0129^ea^ --  ``saddho puggalo apparajakkho, assaddho puggalo mahārajakkho''ti  (paṭi0 ma0 1.111) vitthāro.</p>
              <p>[03] yañca ^a^M0.0123^ea^ ``ayaṃ puggalo apparajakkho, ayaṃ sassatadiṭṭhiko, ayaṃ  ucchedadiṭṭhiko, ayaṃ anulomikāyaṃ khantiyaṃ ṭhito, ayaṃ yathābhūtañāṇe  ṭhito, ayaṃ kāmāsayo, na nekkhammādiāsayo, ayaṃ nekkhammāsayo,  na kāmādiāsayo''tiādinā ``imassa kāmarāgo ativiya  thāmagato, na paṭighādiko, imassa paṭigho ativiya thāmagato, na  kāmarāgādiko''tiādinā ``imassa puññābhisaṅkhāro adhiko, na  apuññābhisaṅkhāro na āneñjābhisaṅkhāro, imassa  apuññābhisaṅkhāro adhiko, na puññābhisaṅkhāro na  āneñjābhisaṅkhāro, imassa āneñjābhisaṅkhāro adhiko, na  puññābhisaṅkhāro na apuññābhisaṅkhāro. imassa kāyasucaritaṃ  adhikaṃ, imassa vacīsucaritaṃ, imassa manosucaritaṃ. ayaṃ  hīnādhimuttiko, ayaṃ paṇītādhimuttiko, ayaṃ kammāvaraṇena  samannāgato, ayaṃ kilesāvaraṇena samannāgato, ayaṃ vipākāvaraṇena  samannāgato, ayaṃ na kammāvaraṇena samannāgato, na kilesāvaraṇena, na  vipākāvaraṇena samannāgato''tiādinā ca sattānaṃ āsayādīnaṃ  yathābhūtaṃ vibhāvanākārappavattaṃ bhagavato āsayānusayañāṇaṃ. yaṃ sandhāya  vuttaṃ -- </p>
              <p>[02] ``idha tathāgato sattānaṃ āsayaṃ jānāti, anusayaṃ  jānāti, caritaṃ jānāti, adhimuttiṃ jānāti, bhabbābhabbe satte  jānātī''tiādi (paṭi0 ma0 1.113).</p>
              <p>[03] yañca uparimaheṭṭhimapuratthimapacchimakāyehi  dakkhiṇavāmākkhikaṇṇasotanāsikāsotāṃsakūṭapassahatthapādehi  aṅgulaṅgulantarehi lomalomakūpehi ca aggikkhandhūdakadhārāpavattanaṃ  anaññasādhāraṇaṃ ^a^V0.0114^ea^ vividhavikubbaniddhinimmāpanakaṃ bhagavato  yamakapāṭihāriyañāṇaṃ. yaṃ sandhāya vuttaṃ -- </p>
              <p>[02] ``idha tathāgato yamakapāṭihāriyaṃ karoti asādhāraṇaṃ  sāvakehi. uparimakāyato aggikkhandho pavattati, heṭṭhimakāyato  udakadhārā pavattati. heṭṭhimakāyato aggikkhandho pavattati,  uparimakāyato udakadhārā pavattatī''tiādi (paṭi0 ma0 1.116).</p>
              <p>[03] yañca ^a^M0.0124^ea^ rāgādīhi jātiādīhi ca anekehi dukkhadhammehi  ^a^P1.0130^ea^ upaddutaṃ sattanikāyaṃ tato nīharitukāmatāvasena  nānānayehi pavattassa bhagavato mahākaruṇokkamanassa paccayabhūtaṃ  mahākaruṇāsamāpattiñāṇaṃ. yathāha -- </p>
              <p>[02] ``katamaṃ tathāgatassa mahākaruṇāsamāpattiñāṇaṃ?  bahukehi ākārehi passantānaṃ buddhānaṃ bhagavantānaṃ sattesu mahākaruṇā  okkamati, āditto lokasannivāsoti passantānaṃ buddhānaṃ bhagavantānaṃ  sattesu mahākaruṇā okkamatī''ti. -- </p>
              <p>[25] ādinā (paṭi0 ma0 1.117) ekūnanavutiyā  ākārehi vibhajanaṃ kataṃ.</p>
              <p>[03] yaṃ pana yāvatā dhammadhātu, yattakaṃ ñātabbaṃ saṅkhatāsaṅkhatādi,  tassa sabbassa paropadesena vinā sabbākārato paṭijānanasamatthaṃ  ākaṅkhāmattappaṭibaddhavutti anaññasādhāraṇaṃ bhagavato ñāṇaṃ sabbathā  anavasesasaṅkhatāsaṅkhatasammutisaccāvabodhato sabbaññutaññāṇaṃ,  tatthāvaraṇābhāvatova nissaṅgappavattiṃ upādāya anāvaraṇañāṇanti ca  vuccati. ayamettha saṅkhepo, vitthāro pana parato āvi bhavissati.</p>
              <p>[03] evametāni bhagavato cha asādhāraṇañāṇāni  aviparītākārappavattiyā yathāsakaṃvisayassa avisaṃvādanato tathāni  avitathāni anaññathāni. evampi bhagavā tathāni āgatoti  tathāgato.</p>
              <p>[03] tathā ``sattime, bhikkhave, bojjhaṅgā -- satisambojjhaṅgo,  dhammavicayasambojjhaṅgo, vīriyasambojjhaṅgo, pītisambojjhaṅgo,  passaddhisambojjhaṅgo, samādhisambojjhaṅgo, upekkhāsambojjhaṅgo''ti  (paṭi0 ma0 2.17; saṃ0 ni0  5.185) evaṃ sarūpato yāyaṃ  lokuttaramaggakkhaṇe ^a^V0.0115^ea^ uppajjamānā  līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ  anekesaṃ upaddavānaṃ paṭipakkhabhūtā satiādibhedā dhammasāmaggī, yāya  ariyasāvako bujjhati, kilesaniddāya uṭṭhahati, cattāri vā saccāni  paṭivijjhati, nibbānameva vā sacchikaroti, sā dhammasāmaggī  ``bodhī''ti vuccati, tassā bodhiyā aṅgāti bojjhaṅgā.  ariyasāvako vā yathāvuttāya dhammasāmaggiyā bujjhatīti katvā  ``bodhī''ti vuccati. tassa bodhissa aṅgāti bojjhaṅgāti evaṃ  ^a^P1.0131^ea^ ^b^sāmaññalakkhaṇato^eb^ ^a^M0.0125^ea^, upaṭṭhānalakkhaṇo  satisambojjhaṅgo, pavicayalakkhaṇo dhammavicayasambojjhaṅgo,  paggahalakkhaṇo vīriyasambojjhaṅgo, pharaṇalakkhaṇo pītisambojjhaṅgo,  upasamalakkhaṇo passaddhisambojjhaṅgo, avikkhepalakkhaṇo  samādhisambojjhaṅgo paṭisaṅkhānalakkhaṇo upekkhāsambojjhaṅgoti evaṃ  ^b^visesalakkhaṇato^eb^.</p>
              <p>[03] ``tattha katamo satisambojjhaṅgo? idha bhikkhu satimā  hoti paramena satinepakkena samannāgato, cirakatampi cirabhāsitampi  saritā hoti anussaritā''tiādinā (vibha0 467) sattannaṃ  bojjhaṅgānaṃ aññamaññūpakāravasena ^b^ekakkhaṇe pavattidassanato^eb^.  ``tattha katamo satisambojjhaṅgo? atthi ajjhattaṃ dhammesu sati,  atthi bahiddhā dhammesu satī''tiādinā (vibha0 469) tesaṃ  ^b^visayavibhāvanāpavattidassanato^eb^. ``tattha katamo  satisambojjhaṅgo? idha, bhikkhave, bhikkhu satisambojjhaṅgaṃ bhāveti  vivekanissitaṃ, virāganissitaṃ, nirodhanissitaṃ,  vosaggapariṇāmi''ntiādinā (vibha0 471)  ^b^bhāvanāvidhidassanato^eb^. ``tattha katame satta bojjhaṅgā? idha  bhikkhu yasmiṃ samaye lokuttaraṃ jhānaṃ bhāveti...pe0... tasmiṃ samaye  satta bojjhaṅgā honti, satisambojjhaṅgo...pe0...  upekkhāsambojjhaṅgo. tattha katamo satisambojjhaṅgo? yā sati  anussatī''tiādinā (vibha0 478) ^b^chanavutiyā  nayasahassavibhāgehī^eb^ti evaṃ nānākārato pavattāni bhagavato  bojjhaṅgavibhāvanañāṇāni tassa tassa atthassa avisaṃvādanato tathāni  avitathāni anaññathāni. evampi bhagavā tathāni āgatoti  tathāgato.</p>
              <p>[03] tathā ``tattha katamaṃ dukkhanirodhagāminī paṭipadā ariyasaccaṃ?  ayameva ariyo aṭṭhaṅgiko maggo, seyyathidaṃ --  sammādiṭṭhi...pe0... sammāsamādhī''ti (vibha0 205) evaṃ  ^b^sarūpato^eb^. sabbakilesehi ārakattā ariyabhāvakarattā  ariyaphalapaṭilābhakarattā ca ariyo. ariyānaṃ aṭṭhavidhattā  nibbānādhigamāya ekantakāraṇattā ca aṭṭhaṅgiko. kilese mārento  gacchati, atthikehi maggīyati, sayaṃ vā nibbānaṃ maggayatīti  maggoti evaṃ ^b^sāmaññalakkhaṇato^eb^. ``sammādassanalakkhaṇā  sammādiṭṭhi, sammāabhiniropanalakkhaṇo sammāsaṅkappo ^a^V0.0116^ea^,  sammāpariggahaṇalakkhaṇā sammāvācā ^a^P1.0132^ea^,  sammāsamuṭṭhāpanalakkhaṇo sammākammanto, sammāvodānalakkhaṇo  sammāājīvo, sammāpaggahalakkhaṇo sammāvāyāmo,  sammāupaṭṭhānalakkhaṇā sammāsati ^a^M0.0126^ea^, sammāavikkhepalakkhaṇo  sammāsamādhī''ti evaṃ ^b^visesalakkhaṇato^eb^. sammādiṭṭhi tāva  aññehipi attano paccanīkakilesehi saddhiṃ micchādiṭṭhiṃ pajahati,  nibbānaṃ ārammaṇaṃ karoti, tappaṭicchādakamohavidhamanena asammohato  sampayuttadhamme ca passati, tathā sammāsaṅkappādayopi  micchāsaṅkappādīni pajahanti, nirodhañca ārammaṇaṃ karonti,  sahajātadhammānaṃ  sammāabhiniropanapariggahaṇasamuṭṭhāpanavodānapaggahaupaṭṭhānasamādahanāni  ca karontīti evaṃ ^b^kiccavibhāgato^eb^. sammādiṭṭhi pubbabhāge  nānakkhaṇā visuṃ dukkhādiārammaṇā hutvā maggakāle ekakkhaṇā  nibbānameva ārammaṇaṃ katvā kiccato ``dukkhe ñāṇa''ntiādīni  cattāri nāmāni labhati. sammāsaṅkappādayopi pubbabhāge nānakkhaṇā  nānārammaṇā, maggakāle ekakkhaṇā ekārammaṇā, tesu sammāsaṅkappo  kiccato ``nekkhammasaṅkappo''tiādīni tīṇi nāmāni labhati.  sammāvācādayo tayo pubbabhāge ``musāvādā veramaṇī''tiādivibhāgā  viratiyopi cetanāyopi hutvā maggakkhaṇe viratiyova,  sammāvāyāmasatiyo kiccato sammappadhānasatipaṭṭhānavasena cattāri  nāmāni labhanti. sammāsamādhi pana maggakkhaṇepi  paṭhamajjhānādivasena nānā evāti evaṃ pubbabhāgāparabhāgesu  ^b^pavattivibhāgato^eb^. ``idha, bhikkhave, bhikkhu sammādiṭṭhiṃ  bhāveti vivekanissita''ntiādinā (vibha0 489)  ^b^bhāvanāvidhito^eb^. ``tattha katamo aṭṭhaṅgiko maggo? idha,  bhikkhu, yasmiṃ samaye lokuttaraṃ jhānaṃ bhāveti...pe0... dukkhapaṭipadaṃ  dandhābhiññaṃ, tasmiṃ samaye aṭṭhaṅgiko maggo hoti -- sammādiṭṭhi  sammāsaṅkappo''tiādinā (vibha0 499) ^b^caturāsītiyā  nayasahassavibhāgehī^eb^ti evaṃ anekākārato pavattāni bhagavato  ariyamaggavibhāvanañāṇāni atthassa avisaṃvādanato sabbānipi  tathāni avitathāni anaññathāni evampi bhagavā tathāni āgatoti  tathāgato.</p>
              <p>[03] tathā paṭhamajjhānasamāpattiyā ca nirodhasamāpattīti etāsu  anupaṭipāṭiyā viharitabbaṭṭhena samāpajjitabbaṭṭhena ca  anupubbavihārasamāpattīsu sampādanapaccavekkhaṇādivasena yathārahaṃ  sampayogavasena ca pavattāni bhagavato ñāṇāni tadatthasiddhiyā tathāni  avitathāni anaññathāni. evampi bhagavā tathāni āgatoti  tathāgato. tathā ``idaṃ imassa ṭhānaṃ ^a^M0.0127^ea^, idaṃ aṭṭhāna''nti aviparītaṃ  tassa tassa phalassa kāraṇākāraṇajānanaṃ, tesaṃ tesaṃ sattānaṃ  atītādibhedabhinnassa kammasamādānassa anavasesato yathābhūtaṃ  vipākantarajānanaṃ, āyūhanakkhaṇeyeva tassa tassa sattassa ``ayaṃ  nirayagāminī paṭipadā...pe0... ayaṃ nibbānagāminī ^a^V0.0117^ea^ paṭipadā''ti  yāthāvato sāsavānāsavakammavibhāgajānanaṃ, khandhāyatanānaṃ  upādinnānupādinnādianekasabhāvaṃ nānāsabhāvañca tassa lokassa  ``imāya nāma dhātuyā ussannattā imasmiṃ dhammappabandhe ayaṃ viseso  jāyatī''tiādinā nayena yathābhūtaṃ dhātunānattajānanaṃ,  saddhādīndriyānaṃ tikkhamudutājānanaṃ saṃkilesādīhi saddhiṃ  jhānavimokkhādijānanaṃ, sattānaṃ aparimāṇāsu jātīsu tappaṭibandhena  saddhiṃ anavasesato pubbenivutthakkhandhasantatijānanaṃ hīnādivibhāgehi  saddhiṃ cutipaṭisandhijānanaṃ, ``idaṃ dukkha''ntiādinā heṭṭhā  vuttanayeneva catusaccajānananti imāni bhagavato dasabalañāṇāni  avirajjhitvā yathāsakaṃvisayāvagāhanato yathādhippetatthasādhanato ca  yathābhūtavuttiyā tathāni avitathāni anaññathāni. vuttañhetaṃ -- </p>
              <p>[02] ``idha tathāgato ṭhānañca ṭhānato aṭṭhānañca aṭṭhānato  yathābhūtaṃ pajānātī''tiādi (vibha0 809; a0 ni0  10.21).</p>
              <p>[03] evampi bhagavā tathāni āgatoti tathāgato.</p>
              <p>[03] yathā cetesampi ñāṇānaṃ vasena, evaṃ yathāvuttānaṃ  satipaṭṭhānasammappadhānādivibhāvanañāṇādianantāparimeyyabhedānaṃ  anaññasādhāraṇānaṃ paññāvisesānaṃ vasena bhagavā tathāni ñāṇāni  āgato adhigatoti tathāgato, evampi tathāni āgatoti tathāgato.</p>
              <p>[03] kathaṃ ^b^tathā gatoti tathāgato?^eb^ yā tā bhagavato  abhijātiabhisambodhidhammavinayapaññāpanānupādisesanibbānadhātuyo,  tā tathā. kiṃ vuttaṃ hoti? yadatthaṃ tā lokanāthena abhipatthitā  pavattitā ca, tadatthassa ekantasiddhiyā avisaṃvādanato  aviparītatthavuttiyā tathā avitathā ^a^P1.0133^ea^ anaññathā.  tathā hi ayaṃ bhagavā bodhisattabhūto samatiṃsapāramiparipūraṇādikaṃ  vuttappakāraṃ sabbabuddhattahetuṃ sampādetvā ^a^M0.0128^ea^ tusitapure ṭhito buddhakolāhalaṃ  sutvā dasasahassacakkavāḷadevatāhi ekato sannipatitāhi upasaṅkamitvā  -- </p>
              <p>[21] ``kālo kho te mahāvīra, uppajja mātukucchiyaṃ. </p>
              <p>[22] sadevakaṃ tārayanto, bujjhassu amataṃ pada''nti.. (bu0  vaṃ0 1.67) -- </p>
              <p>[25] āyācito uppannapubbanimitto pañca mahāvilokanāni  viloketvā ``idāni ahaṃ manussayoniyaṃ ^a^V0.0118^ea^ uppajjitvā  abhisambujjhissāmī''ti āsāḷhipuṇṇamāyaṃ sakyarājakule  mahāmāyāya deviyā kucchiyaṃ paṭisandhiṃ gahetvā dasa māse  devamanussehi mahatā parihārena parihariyamāno visākhapuṇṇamāyaṃ  paccūsasamaye abhijātiṃ pāpuṇi.</p>
              <p>[03] abhijātikkhaṇe panassa paṭisandhiggahaṇakkhaṇe viya  ^b^dvattiṃsa pubbanimittāni^eb^ pāturahesuṃ, ayaṃ dasasahassilokadhātu  saṃkampi sampakampi sampavedhi, dasasu cakkavāḷasahassesu aparimāṇo  obhāso phari, tassa, taṃ siriṃ daṭṭhukāmā viya andhā cakkhūni  paṭilabhiṃsu, badhirā saddaṃ suṇiṃsu, mūgā samālapiṃsu, khujjā ujugattā  ahesuṃ, paṅgulā padasā gamanaṃ paṭilabhiṃsu, bandhanagatā sabbasattā  andubandhanādīhi mucciṃsu, sabbanarakesu aggi nibbāyi, pettivisaye  khuppipāsā vūpasami, tiracchānānaṃ bhayaṃ nāhosi, sabbasattānaṃ rogo  vūpasami, sabbasattā piyaṃvadā ahesuṃ, madhurenākārena assā hasiṃsu,  vāraṇā gajjiṃsu, sabbatūriyāni sakasakaninnādaṃ muñciṃsu, aghaṭṭitāni  eva manussānaṃ hatthūpagādīni ābharaṇāni madhurenākārena saddaṃ  muñciṃsu, sabbadisā vippasannā ahesuṃ, sattānaṃ sukhaṃ uppādayamāno  mudusītalavāto vāyi, akālamegho vassi, pathavitopi udakaṃ  ubbhijjitvā vissandi, pakkhino ākāsagamanaṃ vijahiṃsu, nadiyo  asandamānā aṭṭhaṃsu, mahāsamudde madhuraṃ udakaṃ ahosi,  upakkilesavinimutte sūriye dippamāne eva ākāsagatā sabbā jotiyo  jotiṃsu, ṭhapetvā arūpāvacare deve avasesā sabbe devā sabbe ca  nerayikā dissamānarūpā ahesuṃ, tarukuṭṭakavāṭaselādayo ^a^P1.0134^ea^  anāvaraṇabhūtā ahesuṃ, sattānaṃ cutūpapātā nāhesuṃ, sabbaṃ  aniṭṭhagandhaṃ abhibhavitvā dibbagandho pavāyi, sabbe phalūpagā rukkhā  phaladharā sampajjiṃsu, mahāsamuddo sabbatthakameva pañcavaṇṇehi padumehi  sañchannatalo ahosi, thalajajalajādīni ^a^M0.0129^ea^ sabbapupphāni pupphiṃsu,  rukkhānaṃ khandhesu khandhapadumāni, sākhāsu sākhāpadumāni, latāsu  latāpadumāni, pupphiṃsu, mahītalasilātalāni bhinditvā uparūpari  satta satta hutvā daṇḍapadumāni nāma nikkhamiṃsu, ākāse  olambakapadumāni nibbattiṃsu, samantato pupphavassaṃ vassi ākāse  dibbatūriyāni vajjiṃsu, sakaladasasahassilokadhātu vaṭṭetvā  vissaṭṭhamālāguḷaṃ viya, uppīḷetvā pavattamālākalāpo viya,  alaṅkatapaṭiyattaṃ mālāsanaṃ viya ca ekamālāmālinī  vipphurantavāḷabījanī pupphadhūpagandhaparivāsitā paramasobhaggappattā  ahosi, tāni ca pubbanimittāni upari adhigatānaṃ anekesaṃ  visesādhigamānaṃ nimittabhūtāni eva ahesuṃ. evaṃ  anekacchariyapātubhāvā ayaṃ abhijāti yadatthaṃ tena abhipatthitā,  tassā abhisambodhiyā ekantasiddhiyā tathāva ahosi avitathā  anaññathā.</p>
              <p>[03] tathā ^a^V0.0119^ea^ ye buddhaveneyyā bodhaneyyabandhavā, te sabbepi anavasesato  sayameva bhagavatā vinītā. ye ca sāvakaveneyyā dhammaveneyyā ca,  tepi sāvakādīhi vinītā vinayaṃ gacchanti gamissanti cāti yadatthaṃ  bhagavatā abhisambodhi abhipatthitā, tadatthassa ekantasiddhiyā  abhisambodhi tathā avitathā anaññathā.</p>
              <p>[03] apica yassa yassa ñeyyadhammassa yo yo sabhāvo bujjhitabbo,  so so hatthatale ṭhapitāamalakaṃ viya āvajjanamattapaṭibaddhena attano  ñāṇena aviparītaṃ anavasesato bhagavatā abhisambuddhoti evampi  abhisambodhi tathā avitathā anaññathā.</p>
              <p>[03] tathā tesaṃ tesaṃ dhammānaṃ tathā tathā desetabbappakāraṃ, tesaṃ  tesañca sattānaṃ āsayānusayacariyādhimuttiṃ sammadeva oloketvā  dhammataṃ avijahanteneva paññattinayaṃ vohāramattaṃ anatidhāvanteneva ca  dhammataṃ vibhāventena yathāparādhaṃ yathājjhāsayaṃ yathādhammañca ^a^P1.0135^ea^  anusāsantena bhagavatā veneyyā vinītā ariyabhūmiṃ  sampāpitāti dhammavinayapaññāpanāpissa tadatthasiddhiyā yathābhūtavuttiyā  ca tathā avitathā anaññathā.</p>
              <p>[03] tathā ^a^M0.0130^ea^ yā sā bhagavatā anuppattā  pathaviyādiphassavedanādirūpārūpasabhāvanimuttā  lujjanapalujjanabhāvābhāvato lokasabhāvātītā tamasā visaṃsaṭṭhattā kenaci  anobhāsanīyā lokasabhāvābhāvato eva gatiādibhāvarahitā appatiṭṭhā  anārammaṇā amatamahānibbānadhātu khandhasaṅkhātānaṃ upādīnaṃ  lesamattassāpi abhāvato ``anupādisesā''tipi vuccati. yaṃ  sandhāya vuttaṃ -- </p>
              <p>[02] ``atthi, bhikkhave, tadāyatanaṃ, yattha neva pathavī na  āpo na tejo na vāyo na ākāsānañcāyatanaṃ na viññāṇañcāyatanaṃ  na ākiñcaññāyatanaṃ na nevasaññānāsaññāyatanaṃ nāyaṃ loko na paro  loko na ca ubho candimasūriyā. tamahaṃ, bhikkhave, neva āgatiṃ  vadāmi na gatiṃ na ṭhitiṃ na cutiṃ na upapattiṃ; appatiṭṭhaṃ appavattaṃ  anārammaṇamevetaṃ esevanto dukkhassā''ti (udā0 71).</p>
              <p>[03] sā sabbesampi upādānakkhandhānaṃ atthaṅgamo sabbasaṅkhārānaṃ  samatho, sabbūpadhīnaṃ paṭinissaggo, sabbadukkhānaṃ vūpasamo,  sabbālayānaṃ samugghāto, sabbavaṭṭānaṃ upacchedo,  accantasantilakkhaṇāti yathāvuttasabhāvassa kadācipi avisaṃvādanato  tathā avitathā anaññathā ^a^V0.0120^ea^. evametā abhijātiādikā tathā gato  upagato adhigato paṭipanno pattoti tathāgato. evaṃ bhagavā tathā  gatoti tathāgato.</p>
              <p>[03] kathaṃ ^b^tathāvidhoti tathāgato?^eb^ yathāvidhā purimakā  sammāsambuddhā, ayampi bhagavā tathāvidho. kiṃ vuttaṃ hoti?  yathāvidhā te bhagavanto maggasīlena, phalasīlena, sabbenapi  lokiyalokuttarasīlena, maggasamādhinā, phalasamādhinā, sabbenapi  lokiyalokuttarasamādhinā, maggapaññāya, phalapaññāya, sabbāyapi  lokiyalokuttarapaññāya, devasikaṃ vaḷañjitabbehi  catuvīsatikoṭisatasahassasamāpattivihārehi, tadaṅgavimuttiyā  vikkhambhanavimuttiyā samucchedavimuttiyā paṭippassaddhivimuttiyā  ^a^P1.0136^ea^ nissaraṇavimuttiyāti saṅkhepato, vitthārato pana  anantāparimāṇabhedehi acinteyyānubhāvehi sakalasabbaññuguṇehi,  ayampi ^a^M0.0131^ea^ amhākaṃ bhagavā tathāvidho. sabbesañhi sammāsambuddhānaṃ  āyuvemattaṃ, sarīrappamāṇavemattaṃ, kulavemattaṃ, dukkaracariyāvemattaṃ,  rasmivemattanti imehi pañcahi vemattehi siyā vemattaṃ, na pana  sīlavisuddhiādīsu visuddhīsu samathavipassanāpaṭipattiyaṃ attanā  paṭividdhaguṇesu ca kiñci nānākaraṇaṃ atthi, atha kho majjhe  bhinnasuvaṇṇaṃ viya aññaṃmaññaṃ nibbisesā te buddhā bhagavanto. tasmā  yathāvidhā purimakā sammāsambuddhā, ayampi bhagavā tathāvidho. evaṃ  tathāvidhoti tathāgato. vidhattho cettha gatasaddo. tathā hi  lokiyā vidhayuttagatasadde pakāratthe vadanti.</p>
              <p>[03] kathaṃ ^b^tathāpavattikoti tathāgato?^eb^ anaññasādhāraṇena  iddhānubhāvena samannāgatattā atthapaṭisambhidādīnaṃ ukkaṃsapāramippattiyā  anāvaraṇañāṇapaṭilābhena ca bhagavato kāyappavattiyādīnaṃ katthaci  paṭighātābhāvato yathāruci tathā gataṃ gati gamanaṃ kāyavacīcittappavatti  etassāti tathāgato. evaṃ tathāpavattikoti tathāgato.</p>
              <p>[03] kathaṃ ^b^tathehi agatoti tathāgato?^eb^ bodhisambhārasambharaṇe  tappaṭipakkhappavattisaṅkhātaṃ natthi etassa gatanti agato. so  panassa agatabhāvo maccheradānapāramiādīsu aviparītaṃ  ādīnavānisaṃsapaccavekkhaṇādinayappavattehi ñāṇehīti tathehi ñāṇehi  agatoti tathāgato.</p>
              <p>[03] atha vā kilesābhisaṅkhārappavattisaṅkhātaṃ  khandhappavattisaṅkhātameva vā pañcasupi gatīsu gataṃ gamanaṃ etassa  natthīti agato. saupādisesānupādisesanibbānappattiyā  svāyamassa agatabhāvo tathehi ariyamaggañāṇehīti evampi bhagavā  tathehi āgatoti tathāgato.</p>
              <p>[03] kathaṃ ^a^V0.0121^ea^ ^b^tathāgatabhāvena tathāgato?^eb^ tathāgatabhāvenāti ca  tathāgatassa sabbhāvena, atthitāyāti attho. ko panesa tathāgato,  yassa atthitāya bhagavā tathāgatoti vuccatīti? saddhammo. saddhammo  hi ariyamaggo tāva yathā ^a^P1.0137^ea^  yuganaddhasamathavipassanābalena anavasesakilesapakkhaṃ samūhanantena  samucchedappahānavasena gantabbaṃ, tathā ^a^M0.0132^ea^ gato. phaladhammo yathā attano  maggānurūpaṃ paṭippassaddhippahānavasena gantabbaṃ, tathā gato pavatto.  nibbānadhammo pana yathā gato paññāya paṭividdho  sakalavaṭṭadukkhavūpasamāya sampajjati, buddhādīhi tathā gato  sacchikatoti tathāgato. pariyattidhammopi yathā purimabuddhehi  suttageyyādivasena pavattiādippakāsanavasena ca veneyyānaṃ  āsayādianurūpaṃ pavattito, amhākampi bhagavatā tathā gato gadito  pavattitoti vā tathāgato. yathā bhagavatā desito, tathā bhagavato  sāvakehi gato avagatoti tathāgato. evaṃ sabbopi saddhammo  tathāgato. tenāha sakko devānamindo ``tathāgataṃ devamanussapūjitaṃ,  dhammaṃ namassāma suvatthi hotū''ti (khu0 pā0 6.17; su0 ni0  240). svāssa atthīti bhagavā tathāgato.</p>
              <p>[03] yathā ca dhammo, evaṃ ariyasaṅghopi, yathā attahitāya  parahitāya ca paṭipannehi suvisuddhaṃ pubbabhāgasamathavipassanāpaṭipadaṃ  purakkhatvā tena tena maggena gantabbaṃ, taṃ taṃ tathā gatoti tathāgato.  yathā vā bhagavatā saccapaṭiccasamuppādādinayo desito, tathā ca  buddhattā tathā gadanato ca tathāgato. tenāha sakko devarājā --  ``tathāgataṃ devamanussapūjitaṃ, saṅghaṃ namassāma suvatthi hotū''ti  (khu0 pā0 6.18; su0 ni0 241), svāssa sāvakabhūto atthīti  bhagavā tathāgato. evaṃ tathāgatabhāvena tathāgato.</p>
              <p>[03] idampi tathāgatassa tathāgatabhāvadīpane mukhamattakameva,  sabbākārena pana tathāgatova tathāgatassa tathāgatabhāvaṃ vaṇṇeyya.  idañhi tathāgatapadaṃ mahatthaṃ, mahāgatikaṃ, mahāvisayaṃ, tassa  appamādapadassa viya tepiṭakampi buddhavacanaṃ yuttito atthabhāvena  āharanto ^a^P1.0138^ea^ ``atitthena dhammakathiko pakkhando''ti  na vattabboti.</p>
              <p>[03] tatthetaṃ vuccati -- </p>
              <p>[21] ``yatheva loke purimā mahesino, </p>
              <p>[27] sabbaññubhāvaṃ munayo idhāgatā. </p>
              <p>[26] tathā ^a^V0.0122^ea^ ayaṃ sakyamunīpi āgato, </p>
              <p>[22] tathāgato vuccati tena cakkhumā.. </p>
              <p>[21] ``pahāya ^a^M0.0133^ea^ kāmādimale asesato, </p>
              <p>[27] samādhiñāṇehi yathā gatā jinā. </p>
              <p>[26] purātanā sakyamunī jutindharo, </p>
              <p>[22] tathā gato tena tathāgato mato.. </p>
              <p>[21] ``tathañca dhātāyatanādilakkhaṇaṃ, </p>
              <p>[27] sabhāvasāmaññavibhāgabhedato. </p>
              <p>[26] sayambhuñāṇena jinoyamāgato, </p>
              <p>[22] tathāgato vuccati sakyapuṅgavo.. </p>
              <p>[21] ``tathāni saccāni samantacakkhunā, </p>
              <p>[27] tathā idappaccayatā ca sabbaso. </p>
              <p>[26] anaññaneyyā nayato vibhāvitā, </p>
              <p>[22] tathā gato tena jino tathāgato.. </p>
              <p>[21] ``anekabhedāsupi lokadhātusu, </p>
              <p>[27] jinassa rūpāyatanādigocare. </p>
              <p>[26] vicittabhede tathameva dassanaṃ, </p>
              <p>[22] tathāgato tena samantalocano.. </p>
              <p>[21] ``yato ca dhammaṃ tathameva bhāsati, </p>
              <p>[27] karoti vācāyanurūpamattano. </p>
              <p>[26] guṇehi lokaṃ abhibhuyyirīyati, </p>
              <p>[22] tathāgato tenapi lokanāyako.. </p>
              <p>[21] ``tathā pariññāya tathāya sabbaso, </p>
              <p>[27] avedi lokaṃ pabhavaṃ atikkami. </p>
              <p>[26] gato ca paccakkhakiriyāya nibbutiṃ, </p>
              <p>[22] ariyamaggañca gato tathāgato.. </p>
              <p>[21] ``tathā ^a^V0.0123^ea^ ^a^P1.0139^ea^ paṭiññāya tathāya sabbaso, </p>
              <p>[27] hitāya lokassa yatoyamāgato. </p>
              <p>[26] tathāya nātho karuṇāya sabbadā, </p>
              <p>[22] gato ca tenāpi jino tathāgato.. </p>
              <p>[21] ``tathāni ^a^M0.0134^ea^ ñāṇāni yatoyamāgato, </p>
              <p>[27] yathāsabhāvaṃ visayāvabodhato. </p>
              <p>[26] tathābhijātippabhutī tathāgato, </p>
              <p>[22] tadatthasampādanato tathāgato.. </p>
              <p>[21] ``yathāvidhā te purimā mahesino, </p>
              <p>[27] tathāvidhoyampi tathā yathāruci. </p>
              <p>[26] pavattavācā tanucittabhāvato, </p>
              <p>[22] tathāgato vuccati aggapuggalo.. </p>
              <p>[21] ``sambodhisambhāravipakkhato pure, </p>
              <p>[27] gataṃ na saṃsāragatampi tassa vā. </p>
              <p>[26] na catthi nāthassa bhavantadassino, </p>
              <p>[22] tathehi tasmā agato tathāgato.. </p>
              <p>[21] ``tathāgato dhammavaro mahesinā, </p>
              <p>[27] yathā pahātabbamalaṃ pahīyati. </p>
              <p>[26] tathāgato ariyagaṇo vināyako, </p>
              <p>[22] tathāgato tena samaṅgibhāvato''ti..</p>
              <p>[03] ^b^arahantaṃ sammāsambuddha^eb^nti ettha ^b^arahā^eb^ti padassa  attho heṭṭhā vuttoyeva. sammā sāmañca sabbadhammānaṃ buddhattā  ^b^sammāsambuddhaṃ^eb^. yaṃkiñci ñeyyaṃ nāma, tassa sabbassapi  sabbākārato aviparītato sayameva abhisambuddhattāti vuttaṃ hoti.  imināssa paropadesarahitassa sabbākārena sabbadhammāvabodhanasamatthassa  ākaṅkhāpaṭibaddhavuttino ^a^P1.0140^ea^  anāvaraṇañāṇasaṅkhātassa sabbaññutaññāṇassa adhigamo dassito.</p>
              <p>[03] nanu ^a^V0.0124^ea^ ca sabbaññutaññāṇato aññaṃ anāvaraṇaṃ, aññathā cha  asādhāraṇāni ñāṇāni buddhañāṇānīti vacanaṃ virujjheyyāti? na  virujjhati, visayappavattibhedavasena aññehi asādhāraṇabhāvadassanatthaṃ  ekasseva ñāṇassa dvidhā vuttattā. ekameva hi taṃ ñāṇaṃ  anavasesasaṅkhatāsaṅkhatasammutidhammavisayatāya sabbaññutaññāṇaṃ, tattha  ca āvaraṇābhāvato nissaṅgacāramupādāya anāvaraṇañāṇanti vuttaṃ.  yathāha paṭisambhidāyaṃ -- </p>
              <p>[02] ``sabbaṃ ^a^M0.0135^ea^ saṅkhatāsaṅkhataṃ anavasesaṃ jānātīti  sabbaññutaññāṇaṃ. tattha āvaraṇaṃ natthīti anāvaraṇañāṇa''ntiādi  (paṭi0 ma0 1.119).</p>
              <p>[03] tasmā natthi nesaṃ atthato bhedo, ekantenevetaṃ evamicchitabbaṃ.  aññathā sabbaññutānāvaraṇañāṇānaṃ sādhāraṇatā asabbadhammārammaṇatā  ca āpajjeyya. na hi bhagavato ñāṇassa aṇumattampi āvaraṇaṃ atthi,  anāvaraṇañāṇassa ca asabbadhammārammaṇabhāve yattha taṃ na pavattati  tatthāvaraṇasabbhāvato anāvaraṇabhāvoyeva na siyā. atha vā pana  hotu aññameva anāvaraṇaṃ sabbaññutaññāṇato, idha pana sabbattha  appaṭihatavuttitāya anāvaraṇañāṇanti sabbaññutaññāṇameva adhippetaṃ,  tassevādhigamena bhagavā sabbaññū sabbavidū sammāsambuddhoti vuccati,  na sakiṃyeva sabbadhammāvabodhato. tathā ca vuttaṃ paṭisambhidāyaṃ -- </p>
              <p>[02] ``vimokkhantikametaṃ buddhānaṃ bhagavantānaṃ bodhiyā mūle  saha sabbaññutaññāṇassa paṭilābhā sacchikā paññatti yadidaṃ buddho''ti.</p>
              <p>[03] sabbadhammāvabodhanasamatthañāṇasamadhigamena hi bhagavato santāne  anavasesadhamme paṭivijjhituṃ samatthatā ahosīti.</p>
              <p>[03] etthāha -- kiṃ panidaṃ ñāṇaṃ pavattamānaṃ sakiṃyeva sabbasmiṃ  visaye pavattati, udāhu kamenāti? kiñcettha -- yadi tāva  sakiṃyeva sabbasmiṃ visaye pavattati,  atītānāgatappaccupannājjhattabahiddhādibhedabhinnānaṃ saṅkhatadhammānaṃ  asaṅkhatasammutidhammānañca ekajjhaṃ upaṭṭhāne dūrato cittapaṭaṃ  pekkhantassa ^a^P1.0141^ea^ viya visayavibhāgenāvabodho na  siyā, tathā ca sati ``sabbe dhammā anattā''ti vipassantānaṃ  anattākārena viya sabbadhammā anirūpitarūpena bhagavato ñāṇassa  visayā hontīti āpajjati. yepi ``sabbañeyyadhammānaṃ  ṭhitalakkhaṇavisayaṃ ^a^V0.0125^ea^ vikapparahitaṃ sabbakālaṃ buddhānaṃ ñāṇaṃ pavattati,  tena te sabbavidūti vuccanti. evañca katvā -- </p>
              <p>[22] ``caraṃ samāhito nāgo, tiṭṭhantopi samāhito''ti..  -- </p>
              <p>[25] ``idampi vacanaṃ suvuttaṃ hotī''ti vadanti, tesampi  vuttadosānātivatti, ṭhitalakkhaṇārammaṇatāya ca  atītānāgatasammutidhammānaṃ tadabhāvato, ekadesavisayameva  ^a^M0.0136^ea^ bhagavato ñāṇaṃ siyā. tasmā sakiṃyeva ñāṇaṃ pavattatīti na yujjati.</p>
              <p>[03] atha kamena sabbasmiṃ visaye ñāṇaṃ pavattatīti? evampi na  yujjati. na hi jātibhūmisabhāvādivasena disādesakālādivasena ca  anekabhedabhinne ñeyye kamena gayhamāne tassa anavasesapaṭivedho  sambhavati apariyantabhāvato ñeyyassa. ye pana ``atthassa  avisaṃvādanato ñeyyassa ekadesaṃ paccakkhaṃ katvā sesepi evanti  adhimuccitvā vavatthāpanena sabbaññū bhagavā, tañca ñāṇaṃ na anumānikaṃ  saṃsayābhāvato. saṃsayānubaddhañhi loke anumānañāṇa''nti vadanti,  tesampi na yuttaṃ. sabbassa hi apaccakkhabhāve atthassa  avisaṃvādanena ñeyyassa ekadesaṃ paccakkhaṃ katvā sesepi evanti  adhimuccitvā vavatthāpanassa asambhavato. yañhi taṃ sesaṃ, taṃ  apaccakkhanti. atha tampi paccakkhaṃ, tassa sesabhāvo pana na  siyāti sabbametaṃ akāraṇaṃ. kasmā? avisayavicārabhāvato.  vuttañhetaṃ bhagavatā -- </p>
              <p>[02] ``buddhavisayo, bhikkhave, acinteyyo, na cintetabbo;  yo cinteyya, ummādassa vighātassa bhāgī assā''ti (a0 ni0   4.77).</p>
              <p>[03] idaṃ panettha sanniṭṭhānaṃ -- yaṃkiñci bhagavatā ñātuṃ icchitaṃ  sakalamekadeso vā, tattha appaṭihatavuttitāya paccakkhato ñāṇaṃ  pavattati, niccasamādhānañca ^a^P1.0142^ea^ vikkhepābhāvato, ñātuṃ  icchitassa sakalassa avisayabhāvato tassa ākaṅkhāpaṭibaddhavuttitā  na siyā, ekanteneva sā icchitabbā ``sabbe dhammā buddhassa bhagavato  āvajjanapaṭibaddhā, ākaṅkhāpaṭibaddhā, manasikārapaṭibaddhā,  cittuppādapaṭibaddhā''ti (mahāni0 69; cūḷani0  mogharājamāṇavapucchāniddesa 85) vacanato. atītānāgatavisayampi  bhagavato ñāṇaṃ anumānāgamanatakkaggahaṇavirahitattā paccakkhameva.</p>
              <p>[03] nanu ^a^V0.0126^ea^ ca etasmimpi pakkhe yadā sakalaṃ ñātuṃ icchitaṃ, tadā  sakimeva sakalavisayatāya anirūpitarūpena bhagavato ñāṇaṃ  pavatteyyāti vuttadosānātivattiyevāti? na, tassa visodhitattā.  visodhito hi so buddhavisayo acinteyyoti. aññathā  pacurajanañāṇasamavuttitāya buddhānaṃ bhagavantānaṃ ñāṇassa acinteyyatā na  siyā, tasmā sakaladhammārammaṇampi ^a^M0.0137^ea^ taṃ ekadhammārammaṇaṃ viya  suvavatthāpiteyeva te dhamme katvā pavattatīti idamettha acinteyyaṃ.  yāvatakaṃ ñeyyaṃ, tāvatakaṃ ñāṇaṃ, yāvatakaṃ ñāṇaṃ, tāvatakaṃ ñeyyaṃ,  ñeyyapariyantikaṃ ñāṇaṃ, ñāṇapariyantikaṃ ñeyyanti evamekajjhaṃ visuṃ  visuṃ sakiṃ kamena ca icchānurūpaṃ sammā sāmañca sabbadhammānaṃ  buddhattā sammāsambuddho bhagavā. taṃ sammāsambuddhaṃ.</p>
              <p>[03] ^b^dve vitakkā^eb^ti dve sammā vitakkā. tattha vitakkenti  etena, sayaṃ vā vitakketi, vitakkanamattameva vāti vitakko. svāyaṃ  ārammaṇābhiniropanalakkhaṇo, āhananapariyāhananaraso, ārammaṇe  cittassa ānayanapaccupaṭṭhāno. visayabhedena pana taṃ dvidhā katvā vuttaṃ  ``dve vitakkā''ti. ^b^samudācarantī^eb^ti samaṃ sammā ca uddhamuddhaṃ  mariyādāya caranti. mariyādattho hi ayamākāro, tena ca yogena  ``tathāgataṃ arahantaṃ sammāsambuddha''nti idaṃ sāmiatthe upayogavacanaṃ.  idaṃ vuttaṃ hoti -- tathāgatassa arahato sammāsambuddhassa attano  visaye samaṃ sammā ca aññamaññaṃ mariyādaṃ anatikkamantā uddhamuddhaṃ  bahulaṃ abhiṇhaṃ caranti pavattantīti.</p>
              <p>[03] ko ^a^P1.0143^ea^ pana nesaṃ visayo, kā vā mariyādā,  kathañca taṃ anatikkamitvā te uddhamuddhaṃ bahulaṃ abhiṇhaṃ niccaṃ  pavattantīti? vuccate -- khemavitakko, pavivekavitakkoti ime dve  vitakkāyeva. tesu ^b^khemavitakko^eb^ tāva bhagavato visesena  karuṇāsampayutto, mettāmuditāsampayuttopi labbhateva, tasmā so  mahākaruṇāsamāpattiyā mettādisamāpattiyā ca pubbaṅgamo sampayutto ca  veditabbo. ^b^pavivekavitakko^eb^ pana phalasamāpattiyā pubbaṅgamo  sampayutto ca, dibbavihārādivasenāpi labbhateva. iti nesaṃ vitakko  visayo, tasmā ekasmiṃ santāne bahulaṃ pavattamānānampi kālena kālaṃ  savisayasmiṃyeva caraṇato natthi mariyādā, na saṅkarena vutti.</p>
              <p>[03] tattha khemavitakko bhagavato karuṇokkamanādinā vibhāvetabbo,  pavivekavitakko samāpattīhi. tatrāyaṃ vibhāvanā -- ``ayaṃ loko  santāpajāto dukkhapareto''tiādinā rāgaggiādīhi lokasannivāsassa  ādittatādiākāradassanehi mahākaruṇāsamāpattiyā pubbabhāge  ^a^V0.0127^ea^, samāpattiyampi paṭhamajjhānavasena vattabbo. vuttañhetaṃ (paṭi0 ma0  1.117-118) -- </p>
              <p>[02] ``bahūhi ^a^M0.0138^ea^ ākārehi passantānaṃ buddhānaṃ bhagavantānaṃ  sattesu mahākaruṇā okkamati, āditto lokasannivāsoti passantānaṃ  buddhānaṃ bhagavantānaṃ sattesu mahākaruṇā okkamati. uyyutto, payāto,  kummaggapaṭipanno, upanīyati loko addhuvo, atāṇo loko  anabhissaro, assako loko, sabbaṃ pahāya gamanīyaṃ, ūno loko  atitto taṇhādāso. </p>
              <p>[02] ``atāyano lokasannivāso, aleṇo, asaraṇo,  asaraṇībhūto, uddhato loko avūpasanto, sasallo lokasannivāso  viddho puthusallehi, avijjandhakārāvaraṇo kilesapañjaraparikkhitto,  avijjāgato lokasannivāso aṇḍabhūto pariyonaddho tantākulakajāto  kulāguṇṭhikajāto muñjapabbajabhūto apāyaṃ duggatiṃ vinipātaṃ saṃsāraṃ  nātivattatīti passantānaṃ, avijjāvisadosasaṃlitto  kilesakalalībhūto, rāgadosamohajaṭājaṭito. </p>
              <p>[02] ``taṇhāsaṅghāṭapaṭimukko, taṇhājālena otthaṭo,  taṇhāsotena vuyhati, taṇhāsaṃyojanena saṃyutto, taṇhānusayena anusaṭo,  taṇhāsantāpena ^a^P1.0144^ea^ santappati, taṇhāpariḷāhena  pariḍayhati. </p>
              <p>[02] ``diṭṭhisaṅghāṭapaṭimukko, diṭṭhijālena otthaṭo,  diṭṭhisotena vuyhati, diṭṭhisaṃyojanena saṃyutto, diṭṭhānusayena anusaṭo,  diṭṭhisantāpena santappati, diṭṭhipariḷāhena pariḍayhati. </p>
              <p>[02] ``jātiyā anugato, jarāya anusaṭo, byādhinā  abhibhūto, maraṇena abbhāhato, dukkhe patiṭṭhito. </p>
              <p>[02] ``taṇhāya oḍḍito, jarāpākāraparikkhitto,  maccupāsaparikkhitto, mahābandhanabaddho, lokasannivāso, rāgabandhanena,  dosamohabandhanena, mānadiṭṭhikilesaduccaritabandhanena baddho,  mahāsambādhapaṭipanno, mahāpalibodhena palibuddho, mahāpapāte  ^a^V0.0128^ea^ patito, mahākantārapaṭipanno, mahāsaṃsārapaṭipanno, mahāvidugge samparivattati,  mahāpalipe palipanno. </p>
              <p>[02] ``abbhāhato ^a^M0.0139^ea^ lokasannivāso, āditto lokasannivāso  rāgagginā, dosagginā, mohagginā jātiyā...pe0... upāyāsehi,  unnītako lokasannivāso haññati niccamatāṇo pattadaṇḍo takkaro,  vajjabandhanabaddho āghātanapaccupaṭṭhito, anātho lokasannivāso  paramakāruññataṃ patto, dukkhābhitunno cirarattapīḷito, niccagadhito  niccapipāsito. </p>
              <p>[02] ``andho, acakkhuko, hatanetto, apariṇāyako,  vipathapakkhando, añjasāparaddho, mahoghapakkhando. </p>
              <p>[02] ``dvīhi diṭṭhigatehi pariyuṭṭhito, tīhi duccaritehi  vippaṭipanno, catūhi yogehi yojito, catūhi ganthehi ganthito,  catūhi upādānehi upādīyati, pañcagatisamāruḷho, pañcahi  kāmaguṇehi rajjati, pañcahi nīvaraṇehi otthaṭo, chahi vivādamūlehi  vivadati, chahi taṇhākāyehi rajjati, chahi diṭṭhigatehi pariyuṭṭhito,  sattahi anusayehi anusaṭo, sattahi saṃyojanehi saṃyutto, sattahi  mānehi unnato, aṭṭhahi lokadhammehi samparivattati, aṭṭhahi micchattehi  niyato, aṭṭhahi purisadosehi dussati, navahi āghātavatthūhi  āghātito, navahi mānehi unnato, navahi taṇhāmūlakehi dhammehi  rajjati, dasahi kilesavatthūhi ^a^P1.0145^ea^ kilissati,  dasahi āghātavatthūhi āghātito, dasahi akusalakammapathehi  samannāgato, dasahi saṃyojanehi saṃyutto, dasahi micchattehi niyato,  dasavatthukāya diṭṭhiyā samannāgato, dasavatthukāya antaggāhikāya  diṭṭhiyā samannāgato, aṭṭhasatataṇhāpapañcehi papañcito, dvāsaṭṭhiyā  diṭṭhigatehi pariyuṭṭhito lokasannivāsoti sampassantānaṃ buddhānaṃ  bhagavantānaṃ sattesu mahākaruṇā okkamati. </p>
              <p>[02] ``ahañcamhi tiṇṇo, loko ca atiṇṇo.  ahañcamhi mutto, loko ca amutto. ahañcamhi danto, loko ca  ^a^M0.0140^ea^ adanto. ahañcamhi santo, loko ca asanto. ahañcamhi  assattho, loko ca anassattho. ahañcamhi parinibbuto, loko ca  aparinibbuto. pahomi khvāhaṃ tiṇṇo tāretuṃ, mutto mocetuṃ, danto  dametuṃ, santo sametuṃ ^a^V0.0129^ea^, assattho assāsetuṃ, parinibbuto pare ca  parinibbāpetunti passantānaṃ buddhānaṃ bhagavantānaṃ sattesu mahākaruṇā  okkamatī''ti (paṭi0 ma0 1.117-118).</p>
              <p>[03] imināva nayena bhagavato sattesu mettāokkamanañca vibhāvetabbaṃ.  karuṇāvisayassa hi dukkhassa paṭipakkhabhūtaṃ sukhaṃ sattesu  upasaṃharantī mettāpi pavattatīti idha abyāpādāvihiṃsāvitakkā  khemavitakko. pavivekavitakko pana nekkhammavitakkoyeva, tassa  dibbavihārāriyavihāresu pubbabhāgassa paṭhamajjhānassa paccavekkhaṇāya  ca vasena pavatti veditabbā. tattha ye te bhagavato devasikaṃ  vaḷañjanakavasena catuvīsatikoṭisatasahassasaṅkhā samāpattivihārā,  yesaṃ purecaraṇabhāvena pavattaṃ samādhicariyānugataṃ ñāṇacariyānugataṃ ñāṇaṃ  catuvīsatikoṭisatasahassasamāpattisañcārimahāvajirañāṇanti vuccati,  tesaṃ vasena bhagavato pavivekavitakkassa bahulaṃ pavatti veditabbā.  ayañca attho mahāsaccakasuttenapi veditabbo. vuttañhi tattha bhagavatā  -- </p>
              <p>[02] ``so kho ahaṃ, aggivessana, tasmiṃyeva purimasmiṃ  samādhinimitte ajjhattameva cittaṃ saṇṭhapemi, sannisādemi, yena sudaṃ  niccakappaṃ viharāmī''ti (ma0 ni0 1.387).</p>
              <p>[03] idañhi bhagavā ``samaṇo gotamo ^a^P1.0146^ea^  abhirūpo pāsādiko suphusitaṃ dantāvaraṇaṃ, jivhā tanukā, madhuraṃ  vacanaṃ, tena parisaṃ rañjento maññe vicarati, citte panassa ekaggatā  natthi, yo evaṃ saññattibahulo caratī''ti saccakena nigaṇṭhaputtena  vitakkite avassaṃ sahoḍhaṃ coraṃ gaṇhanto viya ``na aggivessana  tathāgato parisaṃ rañjento saññattibahulo vicarati,  cakkavāḷapariyantāyapi parisāya dhammaṃ deseti, asallīno anupalitto  ekattaṃ ekavihārisuññatāphalasamāpattiphalaṃ anuyutto''ti dassetuṃ  āhari.</p>
              <p>[03] bhagavā ^a^M0.0141^ea^ hi yasmiṃ khaṇe parisā sādhukāraṃ deti, dhammaṃ vā  paccavekkhati, tasmiṃ khaṇe pubbabhāgena kālaṃ paricchinditvā  phalasamāpattiṃ assāsavāre passāsavāre samāpajjati,  sādhukārasaddanigghose avicchinneyeva dhammapaccavekkhaṇāya ca  pariyosāne samāpattito vuṭṭhāya ṭhitaṭṭhānato paṭṭhāya dhammaṃ deseti.  buddhānañhi bhavaṅgaparivāso lahuko, assāsavāre passāsavāre  samāpattiyo samāpajjanti. evaṃ yathāvuttasamāpattīnaṃ sapubbabhāgānaṃ  vasena bhagavato khemavitakkassa pavivekavitakkassa ca bahulappavatti  veditabbā.</p>
              <p>[03] tattha ^a^V0.0130^ea^ yassa byāpādavihiṃsāvitakkādisaṃkilesappahānassa  abyāpādavitakkassa avihiṃsāvitakkassa ca ānubhāvena kutocipi  bhayābhāvato taṃsamaṅgī khemappatto ca viharati, tato ca sabbassapi  sabbadāpi khemameva hoti abhayameva. tasmā duvidhopi ubhayesaṃ  khemaṅkaroti ^b^khemavitakko^eb^. yassa pana  kāmavitakkādisaṃkilesapahānassa nekkhammavitakkassa ānubhāvena  kāyaviveko, cittaviveko, upadhivivekoti tividho; tadaṅgaviveko,  vikkhambhanaviveko, samucchedaviveko, paṭippassaddhiviveko,  nissaraṇavivekoti pañcavidho ca viveko pāripūriṃ gacchati. so  yathārahaṃ ārammaṇato sampayogato ca pavivekasahagato vitakkoti  ^b^pavivekavitakko^eb^. ete ca dve vitakkā evaṃ vibhattavisayāpi  samānā ādikammikānaṃ aññamaññūpakārāya ^a^P1.0147^ea^  sambhavanti. yathā hi khemavitakkassa pavivekavitakko anuppannassa  uppādāya uppannassa bhiyyobhāvāya vepullāya hoti, evaṃ  pavivekavitakkassapi khemavitakko. na hi vūpakaṭṭhakāyacittānamantarena  mettāvihārādayo sambhavanti byāpādādippahānena ca vinā  cittavivekādīnaṃ asambhavoyevāti aññamaññassa bahūpakārā ete dhammā  daṭṭhabbā. bhagavato pana sabbaso pahīnasaṃkilesassa lokahitatthāya  evaṃ khemavitakko ca pavivekavitakko ca assāsavāramattepi  hitasukhamāvahantiyevāti. khemo ca vitakko paviveko ca vitakkoti  sambandhitabbaṃ.</p>
              <p>[03] evaṃ uddiṭṭhe dve vitakke niddisituṃ  ^b^``abyāpajjhārāmo''^eb^tiādimāha. tattha abyāpajjhanaṃ kassaci  adukkhanaṃ abyāpajjho, so āramitabbato ārāmo ^a^M0.0142^ea^  etassāti abyāpajjhārāmo. abyāpajjhe rato sevanavasena niratoti  ^b^abyāpajjharato. esevā^eb^ti eso eva. ^b^iriyāyā^eb^ti  kiriyāya, kāyavacīpayogenāti attho. ^b^na kañci  byābādhemī^eb^ti hīnādīsu kañcipi sattaṃ taṇhātasādiyogato tasaṃ vā  tadabhāvato pahīnasabbakilesavipphanditattā thāvaraṃ vā na bādhemi na  dukkhāpemi. karuṇajjhāsayo bhagavā mahākaruṇāsamāpattibahulo attano  paramarucitakaruṇajjhāsayānurūpamevamāha. tena avihiṃsāvitakkaṃ  abyāpādavitakkañca dasseti. idaṃ vuttaṃ hoti -- `ahaṃ imāya  iriyāya imāya paṭipattiyā evaṃ sammā paṭipajjanto evaṃ  samāpattivihārehi viharanto evaṃ puññatthikehi katāni  sakkāragarukāramānanavandanapūjanāni adhivāsento sattesu na kañci  byābādhemi, apica kho diṭṭhadhammikasamparāyikaparamatthappabhedaṃ  hitasukhameva nesaṃ paribrūhemī'ti.</p>
              <p>[03] ^b^yaṃ akusalaṃ, taṃ pahīna^eb^nti yaṃ diyaḍḍhakilesasahassabhedaṃ  aññañca taṃsampayuttaṃ anantappabhedaṃ akusalaṃ, taṃ sabbaṃ bodhimūleyeva  mayhaṃ pahīnaṃ samūhatanti. iminā pavivekesu muddhabhūtena  ^a^V0.0131^ea^ saddhiṃ nissaraṇavivekena samucchedappaṭippassaddhiviveke dasseti.  keci panettha tadaṅgavikkhambhanavivekepi uddharanti ^a^P1.0148^ea^.  āgamanīyapaṭipadāya hi saddhiṃ bhagavatā attano kilesakkhayo idha  vuttoti.</p>
              <p>[03] iti bhagavā aparimitakappaparicittaṃ attano pavivekajjhāsayaṃ  saddhiṃ nissaraṇajjhāsayena idāni matthakaṃ pāpetvā ṭhito tamajjhāsayaṃ  phalasamāpattiṃ samāpajjitvā attano kilesappahānapaccavekkhaṇamukhena  vibhāveti. yadatthaṃ panettha satthā ime dve vitakke uddhari, idāni  tamatthaṃ dassento ^b^``tasmātiha, bhikkhave''^eb^tiādimāha. bhagavā  hi imassa vitakkadvayassa attano bahulasamudācāradassanamukheneva tattha  bhikkhū nivesetuṃ imaṃ desanaṃ ārabhi.</p>
              <p>[03] tattha ^b^tasmā^eb^ti yasmā abyāpajjhapavivekābhiratassa me  khemapavivekavitakkāyeva bahulaṃ pavattanti, tasmā. ^b^tihā^eb^ti  nipātamattaṃ. ^b^abyāpajjhārāmā^eb^ ^a^M0.0143^ea^ ^b^viharathā^eb^ti sabbasattesu  mettāvihārena karuṇāvihāre na ca abhiramantā viharatha. tena  byāpādassa tadekaṭṭhakilesānañca dūrīkaraṇamāha. ^b^tesaṃ vo^eb^ti  ettha ^b^vo^eb^ti nipātamattaṃ. ^b^pavivekārāmā viharathā^eb^ti  kāyādivivekañceva tadaṅgādivivekañcāti sabbaviveke āramitabbaṭṭhānaṃ  katvā viharatha. ^b^imāya maya^eb^ntiādi yathā nesaṃ khemavitakkassa  pavattanākāradassanaṃ, evaṃ ^b^kiṃ akusala^eb^ntiādi pavivekavitakkassa  pavattanākāradassanaṃ. tattha yathā anavajjadhamme paripūretukāmena  kiṃkusalagavesinā hutvā kusaladhammapariyesanā kātabbāva, sāvajjadhamme  pajahitukāmenāpi akusalapariyesanā kātabbāti āha ^b^``kiṃ  akusala''^eb^ntiādi. abhiññāpubbikā hi  pariññāpahānasacchikiriyābhāvanā. tattha ^b^kiṃ akusala^eb^nti  akusalaṃ nāma kiṃ, sabhāvato kimassa lakkhaṇaṃ, kāni vā  rasapaccupaṭṭhānapadaṭṭhānānīti akusalassa sabhāvakiccādito  paccavekkhaṇavidhiṃ dasseti. ādikammikavasena cesa vitakko āgato,  ^b^kiṃ appahīnaṃ kiṃ pajahāmā^eb^ti idaṃ padadvayaṃ sekkhavasena. tasmā  ^b^kiṃ appahīna^eb^nti kāmarāgasaṃyojanādīsu akusalesu kiṃ akusalaṃ  amhākaṃ maggena asamucchinnaṃ? ^b^kiṃ^eb^ ^a^P1.0149^ea^  ^b^pajahāmā^eb^ti kiṃ akusalaṃ samugghātema? atha vā ^b^kiṃ  pajahāmā^eb^ti vītikkamapariyuṭṭhānānusayesu kiṃ vibhāgaṃ akusalaṃ idāni  mayaṃ pajahāmāti attho. keci pana ``kiṃ appahīna''nti paṭhanti.  tesaṃ diṭṭhisaṃyojanādivasena anekabhedesu akusalesu kiṃ katamaṃ  akusalaṃ, kena katamena pakārena, katamena vā maggena amhākaṃ  appahīnanti vuttaṃ hoti. sesaṃ vuttanayameva.</p>
              <p>[03] gāthāsu ^a^V0.0132^ea^ ^b^buddha^eb^nti catunnaṃ ariyasaccānaṃ aviparītaṃ  sayambhuñāṇena buddhattā paṭividdhattā buddhaṃ saccavinimuttassa ñeyyassa  abhāvato. tathā hi vuttaṃ -- </p>
              <p>[21] ``abhiññeyyaṃ abhiññātaṃ, bhāvetabbañca bhāvitaṃ. </p>
              <p>[22] pahātabbaṃ pahīnaṃ me, tasmā buddhosmi brāhmaṇā''ti..  (su0 ni0 563; ma0 ni0 2.399).</p>
              <p>[03] ṭhapetvā mahābodhisattaṃ aññehi sahituṃ vahituṃ asakkuṇeyyattā  asayhassa sakalassa bodhisambhārassa mahākaruṇādhikārassa ca  sahanato vahanato, tathā aññehi sahituṃ abhibhavituṃ dukkarattā asayhānaṃ  ^a^M0.0144^ea^ pañcannaṃ mārānaṃ sahanato abhibhavanato,  āsayānusayacariyādhimuttiādivibhāgāvabodhena yathārahaṃ veneyyānaṃ  diṭṭhadhammikasamparāyikaparamatthehi anusāsanasaṅkhātassa aññehi  asayhassa buddhakiccassa sahanato vahanato, tattha vā sādhukāribhāvato  ^b^asayhasāhinaṃ. samudācaranti na^eb^nti ettha ^b^na^eb^nti  nipātamattaṃ, naṃ tathāgatanti vā attho.</p>
              <p>[03] sakaparasantānesu tamasaṅkhātaṃ mohandhakāraṃ nudi khipīti  ^b^tamonudo^eb^. pāraṃ nibbānaṃ gatoti ^b^pāragato^eb^. atha vā  ``mutto moceyya''ntiādinā nayena pavattitassa mahābhinīhārassa  sakalassa vā saṃsāradukkhassa sabbaññuguṇānaṃ pāraṃ pariyantaṃ gatoti  ^b^pāragato,^eb^ taṃ tamonudaṃ pāragataṃ. tato eva ^b^pattipattaṃ^eb^ buddhaṃ,  sīlādiṃ dasabalañāṇādiñca sammāsambuddhehi pattabbaṃ sabbaṃ pattanti  attho. ^b^vasima^eb^nti ^a^P1.0150^ea^ jhānādīsu  ākaṅkhāpaṭibaddho paramo āvajjanādivasibhāvo, ariyiddhisaṅkhāto  anaññasādhāraṇo cittavasibhāvo ca assa atthīti ^b^vasimā,^eb^ taṃ  vasimaṃ, vasinanti attho. sabbesaṃ kāmāsavādīnaṃ abhāvena  ^b^anāsavaṃ^eb^. kāyavisamādikassa visamassa vantattā vā  visasaṅkhātaṃ sabbaṃ kilesamalaṃ taritvā vā visaṃ sakalavaṭṭadukkhaṃ  sayaṃ taritvā tāraṇato ^b^visantaro^eb^ taṃ visantaraṃ. taṇhakkhaye  arahattaphale nibbāne vā ^b^vimuttaṃ,^eb^ ubhayamhi gamanato  monasaṅkhātena ñāṇena kāyamoneyyādīhi vā sātisayaṃ samannāgatattā  ^b^muniṃ. munī^eb^ti hi agāriyamuni, anagāriyamuni, sekkhamuni,  asekkhamuni, paccekamuni, munimunīti anekavidhā munayo. tattha  gihī āgataphalo viññātasāsano agāriyamuni, tathārūpo pabbajito  anagāriyamuni, satta sekkhā sekkhamuni, khīṇāsavo asekkhamuni,  paccekabuddho paccekamuni, sammāsambuddho munimunīti. ayameva  idhādhippeto. āyatiṃ punabbhavābhāvato antimaṃ, pacchimaṃ dehaṃ kāyaṃ  dhāretīti ^b^antimadehadhārī^eb^, taṃ antimadehadhāriṃ.  kilesamārādīnaṃ sammadeva pariccattattā ^b^mārañjahaṃ^eb^. tato eva  jarāhetusamucchedato anupādisesanibbānappattivasena  pākaṭajarādisabbajarāya ^a^V0.0133^ea^ ^b^pāraguṃ^eb^. jarāsīsena cettha  jātimaraṇasokādīnaṃ pāragamanaṃ vuttanti daṭṭhabbaṃ. taṃ evaṃbhūtaṃ tathāgataṃ  duve vitakkā samudācarantīti brūmīti sambandho.</p>
              <p>[03] iti ^a^M0.0145^ea^ bhagavā paṭhamagāthāya vitakkadvayaṃ uddisitvā tato  dutiyagāthāya pavivekavitakkaṃ dassetvā idāni khemavitakkaṃ dassetuṃ  ^b^``sele yathā''^eb^ti tatiyagāthamāha. tattha ^b^sele yathā  pabbatamuddhaniṭṭhito^eb^ti sele silāmaye ekagghanapabbatamuddhani yathā  ṭhito. na hi tattha ṭhitassa uddhaṃ gīvukkhipanapasāraṇādikiccaṃ  atthi. ^b^tathūpama^eb^nti tappaṭibhāgaṃ selapabbatūpamaṃ. ayaṃ panettha  saṅkhepattho -- yathā selapabbatamuddhani ṭhito ^a^P1.0151^ea^  cakkhumā puriso samantato janataṃ passeyya, evameva sumedho,  sundarapañño sabbaññutaññāṇena samantacakkhu bhagavā dhammamayaṃ paññāmayaṃ  pāsādamāruyha sayaṃ apetasoko sokāvatiṇṇaṃ jātijarābhibhūtañca  janataṃ sattakāyaṃ avekkhati upadhārayati upaparikkhati. ayaṃ panettha  adhippāyo -- yathā hi pabbatapāde samantā mahantaṃ khettaṃ katvā tattha  kedārapāḷīsu kuṭiyo katvā rattiṃ aggiṃ jāleyya,  caturaṅgasamannāgatañca andhakāraṃ bhaveyya, athassa pabbatassa matthake  ṭhatvā cakkhumato purisassa bhūmippadesaṃ olokayato neva khettaṃ, na  kedārapāḷiyo, na kuṭiyo, na tattha sayitamanussā paññāyeyyuṃ,  kuṭīsu pana aggijālamattameva paññāyeyya, evaṃ dhammamayaṃ pāsādamāruyha  sattakāyaṃ olokayato tathāgatassa ye te akatakalyāṇā sattā, te  ekavihāre dakkhiṇapasse nisinnāpi buddhañāṇassa āpāthaṃ nāgacchanti,  rattiṃ khittasarā viya honti. ye pana katakalyāṇā veneyyapuggalā,  te evassa dūrepi ṭhitā āpāthaṃ āgacchanti, so aggi viya  himavantapabbato viya ca vuttampi cetaṃ -- </p>
              <p>[21] ``dūre santo pakāsenti, himavantova pabbato. </p>
              <p>[22] asantettha na dissanti, rattiṃ khittā yathā sarā''ti..  (dha0 pa0 304; netti0 11).</p>
              <p>[03] evametasmiṃ sutte gāthāsu ca bhagavā attānaṃ paraṃ viya katvā  dassesi. </p>
              <p>[06] paṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 2. desanāsuttavaṇṇanā </h3n>
            <h4>
              <h4n> </h4n>
              <p>[03] 39^b^.^eb^ dutiye ^a^V0.0134^ea^ ^b^pariyāyenā^eb^ti ettha  ^b^pariyāya^eb^-saddo ``madhupiṇḍikapariyāyotveva naṃ dhārehī''tiādīsu  (ma0 ni0 1.205) desanāyaṃ āgato. ``atthi khvesa  ^a^M0.0146^ea^, brāhmaṇa, pariyāyo, yena maṃ pariyāyena sammā vadamāno vadeyya --  akiriyavādo samaṇo gotamo''tiādīsu (pārā0 5; a0 ni0   8.11) kāraṇe. ``kassa nu kho, ānanda, ajja pariyāyo  bhikkhuniyo ovaditu''ntiādīsu (ma0 ni0 3.398) vāre. idha  pana vārepi kāraṇepi vaṭṭati, tasmā, bhikkhave, tathāgatassa ^a^P1.0152^ea^  dve dhammadesanā yathārahaṃ kāraṇena bhavanti, vārena vāti  ayamettha attho. bhagavā hi veneyyajjhāsayānurūpaṃ kadāci ``ime  dhammā kusalā, ime, dhammā akusalā. ime dhammā sāvajjā, ime  dhammā anavajjā. ime sevitabbā, ime na sevitabbā''tiādinā  kusalākusaladhamme vibhajanto kusaladhammehi akusaladhamme asaṅkarato  paññāpento ^b^``pāpaṃ pāpakato passathā''^eb^ti dhammaṃ deseti.  kadāci ``pāṇātipāto, bhikkhave, āsevito bhāvito bahulīkato  nirayasaṃvattaniko tiracchānayonisaṃvattaniko pettivisayasaṃvattaniko,  yo sabbalahuko pāṇātipāto, so appāyukasaṃvattaniko''tiādinā  (a0 ni0  8.40) ādīnavaṃ pakāsento pāpato nibbidādīhi  niyojento ^b^``nibbindatha virajjathā''^eb^ti dhammaṃ deseti.</p>
              <p>[03] ^b^bhavantī^eb^ti honti pavattanti. ^b^pāpaṃ pāpakato  passathā^eb^ti sabbaṃ pāpadhammaṃ diṭṭheva dhamme āyatiñca  ahitadukkhāvahato lāmakato passatha. ^b^tattha nibbindathā^eb^ti  tasmiṃ pāpadhamme ``accantahīnabhāvato lāmakaṭṭhena pāpaṃ,  akosallasambhūtaṭṭhena akusalaṃ, pakatipabhassarassa pasannassa ca cittassa  pabhassarādibhāvavināsanato saṃkilesikaṃ, punappunaṃ  bhavadukkhanibbattanato ponobbhavikaṃ, saheva darathehi pariḷāhehi  vattanato sadarathaṃ, dukkhasseva vipaccanato dukkhavipākaṃ, aparimāṇampi  kālaṃ anāgate jātijarāmaraṇanibbattanato āyatiṃ jātijarāmaraṇiyaṃ,  sabbahitasukhaviddhaṃsanasamattha''ntiādinā nayena nānāvidhe ādīnave,  tassa ca pahāne ānisaṃse sammapaññāya passantā nibbindatha nibbedaṃ  āpajjatha. nibbindantā ca vipassanaṃ vaḍḍhetvā ariyamaggādhigamena  pāpato virajjatha ceva vimuccatha ca. maggena vā samucchedavirāgavasena  virajjatha, tato phalena paṭippassaddhivimuttivasena vimuccatha. atha vā  ^b^pāpa^eb^nti lāmakato pāpaṃ. kiṃ vuttaṃ hoti? yaṃ  aniccadukkhādibhāvena kucchitaṃ ariyehi jigucchanīyaṃ  ^a^M0.0147^ea^ vaṭṭadukkhaṃ pāpetīti pāpaṃ. kiṃ pana taṃ? tebhūmakadhammajātaṃ ^a^P1.0153^ea^.  yathāvuttena atthena pāpakato disvā tattha aniccato, dukkhato,  rogato, gaṇḍato, sallato, aghato, ābādhatotiādinā ^a^V0.0135^ea^  vipassanaṃ vaḍḍhentā nibbindatha. ^b^ayaṃ dutiyā^eb^ti yāthāvato  ahitānatthavibhāvanaṃ paṭhamaṃ upādāya tato vivecanaṃ ayaṃ dutiyā  dhammadesanā.</p>
              <p>[03] gāthāsu ^b^buddhassā^eb^ti sabbaññubuddhassa.  ^b^sabbabhūtānukampino^eb^ti sabbepi satte mahākaruṇāya  anukampanasabhāvassa. ^b^pariyāyavacana^eb^nti pariyāyena kathanaṃ  desanaṃ. ^b^passā^eb^ti parisaṃ ālapati, parisajeṭṭhakaṃ vā sandhāya  vuttaṃ. keci panāhu ``attānameva sandhāya bhagavā `passā'ti  avocā''ti. ^b^tatthā^eb^ti tasmiṃ pāpake ^b^virajjatha^eb^ rāgaṃ  pajahathāti attho. sesaṃ vuttanayameva. </p>
              <p>[06] dutiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 3. vijjāsuttavaṇṇanā </h3n>
            <h4>
              <h4n> </h4n>
              <p>[03] 40^b^.^eb^ tatiye ^b^pubbaṅgamā^eb^ti sahajātavasena,  upanissayavasena cāti dvīhi ākārehi pubbaṅgamā purassarā  padhānakāraṇaṃ. na hi avijjāya vinā akusaluppatti atthi.  ^b^samāpattiyā^eb^ti samāpajjanāya sabhāvapaṭilābhāya, pavattiyāti  attho. tattha akusalappavattiyā ādīnavappaṭicchādanena  ayonisomanasikārassa paccayabhāvena appahīnabhāvena ca  akusaladhammānaṃ upanissayabhāvo dissati.</p>
              <p>[03] evaṃ byādhimaraṇādidukkhassa adhiṭṭhānabhāvato sabbāpi gatiyo  idha ^b^duggatiyo^eb^. atha vā rāgādikilesehi dūsitā gatiyo  kāyavacīcittānaṃ pavattiyoti duggatiyo, kāyavacīmanoduccaritāni.  ^b^asmiṃ loke^eb^ti idha loke manussagatiyaṃ vā. ^b^paramhi  cā^eb^ti tato aññāsu gatīsu. ^b^avijjāmūlikā sabbā^eb^ti tā  sabbāpi duccaritassa vipattiyo vuttanayena avijjāpubbaṅgamattā  avijjāmūlikā eva. ^b^icchālobhasamussayā^eb^ti ^a^P1.0154^ea^  asampattavisayapariyesanalakkhaṇāya icchāya,  sampattavisayalubbhanalakkhaṇena lobhena ca samussitā upacitāti  icchālobhasamussayā.</p>
              <p>[03] ^b^yato^eb^ti ^a^M0.0148^ea^ yasmā avijjāhetu avijjāya nivuto hutvā.  ^b^pāpiccho^eb^ti avijjāya paṭicchāditattā pāpicchatāya ādīnave  apassanto asantaguṇasambhāvanavasena kohaññādīni karonto pāpiccho,  lobheneva atricchatāpi gahitāti daṭṭhabbā. ^b^anādaro^eb^ti  lokādhipatino ottappassa abhāvena sabrahmacārīsu ādararahito.  ^b^tato^eb^ti tasmā avijjāpāpicchatāahirikānottappahetu  ^a^V0.0136^ea^. ^b^pasavatī^eb^ti kāyaduccaritādibhedaṃ pāpaṃ upacinati. ^b^apāyaṃ  tena gacchatī^eb^ti tena tathā pasutena pāpena nirayādibhedaṃ apāyaṃ  gacchati upapajjati.</p>
              <p>[03] ^b^tasmā^eb^ti yasmā ete evaṃ sabbaduccaritamūlabhūtā  sabbaduggatiparikkilesahetubhūtā ca avijjādayo, tasmā icchañca,  lobhañca, avijjañca, casaddena ahirikānottappañca ^b^virājayaṃ^eb^  samucchedavasena pajahaṃ. kathaṃ virājetīti āha? ^b^vijjaṃ  uppādaya^eb^nti, vipassanāpaṭipāṭiyā ca, maggapaṭipāṭiyā ca,  ussakkitvā arahattamaggavijjaṃ attano santāne uppādayanto.  ^b^sabbā duggatiyo^eb^ti sabbāpi duccaritasaṅkhātā duggatiyo,  vaṭṭadukkhassa vā adhiṭṭhānabhāvato dukkhā, sabbā pañcapi gatiyo  ^b^jahe^eb^ pajaheyya samatikkameyya. kilesavaṭṭappahāneneva hi kammavaṭṭaṃ  vipākavaṭṭañca pahīnaṃ hotīti. </p>
              <p>[06] tatiyasuttavaṇṇanā niṭṭhitā. </p>
              <p>[06] paṭhamabhāṇavāravaṇṇanā niṭṭhitā. </p>
            </h4>
          </h3>
          <h3>
            <h3n> 4. paññāparihīnasuttavaṇṇanā </h3n>
            <h4>
              <h4n> </h4n>
              <p>[03] 41^b^.^eb^ catutthe ^b^suparihīnā^eb^ti suṭṭhu parihīnā.  ^b^ye ariyāya paññāya parihīnā^eb^ti ye sattā pañcannaṃ khandhānaṃ  udayabbayapaṭivijjhanena catusaccapaṭivijjhanena ca kilesehi ārakā  ṭhitattā ariyāya parisuddhāya vipassanāpaññāya ca maggapaññāya ca  parihīnā, te lokiyalokuttarāhi sampattīhi ativiya parihīnā  mahājānikā. ke pana teti? ye kammāvaraṇena samannāgatā. te  hi ^a^P1.0155^ea^ micchattaniyatabhāvato ekantena parihīnā  aparipuṇṇā mahājānikā. tenāha ^b^``duggati pāṭikaṅkhā''^eb^ti.  vipākāvaraṇasamaṅginopi parihīnā. atha vā sukkapakkhe  aparihīnā nāma tividhāvaraṇavirahitā ^a^M0.0149^ea^ sammādiṭṭhikā  kammassakatañāṇena ca samannāgatā. sesaṃ vuttanayānusārena veditabbaṃ.</p>
              <p>[03] gāthāsu ^b^paññāyā^eb^ti nissakkavacanaṃ, vipassanāñāṇato  maggañāṇato ca parihānenāti. sāmivacanaṃ vā etaṃ, yathāvuttañāṇassa  parihānenāti, uppādetabbassa anuppādanameva cettha parihānaṃ.  ^b^niviṭṭhaṃ nāmarūpasmi^eb^nti nāmarūpe upādānakkhandhapañcake ``etaṃ  mamā''tiādinā taṇhādiṭṭhivasena abhiniviṭṭhaṃ ajjhositaṃ, tato eva  ^b^idaṃ saccanti maññatī^eb^ti ``idameva saccaṃ moghamañña''nti  maññati. ``sadevake loke''ti vibhatti pariṇāmetabbā.</p>
              <p>[03] evaṃ ^a^V0.0137^ea^ paṭhamagāthāya saṃkilesapakkhaṃ dassetvā idāni yassā  anuppattiyā nāmarūpasmiṃ maññanābhinivesehi kilesavaṭṭaṃ vattati,  tassā uppattiyā vaṭṭassa upacchedoti paññāya ānubhāvaṃ pakāsento  ^b^``paññā hi seṭṭhā lokasmi''^eb^nti gāthamāha.</p>
              <p>[03] tattha ^b^lokasmi^eb^nti saṅkhāralokasmiṃ. sammāsambuddho  viya sattesu, saṅkhāresu paññāsadiso dhammo natthi. paññuttarā hi  kusalā dhammā, paññāya ca siddhāya sabbe anavajjadhammā siddhā eva  honti. tathā hi vuttaṃ ``sammādiṭṭhissa sammāsaṅkappo  pahotī''tiādi (ma0 ni0 3.141; saṃ0 ni0  5.1). yā  panettha paññā adhippetā, sā seṭṭhāti thomitā. yathā ca sā  pavattati, taṃ dassetuṃ ^b^``yāyaṃ nibbedhagāminī''^eb^tiādi vuttaṃ.  tassattho -- yā ayaṃ paññā anibbiddhapubbaṃ apadālitapubbaṃ  lobhakkhandhādiṃ nibbijjhantī padālentī gacchati pavattatīti  nibbedhagāminī, yāya ca tasmiṃ tasmiṃ  bhavayonigativiññāṇaṭṭhitisattāvāsesu sattanikāyesu khandhānaṃ  paṭhamābhinibbattisaṅkhātāya jātiyā taṃnimittassa ca kammabhavassa  parikkhayaṃ pariyosānaṃ nibbānaṃ ^a^P1.0156^ea^ arahattañca sammā  aviparītaṃ jānāti sacchikaroti, ayaṃ sahavipassanā maggapaññā seṭṭhā  lokasminti.</p>
              <p>[03] idāni yathāvuttapaññānubhāvasampanne khīṇāsave abhitthavanto  ^b^``tesaṃ devā manussā cā''^eb^ti osānagāthamāha. tassattho --  tesaṃ catūsu ariyasaccesu pariññādīnaṃ soḷasannaṃ kiccānaṃ niṭṭhitattā  catusaccasambodhena ^b^sambuddhānaṃ,^eb^ sativepullappattiyā ^b^satimataṃ,^eb^  vuttanayena samugghātitasammohattā paññāvepullappattiyā ^b^hāsapaññānaṃ,^eb^  pubbabhāge vā sīlādipāripūrito ^a^M0.0150^ea^ paṭṭhāya yāva nibbānasacchikiriyāya  hāsavedatuṭṭhipāmojjabahulatāya ^b^hāsapaññānaṃ^eb^, sabbaso  parikkhīṇabhavasaṃyojanattā ^b^antimasarīradhārīnaṃ^eb^ khīṇāsavānaṃ devā  manussā ca ^b^pihayanti^eb^ piyā honti, tabbhāvaṃ adhigantuṃ icchanti  ``aho paññānubhāvo, aho vata mayampi edisā evaṃ  nittiṇṇasabbadukkhā bhaveyyāmā''ti. </p>
              <p>[06] catutthasuttavaṇṇanā niṭṭhitā. </p>
            </h4>
          </h3>
          <h3>
            <h3n> 5. sukkadhammasuttavaṇṇanā </h3n>
            <h4>
              <h4n> </h4n>
              <p>[03] 42^b^.^eb^ pañcame ^b^sukkā^eb^ti na vaṇṇasukkatāya sukkā,  sukkabhāvāya pana paramavodānāya saṃvattantīti nipphattisukkatāya sukkā.  sarasenapi sabbe kusalā dhammā sukkā eva kaṇhabhāvapaṭipakkhato  ^a^V0.0138^ea^. tesañhi uppattiyā cittaṃ pabhassaraṃ hoti parisuddhaṃ. ^b^dhammā^eb^ti  kusalā dhammā. ^b^loka^eb^nti sattalokaṃ. ^b^pālentī^eb^ti  ādhārasandhāraṇena mariyādaṃ ṭhapentā rakkhanti. ^b^hirī ca  ottappañcā^eb^ti ettha hiriyati hiriyitabbena, hiriyanti etenāti  vā hirī. vuttampi cetaṃ ``yaṃ hiriyati hiriyitabbena, hiriyati  pāpakānaṃ akusalānaṃ dhammānaṃ samāpattiyā, ayaṃ vuccati hirī''ti  (dha0 sa0 30). ottappati ottappitabbena, ottappanti etenāti  vā ottappaṃ. vuttampicetaṃ ``yaṃ ottappati ottappitabbena, ottappati  pāpakānaṃ akusalānaṃ ^a^P1.0157^ea^ dhammānaṃ samāpattiyā, idaṃ  vuccati ottappa''nti (dha0 sa0 31).</p>
              <p>[03] tattha ajjhattasamuṭṭhānā hirī, bahiddhāsamuṭṭhānaṃ ottappaṃ.  attādhipateyyā hirī, lokādhipateyyaṃ ottappaṃ. lajjāsabhāvasaṇṭhitā  hirī, bhayasabhāvasaṇṭhitaṃ ottappaṃ. sappatissavalakkhaṇā hirī,  vajjabhīrukabhayadassāvilakkhaṇaṃ ottappaṃ.</p>
              <p>[03] tattha ajjhattasamuṭṭhānaṃ hiriṃ catūhi kāraṇehi samuṭṭhāpeti --  jātiṃ paccavekkhitvā, vayaṃ paccavekkhitvā, sūrabhāvaṃ paccavekkhitvā,  bāhusaccaṃ paccavekkhitvā. kathaṃ? ``pāpakaraṇaṃ nāmetaṃ na  jātisampannānaṃ kammaṃ, hīnajaccānaṃ kevaṭṭādīnaṃ kammaṃ, mādisassa  jātisampannassa idaṃ kammaṃ kātuṃ na yutta''nti evaṃ tāva jātiṃ  paccavekkhitvā pāṇātipātādipāpakammaṃ akaronto hiriṃ ^a^M0.0151^ea^ samuṭṭhāpeti.  tathā ``pāpakaraṇaṃ nāmetaṃ daharehi kattabbakammaṃ, mādisassa vaye  ṭhitassa idaṃ kammaṃ kātuṃ na yutta''nti evaṃ vayaṃ paccavekkhitvā  pāṇātipātādipāpakammaṃ akaronto hiriṃ samuṭṭhāpeti. tathā  ``pāpakaraṇaṃ nāmetaṃ dubbalajātikānaṃ kammaṃ, mādisassa  sūrabhāvasampannassa idaṃ kammaṃ kātuṃ na yutta''nti evaṃ sūrabhāvaṃ  paccavekkhitvā pāṇātipātādipāpakammaṃ akaronto hiriṃ samuṭṭhāpeti.  tathā ``pāpakaraṇaṃ nāmetaṃ andhabālānaṃ kammaṃ, na paṇḍitānaṃ,  mādisassa paṇḍitassa bahussutassa idaṃ kammaṃ kātuṃ na yutta''nti evaṃ  bāhusaccaṃ paccavekkhitvā pāṇātipātādipāpakammaṃ akaronto hiriṃ  samuṭṭhāpeti. evaṃ ajjhattasamuṭṭhānaṃ hiriṃ catūhi kāraṇehi samuṭṭhāpeti.  samuṭṭhāpetvā ca pana attano citte hiriṃ pavesetvā pāpakammaṃ na  karoti. evaṃ hirī ajjhattasamuṭṭhānā nāma hoti.</p>
              <p>[03] kathaṃ ottappaṃ bahiddhāsamuṭṭhānaṃ nāma? ``sace tvaṃ pāpakammaṃ  karissasi, catūsu parisāsu garahappatto bhavissasi. </p>
              <p>[21] ``garahissanti ^a^V0.0139^ea^ taṃ viññū, asuciṃ nāgariko yathā. </p>
              <p>[22] vajjito sīlavantehi, kathaṃ bhikkhu karissasī''ti..  --</p>
              <p>[03] paccavekkhanto ^a^P1.0158^ea^ hi bahiddhāsamuṭṭhitena  ottappena pāpakammaṃ na karoti. evaṃ ottappaṃ bahiddhāsamuṭṭhānaṃ nāma  hoti.</p>
              <p>[03] kathaṃ hirī attādhipateyyā nāma? idhekacco kulaputto attānaṃ  adhipatiṃ jeṭṭhakaṃ katvā ``mādisassa saddhāpabbajitassa bahussutassa  dhutavādissa na yuttaṃ pāpakammaṃ kātu''nti pāpakammaṃ na karoti. evaṃ  hirī attādhipateyyā nāma hoti. tenāha bhagavā -- </p>
              <p>[02] ``so attānaṃyeva adhipatiṃ karitvā akusalaṃ pajahati,  kusalaṃ bhāveti, sāvajjaṃ pajahati, anavajjaṃ bhāveti, suddhamattānaṃ  pariharatī''ti (a0 ni0  3.40).</p>
              <p>[03] kathaṃ ottappaṃ lokādhipateyyaṃ nāma? idhekacco kulaputto lokaṃ  adhipatiṃ jeṭṭhakaṃ katvā pāpakammaṃ na karoti. yathāha -- </p>
              <p>[02] ``mahā kho panāyaṃ lokasannivāso. mahantasmiṃ kho  pana lokasannivāse santi samaṇabrāhmaṇā iddhimanto dibbacakkhukā  paracittaviduno ^a^M0.0152^ea^, te dūratopi passanti, āsannāpi na dissanti,  cetasāpi cittaṃ pajānanti, tepi maṃ evaṃ jānissanti `passatha bho  imaṃ kulaputtaṃ, saddhā agārasmā anagāriyaṃ pabbajito samāno  vokiṇṇo viharati pāpakehi akusalehi dhammehī'ti. santi devatā  iddhimantiniyo dibbacakkhukā paracittaviduniyo, tā dūratopi  passanti, āsannāpi na dissanti, cetasāpi cittaṃ pajānanti, tāpi  maṃ evaṃ jānissanti `passatha bho imaṃ, kulaputtaṃ, saddhā agārasmā  anagāriyaṃ pabbajito samāno vokiṇṇo viharati pāpakehi akusalehi  dhammehī'ti. so lokaṃyeva adhipatiṃ katvā akusalaṃ pajahatī''ti  (a0 ni0  3.40).</p>
              <p>[03] evaṃ lokādhipateyyaṃ ottappaṃ.</p>
              <p>[03] lajjāsabhāvasaṇṭhitāti ^a^V0.0140^ea^ ettha lajjāti lajjanākāro, tena  sabhāvena saṇṭhitā hirī. bhayanti apāyabhayaṃ, tena sabhāvena saṇṭhitaṃ  ottappaṃ. tadubhayaṃ pāpaparivajjane pākaṭaṃ hoti. tattha yathā dvīsu  ayoguḷesu eko sītalo bhaveyya gūthamakkhito, eko uṇho āditto.  tesu yathā sītalaṃ gūthamakkhitattā jigucchanto viññujātiko  ^a^P1.0159^ea^ na gaṇhāti, itaraṃ dāhabhayena, evaṃ paṇḍito  lajjāya jigucchanto pāpaṃ na karoti, ottappena apāyabhīto pāpaṃ na  karoti. evaṃ lajjāsabhāvasaṇṭhitā hirī, bhayasabhāvasaṇṭhitaṃ ottappaṃ.</p>
              <p>[03] kathaṃ sappatissavalakkhaṇā hirī, vajjabhīrukabhayadassāvilakkhaṇaṃ  ottappaṃ? ekacco hi jātimahattapaccavekkhaṇā,  satthumahattapaccavekkhaṇā, dāyajjamahattapaccavekkhaṇā,  sabrahmacārimahattapaccavekkhaṇāti catūhi kāraṇehi tattha gāravena  sappatissavalakkhaṇaṃ hiriṃ samuṭṭhāpetvā pāpaṃ na karoti, ekacco  attānuvādabhayaṃ, parānuvādabhayaṃ, daṇḍabhayaṃ, duggatibhayanti catūhi  kāraṇehi vajjato bhāyanto vajjabhīrukabhayadassāvilakkhaṇaṃ ottappaṃ  samuṭṭhāpetvā pāpaṃ na karoti. ettha ca ajjhattasamuṭṭhānāditā  hirottappānaṃ tattha tattha pākaṭabhāvena vuttā, na pana nesaṃ kadāci  aññamaññavippayogo. na hi lajjanaṃ nibbhayaṃ, pāpabhayaṃ vā alajjanaṃ  atthīti.</p>
              <p>[03] ^b^ime^eb^ ^a^M0.0153^ea^ ^b^ce, bhikkhave, dve sukkā dhammā lokaṃ na pāleyyu^eb^nti  bhikkhave, ime dve anavajjadhammā yadi lokaṃ na rakkheyyuṃ, lokapālakā  yadi na bhaveyyuṃ. ^b^nayidha paññāyetha mātā^eb^ti idha imasmiṃ  loke janikā mātā ``ayaṃ me mātā''ti garucittīkāravasena na  paññāyetha, ``ayaṃ mātā''ti na labbheyya. sesapadesupi eseva nayo.  ^b^mātucchā^eb^ti mātubhaginī. ^b^mātulānī^eb^ti mātulabhariyā.  ^b^garūna^eb^nti mahāpitucūḷapitujeṭṭhabhātuādīnaṃ garuṭṭhāniyānaṃ.  ^b^sambheda^eb^nti saṅkaraṃ, mariyādabhedaṃ vā. ^b^yathā  ajeḷakā^eb^tiādīhi upamaṃ dasseti. ete hi sattā ``ayaṃ me  mātā''ti vā ``mātucchā''ti vā garucittīkāravasena na jānanti, yaṃ  vatthuṃ nissāya uppannā, tatthapi vippaṭipajjanti. tasmā upamaṃ  āharanto ajeḷakādayo āhari. ayañhettha saṅkhepattho -- yathā  ajeḷakādayo tiracchānā hirottapparahitā mātādisaññaṃ akatvā  bhinnamariyādā sabbattha sambhedena vattanti, evamayaṃ ^a^P1.0160^ea^  manussaloko yadi lokapālakadhammā na bhaveyyuṃ, sabbattha sambhedena  vatteyya. yasmā panime lokapālakadhammā lokaṃ pālenti, tasmā  natthi sambhedoti.</p>
              <p>[03] gāthāsu ^b^yesaṃ ce hiriottappa^eb^nti ^b^ce^eb^ti nipātamattaṃ.  yesaṃ sattānaṃ hirī ca ottappañca sabbadāva ^a^V0.0141^ea^ sabbakālameva na  vijjati na upalabbhati. ^b^vokkantā sukkamūlā te^eb^ti te sattā  kusalamūlapacchedāvahassāpi kammassa karaṇato kusalakammānaṃ  patiṭṭhānabhūtānaṃ hirottappānameva vā abhāvato kusalato vokkamitvā,  apasakkitvā, ṭhitattā vokkantā sukkamūlā, punappunaṃ  jāyanamīyanasabhāvattā jātimaraṇagāmino saṃsāraṃ nātivattantīti  attho.</p>
              <p>[03] ^b^yesañca hiriottappa^eb^nti yesaṃ pana parisuddhamatīnaṃ sattānaṃ  hirī ca ottappañcāti ime dhammā sadā sabbakālaṃ rattindivaṃ  navamajjhimattherakālesu sammā upagamma ṭhitā pāpā jigucchantā  bhāyantā tadaṅgādivasena pāpaṃ pajahantā. ^b^virūḷhabrahmacariyā^eb^ti  sāsanabrahmacariye maggabrahmacariye ca virūḷhaṃ āpannā,  aggamaggādhigamena sabbaso santakilesatāya santaguṇatāya vā  ^b^santo,^eb^ punabbhavassa khepitattā ^b^khīṇapunabbhavā^eb^ hontīti. </p>
              <p>[06] pañcamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 6. ajātasuttavaṇṇanā </h3n>
            <h4>
              <h4n> </h4n>
              <p>[03] 43^b^.^eb^ chaṭṭhe ^a^M0.0154^ea^ ^b^atthi, bhikkhave^eb^ti kā uppatti?  ekadivasaṃ kira bhagavatā anekapariyāyena saṃsāre ādīnavaṃ pakāsetvā  tadupasamanādivasena nibbānapaṭisaṃyuttāya dhammadesanāya katāya  bhikkhūnaṃ etadahosi ``ayaṃ saṃsāro bhagavatā avijjādīhi kāraṇehi  sahetuko vutto, nibbānassa pana tadupasamassa na kiñci kāraṇaṃ vuttaṃ,  tayidaṃ ahetukaṃ kathaṃ saccikaṭṭhaparamatthena upalabbhatī''ti. atha  ^a^P1.0161^ea^ bhagavā tesaṃ bhikkhūnaṃ vimatividhamanatthañceva,  ``idha samaṇabrāhmaṇānaṃ `nibbānaṃ nibbāna'nti vācāvatthumattameva,  natthi hi paramatthato nibbānaṃ nāma anupalabbhamānasabhāvattā''ti  lokāyatikādayo viya vippaṭipannānaṃ bahiddhā ca puthudiṭṭhigatikānaṃ  micchāvādabhañjanatthañca, amatamahānibbānassa paramatthato  atthibhāvadīpanatthaṃ tassa ca nissaraṇabhāvādiānubhāvavantatādīpanatthaṃ  pītivegena udānavasena idaṃ suttaṃ abhāsi. tathā hi idaṃ suttaṃ  udānepi (udā0 72-74) saṅgītaṃ.</p>
              <p>[03] tattha ^b^atthī^eb^ti vijjati paramatthato upalabbhati.  ^b^ajātaṃ abhūtaṃ akataṃ asaṅkhata^eb^nti sabbānipi padāni  aññamaññavevacanāni. atha vā vedanādayo viya  hetupaccayasamavāyasaṅkhātāya kāraṇasāmaggiyā na jātaṃ na nibbattanti  ^b^ajātaṃ^eb^. kāraṇena vinā sayameva na bhūtaṃ na pātubhūtaṃ na  uppannanti ^b^abhūtaṃ^eb^. evaṃ ajātattā abhūtattā ca yena kenaci  kāraṇena ^a^V0.0142^ea^ na katanti ^b^akataṃ^eb^. jātabhūtakatasabhāvo ca  nāmarūpādīnaṃ saṅkhatadhammānaṃ hoti, na asaṅkhatasabhāvassa  nibbānassāti dassanatthaṃ ^b^asaṅkhata^eb^nti vuttaṃ. paṭilomato vā  samecca sambhuyya paccayehi katanti saṅkhataṃ, tathā na saṅkhataṃ,  saṅkhatalakkhaṇarahitanti ca ^b^asaṅkhata^eb^nti evaṃ anekehi  kāraṇehi nibbattitabhāve paṭisiddhe ``siyā nu kho ekeneva kāraṇena  kata''nti āsaṅkāyaṃ ``na kenaci kata''nti dassanatthaṃ  ^b^``akata''^eb^nti vuttaṃ. evaṃ appaccayampi samānaṃ ``sayameva nu  kho idaṃ bhūtaṃ pātubhūta''nti āsaṅkāyaṃ tannivattanatthaṃ  ^b^``abhūta''^eb^nti vuttaṃ. ayañca etassa asaṅkhatākatābhūtabhāvo  sabbena sabbaṃ ajātidhammattāti dassetuṃ ^b^``ajāta''^eb^nti vuttanti.  evametesaṃ catunnampi padānaṃ sātthakabhāvo veditabbo.</p>
              <p>[03] iti ^a^M0.0155^ea^ bhagavā ``atthi, bhikkhave, ajātaṃ abhūtaṃ akataṃ  asaṅkhata''nti paramatthato nibbānassa atthibhāvaṃ vatvā tattha hetuṃ  dassento ^b^``no cetaṃ, bhikkhave''^eb^tiādimāha. tassāyaṃ  ^a^P1.0162^ea^ saṅkhepo -- bhikkhave, yadi ajātādisabhāvā  asaṅkhatā dhātu na abhavissa na siyā, idha loke jātādisabhāvassa  rūpādikkhandhapañcakasaṅkhātassa saṅkhāragatassa nissaraṇaṃ  anavasesavaṭṭupasamo na paññāyeyya na upalabbheyya na sambhaveyya.  nibbānañhi ārammaṇaṃ katvā pavattamānā sammādiṭṭhiādayo  ariyamaggadhammā anavasesato kilese samucchindanti, tenettha  sabbassapi vaṭṭadukkhassa appavatti apagamo nissaraṇaṃ paññāyati.</p>
              <p>[03] evaṃ byatirekavasena nibbānassa atthibhāvaṃ dassetvā idāni  anvayavasenapi taṃ dassetuṃ ^b^``yasmā ca kho''^eb^tiādi vuttaṃ, taṃ  vuttatthameva. ettha ca yasmā ``apaccayā dhammā, asaṅkhatā dhammā  (dha0 sa0 dukamātikā 7, 8). atthi, bhikkhave, tadāyatanaṃ,  yattha neva pathavī (udā0 71). idampi kho ṭhānaṃ duddasaṃ yadidaṃ  sabbasaṅkhārasamatho sabbūpadhipaṭinissaggo (mahāva0 7; ma0 ni0  1.281). asaṅkhatañca vo, bhikkhave, dhammaṃ desessāmi  asaṅkhatagāminiñca paṭipada''ntiādīhi (saṃ0 ni0  4.366)  anekehi suttapadehi ``atthi, bhikkhave, ajāta''nti imināpi suttena  nibbānadhātuyā paramatthato sabbhāvo sabbalokaṃ anukampamānena  sammāsambuddhena desito, tasmā na paṭikkhipitabbaṃ. tattha  appaccakkhakārīnampi viññūnaṃ kaṅkhā vā vimati vā natthi eva.  ye pana abuddhipuggalā, tesaṃ vimativinodanatthaṃ ayamettha  adhippāyaniddhāraṇamukhena yuttivicāraṇā -- yathā pariññeyyatāya  sauttarānaṃ kāmānaṃ rūpānañca paṭipakkhabhūtaṃ tabbidhurasabhāvaṃ nissaraṇaṃ  paññāyati, evaṃ taṃsabhāvānaṃ sabbesaṃ saṅkhatadhammānaṃ paṭipakkhabhūtena  tabbidhurasabhāvena nissaraṇena bhavitabbaṃ. yañcetaṃ nissaraṇaṃ, sā  asaṅkhatā dhātu. kiñca bhiyyo, saṅkhatadhammārammaṇaṃ ^a^V0.0143^ea^   vipassanāñāṇaṃ api anulomañāṇaṃ kilese samucchedavasena pajahituṃ na  sakkoti, tathā sammutisaccārammaṇaṃ paṭhamajjhānādīsu ñāṇaṃ  vikkhambhanavaseneva kilese pajahati, na samucchedavasena. iti  saṅkhatadhammārammaṇassa ^a^P1.0163^ea^ sammutisaccārammaṇassa ca  ñāṇassa kilesānaṃ samucchedappahāne asamatthabhāvato tesaṃ  samucchedappahānakarassa ariyamaggañāṇassa tadubhayaviparītasabhāvena  ārammaṇena bhavitabbaṃ ^a^M0.0156^ea^, sā asaṅkhatā dhātu. tathā ``atthi,  bhikkhave, ajātaṃ abhūtaṃ akataṃ asaṅkhata''nti idaṃ nibbānassa  paramatthato atthibhāvajotakavacanaṃ aviparītatthaṃ bhagavatā bhāsitattā.  yañhi bhagavatā bhāsitaṃ, taṃ aviparītatthaṃ paramatthanti yathā taṃ  ``sabbe saṅkhārā aniccā, sabbe saṅkhārā dukkhā, sabbe dhammā  anattā''ti (dha0 pa0 277-279; cūḷani0 hemakamāṇavapucchāniddesa  56). tathā nibbānasaddo katthaci visaye yathābhūtaparamatthavisayo  upacāravuttisabbhāvato seyyathāpi sīhasaddo. atha vā attheva  paramatthato asaṅkhatādhātu itaratabbiparītavinimuttasabhāvattā seyyathāpi  pathavīdhātu vedanāti. evamādīhi nayehi yuttitopi asaṅkhatāya  dhātuyā paramatthato atthibhāvo veditabbo.</p>
              <p>[03] gāthāsu ^b^jāta^eb^nti jāyanaṭṭhena jātaṃ, jātilakkhaṇappattanti  attho. ^b^bhūta^eb^nti bhavanaṭṭhena bhūtaṃ, ahutvā sambhūtanti attho.  ^b^samuppanna^eb^nti sahitabhāvena uppannaṃ, sahitehi dhammehi ca  uppannanti attho. ^b^kata^eb^nti kāraṇabhūtehi paccayehi nibbattitaṃ.  ^b^saṅkhata^eb^nti tehiyeva samecca sambhuyya katanti saṅkhataṃ,  sabbametaṃ paccayanibbattassa adhivacanaṃ. niccasārādivirahitato  ^b^addhuvaṃ^eb^. jarāya maraṇena ca ekanteneva saṅghaṭitaṃ saṃsaṭṭhanti  ^b^jarāmaraṇasaṅghātaṃ^eb^. ``jarāmaraṇasaṅghaṭṭa''ntipi paṭhanti, jarāya  maraṇena ca upaddutaṃ pīḷitanti attho. akkhirogādīnaṃ anekesaṃ  rogānaṃ nīḷaṃ kulāvakanti ^b^roganīḷaṃ^eb^. sarasato ^a^P1.0164^ea^  upakkamato ca pabhaṅguparamasīlatāya ^b^pabhaṅguraṃ^eb^.</p>
              <p>[03] catubbidho āhāro ca taṇhāsaṅkhātā netti ca pabhavo samuṭṭhānaṃ  etassāti ^b^āhāranettippabhavaṃ^eb^. sabbopi vā paccayo āhāro.  idha pana taṇhāya nettiggahaṇena gahitattā taṇhāvajjā veditabbā.  tasmā āhāro ca netti ca pabhavo etassāti āhāranettippabhavaṃ.  āhāro eva vā nayanaṭṭhena pavattanaṭṭhena nettīti evampi  āhāranettippabhavaṃ. ^b^nālaṃ tadabhinanditu^eb^nti taṃ  upādānakkhandhapañcakaṃ evaṃ paccayādhīnavuttikaṃ, tato eva aniccaṃ,  dukkhañca taṇhādiṭṭhīhi abhinandituṃ assādetuṃ na yuttaṃ.</p>
              <p>[03] ^b^tassa^eb^ ^a^M0.0157^ea^ ^b^nissaraṇa^eb^nti ``jātaṃ bhūta''ntiādinā vuttassa  tassa sakkāyassa nissaraṇaṃ nikkamo ^a^V0.0144^ea^ anupasantasabhāvassa  rāgādikilesassa sabbasaṅkhārassa ca abhāvena tadupasamabhāvena  pasatthabhāvena ca ^b^santaṃ,^eb^ takkañāṇassa agocarabhāvato  ^b^atakkāvacaraṃ,^eb^ niccaṭṭhena ^b^dhuvaṃ,^eb^ tato eva ^b^ajātaṃ  asamuppannaṃ,^eb^ sokahetūnaṃ abhāvato ^b^asokaṃ,^eb^ vigatarāgādirajattā  ^b^virajaṃ,^eb^ saṃsāradukkhaṭṭitehi paṭipajjitabbattā ^b^padaṃ,^eb^  jātiādidukkhadhammānaṃ nirodhahetutāya ^b^nirodho dukkhadhammānaṃ,^eb^  sabbasaṅkhārānaṃ upasamahetutāya ^b^saṅkhārūpasamo,^eb^ tato eva  accantasukhatāya ^b^sukho^eb^ti sabbapadehi amatamahānibbānameva  thometi. evaṃ bhagavā paṭhamagāthāya byatirekavasena, dutiyagāthāya  anvayavasena ca nibbānaṃ vibhāvesi. </p>
              <p>[06] chaṭṭhasuttavaṇṇanā niṭṭhitā. </p>
            </h4>
          </h3>
          <h3>
            <h3n> 7. nibbānadhātusuttavaṇṇanā </h3n>
            <h4>
              <h4n> </h4n>
              <p>[03] 44^b^.^eb^ sattame ^b^dvemā^eb^ti dve imā. ^b^vānaṃ^eb^  vuccati taṇhā, nikkhantaṃ vānato, natthi vā ettha vānaṃ, imasmiṃ vā  adhigate vānassa abhāvoti nibbānaṃ, tadeva nissattanijjīvaṭṭhena  sabhāvadhāraṇaṭṭhena ca dhātūti ^b^nibbānadhātu^eb^. yadipi tassā  paramatthato bhedo natthi ^a^P1.0165^ea^, pariyāyena pana  paññāyatīti taṃ pariyāyabhedaṃ sandhāya ``dvemā, bhikkhave,  nibbānadhātuyo''ti vatvā yathādhippetappabhedaṃ dassetuṃ  ^b^``saupādisesā''^eb^tiādi vuttaṃ. tattha taṇhādīhi phalabhāvena  upādīyatīti upādi, khandhapañcakaṃ. upādiyeva sesoti upādiseso,  saha upādisesenāti ^b^saupādisesā^eb^, tadabhāvato  ^b^anupādisesā^eb^.</p>
              <p>[03] ^b^araha^eb^nti ārakakileso, dūrakilesoti attho.  vuttañhetaṃ bhagavatā -- </p>
              <p>[02] ``kathañca, bhikkhave, bhikkhu arahaṃ hoti, ārakāssa  honti pāpakā akusalā dhammā, saṃkilesikā ponobbhavikā, sadarā  ^a^M0.0158^ea^ dukkhavipākā, āyatiṃ jātijarāmaraṇiyā. evaṃ kho, bhikkhave,  bhikkhu arahaṃ hotī''ti (ma0 ni0 1.434).</p>
              <p>[03] ^b^khīṇāsavo^eb^ti kāmāsavādayo cattāropi āsavā arahato  khīṇā samucchinnā pahīnā paṭippassaddhā abhabbuppattikā ñāṇagginā  daḍḍhāti khīṇāsavo. ^b^vusitavā^eb^ti garusaṃvāsepi ariyamaggepi  dasasu ariyavāsesupi vasi parivasi parivuṭṭho vuṭṭhavāso  ciṇṇacaraṇoti vusitavā. ^b^katakaraṇīyo^eb^ti puthujjanakalyāṇakaṃ  upādāya satta sekhā catūhi maggehi karaṇīyaṃ karonti  ^a^V0.0145^ea^ nāma, khīṇāsavassa sabbakaraṇīyāni katāni pariyositāni,   natthi uttariṃ karaṇīyaṃ dukkhakkhayādhigamāyāti ^b^katakaraṇīyo^eb^.   vuttampi cetaṃ -- </p>
              <p>[21] ``tassa sammā vimuttassa, santacittassa bhikkhuno. </p>
              <p>[22] katassa paṭicayo natthi, karaṇīyaṃ na vijjatī''ti..  (a0 ni0  6.55; mahāva0 244).</p>
              <p>[03] ^b^ohitabhāro^eb^ti tayo bhārā -- khandhabhāro, kilesabhāro,  abhisaṅkhārabhāroti. tassime tayopi bhārā ohitā oropitā  nikkhittā pātitāti ohitabhāro. ^b^anuppattasadattho^eb^ti  anuppatto sadatthaṃ, sakatthanti vuttaṃ hoti, kakārassa dakāro kato.  anuppatto sadattho etenāti anuppattasadattho, sadatthoti ca arahattaṃ  veditabbaṃ. tañhi attupanibandhaṭṭhena attano avijahanaṭṭhena ^a^P1.0166^ea^  attano paramatthena ca attano atthattā sakattho hoti.  ^b^parikkhīṇabhavasaṃyojano^eb^ti kāmarāgasaṃyojanaṃ, paṭighasaṃyojanaṃ,  mānadiṭṭhivicikicchāsīlabbataparāmāsabhavarāgaissāmacchariyāvijjāsaṃyojananti  imāni satte bhavesu. bhavaṃ vā bhavena saṃyojenti upanibandhantīti  bhavasaṃyojanāni nāma. tāni arahato parikkhīṇāni, pahīnāni,  ñāṇagginā, daḍḍhānīti parikkhīṇabhavasaṃyojano. ^b^sammadaññā  vimutto^eb^ti ettha ^b^sammadaññā^eb^ti sammā aññāya, idaṃ vuttaṃ hoti  -- khandhānaṃ khandhaṭṭhaṃ, āyatanānaṃ āyatanaṭṭhaṃ, dhātūnaṃ suññaṭṭhaṃ, dukkhassa  pīḷanaṭṭhaṃ, samudayassa pabhavaṭṭhaṃ, nirodhassa santaṭṭhaṃ, maggassa dassanaṭṭhaṃ  ``sabbe saṅkhārā aniccā''ti evamādibhedaṃ vā sammā yathābhūtaṃ  aññāya jānitvā tīrayitvā tulayitvā vibhāvetvā vibhūtaṃ katvā.  ^b^vimutto^eb^ti dve vimuttiyo ^a^M0.0159^ea^ cittassa ca vimutti nibbānañca.  arahā hi sabbakilesehi vimuttattā cittavimuttiyāpi vimutto,  nibbānepi vimuttoti. tena vuttaṃ ``sammadaññā vimutto''ti.</p>
              <p>[03] ^b^tassa tiṭṭhanteva pañcindriyānī^eb^ti tassa arahato  carimabhavahetubhūtaṃ kammaṃ yāva na khīyati, tāva tiṭṭhantiyeva  cakkhādīni pañcindriyāni. ^b^avighātattā^eb^ti  anuppādanirodhavasena aniruddhattā. ^b^manāpāmanāpa^eb^nti iṭṭhāniṭṭhaṃ  rūpādigocaraṃ. ^b^paccanubhotī^eb^ti vindati paṭilabhati.  ^b^sukhadukkhaṃ paṭisaṃvedetī^eb^ti vipākabhūtaṃ sukhañca dukkhañca  paṭisaṃvedeti tehi dvārehi paṭilabhati.</p>
              <p>[03] ettāvatā upādisesaṃ dassetvā idāni saupādisesaṃ  nibbānadhātuṃ dassetuṃ ^b^``tassa yo''^eb^tiādi ^a^V0.0146^ea^ vuttaṃ. tattha  ^b^tassā^eb^ti tassa saupādisesassa sato arahato. ^b^yo  rāgakkhayo^eb^ti rāgassa khayo khīṇākāro abhāvo accantamanuppādo.  esa nayo sesesupi. ettāvatā rāgādikkhayo saupādisesā  nibbānadhātūti dassitaṃ hoti.</p>
              <p>[03] ^b^idhevā^eb^ti ^a^P1.0167^ea^ imasmiṃyeva attabhāve.  ^b^sabbavedayitānī^eb^ti sukhādayo sabbā abyākatavedanā,  kusalākusalavedanā pana pubbeyeva pahīnāti.  ^b^anabhinanditānī^eb^ti taṇhādīhi na abhinanditāni.  ^b^sītibhavissantī^eb^ti accantavūpasamena saṅkhāradarathapaṭippassaddhiyā  sītalī bhavissanti, appaṭisandhikanirodhena nirujjhissantīti  attho. na kevalaṃ vedayitāniyeva, sabbepi pana khīṇāsavasantāne  pañcakkhandhā nirujjhissanti, vedayitasīsena desanā katā.</p>
              <p>[03] gāthāsu ^b^cakkhumatā^eb^ti buddhacakkhu, dhammacakkhu,  dibbacakkhu, paññācakkhu, samantacakkhūti pañcahi cakkhūhi cakkhumatā.  ^b^anissitenā^eb^ti taṇhādiṭṭhinissayavasena kañci dhammaṃ  anissitena, rāgabandhanādīhi vā abandhena. ^b^tādinā^eb^ti  chaḷaṅgupekkhāvasena sabbattha iṭṭhādīsu ekasabhāvatāsaṅkhātena  tādilakkhaṇena tādinā. ^b^diṭṭhadhammikā^eb^ti imasmiṃ attabhāve  bhavā vattamānā. ^b^bhavanettisaṅkhayā^eb^ti bhavanettiyā taṇhāya  parikkhayā. ^b^samparāyikā^eb^ti samparāye khandhabhedato parabhāge  bhavā. ^b^yamhī^eb^ti yasmiṃ anupādisesanibbāne. ^b^bhavānī^eb^ti  liṅgavipallāsena vuttaṃ, upapattibhavā sabbaso anavasesā nirujjhanti,  na pavattanti.</p>
              <p>[03] ^b^te^eb^ti ^a^M0.0160^ea^ te evaṃ vimuttacittā. ^b^dhammasārādhigamā^eb^ti  vimuttisārattā imassa dhammavinayassa, dhammesu sārabhūtassa arahattassa  adhigamanato. ^b^khaye^eb^ti rāgādikkhayabhūte nibbāne ^b^ratā^eb^  abhiratā. atha vā niccabhāvato seṭṭhabhāvato ca dhammesu sāranti  dhammasāraṃ, nibbānaṃ. vuttañhetaṃ ``virāgo seṭṭho dhammānaṃ (dha0 pa0  273), virāgo tesaṃ aggamakkhāyatī''ti (itivu0 90; a0 ni0   4.34) ca. tassa dhammasārassa adhigamahetu khaye  sabbasaṅkhāraparikkhaye anupādisesanibbāne ratā. ^b^pahaṃsū^eb^ti  pajahiṃsu. ^b^te^eb^ti nipātamattaṃ. sesaṃ vuttanayameva. </p>
              <p>[06] sattamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 8. paṭisallānasuttavaṇṇanā </h3n>
            <h4>
              <h4n> </h4n>
              <p>[03] 45^b^.^eb^ aṭṭhame ^a^V0.0147^ea^ ^a^P1.0168^ea^  ^b^paṭisallānarāmā^eb^ti tehi tehi sattasaṅkhārehi paṭinivattitvā  sallānaṃ paṭisallānaṃ, ekavihāro ekamantasevitā, kāyavivekoti attho.  taṃ paṭisallānaṃ ramanti rocantīti paṭisallānarāmā.  ``paṭisallānārāmā''tipi pāṭho. yathā vuttaṃ paṭisallānaṃ  āramitabbato ārāmo etesanti paṭisallānārāmā. ^b^viharathā^eb^ti  evaṃbhūtā hutvā viharathāti attho. paṭisallāne ratā niratā  sammuditāti ^b^paṭisallānaratā^eb^. ettāvatā jāgariyānuyogo, tassa  nimittabhūtā vūpakaṭṭhakāyatā ca dassitā. jāgariyānuyogo,  sīlasaṃvaro, indriyesu, guttadvāratā, bhojane mattaññutā,  satisampajaññanti imehi dhammehi vinā na vattatīti tepi idha  atthato vuttā evāti veditabbā.</p>
              <p>[03] ^b^ajjhattaṃ cetosamathamanuyuttā^eb^ti attano cittasamathe  anuyuttā. ajjhattaṃ attanoti ca etaṃ ekatthaṃ, byañjanameva nānaṃ.  bhummatthe cetaṃ samathanti anusaddayogena upayogavacanaṃ.  ^b^anirākatajjhānā^eb^ti bahi anīhatajjhānā avināsitajjhānā vā.  nīharaṇaṃ vināso vāti idaṃ nirākataṃ nāma ``thambhaṃ niraṃkatvā  nivātavuttī''tiādīsu (su0 ni0 328) viya. ^b^vipassanāya  samannāgatā^eb^ti sattavidhāya anupassanāya yuttā. sattavidhā  anupassanā nāma ^a^M0.0161^ea^ aniccānupassanā, dukkhānupassanā, anattānupassanā,  nibbidānupassanā, virāgānupassanā, nirodhānupassanā,  paṭinissaggānupassanā ca, tā visuddhimagge vitthāritāva.</p>
              <p>[03] ^b^brūhetāro suññāgārāna^eb^nti vaḍḍhetāro suññāgārānaṃ. ettha  ca ``suññāgārāna''nti yaṃkiñci vivittaṃ bhāvanānuyogassa  anucchavikaṭṭhānaṃ. samathavipassanāvasena kammaṭṭhānaṃ gahetvā rattindivaṃ  suññāgāraṃ pavisitvā bhāvanānuyogavasena nisīdamānā bhikkhū  ``brūhetāro suññāgārāna''nti veditabbā. ekabhūmikādipāsādepi  pana vāsaṃ kurumānā jhāyino suññāgārānaṃ brūhetārotveva veditabbā.</p>
              <p>[03] ettha ca yā ``paṭisallānarāmā, bhikkhave, viharatha  paṭisallānaratā''ti vūpakaṭṭhakāyatā vihitā, sā parisuddhasīlassa, na  asīlassa avisuddhasīlassa vā tassa rūpārammaṇādito  cittavinivattanasseva ^a^P1.0169^ea^ abhāvatoti atthato  sīlavisuddhi dassitāti vuttovāyamattho. ``ajjhattaṃ  cetosamathamanuyuttā anirākatajjhānā''ti padadvayena samādhibhāvanā,  ``vipassanāya samannāgatā''ti iminā paññābhāvanā vihitāti  lokiyā tisso sikkhā dassitā.</p>
              <p>[03] idāni ^a^V0.0148^ea^ tāsu patiṭṭhitassa avassaṃbhāviphalaṃ dassetuṃ  ^b^``paṭisallānarāmāna''^eb^ntiādi vuttaṃ. tattha ^b^brūhetāna^eb^nti  vaḍḍhetānaṃ. ^b^dvinnaṃ phalāna^eb^nti tatiyacatutthaphalānaṃ.  ^b^pāṭikaṅkha^eb^nti icchitabbaṃ avassaṃbhāvī. ^b^aññā^eb^ti  arahattaṃ. tañhi heṭṭhimamaggañāṇehi ñātamariyādaṃ anatikkamitvā  jānanato paripuṇṇajānanattā upari jānanakiccābhāvato ca  ``aññā''ti vuccati. ^b^sati vā upādisese^eb^ti sati vā  kilesūpādisese, pahātuṃ asakkuṇeyye sati. ñāṇe hi aparipakke ye  tena paripakkena pahātabbakilesā, te na pahīyanti. taṃ sandhāyāha  ``sati vā upādisese''ti. sati ca kilese khandhābhisaṅkhārā  tiṭṭhanti eva. iti imasmiṃ sutte anāgāmiphalaṃ arahattanti dve  dhammā dassitā. yathā cettha, evaṃ ito paresu dvīsu suttesu.</p>
              <p>[03] gāthāsu ^b^ye santacittā^eb^ti ye yogāvacarā tadaṅgavasena  vikkhambhanavaseva ca samitakilesatāya santacittā. nepakkaṃ vuccati  paññā, tāya samannāgatattā ^b^nipakā^eb^. iminā tesaṃ  kammaṭṭhānapariharaṇañāṇaṃ dasseti. ^b^satimanto^eb^ ^a^M0.0162^ea^ ^b^ca jhāyino^eb^ti  ṭhānanisajjādīsu kammaṭṭhānāvijahanahetubhūtāya satiyā satimanto,  ārammaṇūpanijjhānalakkhaṇena jhānena jhāyino. ^b^sammā dhammaṃ  vipassanti, kāmesu anapekkhino^eb^ti pubbeyeva ``aṭṭhikaṅkalūpamā  kāmā''tiādinā (ma0 ni0 1.234; pāci0 417) vatthukāmesu  kilesakāmesu ca ādīnavapaccavekkhaṇena anapekkhino anatthikā te  pahāya adhigataṃ upacārasamādhiṃ appanāsamādhiṃ vā pādakaṃ katvā  nāmarūpaṃ tassa paccaye ca pariggahetvā kalāpasammasanādikkamena sammā  aviparītaṃ pañcakkhandhadhammaṃ aniccādito vipassanti.</p>
              <p>[03] ^b^appamādaratā^eb^ti ^a^P1.0170^ea^ vuttappakārāya  samathavipassanābhāvanāya appamajjane ratā abhiratā tattha appamādeneva  rattindivaṃ vītināmentā. ^b^santā^eb^ti samānā. ``sattā''tipi  pāṭho, puggalāti attho. ^b^pamāde bhayadassino^eb^ti  nirayūpapattiādikaṃ pamāde bhayaṃ passantā. ^b^abhabbā  parihānāyā^eb^ti te evarūpā samathavipassanādhammehi maggaphalehi vā  parihānāya abhabbā. samathavipassanāto hi sampattato na  parihāyanti, itarāni ca appattāni pāpuṇanti. ^b^nibbānasseva  santike^eb^ti nibbānassa ca anupādāparinibbānassa ca santike eva,  na cirasseva naṃ adhigamissantīti. </p>
              <p>[06] aṭṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 9. sikkhānisaṃsasuttavaṇṇanā </h3n>
            <h4>
              <h4n> </h4n>
              <p>[03] 46^b^.^eb^ navame ^a^V0.0149^ea^ ^b^sikkhānisaṃsā^eb^ti ettha  sikkhitabbāti sikkhā, sā tividhā adhisīlasikkhā,  adhicittasikkhā, adhipaññāsikkhāti. tividhāpi cesā sikkhā  ānisaṃsā etesaṃ, na lābhasakkārasilokāti sikkhānisaṃsā.  ^b^viharathā^eb^ti sikkhānisaṃsā hutvā viharatha, tīsu sikkhāsu  ānisaṃsadassāvino hutvā tāhi sikkhāhi laddhabbaṃ ānisaṃsameva  sampassantā viharathāti attho. ^b^paññuttarā^eb^ti tāsu sikkhāsu  yā adhipaññāsikkhāsaṅkhātā paññā, sā uttarā padhānā visiṭṭhā  etesanti paññuttarā. ye hi sikkhānisaṃsā viharanti, te paññuttarā  bhavantīti. ^b^vimuttisārā^eb^ti ^a^M0.0163^ea^ arahattaphalasaṅkhātā vimutti sāraṃ  etesanti vimuttisārā, yathāvuttaṃ vimuttiṃyeva sārato gahetvā ṭhitāti  attho. ye hi sikkhānisaṃsā paññuttarā ca, na te bhavavisesaṃ  patthenti, apica kho vibhavaṃ ākaṅkhantā vimuttiṃyeva sārato  paccenti. ^b^satādhipateyyā^eb^ti jeṭṭhakakaraṇaṭṭhena sati adhipateyyaṃ  etesanti satādhipateyyā adhipati eva adhipateyyanti katvā, catūsu  satipaṭṭhānesu suppatiṭṭhitacittā kāyānupassanādimukhena  samathavipassanābhāvanānuyuttāti attho.</p>
              <p>[03] atha vā ^b^sikkhānisaṃsā^eb^ti bhikkhave, evarūpe  dullabhakkhaṇapaṭilābhe ^a^P1.0171^ea^ tividhasikkhāsikkhanameva  ānisaṃsaṃ katvā viharatha, evaṃ viharantā ca ^b^paññuttarā^eb^ paññāya  uttarā lokuttarapaññāya samannāgatā hutvā viharatha, evaṃbhūtā ca  ^b^vimuttisārā^eb^ nibbānasārā anaññasārā viharatha. tathābhāvassa  cāyaṃ upāyo, yaṃ ^b^satādhipateyyā^eb^ viharatha, satipaṭṭhānabhāvanāya  yuttappayuttā hotha, sabbattha vā satārakkhena cetasā viharathāti  evamettha attho veditabbo. iti bhagavā tīsu sikkhāsu bhikkhū  niyojento yathā tā sikkhitabbā, yena ca pāripūriṃ gacchanti, taṃ  saṅkhepeneva dassetvā idāni yathānusiṭṭhaṃ paṭipajjamānānaṃ  phalavisesadassanena tassā paṭipattiyā amoghabhāvaṃ pakāsento  ^b^``sikkhānisaṃsāna''^eb^ntiādimāha. taṃ vuttatthameva.</p>
              <p>[03] gāthāsu ^b^paripuṇṇasikkha^eb^nti aggaphalappattiyā  parisuddhasikkhaṃ, asekkhanti attho. ^b^apahānadhamma^eb^nti ettha  pahānadhammā vuccanti kuppā vimuttiyo. pahānadhammoti hi hānadhammo  kuppadhammo. na pahānadhammoti apahānadhammo, akuppadhammo.  ``appahānadhammo''tipi pāḷi, so eva attho. khayo eva antoti  khayanto, jātiyā khayanto jātikhayanto, nibbānaṃ. khayo vā  maraṇaṃ, jātikhayanto nibbānameva, tassa diṭṭhattā  ^b^jātikhayantadassī^eb^.</p>
              <p>[03] ^b^tasmā^eb^ti ^a^V0.0150^ea^ yasmā sikkhāpāripūriyā ayaṃ  jarāpāraṅgamanapariyosāno ānisaṃso, tasmā. ^b^sadā^eb^ti  sabbakālaṃ. ^b^jhānaratā^eb^ti lakkhaṇūpanijjhāne,  ārammaṇūpanijjhāneti duvidhepi jhāne ratā, tato eva ^a^M0.0164^ea^ ^b^samāhitā.  māraṃ sasenaṃ abhibhuyyā^eb^ti kilesasenāya anaṭṭhasenāya ca sasenaṃ  anavasiṭṭhaṃ catubbidhampi māraṃ abhibhavitvā. devaputtamārassapi hi  guṇamāraṇe sahāyabhāvūpagamanato kilesā ``senā''ti vuccanti. tathā  rogādayo anaṭṭhā maccumārassa. yathāha -- </p>
              <p>[21] ``kāmā te paṭhamā senā, dutiyā arati vuccati. </p>
              <p>[22] tatiyā khuppipāsā te, catutthī taṇhā pavuccati.. </p>
              <p>[21] ``pañcamī ^a^P1.0172^ea^ thinamiddhaṃ te, chaṭṭhā  bhīrū pavuccati. </p>
              <p>[22] sattamī vicikicchā te, makkho thambho ca aṭṭhamo.. </p>
              <p>[21] ``lābho siloko sakkāro, micchāladdho ca yo yaso. </p>
              <p>[22] yo cattānaṃ samukkaṃse, pare ca avajānati.. </p>
              <p>[21] ``esā namuci te senā, kaṇhassābhippahārinī. </p>
              <p>[22] na naṃ asūro jināti, jetvā ca labhate sukha''nti..  (su0 ni0 438-441; mahāni0 28).</p>
              <p>[03] yathā cāha -- </p>
              <p>[21] ``ajjeva kiccamātappaṃ, ko jaññā maraṇaṃ suve. </p>
              <p>[22] na hi no saṅgaraṃ tena, mahāsenena maccunā''ti..  (ma0 ni0 3.280; jā0 2.22.121).</p>
              <p>[03] ^b^bhavatha jātimaraṇassa pāragā^eb^ti jātiyā maraṇassa ca  pāragāmino nibbānagāmino bhavathāti. </p>
              <p>[06] navamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 10. jāgariyasuttavaṇṇanā </h3n>
            <h4>
              <h4n> </h4n>
              <p>[03] 47^b^.^eb^ dasame ^a^V0.0151^ea^ ^b^jāgaro^eb^ti jāgarako vigataniddo  jāgariyaṃ anuyutto, rattindivaṃ kammaṭṭhānamanasikāre yuttappayuttoti  attho. vuttañhetaṃ -- </p>
              <p>[02] ``kathañca, bhikkhave, bhikkhu pubbarattāpararattaṃ  jāgariyānuyogamanuyutto hoti? idha bhikkhu divasaṃ caṅkamena  nisajjāya āvaraṇīyehi dhammehi cittaṃ parisodheti, rattiyā paṭhamaṃ  yāmaṃ caṅkamena ^a^M0.0165^ea^ nisajjāya āvaraṇīyehi dhammehi cittaṃ parisodheti,  rattiyā majjhimaṃ yāmaṃ dakkhiṇena passena sīhaseyyaṃ kappeti pāde  pādaṃ accādhāya sato sampajāno uṭṭhānasaññaṃ manasi karitvā, rattiyā  pacchimaṃ yāmaṃ paccuṭṭhāya caṅkamena nisajjāya āvaraṇīyehi dhammehi  cittaṃ parisodheti. evaṃ bhikkhu pubbarattāpararattaṃ  jāgariyānuyogamanuyutto hotī''ti (vibha0 519).</p>
              <p>[03] casaddo sampiṇḍanattho, tena vakkhamāne satādibhāve sampiṇḍeti.  ^b^assā^eb^ti siyā, bhaveyyāti attho. ``jāgaro ca bhikkhu  vihareyyā''ti ca paṭhanti. sabbattha ^a^P1.0173^ea^ sabbadā ca  kammaṭṭhānāvijahanavasena satiavippavāsena ^b^sato sampajāno^eb^ti  sattaṭṭhāniyassa catubbidhassapi sampajaññassa vasena sampajāno.  ^b^samāhito^eb^ti upacārasamādhinā appanāsamādhinā ca samāhito  ekaggacitto. ^b^pamudito^eb^ti paṭipattiyā ānisaṃsadassanena  uttaruttari visesādhigamena vīriyārambhassa ca amoghabhāvadassanena  pamudito pāmojjabahulo. ^b^vippasanno^eb^ti tato eva  paṭipattibhūtāsu tīsu sikkhāsu paṭipattidesake ca satthari  saddhābahulatāya suṭṭhu pasanno. sabbattha assāti sambandho  vihareyyāti vā.</p>
              <p>[03] ^b^tattha kālavipassī ca kusalesu dhammesū^eb^ti tasmiṃ kāle  vipassako, tattha vā kammaṭṭhānānuyoge kālavipassī kālānurūpaṃ  vipassako. kiṃ vuttaṃ hoti? vipassanaṃ paṭṭhapetvā  kalāpasammasanādivasena sammasanto āvāsādike satta asappāye  vajjetvā sappāye sevanto antarā vosānaṃ anāpajjitvā pahitatto  cittassa samāhitākāraṃ sallakkhento sakkaccaṃ nirantaraṃ  aniccānupassanādiṃ pavattento yasmiṃ kāle vipassanācittaṃ līnaṃ  hoti, tasmiṃ dhammavicayavīriyapītisaṅkhātesu, yasmiṃ pana kāle  cittaṃ uddhataṃ hoti, tasmiṃ passaddhisamādhiupekkhāsaṅkhātesu kusalesu  anavajjesu bojjhaṅgadhammesūti evaṃ tattha tasmiṃ tasmiṃ kāle, tasmiṃ  vā kammaṭṭhānānuyoge kālānurūpaṃ vipassako assāti.  satisambojjhaṅgo pana sabbattheva icchitabbo ^a^V0.0152^ea^. vuttañhetaṃ ``satiñca  khvāhaṃ, bhikkhave, sabbatthikaṃ vadāmī''ti (saṃ0 ni0  5.234;  mi0 pa0 2.1.13). ettāvatā puggalādhiṭṭhānāya desanāya jāgariyaṃ  dassetvā yehi dhammehi jāgariyānuyogo sampajjati, te pakāseti.</p>
              <p>[03] evaṃ ^a^M0.0166^ea^ bhagavā āraddhavipassakassa bhikkhuno saṅkhepeneva saddhiṃ  upakārakadhammehi sammasanacāraṃ dassetvā idāni tathā paṭipajjantassa  paṭipattiyā avañjhabhāvaṃ dassento ^b^``jāgarassa, bhikkhave,  bhikkhuno''^eb^tiādimāha. tattha ^a^P1.0174^ea^ jāgariyānuyoge  satisampajaññasamādānāni sabbatthakāni sammodapasādāvahāni, tattha  kālavipassanā nāma vipassanāya gabbhaggahaṇaṃ paripākagataṃ.  upakkilesavimutte hi vīthipaṭipanne vipassanāñāṇe tikkhe sūre vahante  yogino uḷāraṃ pāmojjaṃ pasādo ca hoti, tehi ca visesādhigamassa  santikeyeva. vuttañhetaṃ -- </p>
              <p>[21] ``yato yato sammasati, khandhānaṃ udayabbayaṃ. </p>
              <p>[22] labhatī pītipāmojjaṃ, amataṃ taṃ vijānataṃ.. </p>
              <p>[21] ``pāmojjabahulo bhikkhu, pasanno buddhasāsane. </p>
              <p>[22] adhigacche padaṃ santaṃ, saṅkhārūpasamaṃ sukha''nti..  (dha0 pa0 374, 381).</p>
              <p>[03] gāthāsu ^b^jāgarantā suṇātheta^eb^nti etaṃ mama vacanaṃ  ekanteneva pamādaniddāya avijjāniddāya pabodhanatthaṃ jāgarantā  satisampajaññādidhammasamāyogena jāgariyaṃ anuyuttā suṇātha. ^b^ye  suttā te pabujjhathā^eb^ti ye yathāvuttaniddāya suttā supanaṃ upagatā, te  tumhe jāgariyānuyogavasena indriyabalabojjhaṅge saṅkaḍḍhitvā vipassanaṃ  ussukkāpentā appamādapaṭipattiyā tato pabujjhatha atha vā  ^b^jāgarantā^eb^ti jāgaranimittā. ``suṇātheta''nti ettha  ``eta''nti vuttaṃ, kiṃ taṃ vacananti āha ``ye suttā te  pabujjhathā''tiādi. tattha ^b^ye suttā^eb^ti ye kilesaniddāya suttā,  te tumhe ariyamaggapaṭibodhena pabujjhatha. ^b^suttā jāgaritaṃ  seyyo^eb^ti idaṃ pabodhassa kāraṇavacanaṃ. yasmā yathāvuttasupato  vuttappakāraṃ jāgaritaṃ jāgaraṇaṃ atthakāmassa kulaputtassa seyyo  pāsaṃsataro hitasukhāvaho, tasmā pabujjhatha. ^b^natthi jāgarato  bhaya^eb^nti idaṃ tattha ānisaṃsadassanaṃ. yo hi saddhādīhi  jāgaraṇadhammehi samannāgamena jāgaro jaggati, pamādaniddaṃ na  upagacchati, tassa attānuvādabhayaṃ parānuvādabhayaṃ daṇḍabhayaṃ duggatibhayaṃ  jātiādinimittaṃ sabbampi vaṭṭabhayaṃ natthi.</p>
              <p>[03] ^b^kālenā^eb^ti ^a^M0.0167^ea^ ^a^V0.0153^ea^ āvāsasappāyādīnaṃ laddhakālena. ^b^so^eb^ti  nipātamattaṃ. ^b^sammā^eb^ ^a^P1.0175^ea^ ^b^dhammaṃ  parivīmaṃsamāno^eb^ti vipassanāya ārammaṇabhūtaṃ tebhūmakadhammaṃ sammā  ñāyena yathā nibbindanavirajjanādayo sambhavanti, evaṃ parito  vīmaṃsanto, sabbākārena vipassantoti attho. ^b^ekodibhūto^eb^ti  eko seṭṭho hutvā udetīti ekodi, samādhi. so ekodi bhūto  jāto uppanno etassāti ekodibhūto. aggiāhitādisaddānaṃ viya  ettha bhūtasaddassa paravacanaṃ daṭṭhabbaṃ. ekodiṃ vā bhūto pattoti  ekodibhūto. ettha ca ekodīti maggasamādhi adhippeto,  ``samāhito''ti ettha pana pādakajjhānasamādhinā saddhiṃ  vipassanāsamādhi. atha vā ^b^kālenā^eb^ti maggapaṭivedhakālena.  ^b^sammā dhammaṃ parivīmaṃsamāno^eb^ti sammadeva catusaccadhammaṃ  pariññābhisamayādivasena vīmaṃsanto, ekābhisamayena abhisamento.  ^b^ekodibhūto^eb^ti eko seṭṭho asahāyo vā hutvā udetīti ekodi,  catukiccasādhako sammappadhāno. so ekodi bhūto jātoti sabbaṃ  purimasadisameva. ^b^vihane tamaṃ so^eb^ti so evaṃbhūto  ariyasāvako arahattamaggena avijjātamaṃ anavasesato vihaneyya  samucchindeyya.</p>
              <p>[03] iti bhagavā paṭipattiyā amoghabhāvaṃ dassetvā idāni tattha  daḷhaṃ niyojento ^b^``tasmā have^eb^''ti osānagāthamāha. tattha  ^b^tasmā^eb^ti yasmā jāgarato satiavippavāsādinā  samathavipassanābhāvanā pāripūriṃ gacchati, anukkamena ariyamaggo  pātubhavati, tato cassa sabbaṃ vaṭṭabhayaṃ natthi, tasmā. ^b^have^eb^ti  ekaṃsena daḷhaṃ vā. ^b^bhajethā^eb^ti bhajeyya. evaṃ jāgariyaṃ  bhajanto ca ātāpibhāvādiguṇayutto bhikkhu saṃyojanāni bhinditvā  aggaphalañāṇasaṅkhātaṃ ^b^anuttaraṃ^eb^ uttararahitaṃ ^b^sambodhiṃ phuse^eb^  pāpuṇeyya. sesaṃ vuttanayameva. </p>
              <p>[06] dasamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 11. āpāyikasuttavaṇṇanā </h3n>
            <h4>
              <h4n> </h4n>
              <p>[03] 48^b^.^eb^ ekādasame ^b^āpāyikā^eb^ti apāye  nibbattissantīti āpāyikā. tatthāpi niraye nibbattissantīti  ^b^nerayikā. idamappahāyā^eb^ti ^a^P1.0176^ea^ idaṃ idāni  vakkhamānaṃ duvidhaṃ pāpasamācāraṃ appajahitvā,  tathāpaṭipattitathāpaggahaṇavasena pavattaṃ vācaṃ cittaṃ diṭṭhiñca  appaṭinissajjitvāti attho. ^b^abrahmacārī^eb^ti ^a^M0.0168^ea^ brahmaseṭṭhaṃ caratīti  brahmacārī, brahmā vā seṭṭho ācāro etassa atthīti brahmacārī, na  brahmacārīti abrahmacārī, brahmacāripaṭirūpako dussīloti attho.  ^b^brahmacāripaṭiñño^eb^ti ``brahmacārī aha''nti evaṃpaṭiñño.  ^b^paripuṇṇa^eb^nti akhaṇḍādibhāvena ^a^V0.0154^ea^ avikalaṃ. ^b^parisuddha^eb^nti  upakkilesābhāvena parisuddhaṃ. ^b^amūlakenā^eb^ti  diṭṭhādimūlavirahitena, diṭṭhaṃ sutaṃ parisaṅkitanti imehi codanāmūlehi  vajjitena. ^b^abrahmacariyena^eb^ aseṭṭhacariyena. ^b^anuddhaṃsetī^eb^ti  ``parisuddho aya''nti jānantova pārājikavatthunā dhaṃseti padhaṃseti,  codeti akkosati vā.</p>
              <p>[03] gāthāsu ^b^abhūtavādī^eb^ti parassa dosaṃ adisvāva abhūtena  tucchena musāvādaṃ katvā paraṃ abbhācikkhanto. ^b^katvā^eb^ti yo vā  pana pāpakammaṃ katvā ``nāhaṃ etaṃ karomī''ti āha. ^b^ubhopi te  pecca samā bhavantī^eb^ti te ubhopi janā ito paralokaṃ gantvā nirayaṃ  upagamanato gatiyā samānā bhavanti. tattha gatiyeva nesaṃ  paricchinnā, na pana āyu. bahuñhi pāpaṃ katvā ciraṃ niraye paccati,  parittaṃ katvā appamattakameva kālaṃ. yasmā pana tesaṃ ubhinnampi kammaṃ  lāmakameva. tena vuttaṃ ^b^``nihīnakammā manujā paratthā''^eb^ti.  ``paratthā''ti pana padassa purato ``peccā''ti padena sambandho --  parattha pecca ito gantvā te nihīnakammā samā bhavantīti.</p>
              <p>[03] evaṃ bhagavā abhūtabbhakkhānavasena bhūtadosapaṭicchādanavasena ca  pavattassa musāvādassa vipākaṃ dassetvā idāni tasmiṃ ṭhāne  nisinnānaṃ bahūnaṃ pāpabhikkhūnaṃ duccaritakammassa ^a^P1.0177^ea^  vipākadassanena saṃvejanatthaṃ dve gāthā abhāsi. tattha  ^b^kāsāvakaṇṭhā^eb^ti kasāvarasapītattā kāsāvena vatthena  paliveṭhitakaṇṭhā. ^b^pāpadhammā^eb^ti lāmakadhammā.  ^b^asaññatā^eb^ti kāyādīhi saññamarahitā. ^b^pāpā^eb^ti tathārūpā  pāpapuggalā, pāpehi kammehi upapajjitvā ``tassa kāyopi āditto  sampajjalito sajotibhūto, saṅghāṭipi ādittā''tiādinā (saṃ0  ni0  2.218-219; pārā0 230) lakkhaṇasaṃyutte vuttanayena  mahādukkhaṃ anubhavantiyeva.</p>
              <p>[03] tatiyagāthāya ayaṃ saṅkhepattho -- ^b^yañce bhuñjeyya  dussīlo^eb^ nissīlapuggalo kāyādīhi asaññato raṭṭhavāsīhi saddhāya  dinnaṃ yaṃ raṭṭhapiṇḍaṃ ``samaṇomhī''ti paṭijānanto gahetvā bhuñjeyya,  tato āditto aggivaṇṇo ayoguḷova bhutto seyyo sundarataro.  kiṃkāraṇā? tappaccayā ^a^M0.0169^ea^ hissa ekova attabhāvo jhāyeyya, dussīlo  pana hutvā saddhādeyyaṃ bhuñjitvā anekānipi jātisatāni niraye  uppajjeyyāti. </p>
              <p>[06] ekādasamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 12. diṭṭhigatasuttavaṇṇanā </h3n>
            <h4>
              <h4n> </h4n>
              <p>[03] 49^b^.^eb^ dvādasame ^a^V0.0155^ea^ ^b^dvīhi diṭṭhigatehī^eb^ti ettha  diṭṭhiyova diṭṭhigatāni ``gūthagataṃ muttagata''ntiādīsu (a0 ni0   9.11) viya. gahitākārasuññatāya vā diṭṭhīnaṃ gatamattānīti  diṭṭhigatāni, tehi diṭṭhigatehi. ^b^pariyuṭṭhitā^eb^ti abhibhūtā  palibuddhā vā. palibodhattho vāpi hi pariyuṭṭhānasaddo ``corā magge  pariyuṭṭhiṃsū''tiādīsu (cūḷava0 430) viya. ^b^devā^eb^ti  upapattidevā. te hi dibbanti uḷāratamehi kāmaguṇehi jhānādīhi  ca kīḷanti, iddhānubhāvena vā yathicchitamatthaṃ gacchanti  adhigacchantīti ca devāti vuccanti. manassa ussannattā manussā,  ukkaṭṭhaniddesavasena cetaṃ vuttaṃ yathā ``satthā devamanussāna''nti.  ^b^olīyanti eke^eb^ti ``sassato attā ca loko cā''ti bhavesu  olīyanābhinivesabhūtena sassatabhāvena ekacce devā manussā ^a^P1.0178^ea^  ca avalīyanti allīyanti saṅkocaṃ āpajjanti, na tato  nissaranti. ^b^atidhāvantī^eb^ti paramatthato bhinnasabhāvānampi  sabhāvadhammānaṃ yvāyaṃ hetuphalabhāvena sambandho, taṃ aggahetvā  nānattanayassapi gahaṇena tattha tattheva dhāvanti, tasmā ``ucchijjati  attā ca loko ca, na hoti paraṃ maraṇā''ti ucchede vā  bhavanirodhapaṭipattiyā paṭikkhepadhammataṃ atidhāvanti atikkamanti.  ^b^cakkhumanto ca passantī^eb^ti casaddo byatireke.  pubbayogasampattiyā ñāṇaparipākena paññācakkhumanto pana devamanussā  teneva paññācakkhunā sassataṃ ucchedañca antadvayaṃ anupagamma  majjhimapaṭipattidassanena paccakkhaṃ karonti. te hi  ``nāmarūpamattamidaṃ paṭiccasamuppannaṃ, tasmā na sassataṃ, nāpi  ucchijjatī''ti aviparītato passanti.</p>
              <p>[03] evaṃ olīyanādike puggalādhiṭṭhānena uddisituṃ ^b^``kathañca,  bhikkhave''^eb^tiādi vuttaṃ. tattha ^b^bhavā^eb^ti kāmabhavo, rūpabhavo,  arūpabhavo. aparepi tayo ^a^M0.0170^ea^ bhavā saññībhavo, asaññībhavo,  nevasaññīnāsaññībhavo. aparepi tayo bhavā ekavokārabhavo,  catuvokārabhavo, pañcavokārabhavoti. etehi bhavehi āramanti  abhinandantīti ^b^bhavārāmā^eb^. bhavesu ratā abhiratāti  ^b^bhavaratā^eb^. bhavesu suṭṭhu muditāti ^b^bhavasammuditā.  bhavanirodhāyā^eb^ti tesaṃ bhavānaṃ accantanirodhāya anuppādanatthāya.  ^b^dhamme desiyamāne^eb^ti tathāgatappavedite niyyānikadhamme vuccamāne.  ^b^na pakkhandatī^eb^ti sassatābhiniviṭṭhattā saṃkhittadhammattā na  pavisati na ogāhati. ^b^na pasīdatī^eb^ti pasādaṃ nāpajjati na  taṃ saddahati. ^b^na santiṭṭhatī^eb^ti tassaṃ desanāyaṃ na tiṭṭhati  nādhimuccati. evaṃ sassatato abhinivisanena bhavesu olīyanti.</p>
              <p>[03] ^b^aṭṭīyamānā^eb^ti ^a^V0.0156^ea^ bhave jarārogamaraṇādīni  vadhabandhanacchedanādīni ^a^P1.0179^ea^ ca disvā saṃvijjanena  tehi samaṅgibhāvena bhavena pīḷiyamānā dukkhāpiyamānā.  ^b^harāyamānā^eb^ti lajjamānā ^b^jigucchamānā^eb^ti paṭikūlato  dahantā. ^b^vibhava^eb^nti ucchedaṃ. ^b^abhinandantī^eb^ti  taṇhādiṭṭhābhinandanāhi ajjhosāya nandanti. ^b^yato^eb^ ^b^kira^eb^  ^b^bho^eb^tiādi tesaṃ abhinandanākāradassanaṃ. tattha ^b^yato^eb^ti  yadā. ^b^bho^eb^ti ālapanaṃ. ^b^ayaṃ attā^eb^ti kārakādibhāvena  attanā parikappitaṃ sandhāya vadati. ^b^ucchijjatī^eb^ti  upacchijjati. ^b^vinassatī^eb^ti na dissati, vināsaṃ abhāvaṃ  gacchati. ^b^na hoti paraṃ maraṇā^eb^ti maraṇena uddhaṃ na bhavati.  ^b^etaṃ santa^eb^nti yadetaṃ attano ucchedādi, etaṃ sabbabhavavūpasamato  sabbasantāpavūpasamato ca ^b^santaṃ,^eb^ santattā eva ^b^paṇītaṃ,^eb^  tacchāviparītabhāvato ^b^yāthāvaṃ^eb^. tattha ``santaṃ paṇīta''nti idaṃ  dvayaṃ taṇhābhinandanāya vadanti, ``yāthāva''nti diṭṭhābhinandanāya.  ^b^eva^eb^nti evaṃ yathāvuttaucchedābhinivesanena.</p>
              <p>[03] ^b^bhūta^eb^nti khandhapañcakaṃ. tañhi paccayasambhūtattā paramatthato  vijjamānattā ca bhūtanti vuccati. tenāha ``bhūtamidaṃ, bhikkhave,  samanupassathā''ti (ma0 ni0 1.401). ^b^bhūtato^eb^  aviparītasabhāvato salakkhaṇato sāmaññalakkhaṇato ca passati.  idañhi khandhapañcakaṃ nāmarūpamattaṃ. tattha ``ime pathavīādayo dhammā  rūpaṃ, ime phassādayo dhammā nāmaṃ, imāni nesaṃ lakkhaṇādīni, ime  nesaṃ avijjādayo paccayā''ti evaṃ sapaccayanāmarūpadassanavasena ceva,  ``sabbepime dhammā ahutvā sambhonti, hutvā paṭiventi, tasmā  aniccā, aniccattā dukkhā, dukkhattā anattā''ti evaṃ  aniccānupassanādivasena ca passatīti ^a^M0.0171^ea^ attho. ettāvatā  taruṇavipassanāpariyosānā vipassanābhūmi dassitā.  ^b^nibbidāyā^eb^ti ^a^P1.0180^ea^ bhūtasaṅkhātassa  tebhūmakadhammajātassa nibbindanatthāya, etena balavavipassanaṃ dasseti.  ^b^virāgāyā^eb^ti virāgatthaṃ virajjanatthaṃ, iminā maggaṃ dasseti.  ^b^nirodhāyā^eb^ti nirujjhanatthaṃ, imināpi maggameva dasseti.  ^b^nirodhāyā^eb^ti vā paṭippassaddhinirodhena saddhiṃ  anupādisesanibbānaṃ dasseti. ^b^evaṃ kho, bhikkhave, cakkhumanto  passantī^eb^ti evaṃ paññācakkhumanto sapubbabhāgena maggapaññācakkhunā  catusaccadhammaṃ passanti.</p>
              <p>[03] gāthāsu ^b^ye bhūtaṃ bhūtato disvā^eb^ti ye ariyasāvakā bhūtaṃ  khandhapañcakaṃ bhūtato aviparītasabhāvato vipassanāpaññāsahitāya  maggapaññāya disvā. etena pariññābhisamayaṃ dasseti. ^b^bhūtassa  ca atikkama^eb^nti bhāvanābhisamayaṃ. ariyamaggo hi bhūtaṃ atikkamati  etenāti ``bhūtassa atikkamo''ti vutto. ^b^yathābhūte^eb^ti  aviparītasaccasabhāve nibbāne. ^b^vimuccanti^eb^ ^a^V0.0157^ea^ adhimuccanti, etena  sacchikiriyābhisamayaṃ dasseti. ^b^bhavataṇhāparikkhayā^eb^ti  bhavataṇhāya sabbaso khepanā samucchindanato, etena samudayappahānaṃ  dasseti.</p>
              <p>[03] ^b^save bhūtapariñño so^eb^ti ettha pana saveti nipātamattaṃ.  so bhūtapariñño bhūtassa atikkamanūpāyena maggena bhavataṇhāparikkhayā  pariññātakkhandho tato eva yathābhūte nibbāne adhimutto.  ^b^bhavābhave^eb^ti khuddake ceva mahante ca, ucchedādidassane vā  ^b^vītataṇho^eb^ bhinnakileso. ^b^bhikkhu bhūtassa^eb^  upādānakkhandhasaṅkhātassa attabhāvassa ^b^vibhavā,^eb^ āyatiṃ  anuppādā ^b^punabbhavaṃ nāgacchati,^eb^ apaññattikabhāvameva gacchatīti  anupādisesāya nibbānadhātuyā desanaṃ niṭṭhāpesi.</p>
              <p>[03] iti imasmiṃ vagge ekādasame vaṭṭaṃ kathitaṃ,  tatiyacatutthapañcamesu pariyosānasutte ca vaṭṭavivaṭṭaṃ kathitaṃ, sesesu  vivaṭṭamevāti veditabbaṃ. </p>
              <p>[06] dvādasamasuttavaṇṇanā niṭṭhitā. </p>
              <p>[06] paramatthadīpaniyā khuddakanikāya-aṭṭhakathāya </p>
              <p>[06] itivuttakassa dukanipātavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 3. tikanipāto </h0n>
      <h1>
        <h1n> </h1n>
        <h2>
          <h2n> 1. paṭhamavaggo </h2n>
          <h3>
            <h3n> 1. mūlasuttavaṇṇanā </h3n>
            <h4>
              <h4n> </h4n>
              <p>[03] 50^b^.^eb^ tikanipātassa ^a^M0.0172^ea^ ^a^V0.0158^ea^ ^a^P2.0001^ea^ paṭhame  ^b^tīṇī^eb^ti gaṇanaparicchedo. ^b^imānī^eb^ti abhimukhīkaraṇaṃ.  ^b^akusalamūlānī^eb^ti paricchinnadhammanidassanaṃ. tattha akusalāni  ca tāni mūlāni cāti akusalamūlāni. atha vā akusalānaṃ  hetupaccayapabhavajanakasamuṭṭhāpakanibbattakaṭṭhena mūlāni cāti  akusalamūlāni, akusaladhammānaṃ kāraṇānīti attho. kāraṇañhi  yathā hinoti etasmā phalaṃ pavattatīti hetu, paṭicca etasmā etīti  paccayo, pabhavati etasmāti pabhavo, attano phalaṃ janetīti janakaṃ,  samuṭṭhāpetīti samuṭṭhāpakaṃ, nibbattetīti nibbattakanti ca vuccati.  evaṃ patiṭṭhaṭṭhena mūlanti, tasmā ^b^akusalamūlānī^eb^ti akusalānaṃ  suppatiṭṭhitabhāvasādhanāni, kāraṇānīti vuttaṃ hoti.</p>
              <p>[03] keci pana ``sāliādīnaṃ sālibījādīni viya  maṇippabhādīnaṃ maṇivaṇṇādayo viya ca akusalānaṃ  akusalabhāvasādhako lobhādīnaṃ mūlaṭṭho''ti vadanti. evaṃ sante  akusalacittasamuṭṭhānarūpesu tesaṃ hetupaccayabhāvo na siyā. na hi  tāni tesaṃ akusalabhāvaṃ sādhenti, na ca paccayā na honti.  vuttañhetaṃ -- </p>
              <p>[02] ``hetū hetusampayuttakānaṃ dhammānaṃ taṃsamuṭṭhānānañca rūpānaṃ  hetupaccayena paccayo''ti (paṭṭhā0 1.paccayaniddesa.1).</p>
              <p>[03] ahetukassa ^a^V0.0159^ea^ ca mohassa akusalabhāvo na siyā  akusalabhāvasādhakassa mūlantarassa abhāvato. athāpi siyā  lobhādīnaṃ sabhāvasiddho ^a^P2.0002^ea^ akusalādibhāvo,  taṃsampayuttānaṃ pana lobhādipaṭibaddhoti. evampi yathā lobhādīnaṃ,  evaṃ alobhādīnampi sabhāvasiddho kusalādibhāvoti alobhādayo  kusalā eva siyuṃ, na abyākatā, na ca honti. tasmā yathā  sampayuttesu, evaṃ mūlesupi kusalādibhāvo pariyesitabbo.  yonisomanasikārādiko viya hi kusalabhāvassa,  ayonisomanasikārādiko ^a^M0.0173^ea^ akusalabhāvassa kāraṇanti gahetabbaṃ. evaṃ  akusalabhāvasādhanavasena lobhādīnaṃ mūlaṭṭhaṃ aggahetvā  suppatiṭṭhitabhāvasādhanavasena gayhamāne na koci doso.  laddhahetupaccayā hi dhammā virūḷhamūlā viya pādapā thirā honti  suppatiṭṭhitā, heturahitā pana tilabījakādisevālā viya na  suppatiṭṭhitāti hetuādiatthena akusalānaṃ upakārakattā mūlānīti  akusalamūlāni. yasmā pana mūlena mutto akusalacittuppādo natthi,  tasmā tīhi mūlehi sabbo akusalarāsi pariyādiyitvā dassitoti  daṭṭhabbaṃ.</p>
              <p>[03] tāni akusalamūlāni sarūpato dassetuṃ ^b^``lobho  akusalamūla''^eb^ntiādi vuttaṃ. tattha lobhādīsu yaṃ vattabbaṃ, taṃ heṭṭhā  vuttameva. tattha pana tatiyamaggavajjhā lobhādayo āgatā, idha pana  anavasesāti ayameva viseso.</p>
              <p>[03] gāthāyaṃ ^b^pāpacetasa^eb^nti akusaladhammasamāyogato  lāmakacittaṃ. ^b^hiṃsantī^eb^ti attano pavattikkhaṇe āyatiṃ  vipākakkhaṇe ca vibādhenti. ^b^attasambhūtā^eb^ti attani jātā.  ^b^tacasāra^eb^nti gaṇṭhitaṃ, veḷunti attho. ^b^samphala^eb^nti attano  phalaṃ. idaṃ vuttaṃ hoti -- khadirasīsapādayo viya antosāro  ahutvā bahisāratāya tacasāranti laddhanāmaṃ veḷuādiṃ yathā  attasambhūtameva phalaṃ hiṃsati vināseti, evameva anto  sīlādisārarahitaṃ lāmakacittaṃ puggalaṃ attasambhūtāyeva lobhādayo  vināsentīti. </p>
              <p>[06] paṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 2. dhātusuttavaṇṇanā </h3n>
            <h4>
              <h4n> </h4n>
              <p>[03] 51^b^.^eb^ dutiye ^a^P2.0003^ea^ ^b^dhātuyo^eb^ti attano  phalassa sabhāvassa ca dhāraṇaṭṭhena dhātuyo. yañcettha phalanibbattakaṃ,  taṃ attano phalassa sabhāvassa ca, itaraṃ sabhāvasseva dhāraṇaṭṭhena dhātu.  ^b^rūpadhātū^eb^ti ^a^V0.0160^ea^ rūpabhavo. dhātuyā āgataṭṭhāne bhavena  paricchinditabbaṃ, bhavassa āgataṭṭhāne dhātuyā paricchinditabbanti idha  bhavena paricchedo kathito. tasmā -- </p>
              <p>[02] ``katame ^a^M0.0174^ea^ dhammā rūpāvacarā? heṭṭhato brahmalokaṃ  pariyantaṃ karitvā uparito akaniṭṭhe deve anto karitvā etthāvacarā  ettha pariyāpannā khandhadhātuāyatanā, ime dhammā rūpāvacarā''ti (dha0  sa0 1289) -- </p>
              <p>[25] evaṃ vuttā rūpāvacaradhammā rūpadhātu.  ^b^arūpadhātū^eb^ti arūpabhavo. idhāpi bhavena paricchedo kathitoti  -- </p>
              <p>[02] ``katame dhammā arūpāvacarā? heṭṭhato  ākāsānañcāyatanūpage deve anto karitvā, uparito  nevasaññānāsaññāyatanūpage deve anto karitvā, etthāvacarā ettha  pariyāpannā khandhadhātuāyatanā, ime dhammā arūpāvacarā''ti (dha0  sa0 1291) -- </p>
              <p>[25] evaṃ vuttā arūpāvacaradhammā arūpadhātu.  ^b^nirodhadhātū^eb^ti nibbānaṃ veditabbaṃ.</p>
              <p>[03] aparo nayo -- rūpasahitā, rūpapaṭibaddhā, dhammappavatti  ^b^rūpadhātu,^eb^ pañcavokārabhavo, ekavokārabhavo ca, tena sakalo  kāmabhavo rūpabhavo ca saṅgahito. rūparahitā dhammappavatti  ^b^arūpadhātu,^eb^ catuvokārabhavo, tena arūpabhavo saṅgahito. iti  dvīhi padehi tayo bhavā sabbā saṃsārappavatti dassitā. tatiyapadena  pana asaṅkhatadhātuyeva saṅgahitāti maggaphalāni idha  tikavinimuttadhammā nāma jātā. keci pana ``rūpadhātūti  rūpasabhāvā dhammā, arūpadhātūti arūpasabhāvā dhammāti padadvayena  anavasesato pañcakkhandhā gahitā''ti. ``rūpataṇhāya visayabhūtā  dhammā rūpadhātu, arūpataṇhāya visayabhūtā arūpadhātū''ti ca vadanti,  taṃ sabbaṃ idha nādhippetaṃ. tasmā vuttanayeneva attho veditabbo.</p>
              <p>[03] gāthāsu ^a^P2.0004^ea^ ^b^rūpadhātuṃ pariññāyā^eb^ti  rūpapaṭibaddhadhammapavattiṃ ñātapariññādīhi tīhi pariññāhi  parijānitvā. ^b^āruppesu asaṇṭhitā^eb^ti arūpāvacaradhammesu  bhavarāgavasena bhavadiṭṭhivasena ca na patiṭṭhitā anallīnā. ``arūpesu  asaṇṭhitā''ti ca paṭhanti, so eva attho. ettāvatā  tebhūmakadhammānaṃ pariññā vuttā. ^b^nirodhe ye vimuccantī^eb^ti ye  nibbāne ārammaṇabhūte ^a^V0.0161^ea^ aggamaggaphalavasena ^a^M0.0175^ea^ samucchedapaṭippassaddhīhi  anavasesakilesato vimuccanti. ^b^te janā maccuhāyino^eb^ti te  khīṇāsavajanā maraṇaṃ samatītā.</p>
              <p>[03] evaṃ dhātuttayasamatikkamena amatādhigamaṃ dassetvā ``ayañca  paṭipadā mayā gatamaggo ca tumhākaṃ dassito''ti tattha nesaṃ ussāhaṃ  janento dutiyaṃ gāthamāha. tattha ^b^kāyenā^eb^ti nāmakāyena  maggaphalehi. ^b^phusayitvā^eb^ti patvā. ^b^nirūpadhi^eb^nti  khandhādisabbūpadhirahitaṃ. ^b^upadhippaṭinissagga^eb^nti tesaṃyeva ca  upadhīnaṃ paṭinissajjanakāraṇaṃ. nibbānassa hi maggañāṇena  sacchikiriyāya sabbe upadhayo paṭinissaṭṭhā hontīti taṃ tesaṃ  paṭinissajjanakāraṇaṃ. ^b^sacchikatvā^eb^ti kālena kālaṃ  phalasamāpattisamāpajjanena attapaccakkhaṃ katvā ^b^anāsavo  sammāsambuddho^eb^ tameva ^b^asokaṃ virajaṃ^eb^ nibbānapadaṃ deseti.  tasmā tadadhigamāya ussukkaṃ kātabbanti. </p>
              <p>[06] dutiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 3. paṭhamavedanāsuttavaṇṇanā </h3n>
            <h4>
              <h4n> </h4n>
              <p>[03] 52^b^.^eb^ tatiye ^b^vedanā^eb^ti ārammaṇarasaṃ vediyanti  anubhavantīti vedanā. tā vibhāgato dassetuṃ ^b^``sukhā  vedanā''^eb^tiādi vuttaṃ. tattha ^b^sukha^eb^-saddo atthuddhāravasena heṭṭhā  vuttoyeva. ^b^dukkha^eb^-saddo ^a^P2.0005^ea^ pana ``jātipi  dukkhā''tiādīsu (dī0 ni0 2.387; vibha0 190)  dukkhavatthusmiṃ āgato. ``yasmā ca kho, mahāli, rūpaṃ dukkhaṃ  dukkhānupatitaṃ dukkhāvakkanta''ntiādīsu (saṃ0 ni0  3.60)  dukkhārammaṇe. ``dukkho pāpassa uccayo''tiādīsu (dha0 pa0  117) dukkhapaccaye. ``yāvañcidaṃ, bhikkhave, na sukarā akkhānena  pāpuṇituṃ, yāva dukkhā nirayā''tiādīsu (ma0 ni0 3.250)  dukkhapaccayaṭṭhāne. ``sukhassa ca pahānā dukkhassa ca  pahānā''tiādīsu (dī0 ni0 1.232; dha0 sa0 165)  dukkhavedanāyaṃ. idhāpi dukkhavedanāyameva.</p>
              <p>[03] vacanatthato pana sukhayatīti ^b^sukhā^eb^. dukkhayatīti  ^b^dukkhā^eb^. na dukkhā na sukhāti ^b^adukkhamasukhā,^eb^ makāro  padasandhivasena vutto. tāsu iṭṭhānubhavanalakkhaṇā sukhā,  aniṭṭhānubhavanalakkhaṇā dukkhā, ubhayaviparītānubhavanalakkhaṇā  adukkhamasukhā. tasmā sukhadukkhavedanānaṃ uppatti pākaṭā,  ^a^M0.0176^ea^ na adukkhamasukhāya. yadā hi sukhaṃ uppajjati, sakalasarīraṃ  ^a^V0.0162^ea^ bhentaṃ maddantaṃ pharamānaṃ satadhotasappiṃ khādāpentaṃ viya, satapākatelaṃ makkhentaṃ  viya, ghaṭasahassena pariḷāhaṃ nibbāpayamānaṃ viya ca ``aho sukhaṃ,  aho sukha''nti vācaṃ nicchārayamānameva uppajjati. yadā dukkhaṃ  uppajjati, sakalasarīraṃ khobhentaṃ maddantaṃ pharamānaṃ tattaphālaṃ pavesentaṃ  viya vilīnatambalohaṃ āsiñcantaṃ viya ca ``aho dukkhaṃ, aho  dukkha''nti vippalāpentameva uppajjati. iti sukhadukkhavedanānaṃ  uppatti pākaṭā.</p>
              <p>[03] adukkhamasukhā pana dubbijānā duddīpanā andhakārā avibhūtā.  sā sukhadukkhānaṃ apagame sātāsātapaṭipakkhavasena majjhattākārabhūtā  nayato gaṇhantasseva pākaṭā hoti. yathā kiṃ? yathā pubbāparaṃ  sapaṃsuke padese upacaritamaggavasena piṭṭhipāsāṇe migena gatamaggo, evaṃ  iṭṭhāniṭṭhārammaṇesu sukhadukkhānubhavanenapi majjhattārammaṇānubhavanabhāvena  viññāyati. majjhattārammaṇaggahaṇaṃ piṭṭhipāsāṇagamanaṃ viya  iṭṭhāniṭṭhārammaṇaggahaṇābhāvato ^a^P2.0006^ea^. yañca tatrānubhavanaṃ,  sā adukkhamasukhāti.</p>
              <p>[03] evamettha sukhadukkhādukkhamasukhabhāvena tidhā vuttāpi katthaci  sukhadukkhabhāvena dvidhā vuttā. yathāha -- ``dvepi mayā, ānanda,  vedanā vuttā, pariyāyena sukhā vedanā, dukkhā vedanā''ti (ma0 ni0  2.89). katthaci tissopi visuṃ visuṃ  sukhadukkhādukkhamasukhabhāvena ``sukhā vedanā ṭhitisukhā  vipariṇāmadukkhā, dukkhā vedanā ṭhitidukkhā vipariṇāmasukhā,  adukkhamasukhā vedanā ñāṇasukhā aññāṇadukkhā''ti (ma0 ni0  1.465). katthaci sabbāpi dukkhabhāvena. vuttañhetaṃ ``yaṃ kiñci  vedayitaṃ, sabbaṃ taṃ dukkhasminti vadāmī''ti (saṃ0 ni0  4.259).</p>
              <p>[03] tattha siyā -- yadi tisso vedanā yathā idha vuttā, aññesu  ca edisesu suttesu abhidhamme ca evaṃ avatvā kasmā evaṃ vuttaṃ ``yaṃ  kiñci vedayitaṃ, sabbaṃ taṃ dukkhasminti vadāmī''ti, ``dvepi mayā,  ānanda, vedanā vuttā''ti ca? sandhāyabhāsitametaṃ, tasmā sā  pariyāyadesanā. vuttañhetaṃ bhagavatā -- </p>
              <p>[02] ``saṅkhārāniccataṃ, ānanda, mayā sandhāya bhāsitaṃ  saṅkhāravipariṇāmataṃ, `yaṃ kiñci vedayitaṃ, sabbaṃ taṃ  dukkhasmi'''nti (saṃ0 ni0  4.259). </p>
              <p>[02] ``dvepi ^a^M0.0177^ea^ ^a^V0.0163^ea^ mayā, ānanda, vedanā vuttā pariyāyenā''ti ca  (saṃ0 ni0  4.259).</p>
              <p>[03] ettha hi sukhā adukkhamasukhāti imāsaṃ dvinnaṃ vedanānaṃ  nippariyāyena dukkhabhāvo natthi, veneyyajjhāsayena pana tattha  nicchandadassanatthaṃ pariyāyena dukkhabhāvo vuttoti sā tādisī  pariyāyadesanā. ayaṃ pana vedanattayadesanā sabhāvakathāti katvā  nippariyāyadesanāti ayamettha ācariyānaṃ samānakathā.</p>
              <p>[03] vitaṇḍavādī panāha ``dukkhatādvayavacanato pariyāyadesanāva  vedanattayadesanā''ti. so ``mā heva''ntissa vacanīyo, yasmā  bhagavatā sabbāsaṃ vedanānaṃ dukkhabhāvo adhippāyavasena vutto  ``saṅkhārāniccataṃ, ānanda, mayā sandhāya bhāsitaṃ  saṅkhāravipariṇāmataṃ `yaṃ kiñci vedayitaṃ, sabbaṃ taṃ dukkhasmi'''nti.  yadi panettha vedanattayadesanā pariyāyadesanā siyā, ``idaṃ mayā  sandhāya bhāsitaṃ ^a^P2.0007^ea^ tisso vedanā''ti vattabbaṃ siyā,  na panetaṃ vuttaṃ.</p>
              <p>[03] apicāyameva vattabbo ``ko, panāvuso, vedanattayadesanāya  adhippāyo''ti? sace vadeyya ``mudukā dukkhā vedanā sukhā,  adhimattā dukkhā, majjhimā adukkhamasukhāti veneyyajjhāsayena vuttā.  tāsu hi na sattānaṃ sukhādivaḍḍhī''ti. so vattabbo -- ko  panāvuso dukkhavedanāya sabhāvo, yena ``sabbā vedanā dukkhā''ti  vucceyyuṃ? yadi yāya uppannāya sattā viyogameva icchanti, so  dukkhavedanāya sabhāvo. yāya ca pana uppannāya sattā aviyogameva  icchanti, yāya na ubhayaṃ icchanti, sā kathaṃ dukkhavedanā siyā?  atha yā attano nissayassa upaghātakārī, sā dukkhā. yā  anuggahakārī, sā kathaṃ dukkhā siyā. atha pana yadariyā dukkhato  passanti, so dukkhavedanāya sabhāvo, saṅkhāradukkhatāya vedanaṃ  ariyā dukkhato passanti, sā ca abhiṇhasabhāvāti kathaṃ tāsaṃ  vedanānaṃ mudumajjhimādhimattadukkhabhāvo siyā? yadi ca  saṅkhāradukkhatāya eva vedanānaṃ dukkhabhāvo siyā, ``tisso imā,  bhikkhave, dukkhatāyo dukkhadukkhatā, vipariṇāmadukkhatā,  saṅkhāradukkhatā''ti (dī0 ni0 3.305) ayaṃ dukkhatānaṃ  vibhāgadesanā nippayojanā siyā. tathā ca sati suttameva  paṭibāhitaṃ siyā, purimesu ca tīsu rūpāvacarajjhānesu ^a^M0.0178^ea^ mudukā dukkhā  vedanāti āpajjati sukhavedanāvacanato. catutthajjhāne arūpajjhānesu  ca majjhimā, adukkhamasukhavedanāvacanato. evaṃ sante purimā  tisso rūpāvacarasamāpattiyo catutthajjhānasamāpattiyā  arūpasamāpattīhi ca santatarāti ^a^V0.0164^ea^ āpajjati. kathaṃ vā  santatarappaṇītatarāsu samāpattīsu dukkhavedanāya adhikabhāvo yujjati?  tasmā vedanattayadesanāya pariyāyadesanābhāvo na yuttoti.</p>
              <p>[03] yaṃ pana vuttaṃ ``dukkhe sukhanti saññāvipallāso''ti (a0  ni0  4.49; paṭi0 ma0 1.236), taṃ kathanti?  vipariṇāmadukkhatāya saṅkhāradukkhatāya ca yathābhūtānavabodhena yā  ekantato sukhasaññā, yā ca dukkhanimitte sukhanimittasaññā, taṃ  sandhāya vuttaṃ. evampi ``sukhā, bhikkhave, vedanā dukkhato  daṭṭhabbā''ti (itivu0 53) idaṃ pana kathanti? idaṃ ^a^P2.0008^ea^  pana vipariṇāmadassane sanniyojanatthaṃ vuttaṃ tassa tattha virāguppattiyā  upāyabhāvato sukhavedanāya bahudukkhānugatabhāvato ca. tathā hi  dukkhassa hetubhāvato anekehi dukkhadhammehi anubaddhattā ca paṇḍitā  sukhampi dukkhamicceva paṭipannā.</p>
              <p>[03] evampi nattheva sukhā vedanā, sukhahetūnaṃ niyamābhāvato. ye  hi sukhavedanāya hetusammatā ghāsacchādanādayo, te eva adhimattaṃ  akāle ca paṭiseviyamānā dukkhavedanāya hetubhāvamāpajjanti. na ca  yeneva hetunā sukhaṃ, teneva dukkhanti yuttaṃ vattuṃ. tasmā na te  sukhahetū, dukkhantarāpagame pana aviññūnaṃ sukhasaññā yathā cirataraṃ  ṭhānādīriyāpathasamaṅgī hutvā tadaññairiyāpathasamāyoge mahantañca  bhāraṃ vahato bhāranikkhepe ceva vūpasame ca, tasmā nattheva sukhanti?  tayidaṃ sammadeva sukhahetuṃ apariññāya tassa niyamābhāvaparikappanaṃ.  ārammaṇamattameva hi kevalaṃ sukhahetuṃ manasikatvā evaṃ vuttaṃ,  ajjhattikasarīrassa avatthāvisesaṃ samuditaṃ pana ekajjhaṃ tadubhayaṃ  sukhādihetūti veditabbaṃ. yādisañca tadubhayaṃ sukhavedanāya hetu,  tādisaṃ na kadācipi dukkhavedanāya hetu hotīti vavatthitā eva  sukhādihetu. yathā nāma tejodhātu sāliyavaḍākasassādīnaṃ  yādisamavatthantaraṃ patvā sātamadhurabhāvahetu hoti, na tādisameva patvā  kadācipi asātāmadhurabhāvahetu hoti, evaṃsampadamidaṃ daṭṭhabbaṃ.</p>
              <p>[03] dukkhāpagameva ^a^M0.0179^ea^ kadāci sukhavedanantaraṃ upalabbhati. tattha  sukheyeva sukhasaññā, na dukkhāpagamamatte yathā  addhānagamanaparissamakilantassa sambāhane iriyāpathaparivattane ca,  aññathā kālantarepi parissamāpagame tādisī sukhasaññā siyā.  dukkhāpagamamatte pana sukhanti parikappanā vedanāvisesassa  anupalabbhamānattā. ekanteneva cetaṃ evaṃ sampaṭicchitabbaṃ, yato  paṇītappaṇītāniyeva ārammaṇāni mahatā āyāsena sattā  abhipatthayanti, na ca nesaṃ yena kenaci yathāladdhamattena paccayena  patikāraṃ kātuṃ sakkā taṇhuppādenāti ^a^V0.0165^ea^. vedanāpaccayā hi ^a^P2.0009^ea^  taṇhāupādi, tathābhāve ca sugandhamadhurasukhasamphassādivatthūnaṃ  itarītarabhāvena sukhavisesasaññā jāyamānā katamassa dukkhavisesassa  apagamane ghānajivhākāyadvāresu, sotadvāre ca  dibbasaṅgītasadisapañcaṅgikatūriyasaddāvadhāraṇe. tasmā na  dukkhavedanāyameva dukkhantarāpagame sukhasaññā, nāpi kevale  dukkhāpagamamatteti āgamato yuttitopi vavatthitā tisso vedanāti  bhagavato vedanattayadesanā nītatthāyeva, na neyyatthāti saññāpetabbaṃ.  evañcetaṃ upeti, iccetaṃ kusalaṃ, no ce, kammaṃ katvā uyyojetabbo  ``gaccha yathāsukha''nti.</p>
              <p>[03] evametā aññamaññapaṭipakkhasabhāvavavatthitalakkhaṇā eva tisso  vedanā bhagavatā desitā. tañca kho vipassanākammikānaṃ  yogāvacarānaṃ vedanāmukhena arūpakammaṭṭhānadassanatthaṃ. duvidhañhi  kammaṭṭhānaṃ rūpakammaṭṭhānaṃ, arūpakammaṭṭhānanti. tattha bhagavā  rūpakammaṭṭhānaṃ kathento saṅkhepamanasikāravasena vā  vitthāramanasikāravasena vā catudhātuvavatthānādivasena vā katheti.  arūpakammaṭṭhānaṃ pana kathento phassavasena vā vedanāvasena vā  cittavasena vā katheti. ekaccassa hi āpāthagate ārammaṇe  āvajjato tattha cittacetasikānaṃ paṭhamābhinipāto phasso taṃ ārammaṇaṃ  phusanto uppajjamāno pākaṭo hoti, ekaccassa taṃ ārammaṇaṃ  anubhavantī uppajjamānā vedanā pākaṭā hoti, ekaccassa taṃ ārammaṇaṃ  vijānantaṃ uppajjamānaṃ viññāṇaṃ pākaṭaṃ hoti. iti tesaṃ tesaṃ  puggalānaṃ ajjhāsayena yathāpākaṭaṃ phassādimukhena tidhā  arūpakammaṭṭhānaṃ katheti.</p>
              <p>[03] tattha ^a^M0.0180^ea^ yassa phasso pākaṭo hoti, sopi ``na kevalaṃ phassova  uppajjati, tena saddhiṃ tadeva ārammaṇaṃ anubhavamānā vedanāpi  uppajjati, sañjānamānā saññāpi, cetayamānā cetanāpi, vijānamānaṃ  viññāṇampi uppajjatī''ti phassapañcamakeyeva pariggaṇhāti. yassa  vedanā pākaṭā hoti, sopi ``na kevalaṃ vedanāva uppajjati, tāya  saddhiṃ phusamāno phassopi uppajjati, sañjānamānā saññāpi,  cetayamānā cetanāpi ^a^P2.0010^ea^, vijānamānaṃ viññāṇampi  uppajjatī''ti phassapañcamakeyeva pariggaṇhāti. yassa viññāṇaṃ  pākaṭaṃ hoti, sopi ``na kevalaṃ viññāṇameva uppajjati, tena saddhiṃ  tadevārammaṇaṃ phusamāno phassopi uppajjati, anubhavamānā vedanāpi,  sañjānamānā saññāpi, cetayamānā cetanāpi uppajjatī''ti  phassapañcamakeyeva pariggaṇhāti.</p>
              <p>[03] so ``ime phassapañcamakā dhammā kiṃnissitā''ti upadhārento  ``vatthunissitā''ti pajānāti. vatthu nāma karajakāyo. yaṃ  sandhāya vuttaṃ ``idañca pana me viññāṇaṃ etthasitaṃ etthapaṭibaddha''nti  ^a^V0.0166^ea^ (dī0 ni0 1.235; ma0 ni0 2.252). so atthato bhūtā ceva  upādārūpāni ca, evamettha vatthu rūpaṃ, phassapañcamakā nāmanti  nāmarūpamattameva passati. rūpañcettha rūpakkhandho, nāmaṃ cattāro  arūpino khandhāti pañcakkhandhamattaṃ hoti. nāmarūpavinimuttā hi  pañcakkhandhā, pañcakkhandhavinimuttaṃ vā nāmarūpaṃ natthi. so ``ime  pañcakkhandhā kiṃhetukā''ti upaparikkhanto ``avijjādihetukā''ti,  tato ``paccayo ceva paccayuppannañca idaṃ, añño satto vā puggalo vā  natthi, suddhasaṅkhārapuñjamattamevā''ti sappaccayanāmarūpavasena  tilakkhaṇaṃ āropetvā vipassanāpaṭipāṭiyā ``aniccaṃ  dukkhamanattā''ti sammasanto vicarati. so ``ajja ajjā''ti  paṭivedhaṃ ākaṅkhamāno tathārūpe samaye utusappāyaṃ, puggalasappāyaṃ,  bhojanasappāyaṃ, dhammassavanasappāyaṃ vā labhitvā ekapallaṅkena nisinnova  vipassanaṃ matthakaṃ pāpetvā arahatte patiṭṭhāti. evaṃ imesaṃ tiṇṇaṃ  janānaṃ yāva arahattā kammaṭṭhānaṃ veditabbaṃ. idha pana bhagavā  vedanāvasena bujjhanakānaṃ ajjhāsayena arūpakammaṭṭhānaṃ kathento  vedanāvasena kathesi. tattha -- </p>
              <p>[21] ``lakkhaṇañca adhiṭṭhānaṃ, uppatti anusayo tathā. </p>
              <p>[22] ṭhānaṃ pavattikālo ca, indriyañca dvidhāditā''ti..  -- </p>
              <p>[25] idaṃ ^a^M0.0181^ea^ pakiṇṇakaṃ veditabbaṃ -- tattha ^b^lakkhaṇaṃ^eb^ heṭṭhā  vuttameva. ^b^adhiṭṭhāna^eb^nti phasso. ``phassapaccayā vedanā''ti  hi vacanato phasso vedanāya adhiṭṭhānaṃ. tathā hi so  vedanādhiṭṭhānabhāvato niccammagāvīupamāya ^a^P2.0011^ea^ upamito.  tattha sukhavedanīyo phasso sukhāya vedanāya adhiṭṭhānaṃ,  dukkhavedanīyo phasso dukkhāya vedanāya, adukkhamasukhavedanīyo  phasso adukkhamasukhāya vedanāya adhiṭṭhānaṃ, āsannakāraṇanti attho.  vedanā kassa padaṭṭhānaṃ? ``vedanāpaccayā taṇhā''ti vacanato taṇhāya  padaṭṭhānaṃ abhipatthanīyabhāvato. sukhā vedanā tāva taṇhāya padaṭṭhānaṃ  hotu, itarā pana kathanti? vuccate sukhasamaṅgīpi tāva taṃsadisaṃ  tato vā uttaritaraṃ sukhaṃ abhipattheti, kimaṅga pana dukkhasamaṅgībhūto.  adukkhamasukhā ca santabhāvena sukhamicceva vuccatīti tissopi  vedanā taṇhāya padaṭṭhānaṃ.</p>
              <p>[03] ^b^uppattī^eb^ti uppattikāraṇaṃ. iṭṭhārammaṇabhūtā hi  sattasaṅkhārā sukhavedanāya uppattikāraṇaṃ, te eva aniṭṭhārammaṇabhūtā  dukkhavedanāya, majjhattārammaṇabhūtā adukkhamasukhāya. vipākato  tadākāraggahaṇato cettha iṭṭhāniṭṭhatā veditabbā.</p>
              <p>[03] ^b^anusayo^eb^ti ^a^V0.0167^ea^ imāsu tīsu vedanāsu sukhāya vedanāya  rāgānusayo anuseti, dukkhāya vedanāya paṭighānusayo,  adukkhamasukhāya vedanāya avijjānusayo anuseti. vuttañhetaṃ -- </p>
              <p>[02] ``sukhāya kho, āvuso visākha, vedanāya rāgānusayo  anusetī''tiādi (ma0 ni0 1.465).</p>
              <p>[03] diṭṭhimānānusayā cettha rāgapakkhiyā kātabbā.  sukhābhinandanena hi diṭṭhigatikā ``sassata''ntiādinā sakkāye  abhinivisanti, mānajātikā ca mānaṃ jappenti  ``seyyohamasmī''tiādinā. vicikicchānusayo pana  avijjāpakkhiko kātabbo. tathā hi vuttaṃ paṭiccasamuppādavibhaṅge  (vibha0 288-289) ``vedanāpaccayā vicikicchā''ti.  anusayānañca tattha tattha santāne appahīnabhāvena thāmagamanaṃ. tasmā  ``sukhāya vedanāya rāgānusayo anusetī''ti maggena appahīnattā  anurūpakāraṇalābhe uppajjanāraho rāgo, tattha sayito viya hotīti  attho. esa nayo sesesupi.</p>
              <p>[03] ^b^ṭhāna^eb^nti ^a^M0.0182^ea^ kāyo cittañca vedanāya ṭhānaṃ. vuttañhetaṃ --  ``yaṃ tasmiṃ samaye kāyikaṃ sukhaṃ kāyasamphassajaṃ sātaṃ sukhaṃ  vedayitaṃ (dha0 sa0 449). yaṃ tasmiṃ samaye cetasikaṃ ^a^P2.0012^ea^  sukhaṃ cetosamphassajaṃ sātaṃ sukhaṃ vedayita''nti (dha0 sa0  471) ca.</p>
              <p>[03] ^b^pavattikālo^eb^ti pavattikkhaṇo, pavattanākalanañca.  pavattikkhaṇena hi sukhadukkhavedanānaṃ sukhadukkhabhāvo vavatthito.  yathāha -- </p>
              <p>[02] ``sukhā kho, āvuso visākha, vedanā ṭhitisukhā  vipariṇāmadukkhā, dukkhā kho, āvuso visākha, vedanā ṭhitidukkhā  vipariṇāmasukhā''ti (ma0 ni0 1.465).</p>
              <p>[03] sukhāya vedanāya atthibhāvo sukhaṃ, natthibhāvo dukkhaṃ.  dukkhāya vedanāya atthibhāvo dukkhaṃ, natthibhāvo sukhanti attho.  adukkhamasukhāya vedanāya pavattanākalanaṃ pavattiyā ākalanaṃ  anākalanañca jānanaṃ ajānanañca sukhadukkhabhāvavavatthānaṃ. vuttampi  cetaṃ -- </p>
              <p>[02] ``adukkhamasukhā ^a^V0.0168^ea^ kho, āvuso visākha, vedanā  ñāṇasukhā aññāṇadukkhā''ti.</p>
              <p>[03] ^b^indriya^eb^nti etā hi sukhādayo tisso vedanā  sukhindriyaṃ, dukkhindriyaṃ, somanassindriyaṃ, domanassindriyaṃ,  upekkhindriyanti adhipateyyaṭṭhena indriyato pañcadhā vibhattā.  kāyikañhi sātaṃ sukhindriyanti vuttaṃ, asātaṃ dukkhindriyanti.  mānasaṃ pana sātaṃ somanassindriyanti vuttaṃ, asātaṃ  domanassindriyanti. duvidhampi neva sātaṃ nāsātaṃ upekkhindriyanti.  kiṃ panettha kāraṇaṃ -- yathā kāyikacetasikā sukhadukkhavedanā  ``sukhindriyaṃ somanassindriyaṃ, dukkhindriyaṃ domanassindriya''nti  vibhajitvā vuttā, na evaṃ adukkhamasukhāti? bhedābhāvato. yatheva  hi anuggahasabhāvā bādhakasabhāvā ca sukhadukkhavedanā aññathā  kāyassa anuggahaṃ bādhakañca karonti, cittassa ca aññathā, na evaṃ  adukkhamasukhā, tasmā bhedābhāvato vibhajitvā na vuttā.</p>
              <p>[03] ^b^dvidhāditā^eb^ti sabbāpi hi vedanā vedayitaṭṭhena ekavidhāpi  nissayabhedena duvidhā -- kāyikā cetasikāti, sukhā, dukkhā,  adukkhamasukhāti tividhā, catuyonivasena ^a^M0.0183^ea^ catubbidhā, indriyavasena,  gativasena ca pañcavidhā, dvāravasena ca ārammaṇavasena ca chabbidhā,  sattaviññāṇadhātuyogena sattavidhā, aṭṭhalokadhammapaccayatāya aṭṭhavidhā,  sukhādīnaṃ paccekaṃ atītādivibhāgena navavidhā, tā eva  ajjhattabahiddhābhedena aṭṭhārasavidhā, tathā rūpādīsu ^a^P2.0013^ea^  chasu ārammaṇesu ekekasmiṃ sukhādivasena tisso tisso katvā.  rūpārammaṇasmiñhi sukhāpi uppajjati, dukkhāpi, adukkhamasukhāpi,  evaṃ itaresupi. atha vā aṭṭhārasamanopavicāravasena aṭṭhārasa.  vuttañhi -- </p>
              <p>[02] ``cakkhunā rūpaṃ disvā somanassaṭṭhāniyaṃ rūpaṃ  upavicarati, domanassaṭṭhāniyaṃ, upekkhāṭṭhāniyaṃ rūpaṃ upavicarati,  sotena saddaṃ...pe0... manasā dhammaṃ viññāya somanassaṭṭhāniyaṃ dhammaṃ  upavicarati, domanassaṭṭhāniyaṃ, upekkhāṭṭhāniyaṃ dhammaṃ upavicaratī''ti  (a0 ni0  3.62).</p>
              <p>[03] evaṃ aṭṭhārasavidhā honti. tathā cha gehassitāni  somanassāni, cha gehassitāni domanassāni, cha gehassitā upekkhā,  tathā nekkhammassitā somanassādayoti evaṃ chattiṃsavidhā ^a^V0.0169^ea^. atīte  chattiṃsa, anāgate chattiṃsa, paccuppanne chattiṃsāti aṭṭhuttarasatampi  bhavanti. evamettha dvidhāditā veditabbāti. </p>
              <p>[06] pakiṇṇakakathā niṭṭhitā.</p>
              <p>[03] gāthāsu ^b^samāhito^eb^ti upacārappanābhedena samādhinā  samāhito. tena samathabhāvanānuyogaṃ dasseti. ^b^sampajāno^eb^ti  sātthakasampajaññādinā catubbidhena sampajaññena sampajāno. tena  vipassanānuyogaṃ dasseti. ^b^sato^eb^ti satokārī. tena  samathavipassanānayena dhammā bhāvanāpāripūriṃ gacchanti. tena  samannāgatattaṃ dasseti. ^b^vedanā ca pajānātī^eb^ti ``imā vedanā,  ettakā vedanā''ti sabhāvato vibhāgato ``aniccā dukkhā  vipariṇāmadhammā''ti aniccādilakkhaṇato ca pubbabhāge tīhi  pariññāhi parijānanto vipassanaṃ vaḍḍhetvā ariyamaggena  pariññāpaṭivedhena pajānāti. ^b^vedanānañca sambhava^eb^nti  samudayasaccaṃ. ^b^yattha cetā nirujjhantī^eb^ti ettāvatā vedanā yattha  nirujjhanti, taṃ nirodhasaccaṃ. ^b^khayagāmina^eb^nti vedanānaṃ  khayagāminaṃ ariyamaggañca pajānātīti sambandho. ^b^vedanānaṃ^eb^  ^a^P2.0014^ea^ ^b^khayā^eb^ti evaṃ cattāri saccāni ^a^M0.0184^ea^ paṭivijjhantena  ariyamaggena vedanānaṃ anuppādanirodhā. ^b^nicchāto  parinibbuto^eb^ti nittaṇho, pahīnataṇho, kilesaparinibbānena,  khandhaparinibbānena ca parinibbuto hoti. </p>
              <p>[06] tatiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 4. dutiyavedanāsuttavaṇṇanā </h3n>
            <h4>
              <h4n> </h4n>
              <p>[03] 53^b^.^eb^ catutthe ^b^dukkhato daṭṭhabbā^eb^ti sukhavedanā  vipariṇāmadukkhavasena dukkhāti ñāṇacakkhunā passitabbā.  ^b^sallato daṭṭhabbā^eb^ti dunnīharaṇaṭṭhena antotudanaṭṭhena pīḷanaṭṭhena  dukkhadukkhabhāvena dukkhavedanā sallanti passitabbā.  ^b^aniccato^eb^ti hutvā abhāvato udayabbayavantato tāvakālikato  niccapaṭipakkhato ca adukkhamasukhā vedanā aniccāti passitabbā.  kāmañcettha sabbāpi vedanā aniccato passitabbā, aniccadassanato  pana sātisayaṃ virāganimittaṃ dukkhadassananti imamatthaṃ dassento  satthā ``sukhā, bhikkhave, vedanā dukkhato daṭṭhabbā, dukkhā vedanā  sallato daṭṭhabbā''ti āha. atha vā yattha puthujjanā  sukhābhinivesino, tattha nibbedajananatthaṃ tathā vuttaṃ. tenassā  saṅkhāradukkhatāya dukkhabhāvo dassito. yadaniccaṃ, taṃ dukkhanti  vipariṇāmadukkhatāya ``sukhā, bhikkhave, vedanā dukkhato daṭṭhabbā''ti  ^a^V0.0170^ea^ vatvā ``sukhāpi tāva edisī, dukkhā nu kho kīdisī''ti  cintentānaṃ dukkhadukkhatāya ``dukkhā vedanā sallato daṭṭhabbā''ti  āha, itarā pana saṅkhāradukkhatāya eva dukkhāti dassento  ``adukkhamasukhā vedanā aniccato daṭṭhabbā''ti avoca.</p>
              <p>[03] ettha ca ``sukhā vedanā dukkhato daṭṭhabbā''ti etena rāgassa  samugghātanūpāyo dassito. sukhavedanāya hi rāgānusayo anuseti.  ``dukkhā vedanā sallato daṭṭhabbā''ti etena dosassa samugghātanūpāyo  dassito. dukkhavedanāya hi paṭighānusayo anuseti.  ``adukkhamasukhā vedanā aniccato daṭṭhabbā''ti etena mohassa  samugghātanūpāyo dassito. adukkhamasukhavedanāya hi avijjānusayo  anuseti.</p>
              <p>[03] tathā ^a^M0.0185^ea^ paṭhamena taṇhāsaṃkilesassa ^a^P2.0015^ea^ pahānaṃ  dassitaṃ tassa sukhassādahetukattā, dutiyena duccaritasaṃkilesassa  pahānaṃ. yathābhūtañhi dukkhaṃ aparijānantā tassa pariharaṇatthaṃ  duccaritaṃ caranti. tatiyena diṭṭhisaṃkilesassa pahānaṃ aniccato  passantassa diṭṭhisaṃkilesābhāvato avijjānimittattā diṭṭhisaṃkilesassa,  avijjānimittañca adukkhamasukhā vedanā. paṭhamena vā  vipariṇāmadukkhapariññā, dutiyena dukkhadukkhapariññā, tatiyena  saṅkhāradukkhapariññā. paṭhamena vā iṭṭhārammaṇapariññā, dutiyena  aniṭṭhārammaṇapariññā, tatiyena majjhattārammaṇapariññā. virattesu hi  tadārammaṇadhammesu ārammaṇānipi virattāneva hontīti. paṭhamena vā  rāgappahānaparikittanena dukkhānupassanāya appaṇihitavimokkho  dīpito hoti, dutiyena dosappahānaparikittanena aniccānupassanāya  animittavimokkho, tatiyena mohappahānaparikittanena  anattānupassanāya suññatavimokkho dīpito hotīti veditabbaṃ.</p>
              <p>[03] ^b^yato^eb^ti yadā, yasmā vā. ^b^ariyo^eb^ti kilesehi  ārakā ṭhito parisuddho. ^b^sammaddaso^eb^ti sabbāsaṃ vedanānaṃ  catunnampi vā saccānaṃ aviparītadassāvī. ^b^acchecchi taṇha^eb^nti  vedanāmūlakaṃ taṇhaṃ aggamaggena chindi, anavasesato samucchindi.  ^b^vivattayi saṃyojana^eb^nti dasavidhaṃ saṃyojanaṃ parivattayi,  nimmūlamakāsi. ^b^sammā^eb^ti hetunā kāraṇena.  ^b^mānābhisamayā^eb^ti mānassa dassanābhisamayā, pahānābhisamayā vā.  arahattamaggo hi kiccavasena mānaṃ passati, ayamassa  dassanābhisamayo. tena diṭṭho pana so tāvadeva pahīyati diṭṭhavisena  diṭṭhasattānaṃ jīvitaṃ viya, ayamassa pahānābhisamayo.  ^b^antamakāsi dukkhassā^eb^ti evaṃ arahattamaggena mānassa diṭṭhattā  pahīnattā ca sabbasseva vaṭṭadukkhassa koṭisaṅkhātaṃ antaṃ paricchedaṃ  parivaṭumaṃ akāsi, antimasamussayamattāvasesaṃ dukkhamakāsīti vuttaṃ  hoti.</p>
              <p>[03] gāthāsu ^a^V0.0171^ea^ ^b^yo^eb^ti yo ariyasāvako. ^b^addā^eb^ti addasa,  sukhavedanaṃ dukkhato passīti attho. sukhavedanā ^a^P2.0016^ea^  hi visamissaṃ viya bhojanaṃ paribhogakāle assādaṃ dadamānā  vipariṇāmakāle dukkhāyevāti. ^b^dukkhamaddakkhi sallato^eb^ti yathā  sallaṃ sarīraṃ anupavisantampi paviṭṭhampi uddhariyamānampi pīḷameva  janeti, evaṃ dukkhavedanā uppajjamānāpi ṭhitippattāpi bhijjamānāpi  vibādhatiyevāti taṃ sallato vipassīti vuttaṃ. ^b^addakkhi^eb^  ^a^M0.0186^ea^ ^b^naṃ aniccato^eb^ti sukhadukkhato santasabhāvatāya santatarajātikampi naṃ  adukkhamasukhaṃ aniccantikatāya aniccato passi.</p>
              <p>[03] ^b^sa ve sammaddaso^eb^ti so evaṃ tissannaṃ vedanānaṃ sammadeva  dukkhādito dassāvī. ^b^yato^eb^ti yasmā. ^b^tatthā^eb^ti  vedanāyaṃ. ^b^vimuccatī^eb^ti samucchedavimuttivasena vimuccati. idaṃ  vuttaṃ hoti -- yasmā sukhādīni dukkhādito addasa, tasmā tattha  vedanāya tappaṭibaddhachandarāgappahānena samucchedavasena vimuccati.  yaṃsadde hi vutte taṃsaddo āharitvā vattabbo. atha vā ^b^yato^eb^ti  kāyavācācittehi saṃyato yatatto, yatati padahatīti vā yato,  āyatatīti attho. ^b^abhiññāvosito^eb^ti vedanāmukhena  catusaccakammaṭṭhānaṃ bhāvetvā chaṭṭhābhiññāya pariyosito katakicco.  ^b^santo^eb^ti rāgādikilesavūpasamena santo. ^b^yogātigo^eb^ti  kāmayogādiṃ catubbidhampi yogaṃ atikkanto. ubhayahitamunanato  ^b^munī^eb^ti. </p>
              <p>[06] catutthasuttavaṇṇanā niṭṭhitā. </p>
            </h4>
          </h3>
          <h3>
            <h3n> 5. paṭhamaesanāsuttavaṇṇanā </h3n>
            <h4>
              <h4n> </h4n>
              <p>[03] 54^b^.^eb^ pañcame ^b^esanā^eb^ti gavesanā pariyesanā  magganā. tā vibhāgato dassetuṃ ^b^``kāmesanā''^eb^tiādi vuttaṃ.  tattha ^b^kāmesanā^eb^ti kāmānaṃ esanā, kāmasaṅkhātā vā esanā  kāmesanā. vuttañhetaṃ -- </p>
              <p>[02] ``tattha katamā kāmesanā? yo kāmesu kāmacchando,  kāmarāgo, kāmanandī, kāmasneho ^a^P2.0017^ea^, kāmapipāsā,  kāmamucchā, kāmajjhosānaṃ, ayaṃ vuccati kāmesanā''ti (vibha0 919).</p>
              <p>[03] tasmā kāmarāgo kāmesanāti veditabbo. ^b^bhavesanāyapi^eb^  eseva nayo. vuttampi cetaṃ -- </p>
              <p>[02] ``tattha ^a^V0.0172^ea^ katamā bhavesanā? yo bhavesu  bhavacchando...pe0... bhavajjhosānaṃ, ayaṃ vuccati bhavesanā''ti (vibha0  919).</p>
              <p>[03] tasmā bhavesanarāgo rūpārūpabhavapatthanā bhavesanāti veditabbā.  brahmacariyassa esanā ^b^brahmacariyesanā^eb^. yathāha -- </p>
              <p>[02] ``tattha ^a^M0.0187^ea^ katamā brahmacariyesanā? sassato lokoti  vā, asassato lokoti vā, antavā lokoti vā, anantavā  lokoti vā, taṃ jīvaṃ taṃ sarīranti vā, aññaṃ jīvaṃ aññaṃ sarīranti  vā, hoti tathāgato paraṃ maraṇāti vā, na hoti tathāgato paraṃ  maraṇāti vā, hoti ca na ca hoti tathāgato paraṃ maraṇāti vā, neva  hoti na na hoti tathāgato paraṃ maraṇāti vā, yā evarūpā diṭṭhi  diṭṭhigataṃ diṭṭhigahanaṃ diṭṭhikantāro diṭṭhivisūkāyikaṃ diṭṭhivipphanditaṃ  diṭṭhisaññojanaṃ gāho patiṭṭhāho abhiniveso parāmāso kummaggo  micchāpatho micchattaṃ titthāyatanaṃ vipariyesaggāho, ayaṃ vuccati  brahmacariyesanā''ti (vibha0 919).</p>
              <p>[03] tasmā diṭṭhigatasammatassa brahmacariyassa esanā  diṭṭhibrahmacariyesanāti veditabbāti. ettāvatā rāgadiṭṭhiyo esanāti  dassitā honti. na kevalañca rāgadiṭṭhiyova esanā, tadekaṭṭhaṃ  kammampi. vuttampi cetaṃ -- </p>
              <p>[02] ``tattha katamā kāmesanā? kāmarāgo tadekaṭṭhaṃ  akusalaṃ kāyakammaṃ vacīkammaṃ manokammaṃ, ayaṃ vuccati kāmesanā.  tattha katamā bhavesanā? bhavarāgo tadekaṭṭhaṃ akusalaṃ kāyakammaṃ  vacīkammaṃ manokammaṃ, ayaṃ vuccati bhavesanā. tattha katamā  brahmacariyesanā? antaggāhikā diṭṭhi tadekaṭṭhaṃ akusalaṃ kāyakammaṃ,  vacīkammaṃ, manokammaṃ, ayaṃ vuccati brahmacariyesanā''ti (vibha0 919)  -- </p>
              <p>[25] evametā tisso esanā veditabbā.</p>
              <p>[03] gāthāsu sambhavanti ettha esanānaṃ uppattihetubhūtā avijjādayo  taṇhā cāti ^b^sambhavo,^eb^ samudayoti attho. ^b^yattha^eb^ ^a^P2.0018^ea^  ^b^cetā nirujjhantī^eb^ti brahmacariyesanā paṭhamamaggena  nirujjhati, kāmesanā ^a^V0.0173^ea^ anāgāmimaggena, bhavesanā arahattamaggena  nirujjhatīti veditabbaṃ. sesaṃ vuttanayameva. </p>
              <p>[06] pañcamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 6. dutiyaesanāsuttavaṇṇanā </h3n>
            <h4>
              <h4n> </h4n>
              <p>[03] 55^b^.^eb^ chaṭṭhe ^a^M0.0188^ea^ ^b^brahmacariyesanā sahā^eb^ti  brahmacariyesanāya saddhiṃ. vibhattilopena hi ayaṃ niddeso, karaṇatthe  vā etaṃ paccattavacanaṃ. idaṃ vuttaṃ hoti ``brahmacariyesanāya saddhiṃ  kāmesanā, bhavesanāti tisso esanā''ti. tāsu brahmacariyesanaṃ  sarūpato dassetuṃ ^b^``itisaccaparāmāso, diṭṭhiṭṭhānā samussayā''^eb^ti  vuttaṃ. tassattho -- iti evaṃ saccanti parāmāso  ^b^itisaccaparāmāso^eb^. idameva saccaṃ, moghamaññanti diṭṭhiyā  pavattiākāraṃ dasseti. diṭṭhiyo eva sabbānatthahetubhāvato  ^b^diṭṭhiṭṭhānā^eb^. vuttañhetaṃ -- ``micchādiṭṭhiparamāhaṃ, bhikkhave,  vajjaṃ vadāmī''ti (a0 ni0  1.310). tā eva ca uparūpari  vaḍḍhamānā lobhādikilesasamussayena ca ^b^samussayā,^eb^ ``idameva  saccaṃ, moghamañña''nti micchābhinivisamānā sabbānatthahetubhūtā  kilesadukkhūpacayahetubhūtā ca diṭṭhiyo brahmacariyesanāti vuttaṃ hoti.  etena pavattiākārato nibbattito ca brahmacariyesanā dassitāti  veditabbā.</p>
              <p>[03] ^b^sabbarāgavirattassā^eb^ti sabbehi kāmarāgabhavarāgehi  virattassa. tato eva taṇhakkhayasaṅkhāte nibbāne vimuttattā  ^b^taṇhakkhayavimuttino^eb^ arahato. ^b^esanā paṭinissaṭṭhā^eb^ti  kāmesanā, bhavesanā ca sabbaso nissaṭṭhā pahīnā. ^b^diṭṭhiṭṭhānā  samūhatā^eb^ti brahmacariyesanāsaṅkhātā diṭṭhiṭṭhānā ca paṭhamamaggeneva  samugghātitā. ^b^esanānaṃ khayā^eb^ti evametāsaṃ tissannaṃ esanānaṃ  khayā anuppādanirodhā bhinnakilesattā. ^b^bhikkhū^eb^ti ca sabbaso  āsābhā vā. ^b^nirāso^eb^ti ca diṭṭhekaṭṭhassa  vicikicchākathaṃkathāsallassa pahīnattā ^b^akathaṃkathī^eb^ti ca vuccatīti. </p>
              <p>[06] chaṭṭhasuttavaṇṇanā niṭṭhitā. </p>
            </h4>
          </h3>
          <h3>
            <h3n> 7-8. āsavasuttadvayavaṇṇanā </h3n>
            <h4>
              <h4n> </h4n>
              <p>[03] 56-57^b^.^eb^ sattame ^a^P2.0019^ea^ ^b^kāmāsavo^eb^ti  kāmesu āsavo, kāmasaṅkhāto vā āsavo kāmāsavo ^a^V0.0174^ea^, atthato pana  kāmarāgo rūpādiabhirati ca kāmāsavo. rūpārūpabhavesu chandarāgo  jhānanikanti sassatadiṭṭhisahagato ^a^M0.0189^ea^ rāgo bhavapatthanā ca ^b^bhavāsavo^eb^.  avijjāva ^b^avijjāsavo^eb^.</p>
              <p>[03] ^b^āsavānañca sambhava^eb^nti ettha ayonisomanasikāro  avijjādayo ca kilesā āsavānaṃ sambhavo. vuttañhetaṃ -- </p>
              <p>[02] ``ayoniso, bhikkhave, manasikaroto anuppannā ceva  āsavā uppajjanti, uppannā ca āsavā pavaḍḍhantī''ti (ma0 ni0  1.15). </p>
              <p>[02] ``avijjā, bhikkhave, pubbaṅgamā akusalānaṃ dhammānaṃ  samāpattiyā anvadeva ahirikaṃ anottappa''nti (itivu0 40) ca.</p>
              <p>[03] ^b^maggañca khayagāmina^eb^nti āsavānaṃ khayagāminaṃ  ariyamaggañca. tattha kāmāsavo anāgāmimaggena pahīyati, bhavāsavo  avijjāsavo ca arahattamaggena. kāmupādānaṃ viya kāmāsavopi  aggamaggavajjhoti ca vadanti. sesaṃ vuttanayameva. aṭṭhame apubbaṃ  natthi. </p>
              <p>[06] sattamāṭṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 9. taṇhāsuttavaṇṇanā </h3n>
            <h4>
              <h4n> </h4n>
              <p>[03] 58^b^.^eb^ navame taṇhāyanaṭṭhena ^b^taṇhā,^eb^ rūpādivisayaṃ  tasatīti vā ^b^taṇhā^eb^. idāni taṃ vibhajitvā dassetuṃ  ^b^``kāmataṇhā''^eb^tiādi vuttaṃ. tattha pañcakāmaguṇiko rāgo  ^b^kāmataṇhā^eb^. rūpārūpabhavesu chandarāgo jhānanikanti  sassatadiṭṭhisahagato rāgo bhavavasena patthanā ca ^b^bhavataṇhā^eb^.  ucchedadiṭṭhisahagato rāgo ^b^vibhavataṇhā^eb^. apica pacchimataṇhādvayaṃ  ṭhapetvā sesā sabbāpi taṇhā kāmataṇhā eva. yathāha -- </p>
              <p>[02] ``tattha katamā bhavataṇhā? sassatadiṭṭhisahagato rāgo  sārāgo cittassa sārāgo -- ayaṃ vuccati bhavataṇhā. tattha katamā  vibhavataṇhā? ucchedadiṭṭhisahagato rāgo sārāgo cittassa sārāgo,  ayaṃ vuccati vibhavataṇhā ^a^P2.0020^ea^. avasesā taṇhā  kāmataṇhā''ti (vibha0 916).</p>
              <p>[03] imā ^a^M0.0190^ea^ ^a^V0.0175^ea^ ca tisso taṇhā rūpataṇhā...pe0... dhammataṇhāti  visayabhedato paccekaṃ chabbidhāti katvā aṭṭhārasa honti. tā  ajjhattarūpādīsu aṭṭhārasa, bahiddhārūpādīsu aṭṭhārasāti chattiṃsa, iti  atītā chattiṃsa, anāgatā chattiṃsa, paccuppannā chattiṃsāti vibhāgato  aṭṭhasataṃ honti. puna saṅgahe kariyamāne kālabhedaṃ anāmasitvā  gayhamānā chattiṃseva honti, rūpādīnaṃ ajjhattikabāhiravibhāge  akariyamāne aṭṭhāraseva, rūpādiārammaṇavibhāgamatte gayhamāne chaḷeva,  ārammaṇavibhāgampi akatvā gayhamānā tissoyeva hontīti.</p>
              <p>[03] gāthāsu ^b^taṇhāyogenā^eb^ti taṇhāsaṅkhātena yogena,  kāmayogena, bhavayogena ca. ^b^saṃyuttā^eb^ti sambandhā, bhavādīsu  saṃyojitā vā. tenevāha ^b^``rattacittā bhavābhave''^eb^ti. khuddake  ceva mahante ca bhave laggacittāti attho. atha vā ^b^bhavo^eb^ti  sassatadiṭṭhi, ^b^abhavo^eb^ti ucchedadiṭṭhi. tasmā bhavābhave  sassatucchedadiṭṭhīsu sattavisattacittāti. etena bhavataṇhā, vibhavataṇhā  ca dassitā. imasmiṃ pakkhe ``taṇhāyogenā''ti iminā  kāmataṇhāva dassitāti veditabbā. ^b^te yogayuttā mārassā^eb^ti  te evaṃbhūtā puggalā mārassa pāsasaṅkhātena yogena yuttā baddhā.  rāgo hi mārayogo mārapāsoti vuccati. yathāha -- </p>
              <p>[21] ``antalikkhacaro pāso, yvāyaṃ carati mānaso. </p>
              <p>[22] tena taṃ bādhayissāmi, na me samaṇa mokkhasī''ti..  (saṃ0 ni0  1.151; mahāva0 33).</p>
              <p>[03] catūhi yogehi anupaddutattā yogakkhemaṃ, nibbānaṃ arahattañca,  tassa anadhigamena ^b^ayogakkhemino^eb^. uparūpari  kilesābhisaṅkhārānaṃ jananato ^b^janā,^eb^ pāṇino. rūpādīsu  sattā visattāti ^b^sattā^eb^. </p>
              <p>[21] ``khandhānañca paṭipāṭi, dhātuāyatanāna ca. </p>
              <p>[22] abbocchinnaṃ vattamānā, saṃsāroti pavuccatī''ti.. -- </p>
              <p>[25] evaṃ vuttaṃ khandhādīnaṃ aparāparuppattisaṅkhātaṃ ^b^saṃsāraṃ  gacchanti,^eb^ tato na muccanti. kasmā? taṇhāyogayuttattā ^a^P2.0021^ea^.  ^b^jātimaraṇagāmino^eb^ punappunaṃ jananamaraṇasseva  upagamanasīlāti. ettāvatā vaṭṭaṃ ^a^V0.0176^ea^ dassetvā idāni vivaṭṭaṃ dassetuṃ  ^a^M0.0191^ea^ ^b^``ye ca taṇhaṃ pahantvānā''^eb^ti gāthamāha. sā heṭṭhā vuttanayattā  suviññeyyāva. </p>
              <p>[06] navamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 10. māradheyyasuttavaṇṇanā </h3n>
            <h4>
              <h4n> </h4n>
              <p>[03] 59^b^.^eb^ dasamassa kā uppatti? ekadivasaṃ kira  satthā sekkhabahulāya parisāya parivuto nisinno tesaṃ ajjhāsayaṃ  oloketvā upari visesādhigamāya ussāhaṃ janetuṃ asekkhabhūmiṃ  thomento idaṃ suttaṃ abhāsi. tattha ^b^atikkammā^eb^tiādīsu ayaṃ  saṅkhepattho -- ^b^atikkamma^eb^ atikkamitvā abhibhavitvā.  ^b^māradheyyaṃ^eb^ mārassa visayaṃ issariyaṭṭhānaṃ. ^b^ādiccova^eb^  yathā ādicco abbhādiupakkilesavimutto attano iddhiyā ānubhāvena  tejasāti tīhi guṇehi samannāgato nabhaṃ abbhussakkamāno sabbaṃ  ākāsagataṃ tamaṃ atikkamma atikkamitvā abhibhavitvā vidhamitvā  ^b^virocati,^eb^ obhāsati, tapati; evameva khīṇāsavo bhikkhu tīhi  dhammehi samannāgato sabbupakkilesavimutto māradheyyasaṅkhātaṃ  tebhūmakadhammappavattaṃ abhibhavitvā virocatīti.</p>
              <p>[03] ^b^asekkhenā^eb^ti ettha sikkhāsu jātāti sekkhā, sattannaṃ  sekkhānaṃ eteti vā sekkhā, apariyositasikkhattā sayameva  sikkhantīti vā sekkhā maggadhammā heṭṭhimaphalattayadhammā ca.  aggaphaladhammā pana upari sikkhitabbābhāvena na sekkhāti  ^b^asekkhā^eb^. yattha hi sekkhabhāvāsaṅkā atthi, tatthāyaṃ  paṭisedhoti lokiyadhammesu nibbāne ca asekkhabhāvānāpatti daṭṭhabbā.  sīlasamādhipaññāsaṅkhātā hi sikkhā attano paṭipakkhakilesehi  vippayuttā parisuddhā upakkilesānaṃ ārammaṇabhāvampi anupagamanato  sātisayaṃ sikkhāti vattuṃ yuttā, aṭṭhasupi maggaphalesu vijjanti;  tasmā catumaggaheṭṭhimaphalattayadhammā viya arahattaphaladhammāpi ``tāsu  sikkhāsu jātā''ti ca, taṃsikkhāsamaṅgino arahato itaresaṃ viya  sekkhatte ^a^P2.0022^ea^ sati ``sekkhassa ete''ti ca  ``sikkhā sīlaṃ etesa''nti ca sekkhāti āsaṅkā siyunti  tadāsaṅkānivattanatthaṃ asekkhāti yathāvuttasekkhabhāvappaṭisedhaṃ katvā  vuttaṃ. arahattaphale pavattamānā hi sikkhā pariniṭṭhitakiccattā  ^a^M0.0192^ea^ na sikkhākiccaṃ karonti, kevalaṃ sikkhāphalabhāvena pavattanti. tasmā  tā na sikkhāvacanaṃ arahanti, nāpi taṃsamaṅgino sekkhavacanaṃ, na ca  taṃsampayuttadhammā sikkhanasīlā. ``sikkhāsu jātā''ti  evamādiatthehi aggaphaladhammā ^a^V0.0177^ea^ sekkhā na honti. heṭṭhimaphalesu pana  sikkhā sakadāgāmimaggavipassanādīnaṃ upanissayabhāvato  sikkhākiccaṃ karontīti sikkhāvacanaṃ arahanti, taṃsamaṅgino ca  sekkhavacanaṃ, taṃsampayuttā dhammā ca sikkhanasīlā. sekkhadhammā  yathāvuttehi atthehi sekkhā hontiyeva.</p>
              <p>[03] atha vā sekkhāti apariyositasikkhānaṃ vacananti,  asekkhāti padaṃ pariyositasikkhānaṃ dassananti na  lokiyadhammanibbānānaṃ asekkhabhāvāpatti. vuḍḍhippattā sekkhā  asekkhā ca sekkhadhammesu eva kesañci vuḍḍhippattānaṃ asekkhatā  āpajjatīti arahattamaggadhammā vuḍḍhippattā. yathāvuttehi ca atthehi  sekkhāti katvā asekkhā āpannāti ce? taṃ na, sadisesu  tabbohārato. arahattamaggato hi ninnānākaraṇaṃ arahattaphalaṃ ṭhapetvā  pariññādikiccakaraṇaṃ vipākabhāvañca, tasmā te eva sekkhā dhammā  arahattaphalabhāvaṃ āpannāti sakkā vattuṃ. kusalasukhato ca vipākasukhaṃ  santataratāya paṇītataranti vuḍḍhippattāva te dhammā hontīti  ``asekkhā''ti vuccanti.</p>
              <p>[03] te pana asekkhadhamme khandhavasena idha tidhā vibhajitvā tehi  samannāgamena khīṇāsavassa ānubhāvaṃ vibhāvento bhagavā  ^b^``asekkhena sīlakkhandhenā''^eb^tiādimāha. tattha  ^b^sīla^eb^saddassa attho heṭṭhā vutto. ^b^khandha^eb^saddo pana rāsimhi  paññattiyaṃ ruḷhiyaṃ guṇeti bahūsu atthesu diṭṭhappayogo. tathā hi  ``asaṅkheyyo appameyyo mahāudakakkhandhotveva saṅkhyaṃ  gacchatī''tiādīsu (a0 ni0  4.51;  6.37) rāsimhi  āgato. ``addasā kho bhagavā mahantaṃ dārukkhandhaṃ gaṅgāya nadiyā  sotena vuyhamāna''ntiādīsu (saṃ0 ni0  4.241) paññattiyaṃ.  ``cittaṃ mano mānasaṃ hadayaṃ paṇḍaraṃ ^a^P2.0023^ea^ mano manāyatanaṃ  viññāṇaṃ viññāṇakkhandho''tiādīsu (dha0 sa0 63, 65) ruḷhiyaṃ.  ``na kho, āvuso visākha, ariyena aṭṭhaṅgikena maggena tayo  khandhā saṅgahitā, tīhi ca kho, āvuso ^a^M0.0193^ea^ visākha, khandhehi ariyo  aṭṭhaṅgiko maggo saṅgahito''tiādīsu (ma0 ni0 1.462) guṇe.  idhāpi guṇeyeva daṭṭhabbo. tasmā asekkhena sīlasaṅkhātena guṇenāti  attho. ^b^samannāgato^eb^ti sampayutto samaṅgībhūto. samādahati  etena, sayaṃ vā samādahati, samādhānameva vāti ^b^samādhi^eb^.  pakārehi jānāti yathāsabhāvaṃ paṭivijjhatīti ^b^paññā^eb^. sīlameva  khandho ^b^sīlakkhandho^eb^. sesesupi eseva nayo.</p>
              <p>[03] tattha aggaphalabhūtā sammāvācā, sammākammanto, sammāājīvo  ca sabhāveneva asekkho sīlakkhandho ^a^V0.0178^ea^ nāma, tathā sammāsamādhi  asekkho samādhikkhandho. tadupakārakato pana  sammāvāyāmasammāsatiyo samādhikkhandhe saṅgahaṃ gacchanti. tathā  sammādiṭṭhi asekkho paññākkhandho. tadupakārakato sammāsaṅkappo  paññākkhandhe saṅgahaṃ gacchatīti evamettha aṭṭhapi arahattaphaladhammā tīhi  khandhehi saṅgahetvā dassitāti veditabbaṃ.</p>
              <p>[03] ^b^yassa ete subhāvitā^eb^ti yena arahatā ete sīlādayo  asekkhadhammakkhandhā subhāvitā suṭṭhu vaḍḍhitā, so ādiccova  virocatīti sambandho. ``yassa cete''tipi paṭhanti. tesañca  saddo nipātamattaṃ. evametasmiṃ vagge paṭhamasutte vaṭṭaṃ, pariyosānasutte  vivaṭṭaṃ, itaresu vaṭṭavivaṭṭaṃ kathitaṃ. </p>
              <p>[06] dasamasuttavaṇṇanā niṭṭhitā. </p>
              <p>[06] paṭhamavaggavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 2. dutiyavaggo </h2n>
          <h3>
            <h3n> 1. puññakiriyavatthusuttavaṇṇanā </h3n>
            <h4>
              <h4n> </h4n>
              <p>[03] 60^b^.^eb^ dutiyavaggassa ^a^V0.0179^ea^ paṭhame  ^b^puññakiriyavatthūnī^eb^ti pujjabhavaphalaṃ nibbattenti, attano santānaṃ  punantīti vā puññāni, puññāni ca tāni hetupaccayehi kattabbato  kiriyā cāti puññakiriyā. tā eva ca tesaṃ tesaṃ ānisaṃsānaṃ  ^a^M0.0194^ea^ vatthubhāvato puññakiriyavatthūni. ^b^dānamaya^eb^nti ^a^P2.0024^ea^  anupacchinnabhavamūlassa anuggahavasena pūjāvasena vā attano  deyyadhammassa paresaṃ pariccāgacetanā dīyati etāyāti dānaṃ, dānameva  dānamayaṃ. cīvarādīsu hi catūsu paccayesu annādīsu vā dasasu  dānavatthūsu rūpādīsu vā chasu ārammaṇesu taṃ taṃ dentassa tesaṃ  uppādanato paṭṭhāya pubbabhāge pariccāgakāle pacchā somanassacittena  anussaraṇe cāti tīsu kālesu vuttanayena pavattacetanā dānamayaṃ  puññakiriyavatthu nāma.</p>
              <p>[03] ^b^sīlamaya^eb^nti niccasīlauposathaniyamādivasena pañca, aṭṭha,  dasa vā sīlāni samādiyantassa sīlapūraṇatthaṃ pabbajissāmīti  vihāraṃ gacchantassa pabbajantassa manorathaṃ matthakaṃ pāpetvā  ``pabbajito vatamhi sādhu suṭṭhū''ti āvajjentassa saddhāya pātimokkhaṃ  paripūrentassa paññāya cīvarādike paccavekkhantassa satiyā  āpāthagatesu rūpādīsu cakkhudvārādīni saṃvarantassa vīriyena ājīvaṃ  sodhentassa ca pavattā cetanā sīlatīti sīlamayaṃ puññakiriyavatthu  nāma.</p>
              <p>[03] tathā paṭisambhidāyaṃ (paṭi0 ma0 1.48) vuttena  vipassanāmaggena cakkhuṃ aniccato dukkhato anattato vipassantassa  sotaṃ, ghānaṃ, jivhaṃ, kāyaṃ, manaṃ. rūpe...pe0... dhamme,  cakkhuviññāṇaṃ...pe0... manoviññāṇaṃ. cakkhusamphassaṃ...pe0...  manosamphassaṃ, cakkhusamphassajaṃ vedanaṃ...pe0... manosamphassajaṃ vedanaṃ.  rūpasaññaṃ...pe0... dhammasaññaṃ. jarāmaraṇaṃ aniccato dukkhato  anattato vipassantassa yā cetanā, yā ca pathavīkasiṇādīsu  aṭṭhatiṃsāya ārammaṇesu pavattā jhānacetanā, yā ca anavajjesu  kammāyatanasippāyatanavijjāṭṭhānesu paricayamanasikārādivasena  ^a^V0.0180^ea^ pavattā cetanā, sabbā bhāveti etāyāti ^b^bhāvanāmayaṃ^eb^ vuttanayena  puññakiriyavatthu cāti.</p>
              <p>[03] ekamekañcettha yathārahaṃ pubbabhāgato paṭṭhāya kāyena karontassa  kāyakammaṃ hoti, tadatthaṃ vācaṃ nicchārentassa vacīkammaṃ, kāyaṅgaṃ  vācaṅgañca acopetvā manasā cintentassa manokammaṃ. annādīni  dentassa ^a^P2.0025^ea^ cāpi ``annadānādīni demī''ti vā  dānapāramiṃ āvajjetvā vā dānakāle dānamayaṃ puññakiriyavatthu hoti.  vattasīse ṭhatvā dadato sīlamayaṃ, khayato ^a^M0.0195^ea^ vayato kammato sammasanaṃ  paṭṭhapetvā dadato bhāvanāmayaṃ puññakiriyavatthu hoti.</p>
              <p>[03] aparānipi satta puññakiriyavatthūni -- apacitisahagataṃ  puññakiriyavatthu veyyāvaccasahagataṃ pattianuppadānaṃ abbhanumodanaṃ  desanāmayaṃ savanamayaṃ diṭṭhijugataṃ puññakiriyavatthūti. saraṇagamanampi  hi diṭṭhijugateneva saṅgayhati. yaṃ panettha vattabbaṃ, taṃ parato āvi  bhavissati.</p>
              <p>[03] tattha vuḍḍhataraṃ disvā  paccuggamanapattacīvarapaṭiggahaṇābhivādanamaggasampadānādivasena  ^b^apacāyanasahagataṃ^eb^ veditabbaṃ. vuḍḍhatarānaṃ vattapaṭipattikaraṇavasena,  gāmaṃ piṇḍāya paviṭṭhaṃ bhikkhuṃ disvā pattaṃ gahetvā gāme bhikkhaṃ  sampādetvā upasaṃharaṇavasena ``gaccha bhikkhūnaṃ pattaṃ āharā''ti sutvā  vegena gantvā pattāharaṇādivasena ca ^b^veyyāvaccasahagataṃ^eb^ veditabbaṃ.  cattāro paccaye datvā pupphagandhādīhi ratanattayassa pūjaṃ katvā aññaṃ  vā tādisaṃ puññaṃ katvā ``sabbasattānaṃ patti hotū''ti pariṇāmavasena  ^b^pattianuppadānaṃ^eb^ veditabbaṃ. tathā parehi dinnāya pattiyā kevalaṃ  vā parehi kataṃ puññaṃ ``sādhu, suṭṭhū''ti anumodanavasena  ^b^abbhanumodanaṃ^eb^ veditabbaṃ. attano paguṇadhammaṃ apaccāsīsanto  hitajjhāsayena paresaṃ deseti -- idaṃ ^b^desanāmayaṃ^eb^ puññakiriyavatthu  nāma. yaṃ pana eko ``evaṃ maṃ dhammakathikoti jānissantī''ti  icchāya ṭhatvā lābhasakkārasilokasannissito dhammaṃ deseti, taṃ na  mahapphalaṃ hoti. ``addhā ayaṃ attahitaparahitānaṃ paṭipajjanūpāyo''ti  yonisomanasikārapurecārikahitapharaṇena muducittena dhammaṃ suṇāti, idaṃ  ^b^savanamayaṃ^eb^ puññakiriyavatthu hoti. yaṃ paneko ``iti maṃ  saddhoti jānissantī''ti suṇāti, taṃ na mahapphalaṃ hoti. diṭṭhiyā  ujugamanaṃ ^b^diṭṭhijugataṃ,^eb^ ``atthi dinna''ntiādinayappavattassa  sammādassanassa etaṃ adhivacanaṃ. idañhi pubbabhāge ^a^P2.0026^ea^  vā pacchābhāge vā ñāṇavippayuttampi ujukaraṇakāle ñāṇasampayuttameva  hoti. apare panāhu ``vijānanapajānanavasena dassanaṃ diṭṭhi  kusalañca viññāṇaṃ kammassakatāñāṇādi ca sammādassana''nti  ^a^V0.0181^ea^. tattha kusalena viññāṇena ñāṇassa anuppādepi attanā  katapuññānussaraṇavaṇṇārahavaṇṇanādīnaṃ saṅgaho, kammassakatāñāṇena  kammapathasammādiṭṭhiyā ^a^M0.0196^ea^. itaraṃ pana diṭṭhijugataṃ sabbesaṃ niyamalakkhaṇaṃ.  yañhi kiñci puññaṃ karontassa diṭṭhiyā ujubhāveneva taṃ mahapphalaṃ  hoti.</p>
              <p>[03] imesaṃ pana sattannaṃ puññakiriyavatthūnaṃ purimehi tīhi  dānamayādīhi puññakiriyavatthūhi saṅgaho. tattha hi  apacāyanaveyyāvaccāni sīlamaye, pattianuppadānābbhanumodanāni  dānamaye, dhammadesanāsavanāni bhāvanāmaye, diṭṭhijugataṃ tīsupi.  tenāha bhagavā -- </p>
              <p>[02] ``tīṇimāni, bhikkhave, puññakiriyavatthūni.  katamāni tīṇi? dānamayaṃ...pe0... bhāvanāmayaṃ puññakiriyavatthū''ti  (a0 ni0  8.36).</p>
              <p>[03] ettha ca aṭṭhannaṃ kāmāvacarakusalacetanānaṃ vasena tiṇṇampi  puññakiriyavatthūnaṃ pavatti hoti. yathā hi paguṇaṃ dhammaṃ  parivattentassa ekacce anusandhiṃ asallakkhentasseva gacchanti, evaṃ  paguṇaṃ samathavipassanābhāvanaṃ anuyuñjantassa antarantarā  ñāṇavippayuttacittenāpi manasikāro pavattati. sabbaṃ taṃ pana  mahaggatakusalacetanānaṃ vasena bhāvanāmayameva puññakiriyavatthu hoti, na  itarāni. gāthāya attho heṭṭhā vuttoyeva. </p>
              <p>[06] paṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 2. cakkhusuttavaṇṇanā </h3n>
            <h4>
              <h4n> </h4n>
              <p>[03] 61^b^.^eb^ dutiye ^b^cakkhūnī^eb^ti cakkhantīti  cakkhūni, samavisamaṃ ācikkhantāni viya pavattantīti attho. atha  vā cakkhanaṭṭhena cakkhūni. kimidaṃ cakkhanaṃ nāma? assādanaṃ,  tathā hi vadanti ``madhuṃ cakkhati byañjanaṃ cakkhatī''ti imāni ca  ārammaṇarasaṃ anubhavantāni assādentāni ^a^P2.0027^ea^ viya  hontīti cakkhanaṭṭhena cakkhūni. tāni pana saṅkhepato dve cakkhūni  -- ñāṇacakkhu, maṃsacakkhu cāti. tesu ^b^maṃsacakkhu^eb^ heṭṭhā vuttameva.  ^b^ñāṇacakkhu^eb^ dibbacakkhu, paññācakkhūti idha dvidhā katvā vuttaṃ.</p>
              <p>[03] tattha ^a^M0.0197^ea^ ^b^dibbacakkhū^eb^ti dibbasadisattā dibbaṃ. devatānañhi  sucaritakammanibbattaṃ pittasemharuhirādīhi ^a^V0.0182^ea^ apalibuddhaṃ  upakkilesavimuttatāya dūrepi ārammaṇaggahaṇasamatthaṃ dibbaṃ pasādacakkhu  hoti. idañcāpi vīriyabhāvanābalanibbattaṃ ñāṇacakkhu tādisamevāti  dibbasadisattā dibbaṃ, dibbavihāravasena paṭiladdhattā attano ca  dibbavihārasannissitattā ālokapariggahena mahājutikattā.  tirokuṭṭādigatarūpadassanena mahāgatikattāpi dibbaṃ. taṃ sabbaṃ  saddasatthānusārena veditabbaṃ. dassanaṭṭhena cakkhukiccakaraṇena  cakkhumivātipi cakkhu, dibbañca taṃ cakkhu cāti dibbacakkhu.</p>
              <p>[03] pajānātīti ^b^paññā^eb^. kiṃ pajānāti? cattāri  ariyasaccāni ``idaṃ dukkha''ntiādinā. vuttañhetaṃ -- </p>
              <p>[02] ``pajānātīti kho, āvuso, tasmā paññāti vuccati.  kiñca pajānāti? idaṃ dukkha''ntiādi (ma0 ni0 1.449).</p>
              <p>[03] aṭṭhakathāyaṃ pana ``paññāpanavasena paññā. kinti paññāpeti?  aniccanti paññāpeti, dukkhanti paññāpeti, anattāti  paññāpetī''ti vuttaṃ. sā panāyaṃ lakkhaṇādito  yathāsabhāvapaṭivedhalakkhaṇā, akkhalitapaṭivedhalakkhaṇā vā  kusalissāsakhittausupaṭivedho viya, visayobhāsanarasā padīpo viya,  asammohapaccupaṭṭhānā araññagatasudesako viya. visesato panettha  āsavakkhayañāṇasaṅkhātā paññā catusaccadassanaṭṭhena  ^b^paññācakkhū^eb^ti adhippetā. yaṃ sandhāya vuttaṃ ``cakkhuṃ udapādi,  ñāṇaṃ udapādi, paññā udapādi, vijjā udapādi, āloko  udapādī''ti (saṃ0 ni0  5.1081; mahāva0 15).</p>
              <p>[03] etesu ca maṃsacakkhu parittaṃ, dibbacakkhu mahaggataṃ, itaraṃ  appamāṇaṃ. maṃsacakkhu rūpaṃ, itarāni arūpāni. maṃsacakkhu  dibbacakkhu ca lokiyāni sāsavāni rūpavisayāni, itaraṃ lokuttaraṃ  anāsavaṃ catusaccavisayaṃ. maṃsacakkhu abyākataṃ, dibbacakkhu siyā  kusalaṃ ^a^P2.0028^ea^ siyā abyākataṃ, tathā paññācakkhu.  maṃsacakkhu kāmāvacaraṃ, dibbacakkhu rūpāvacaraṃ, itaraṃ lokuttaranti  evamādi vibhāgā veditabbā.</p>
              <p>[03] gāthāsu ^b^anuttara^eb^nti paññācakkhuṃ sandhāya vuttaṃ. tañhi  āsavakkhayañāṇabhāvato anuttaraṃ. ^b^akkhāsi purisuttamo^eb^ti  purisānaṃ uttamo aggo ^a^M0.0198^ea^ sammāsambuddho desesi. ^b^uppādo^eb^ti  maṃsacakkhussa pavatti. ^b^maggo^eb^ti upāyo, dibbacakkhussa kāraṇaṃ.  pakaticakkhumato eva hi dibbacakkhu ^a^V0.0183^ea^ uppajjati, yasmā  kasiṇālokaṃ vaḍḍhetvā dibbacakkhuñāṇassa uppādanaṃ, so ca  kasiṇamaṇḍale uggahanimittena vinā natthīti. ^b^yato^eb^ti yadā.  ^b^ñāṇa^eb^nti āsavakkhayañāṇaṃ. tenevāha ^b^``paññācakkhu  anuttara''^eb^nti. ^b^yassa cakkhussa paṭilābhā^eb^ti yassa ariyassa  paññācakkhussa uppattiyā bhāvanāya sabbasmā vaṭṭadukkhato pamuccati  parimuccatīti. </p>
              <p>[06] dutiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 3. indriyasuttavaṇṇanā </h3n>
            <h4>
              <h4n> </h4n>
              <p>[03] 62^b^.^eb^ tatiye ^b^indriyānī^eb^ti adhipateyyaṭṭhena  indriyāni. yāni hi sahajātadhammesu issarā viya hutvā tehi  anuvattitabbāni, tāni indriyāni nāma. apica indo bhagavā  dhammissaro paramena cittissariyena samannāgato. tena indena  sabbapaṭhamaṃ diṭṭhattā adhigatattā paresañca diṭṭhattā desitattā vihitattā  gocarabhāvanāsevanāhi diṭṭhattā ca indriyāni. indaṃ vā  maggādhigamassa upanissayabhūtaṃ puññakammaṃ, tassa liṅgānītipi  indriyāni. ^b^anaññātaññassāmītindriya^eb^nti ``anamatagge  saṃsāre anaññātaṃ anadhigataṃ amatapadaṃ catusaccadhammameva vā ^a^P2.0029^ea^  jānissāmī''ti paṭipannassa iminā pubbabhāgena uppannaṃ  indriyaṃ, sotāpattimaggapaññāyetaṃ adhivacanaṃ. ^b^aññindriya^eb^nti  ājānanaindriyaṃ. tatrāyaṃ vacanattho -- ājānāti paṭhamamaggañāṇena  diṭṭhamariyādaṃ anatikkamitvāva jānātīti aññā. yatheva hi  paṭhamamaggapaññā dukkhādīsu pariññābhisamayādivasena pavattati, tatheva  ayampi pavattatīti aññā ca sā yathāvuttenaṭṭhena indriyaṃ cāti  aññindriyaṃ. ājānanaṭṭheneva aññassa vā ariyapuggalassa  indriyanti aññindriyaṃ, sotāpattiphalato paṭṭhāya chasu ṭhānesu  ñāṇassetaṃ adhivacanaṃ. ^b^aññātāvindriya^eb^nti aññātāvino  catūsu saccesu niṭṭhitañāṇakiccassa khīṇāsavassa uppajjanato  indriyaṭṭhasambhavato ca aññātāvindriyaṃ. ettha ca paṭhamapacchimāni  paṭhamamaggacatutthaphalavasena ekaṭṭhānikāni, itaraṃ itaramaggaphalavasena  chaṭṭhānikanti veditabbaṃ.</p>
              <p>[03] gāthāsu ^a^M0.0199^ea^ ^b^sikkhamānassā^eb^ti adhisīlasikkhādayo  sikkhamānassa bhāventassa. ^b^ujumaggānusārino^eb^ti ujumaggo  vuccati ariyamaggo, antadvayavivajjitattā tassa anussaraṇato  ujumaggānusārino, paṭipāṭiyā magge uppādentassāti attho.  ^b^khayasmi^eb^nti anavasesakilesānaṃ khepanato khayasaṅkhāte  aggamagge ñāṇaṃ paṭhamaṃ pureyeva uppajjati. ^b^tato aññā  anantarā^eb^ti tato maggañāṇato anantarā arahattaṃ uppajjati. atha  vā ^b^ujumaggānusārino^eb^ti ^a^V0.0184^ea^ līnuddhaccapatiṭṭhānāyūhanādike vajjetvā  samathavipassanaṃ yuganaddhaṃ katvā bhāvanāvasena pavattaṃ pubbabhāgamaggaṃ  anussarantassa anugacchantassa paṭipajjantassa gotrabhuñāṇānantaraṃ  diṭṭhekaṭṭhānaṃ kilesānaṃ khepanato khayasmiṃ sotāpattimagge paṭhamaṃ ñāṇaṃ  anaññātaññassāmītindriyaṃ uppajjati. ^b^tato aññā anantarā^eb^ti  tato paṭhamañāṇato anantarā anantarato paṭṭhāya yāva aggamaggā aññā  aññindriyaṃ uppajjati.</p>
              <p>[03] ^b^tato^eb^ ^a^P2.0030^ea^ ^b^aññā vimuttassā^eb^ti tato  aññā aññindriyato pacchā arahattamaggañāṇānantarā arahattaphalena  paññāvimuttiyā aññātāvindriyena vimuttassa. ^b^ñāṇaṃ ve hoti  tādino^eb^ti arahattaphaluppattito uttarakāle iṭṭhāniṭṭhādīsu  tādilakkhaṇappattassa khīṇāsavassa paccavekkhaṇañāṇaṃ uppajjati. kathaṃ  uppajjatīti āha ^b^``akuppā me vimuttī''^eb^ti. tassa  akuppabhāvassa kāraṇaṃ dasseti ^b^``bhavasaṃyojanakkhayā''^eb^ti.</p>
              <p>[03] idāni tādisaṃ khīṇāsavaṃ thomento ^b^``sa ve  indriyasampanno''^eb^ti tatiyaṃ gāthamāha. tattha ^b^indriyasampanno^eb^ti  yathāvuttehi tīhi lokuttarindriyehi samannāgato, suddhehipi vā  paṭippassaddhiladdhehi saddhādīhi indriyehi samannāgato paripuṇṇo, tato  eva cakkhādīhi suṭṭhu vūpasantehi nibbisevanehi indriyehi samannāgato.  tenāha ^b^``santo''^eb^ti, sabbakilesapariḷāhavūpasamena  upasantoti attho. ^b^santipade rato^eb^ti nibbāne abhirato  adhimutto. ettha ca ``indriyasampanno''ti etena bhāvitamaggatā,  pariññātakkhandhatā cassa dassitā. ``santo''ti etena  pahīnakilesatā, ``santipade rato''ti etena sacchikatanirodhatāti.  sesaṃ vuttanayameva. </p>
              <p>[06] tatiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 4. addhāsuttavaṇṇanā </h3n>
            <h4>
              <h4n> </h4n>
              <p>[03] 63^b^.^eb^ catutthe ^a^M0.0200^ea^ ^b^addhā^eb^ti kālā. ^b^atīto  addhā^eb^tiādīsu dve pariyāyā -- suttantapariyāyo, abhidhammapariyāyo  ca. tattha suttantapariyāyena paṭisandhito pubbe atīto addhā nāma,  cutito pacchā anāgato addhā nāma, saha cutipaṭisandhīhi tadanantaraṃ  paccuppanno addhā nāma. abhidhammapariyāyena uppādo, ṭhiti, bhaṅgoti  ime tayo khaṇe patvā niruddhadhammā atīto addhā nāma, tayopi khaṇe  ^a^P2.0031^ea^ asampattā anāgato addhā nāma, khaṇattayasamaṅgino  paccuppanno addhā nāma.</p>
              <p>[03] aparo ^a^V0.0185^ea^ nayo -- ayañhi atītādivibhāgo  addhāsantatisamayakhaṇavasena catudhā veditabbo. tesu addhāvibhāgo  vutto. santativasena sabhāgā ekautusamuṭṭhānā, ekāhārasamuṭṭhānā ca  pubbāpariyavasena vattamānāpi paccuppannā. tato pubbe  visabhāgautuāhārasamuṭṭhānā atītā pacchā anāgatā. cittajā  ekavīthiekajavanaekasamāpattisamuṭṭhānā paccuppannā nāma, tato pubbe  atītā, pacchā anāgatā. kammasamuṭṭhānānaṃ pāṭiyekkaṃ santativasena  atītādibhedo natthi, tesaṃyeva pana utuāhāracittasamuṭṭhānānaṃ  upatthambhakavasena tassa atītādibhāvo veditabbo. samayavasena  ekamuhuttapubbaṇhasāyanharattidivādīsu samayesu santānavasena pavattamānā  taṃtaṃsamaye paccuppannā nāma, tato pubbe atītā, pacchā anāgatā. ayaṃ  tāva rūpadhammesu nayo. arūpadhammesu pana khaṇavasena  uppādādikkhaṇattayapariyāpannā paccuppannā, tato pubbe atītā, pacchā  anāgatā. apica atikkantahetupaccayakiccā atītā, niṭṭhitahetukiccā  aniṭṭhitapaccayakiccā paccuppannā, ubhayakiccaṃ asampattā anāgatā.  attano vā kiccakkhaṇe paccuppannā, tato pubbe atītā, pacchā  anāgatā. ettha ca khaṇādikathāva nippariyāyā, sesā pariyāyā.  ayañhi atītādibhedo nāma dhammānaṃ hoti, na kālassa.  atītādibhede pana dhamme upādāya paramatthato avijjamānopi kālo  idha teneva vohārena atītotiādinā vuttoti veditabbo.</p>
              <p>[03] gāthāsu ^a^M0.0201^ea^ ^b^akkheyyasaññino^eb^ti ettha akkhāyati,  kathīyati, paññāpīyatīti akkheyyaṃ, kathāvatthu, atthato rūpādayo  pañcakkhandhā. vuttañhetaṃ -- </p>
              <p>[02] ``atītaṃ vā addhānaṃ ārabbha kathaṃ katheyya, anāgataṃ  vā...pe0... paccuppannaṃ vā addhānaṃ ārabbha kathaṃ katheyyā''ti (dī0  ni0 3.305).</p>
              <p>[03] tathā -- </p>
              <p>[02] ``yaṃ, bhikkhave ^a^P2.0032^ea^, rūpaṃ atītaṃ niruddhaṃ  vipariṇataṃ, `ahosī'ti tassa saṅkhā, `ahosī'ti tassa samaññā,  `ahosī'ti tassa paññatti; na tassa saṅkhā atthīti, na tassa  saṅkhā bhavissatī''ti (saṃ0 ni0  3.62) -- </p>
              <p>[25] evaṃ vuttena niruttipathasuttenapi ettha attho dīpetabbo.  evaṃ kathāvatthubhāvena akkheyyasaṅkhāte khandhapañcake ahanti ca  mamanti ca devoti ca manussoti ca itthīti ca purisoti ca  ādinā ^a^V0.0186^ea^ pavattasaññāvasena akkheyyasaññino, pañcasu upādānakkhandhesu  sattapuggalādisaññinoti attho. ^b^akkheyyasmiṃ^eb^  taṇhādiṭṭhiggāhavasena ^b^patiṭṭhitā,^eb^ rāgādivasena vā aṭṭhahākārehi  patiṭṭhitā. ratto hi rāgavasena patiṭṭhito hoti, duṭṭho dosavasena,  mūḷho mohavasena, parāmaṭṭho diṭṭhivasena, thāmagato anusayavasena,  vinibaddho mānavasena, aniṭṭhaṅgato vicikicchāvasena, vikkhepagato  uddhaccavasena patiṭṭhito hotīti.</p>
              <p>[03] ^b^akkheyyaṃ apariññāyā^eb^ti taṃ akkheyyaṃ tebhūmakadhamme tīhi  pariññāhi aparijānitvā tassa aparijānanahetu. ^b^yogamāyanti  maccuno^eb^ti maraṇassa yogaṃ tena saṃyogaṃ upagacchanti, na visaṃyoganti  attho.</p>
              <p>[03] atha vā ^b^yoga^eb^nti upāyaṃ, tena yojitaṃ pasāritaṃ  mārasenaṭṭhāniyaṃ anatthajālaṃ kilesajālañca upagacchantīti vuttaṃ hoti.  tathā hi vuttaṃ -- </p>
              <p>[22] ``na hi no saṅgaraṃ tena, mahāsenena maccunā''ti..  (ma0 ni0 3.272; jā0 2.22.121; netti0 103).</p>
              <p>[03] ettāvatā vaṭṭaṃ dassetvā idāni vivaṭṭaṃ dassetuṃ  ^b^``akkheyyañca pariññāyā''^eb^tiādi vuttaṃ. tattha ^b^ca^eb^-saddo  byatireke, tena akkheyyaparijānanena laddhabbaṃ vakkhamānameva visesaṃ  joteti. ^b^pariññāyā^eb^ti vipassanāsahitāya ^a^M0.0202^ea^ maggapaññāya  dukkhanti paricchijja jānitvā, tappaṭibaddhakilesappahānena vā taṃ  samatikkamitvā tissannampi pariññānaṃ kiccaṃ matthakaṃ pāpetvā.  ^b^akkhātāraṃ na maññatī^eb^ti sabbaso maññanānaṃ pahīnattā  khīṇāsavo akkhātāraṃ na maññati, kārakādisabhāvaṃ kiñci attānaṃ  na paccetīti attho. ^b^phuṭṭho^eb^ ^a^P2.0033^ea^ ^b^vimokkho  manasā, santipadamanuttara^eb^nti yasmā sabbasaṅkhatavimuttattā  ``vimokkho''ti sabbakilesasantāpavūpasamanaṭṭhānatāya  ``santipada''nti laddhanāmo nibbānadhammo phuṭṭho phusito patto,  tasmā akkhātāraṃ na maññatīti. atha vā ``pariññāyā''ti padena  dukkhasaccassa pariññābhisamayaṃ samudayasaccassa pahānābhisamayañca  vatvā idāni ``phuṭṭho vimokkho manasā, santipadamanuttara''nti  iminā magganirodhānaṃ bhāvanāsacchikiriyābhisamayaṃ vadati.  tassattho -- samucchedavasena sabbakilesehi vimuccatīti  ^b^vimokkho,^eb^ ariyamaggo. so panassa maggacittena phuṭṭho  phusito bhāvito, teneva anuttaraṃ santipadaṃ nibbānaṃ phuṭṭhaṃ phusitaṃ  sacchikatanti.</p>
              <p>[03] ^b^akkheyyasampanno^eb^ti ^a^V0.0187^ea^ akkheyyanimittaṃ vividhāhi vipattīhi  upaddute loke pahīnavipallāsatāya tato suparimutto  akkheyyapariññābhinibbattāhi sampattīhi sampanno samannāgato.  ^b^saṅkhāya sevī^eb^ti paññāvepullappattiyā cīvarādipaccaye saṅkhāya  parituletvāva sevanasīlo, saṅkhātadhammattā ca āpāthagataṃ sabbampi  visayaṃ chaḷaṅgupekkhāvasena saṅkhāya sevanasīlo. ^b^dhammaṭṭho^eb^ti  asekkhadhammesu nibbānadhamme eva vā ṭhito. ^b^vedagū^eb^ti  veditabbassa catusaccassa pāraṅgatattā vedagū. evaṃguṇo arahā  bhavādīsu katthaci āyatiṃ punabbhavābhāvato manussadevāti saṅkhyaṃ na  upeti, apaññattikabhāvameva gacchatīti anupādāparinibbānena desanaṃ  niṭṭhāpesi. </p>
              <p>[06] catutthasuttavaṇṇanā niṭṭhitā. </p>
            </h4>
          </h3>
          <h3>
            <h3n> 5. duccaritasuttavaṇṇanā </h3n>
            <h4>
              <h4n> </h4n>
              <p>[03] 64^b^.^eb^ pañcame duṭṭhu caritāni, duṭṭhāni vā caritāni  ^b^duccaritāni^eb^. kāyena duccaritaṃ, kāyato vā pavattaṃ duccaritaṃ  ^b^kāyaduccaritaṃ^eb^. sesesupi eseva nayo ^a^M0.0203^ea^. imāni ^a^P2.0034^ea^  ca duccaritāni paññattiyā vā kathetabbāni kammapathehi vā.  tattha paññattiyā tāva kāyadvāre paññattasikkhāpadassa vītikkamo  kāyaduccaritaṃ, vacīdvāre paññattasikkhāpadassa vītikkamo vacīduccaritaṃ,  ubhayattha paññattassa vītikkamo manoduccaritanti ayaṃ paññattikathā.  pāṇātipātādayo pana tisso cetanā kāyadvārepi, vacīdvārepi, uppannā  kāyaduccaritaṃ, tathā catasso musāvādādicetanā vacīduccaritaṃ,  abhijjhā, byāpādo, micchādiṭṭhīti tayo cetanāsampayuttadhammā  manoduccaritanti ayaṃ kammapathakathā.</p>
              <p>[03] gāthāyaṃ kammapathappattoyeva pāpadhammo kāyaduccaritādibhāvena  vuttoti tadaññaṃ pāpadhammaṃ saṅgaṇhituṃ ^b^``yañcaññaṃ  dosasañhita''^eb^nti vuttaṃ. tattha ^b^dosasañhita^eb^nti  rāgādikilesasaṃhitaṃ. sesaṃ suviññeyyameva. </p>
              <p>[06] pañcamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 6. sucaritasuttavaṇṇanā </h3n>
            <h4>
              <h4n> </h4n>
              <p>[03] 65^b^.^eb^ chaṭṭhe ^a^V0.0188^ea^ suṭṭhu caritāni, sundarāni vā caritāni  ^b^sucaritāni^eb^. kāyena sucaritaṃ, kāyato vā pavattaṃ sucaritaṃ  ^b^kāyasucaritaṃ^eb^. sesesupi eseva nayo. idhāpi pana  paññattivasena, kammapathavasena cāti duvidhā kathā. tattha kāyadvāre  paññattasikkhāpadassa avītikkamo kāyasucaritaṃ, vacīdvāre  paññattasikkhāpadassa avītikkamo vacīsucaritaṃ, ubhayattha paññattassa  avītikkamo manosucaritanti ayaṃ paññattikathā. pāṇātipātādīhi  pana viramantassa uppannā tisso cetanāpi viratiyopi kāyasucaritaṃ,  musāvādādīhi viramantassa catasso cetanāpi viratiyopi  vacīsucaritaṃ, anabhijjhā, abyāpādo, sammādiṭṭhīti tayo  cetanāsampayuttadhammā manosucaritanti ayaṃ kammapathakathā. sesaṃ  vuttanayameva. </p>
              <p>[06] chaṭṭhasuttavaṇṇanā niṭṭhitā. </p>
            </h4>
          </h3>
          <h3>
            <h3n> 7. soceyyasuttavaṇṇanā </h3n>
            <h4>
              <h4n> </h4n>
              <p>[03] 66^b^.^eb^ sattame ^a^M0.0204^ea^ ^a^P2.0035^ea^ ^b^soceyyānī^eb^ti  sucibhāvā. ^b^kāyasoceyya^eb^nti kāyasucaritaṃ,  vacīmanosoceyyānipi vacīmanosucaritāneva. tathā hi vuttaṃ ``tattha  katamaṃ kāyasoceyyaṃ? pāṇātipātā veramaṇī''tiādi (a0 ni0   3.121-122). </p>
              <p>[01] gāthāyaṃ samucchedavasena pahīnasabbakāyaduccaritattā kāyena  sucīti ^b^kāyasuci. soceyyasampanna^eb^nti paṭippassaddhakilesattā  suparisuddhāya soceyyasampattiyā upetaṃ. sesaṃ vuttanayameva. </p>
              <p>[06] sattamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 8. moneyyasuttavaṇṇanā </h3n>
            <h4>
              <h4n> </h4n>
              <p>[03] 67^b^.^eb^ aṭṭhame ^b^moneyyānī^eb^ti ettha  idhalokaparalokaṃ attahitaparahitañca munātīti muni, kalyāṇaputhujjanena  saddhiṃ satta sekkhā arahā ca. idha pana arahāva adhippeto.  munino bhāvāti ^b^moneyyāni,^eb^ arahato kāyavacīmanosamācārā.</p>
              <p>[03] atha ^a^V0.0189^ea^ vā munibhāvakarā moneyyapaṭipadādhammā moneyyāni.  tesamayaṃ vitthāro -- </p>
              <p>[02] ``tattha katamaṃ kāyamoneyyaṃ? tividhakāyaduccaritassa  pahānaṃ kāyamoneyyaṃ, tividhaṃ kāyasucaritaṃ kāyamoneyyaṃ, kāyārammaṇe  ñāṇaṃ kāyamoneyyaṃ, kāyapariññā kāyamoneyyaṃ, pariññāsahagato maggo  kāyamoneyyaṃ, kāyasmiṃ chandarāgappahānaṃ kāyamoneyyaṃ,  kāyasaṅkhāranirodhā catutthajjhānasamāpatti kāyamoneyyaṃ. </p>
              <p>[02] ``tattha katamaṃ vacīmoneyyaṃ? catubbidhavacīduccaritassa  pahānaṃ vacīmoneyyaṃ, catubbidhaṃ vacīsucaritaṃ, vācārammaṇe ñāṇaṃ,  vācāpariññā, pariññāsahagato maggo, vācāya chandarāgappahānaṃ,  vacīsaṅkhāranirodhā dutiyajjhānasamāpatti vacīmoneyyaṃ. </p>
              <p>[02] ``tattha ^a^M0.0205^ea^ katamaṃ manomoneyyaṃ? tividhamanoduccaritassa  pahānaṃ manomoneyyaṃ, tividhaṃ manosucaritaṃ, manārammaṇe ñāṇaṃ,  manopariññā, pariññāsahagato maggo, manasmiṃ chandarāgappahānaṃ,  cittasaṅkhāranirodhā ^a^P2.0036^ea^ saññāvedayitanirodhasamāpatti  manomoneyya''nti (mahāni0 14; cūḷani0 mettagūmāṇavapucchāniddesa  21).</p>
              <p>[03] ^b^ninhātapāpaka^eb^nti aggamaggajalena suṭṭhu vikkhālitapāpamalaṃ. </p>
              <p>[06] aṭṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 9. paṭhamarāgasuttavaṇṇanā </h3n>
            <h4>
              <h4n> </h4n>
              <p>[03] 68^b^.^eb^ navame ^b^yassa kassacī^eb^ti aniyamitavacanaṃ,  tasmā yassa kassaci puggalassa gahaṭṭhassa vā pabbajitassa vā.  ^b^rāgo appahīno^eb^ti rañjanaṭṭhena rāgo samucchedavasena na pahīno,  maggena anuppattidhammataṃ na āpādito. dosamohesupi eseva nayo.  tattha apāyagamanīyā rāgadosamohā paṭhamamaggena, oḷārikā  kāmarāgadosā dutiyamaggena, teyeva anavasesā tatiyamaggena, bhavarāgo  avasiṭṭhamoho ca catutthamaggena pahīyanti. evametesu pahīyantesu  tadekaṭṭhato sabbepi kilesā pahīyanteva. evamete rāgādayo yassa  kassaci bhikkhussa vā bhikkhuniyā vā upāsakassa vā upāsikāya  vā maggena appahīnā. ^b^baddho mārassā^eb^ti kilesamārena baddhoti  vuccati. yadaggena ca kilesamārena baddho, tadaggena  abhisaṅkhāramārādīhipi ^a^V0.0190^ea^ baddhoyeva hoti. ^b^paṭimukkassa  mārapāso^eb^ti paṭimukko assa anena appahīnakilesena puggalena  tāyeva appahīnakilesatāya mārapāsasaṅkhāto kileso attano  cittasantāne paṭimukko pavesito, tena sayaṃ bandhāpitoti attho.  atha vā paṭimukko assa bhaveyya mārapāso. sukkapakkhe  ^b^omukkassā^eb^ti avamukko mocito apanīto assa. sesaṃ  vuttavipariyāyena veditabbaṃ.</p>
              <p>[03] idha gāthā sukkapakkhavaseneva āgatā. tatrāyaṃ saṅkhepattho --  ^b^yassa^eb^ ariyapuggalassa rāgadosāvijjā ^b^virājitā^eb^  aggamaggena nirodhitā, taṃ bhāvitakāyasīlacittapaññatāya ^a^M0.0206^ea^ bhāvitattesu  arahantesu ^b^aññataraṃ^eb^ abbhantaraṃ ekaṃ ^b^brahmabhūtaṃ^eb^ brahmaṃ vā seṭṭhaṃ  arahattaphalaṃ ^a^P2.0037^ea^ pattaṃ. yathā aññe khīṇāsavā  pubbūpanissayasampattisamannāgatā hutvā āgatā, yathā ca te  antadvayarahitāya sīlasamādhipaññākkhandhasahagatāya majjhimāya  paṭipadāya nibbānaṃ gatā adhigatā. yathā vā te khandhādīnaṃ  tathalakkhaṇaṃ yāthāvato paṭivijjhiṃsu, yathā ca te tathadhamme dukkhādayo  aviparītato abbhaññiṃsu, rūpādike ca visaye yathā te  diṭṭhamattādivaseneva passiṃsu, yathā vā pana te aṭṭha anariyavohāre  vajjetvā ariyavohāravaseneva pavattavācā, vācānurūpañca pavattakāyā,  kāyānurūpañca pavattavācā, tathā ayampi ariyapuggaloti  ^b^tathāgataṃ^eb^, catusaccabuddhatāya ^b^buddhaṃ^eb^, puggalaveraṃ kilesaveraṃ  attānuvādādibhayañca atikkantanti ^b^verabhayātītaṃ^eb^. sabbesaṃ  kilesābhisaṅkhārādīnaṃ pahīnattā ^b^sabbappahāyinaṃ^eb^ buddhādayo  ariyā ^b^āhu^eb^ kathenti kittentīti. </p>
              <p>[06] navamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 10. dutiyarāgasuttavaṇṇanā </h3n>
            <h4>
              <h4n> </h4n>
              <p>[03] 69^b^.^eb^ dasame atarīti tiṇṇo, na tiṇṇo  ^b^atiṇṇo^eb^. ^b^samudda^eb^nti saṃsārasamuddaṃ, cakkhāyatanādisamuddaṃ  vā. tadubhayampi duppūraṇaṭṭhena samuddo viyāti samuddaṃ. atha vā  samuddanaṭṭhena samuddaṃ, kilesavassanena sattasantānassa kilesasadanatoti  attho. ^b^savīci^eb^nti kodhūpāyāsavīcīhi savīciṃ. vuttañhetaṃ  ``vīcibhayanti kho, bhikkhu, kodhūpāyāsassetaṃ adhivacana''nti  (itivu0 109; ma0 ni0 2.162). ^b^sāvaṭṭa^eb^nti  pañcakāmaguṇāvaṭṭehi saha āvaṭṭaṃ. vuttampi cetaṃ ``āvaṭṭabhayanti kho,  bhikkhu, pañcannetaṃ kāmaguṇānaṃ adhivacana''nti (itivu0 109; ma0  ni0 2.164; a0 ni0  4.122). ^b^sagahaṃ sarakkhasa^eb^nti  attano gocaragatānaṃ ^a^V0.0191^ea^ anatthajananato  caṇḍamakaramacchakacchaparakkhasasadisehi visabhāgapuggalehi sahitaṃ.  tathā cāha ``sagahaṃ sarakkhasanti ^a^P2.0038^ea^ kho, bhikkhu,  mātugāmassetaṃ adhivacana''nti (itivu0 109). ^b^atarī^eb^ti  maggapaññānāvāya yathāvuttaṃ samuddaṃ uttari. ^b^tiṇṇo^eb^ti nittiṇṇo.  ^b^pāraṅgato^eb^ti ^a^M0.0207^ea^ tassa samuddassa pāraṃ paratīraṃ nirodhaṃ upagato.  ^b^thale tiṭṭhatī^eb^ti tato eva saṃsāramahoghaṃ kāmādimahoghañca  atikkamitvā thale paratīre nibbāne bāhitapāpabrāhmaṇo tiṭṭhatīti  vuccati.</p>
              <p>[03] idhāpi gāthā sukkapakkhavaseneva āgatā. tattha  ^b^ūmibhaya^eb^nti yathāvuttaūmibhayaṃ, bhāyitabbaṃ etasmāti taṃ ūmi  bhayaṃ. ^b^duttara^eb^nti duratikkamaṃ. ^b^accatārī^eb^ti atikkami.</p>
              <p>[03] ^b^saṅgātigo^eb^ti rāgādīnaṃ pañcannaṃ saṅgānaṃ atikkantattā  pahīnattā saṅgātigo. ^b^atthaṅgato so na pamāṇametī^eb^ti so  evaṃbhūto arahā rāgādīnaṃ pamāṇakaradhammānaṃ accantameva atthaṃ gatattā  atthaṅgato, tato eva sīlādidhammakkhandhapāripūriyā ca ``ediso  sīlena samādhinā paññāyā''ti kenaci pamiṇituṃ asakkuṇeyyo pamāṇaṃ  na eti, atha vā anupādisesanibbānasaṅkhātaṃ atthaṃ gato so arahā  ``imāya nāma gatiyā ṭhito, ediso ca nāmagottenā''ti pamiṇituṃ  asakkuṇeyyatāya pamāṇaṃ na eti na upagacchati. tato eva  ^b^amohayi maccurājaṃ,^eb^ tena anubandhituṃ asakkuṇeyyoti vadāmīti  anupādisesanibbānadhātuyāva desanaṃ niṭṭhāpesi. iti imasmiṃ vagge  paṭhamapañcamachaṭṭhesu vaṭṭaṃ kathitaṃ, dutiyasattamāṭṭhamesu vivaṭṭaṃ, sesesu  vaṭṭavivaṭṭaṃ kathitanti veditabbaṃ. </p>
              <p>[06] dasamasuttavaṇṇanā niṭṭhitā. </p>
              <p>[06] dutiyavaggavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 3. tatiyavaggo </h2n>
          <h3>
            <h3n> 1. micchādiṭṭhikasuttavaṇṇanā </h3n>
            <h4>
              <h4n> </h4n>
              <p>[03] 70^b^.^eb^ tatiyavaggassa ^a^V0.0192^ea^ ^a^P2.0039^ea^ paṭhame  ^b^diṭṭhā mayā^eb^ti mayā diṭṭhā, mama samantacakkhunā dibbacakkhunā  cāti dvīhipi cakkhūhi diṭṭhā paccakkhato viditā. tena  anussavādiṃ paṭikkhipati, ayañca attho idāneva pāḷiyaṃ  āgamissati. ^b^kāyaduccaritena samannāgatā^eb^ti kāyaduccaritena  samaṅgībhūtā. ^b^ariyānaṃ upavādakā^eb^ti buddhādīnaṃ ariyānaṃ  antamaso gihisotāpannānampi guṇaparidhaṃsanena abhūtabbhakkhānena  upavādakā akkosakā garahakā. ^b^micchādiṭṭhikā^eb^ti ^a^M0.0208^ea^   viparītadassanā. ^b^micchādiṭṭhikammasamādānā^eb^ti  micchādassanahetu samādinnanānāvidhakammā ye ca, micchādiṭṭhimūlakesu  kāyakammādīsu aññepi samādapenti. ettha ca  vacīmanoduccaritaggahaṇeneva ariyūpavādamicchādiṭṭhīsu gahitāsu  punavacanaṃ mahāsāvajjabhāvadassanatthaṃ nesaṃ. mahāsāvajjo hi  ariyūpavādo ānantariyasadiso. yathāha -- </p>
              <p>[02] ``seyyathāpi, sāriputta, bhikkhu sīlasampanno,  samādhisampanno, paññāsampanno, diṭṭheva dhamme aññaṃ ārādheyya;  evaṃsampadamidaṃ, sāriputta, vadāmi taṃ vācaṃ appahāya, taṃ cittaṃ  appahāya, taṃ diṭṭhiṃ appaṭinissajjitvā yathābhataṃ nikkhitto evaṃ  niraye''ti (ma0 ni0 1.149).</p>
              <p>[03] micchādiṭṭhito ca mahāsāvajjataraṃ nāma aññaṃ natthi. yathāha  -- </p>
              <p>[02] ``nāhaṃ, bhikkhave, aññaṃ ekadhammampi samanupassāmi,  yaṃ evaṃ mahāsāvajjataraṃ yathayidaṃ, bhikkhave, micchādiṭṭhi.  micchādiṭṭhiparamāni, bhikkhave, vajjānī''ti (a0 ni0  1.310).</p>
              <p>[03] ^b^taṃ^eb^ ^a^V0.0193^ea^ ^b^kho panā^eb^tiādi yathāvuttassa atthassa  attapaccakkhabhāvaṃ daḷhataraṃ katvā dassetuṃ āraddhaṃ. tampi  suviññeyyameva.</p>
              <p>[03] gāthāsu ^b^micchā manaṃ paṇidhāyā^eb^ti abhijjhādīnaṃ vasena  cittaṃ ayoniso ṭhapetvā. ^b^micchā^eb^ ^a^P2.0040^ea^  ^b^vācañca bhāsiyā^eb^ti micchā musāvādādivasena vācaṃ bhāsitvā.  ^b^micchā kammāni katvānā^eb^ti pāṇātipātādivasena kāyakammāni  katvā. atha vā ^b^micchā manaṃ paṇidhāyā^eb^ti micchādiṭṭhivasena  cittaṃ viparītaṃ ṭhapetvā. sesapadadvayepi eseva nayo. idānissa  tathā duccaritacaraṇe kāraṇaṃ dasseti ^b^appassuto^eb^ti, attano  paresañca hitāvahena sutena virahitoti attho. ^b^apuññakaro^eb^ti  tato eva ariyadhammassa akovidatāya kibbisakārī pāpadhammo.  ^b^appasmiṃ idha jīvite^eb^ti idha manussaloke jīvite atiparitte.  tathā cāha ``yo ciraṃ jīvati, so vassasataṃ appaṃ vā bhiyyo''ti  (dī0 ni0 2.93; saṃ0 ni0  1.145), ``appamāyu  manussāna''nti (saṃ0 ni0  1.145; mahāni0 10) ca. tasmā  bahussuto sappañño sīghaṃ puññāni katvā saggūpago nibbānapatiṭṭho  ^a^M0.0209^ea^ vā hoti. yo pana appassuto apuññakaro, kāyassa bhedā duppañño  nirayaṃ so upapajjatīti. </p>
              <p>[06] paṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 2. sammādiṭṭhikasuttavaṇṇanā </h3n>
            <h4>
              <h4n> </h4n>
              <p>[03] 71^b^.^eb^ dutiye paṭhamasutte vuttavipariyāyena attho  veditabbo. </p>
              <p>[06] dutiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 3. nissaraṇiyasuttavaṇṇanā </h3n>
            <h4>
              <h4n> </h4n>
              <p>[03] 72^b^.^eb^ tatiye ^b^nissaraṇiyā^eb^ti  nissaraṇapaṭisaṃyuttā. ^b^dhātuyo^eb^ti sattasuññasabhāvā.  ^b^kāmāna^eb^nti kilesakāmānañceva vatthukāmānañca. atha vā  ^b^kāmāna^eb^nti kilesakāmānaṃ. kilesakāmato hi nissaraṇā  vatthukāmehipi nissaraṇaṃyeva hoti, na aññathā. vuttañhetaṃ -- </p>
              <p>[21] ``na ^a^V0.0194^ea^ ^a^P2.0041^ea^ te kāmā yāni citrāni  loke, </p>
              <p>[27] saṅkapparāgo purisassa kāmo. </p>
              <p>[26] tiṭṭhanti citrāni tatheva loke, </p>
              <p>[22] athettha dhīrā vinayanti chanda''nti.. (a0 ni0   6.63).</p>
              <p>[03] ^b^nissaraṇa^eb^nti apagamo. ^b^nekkhamma^eb^nti paṭhamajjhānaṃ,  visesato taṃ asubhārammaṇaṃ daṭṭhabbaṃ. yo pana taṃ jhānaṃ pādakaṃ katvā  saṅkhāre sammasitvā tatiyamaggaṃ patvā anāgāmimaggena nibbānaṃ  sacchikaroti, tassa cittaṃ accantameva kāmehi nissaṭanti idaṃ  ukkaṭṭhato kāmānaṃ nissaraṇaṃ veditabbaṃ. ^b^rūpāna^eb^nti rūpadhammānaṃ,  visesena saddhiṃ ārammaṇehi kusalavipākakiriyābhedato sabbesaṃ  rūpāvacaradhammānaṃ. ^b^āruppa^eb^nti arūpāvacarajjhānaṃ. keci pana  ``kāmāna''nti padassa ``sabbesaṃ kāmāvacaradhammāna''nti atthaṃ  vadanti. ``nekkhamma''nti ca ``pañca rūpāvacarajjhānānī''ti.  taṃ aṭṭhakathāsu ^a^M0.0210^ea^ natthi, na yujjati ca. ^b^bhūta^eb^nti jātaṃ.  ^b^saṅkhata^eb^nti samecca sambhuyya paccayehi kataṃ.  ^b^paṭiccasamuppanna^eb^nti kāraṇato nibbattaṃ. tīhipi padehi tebhūmake  dhamme anavasesato pariyādiyati. ^b^nirodho^eb^ti nibbānaṃ.  ettha ca paṭhamāya dhātuyā kāmapariññā vuttā, dutiyāya rūpapariññā,  tatiyāya sabbasaṅkhatapariññā sabbabhavasamatikkamo vutto.</p>
              <p>[03] gāthāsu ^b^kāmanissaraṇaṃ ñatvā^eb^ti ``idaṃ kāmanissaraṇaṃ --  evañca kāmato nissaraṇa''nti jānitvā. atikkamati etenāti  atikkamo, atikkamanūpāyo, taṃ ^b^atikkamaṃ^eb^ āruppaṃ ñatvā. sabbe  saṅkhārā samanti vūpasamanti etthāti ^b^sabbasaṅkhārasamatho,^eb^  nibbānaṃ, taṃ ^b^phusaṃ^eb^ phusanto. sesaṃ heṭṭhā vuttanayameva. </p>
              <p>[06] tatiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 4. santatarasuttavaṇṇanā </h3n>
            <h4>
              <h4n> </h4n>
              <p>[03] 73^b^.^eb^ catutthe ^a^P2.0042^ea^ ^b^rūpehī^eb^ti  rūpāvacaradhammehi. ^b^santatarā^eb^ti atisayena santā.  rūpāvacaradhammā hi kilesavikkhambhanato  vitakkādioḷārikaṅgappahānato samādhibhūmibhāvato ca santā nāma,  āruppā pana tehipi aṅgasantatāya ceva ārammaṇasantatāya ca  atisayena santavuttikā, tena santatarāti vuttā. ^b^nirodho^eb^ti  nibbānaṃ. saṅkhārāvasesasukhumabhāvappattitopi hi ^a^V0.0195^ea^ catutthāruppato  phalasamāpattiyova santatarā kilesadarathapaṭipassaddhito  nibbānārammaṇato ca, kimaṅgaṃ pana sabbasaṅkhārasamatho nibbānaṃ.  tena vuttaṃ ``āruppehi nirodho santataro''ti.</p>
              <p>[03] gāthāsu ^b^rūpūpagā^eb^ti rūpabhavūpagā. rūpabhavo hi idha  rūpanti vutto, ``rūpūpapattiyā maggaṃ bhāvetī''tiādīsu viya.  ^b^arūpaṭṭhāyino^eb^ti arūpāvacarā. ^b^nirodhaṃ appajānantā,  āgantāro punabbhava^eb^nti etena rūpārūpāvacaradhammehi nirodhassa  santabhāvameva dasseti. ^b^arūpesu asaṇṭhitā^eb^ti arūparāgena  arūpabhavesu appatiṭṭhahantā, tepi parijānantāti attho. ^b^nirodhe  ye vimuccantī^eb^ti ettha ^b^ye^eb^ti nipātamattaṃ. sesaṃ heṭṭhā  vuttanayameva. </p>
              <p>[06] catutthasuttavaṇṇanā niṭṭhitā. </p>
            </h4>
          </h3>
          <h3>
            <h3n> 5. puttasuttavaṇṇanā </h3n>
            <h4>
              <h4n> </h4n>
              <p>[03] 74^b^.^eb^ pañcame ^a^M0.0211^ea^ ^b^puttā^eb^ti atrajā orasaputtā,  dinnakādayopi vā. ^b^santo^eb^ti bhavantā ^b^saṃvijjamānā  lokasmi^eb^nti imasmiṃ loke upalabbhamānā. atthibhāvena santo,  pākaṭabhāvena vijjamānā. ^b^atijāto^eb^ti attano guṇehi  mātāpitaro atikkamitvā jāto, tehi adhikaguṇoti attho.  ^b^anujāto^eb^ti ^a^P2.0043^ea^ guṇehi mātāpitūnaṃ anurūpo  hutvā jāto, tehi samānaguṇoti attho. ^b^avajāto^eb^ti guṇehi  mātāpitūnaṃ adhamo hutvā jāto, tehi hīnaguṇoti attho. yehi pana  guṇehi yutto mātāpitūnaṃ adhiko samo hīnoti ca adhippeto, te  vibhajitvā dassetuṃ ^b^``kathañca, bhikkhave, putto atijāto  hotī''^eb^ti kathetukamyatāya pucchaṃ katvā ^b^``idha, bhikkhave,  puttassā''^eb^tiādinā niddeso āraddho.</p>
              <p>[03] tattha ^b^na buddhaṃ saraṇaṃ gatā^eb^tiādīsu ^b^buddho^eb^ti  sabbadhammesu appaṭihatañāṇanimittānuttaravimokkhādhigamaparibhāvitaṃ  khandhasantānaṃ, sabbaññutaññāṇapadaṭṭhānaṃ vā saccābhisambodhiṃ upādāya  paññattiko sattātisayo buddho. yathāha -- </p>
              <p>[02] ``buddhoti yo so bhagavā sayambhū anācariyako pubbe  ananussutesu dhammesu sāmaṃ saccāni abhisambujjhi, tattha ca  sabbaññutaṃ patto, balesu ca vasībhāva''nti (cūḷani0  pārāyanatthutigāthāniddesa 97; paṭi0 ma0 1.161) -- </p>
              <p>[25] ayaṃ ^a^V0.0196^ea^ tāva atthato buddhavibhāvanā.</p>
              <p>[03] byañjanato pana savāsanāya kilesaniddāya accantavigamena  buddhavā paṭibuddhavāti buddho, buddhiyā vā vikasitabhāvena buddhavā  vibuddhavāti buddho, bujjhitāti buddho, bodhetāti buddhoti evamādinā  nayena veditabbo. yathāha -- </p>
              <p>[02] ``bujjhitā saccānīti buddho, bodhetā pajāyāti buddho,  sabbaññutāya buddho, sabbadassāvitāya buddho, anaññaneyyatāya buddho,  visavitāya buddho, khīṇāsavasaṅkhātena buddho, nirupakkilesasaṅkhātena  buddho, ekantavītarāgoti buddho, ekantavītadosoti ^a^M0.0212^ea^ buddho,  ekantavītamohoti buddho, ekantanikkilesoti buddho, ekāyanamaggaṃ  gatoti buddho, eko anuttaraṃ sammāsambodhiṃ abhisambuddhoti buddho,  abuddhivihatattā buddhipaṭilābhāti buddho, buddhoti cetaṃ nāmaṃ na mātarā  kataṃ, na pitarā kataṃ, na bhātarā kataṃ, na bhaginiyā kataṃ, na  mittāmaccehi kataṃ, na ñātisālohitehi kataṃ, na samaṇabrāhmaṇehi kataṃ,  na devatāhi kataṃ, atha kho vimokkhantikametaṃ buddhānaṃ bhagavantānaṃ  bodhiyā mūle saha sabbaññutaññāṇassa paṭilābhā sacchikā paññatti,  yadidaṃ buddho''ti (cūḷani0 pārāyanatthutigāthāniddesa 97; paṭi0  ma0 1.162).</p>
              <p>[03] hiṃsatīti ^a^P2.0044^ea^ ^b^saraṇaṃ,^eb^ sabbaṃ anatthaṃ  apāyadukkhaṃ sabbaṃ saṃsāradukkhaṃ hiṃsati vināseti viddhaṃsetīti attho.  ^b^saraṇaṃ gatā^eb^ti ``buddho bhagavā amhākaṃ saraṇaṃ gati parāyaṇaṃ  paṭisaraṇaṃ aghassa hantā hitassa vidhātā''ti iminā adhippāyena  buddhaṃ bhagavantaṃ gacchāma bhajāma sevāma payirupāsāma. evaṃ vā  jānāma bujjhāmāti evaṃ gatā upagatā buddhaṃ saraṇaṃ gatā.  tappaṭikkhepena na buddhaṃ saraṇaṃ gatā.</p>
              <p>[03] ^b^dhammaṃ saraṇaṃ gatā^eb^ti adhigatamagge sacchikatanirodhe  yathānusiṭṭhaṃ paṭipajjamāne catūsu apāyesu apatamāne katvā dhāretīti  dhammo. so atthato ariyamaggo ceva nibbānañca. vuttañhetaṃ -- </p>
              <p>[02] ``yāvatā, bhikkhave, dhammā saṅkhatā, ariyo  aṭṭhaṅgiko maggo tesaṃ aggamakkhāyatī''ti vitthāro (a0 ni0   4.34).</p>
              <p>[03] na ^a^V0.0197^ea^ kevalañca ariyamagganibbānāni eva, apica kho  ariyaphalehi saddhiṃ pariyattidhammo ca. vuttañhetaṃ chattamāṇavakavimāne  -- </p>
              <p>[21] ``rāgavirāgamanejamasokaṃ, </p>
              <p>[27] dhammamasaṅkhatamappaṭikūlaṃ. </p>
              <p>[26] madhuramimaṃ paguṇaṃ suvibhattaṃ, </p>
              <p>[22] dhammamimaṃ saraṇatthamupehī''ti.. (vi0 va0 887).</p>
              <p>[03] tattha hi ^b^rāgavirāgo^eb^ti maggo kathito,  ^b^anejamasoka^eb^nti phalaṃ, ^b^dhammasaṅkhata^eb^nti nibbānaṃ,  ^b^appaṭikūlaṃ madhuramimaṃ paguṇaṃ suvibhatta^eb^nti piṭakattayena vibhattā  ^a^M0.0213^ea^ sabbadhammakkhandhā kathitā. taṃ dhammaṃ vuttanayena saraṇanti gatā dhammaṃ  saraṇaṃ gatā. tappaṭikkhepena na dhammaṃ saraṇaṃ gatā.</p>
              <p>[03] diṭṭhisīlasaṅghātena saṃhatoti saṅgho. so atthato  aṭṭhāriyapuggalasamūho. vuttañhetaṃ tasmiṃ eva vimāne -- </p>
              <p>[21] ``yattha ca dinna mahapphalamāhu, </p>
              <p>[27] catūsu sucīsu purisayugesu. </p>
              <p>[26] aṭṭha ca puggala dhammadasā te, </p>
              <p>[22] saṅghamimaṃ saraṇatthamupehī''ti.. (vi0 va0 888).</p>
              <p>[03] taṃ ^a^P2.0045^ea^ saṅghaṃ vuttanayena saraṇanti gatā saṅghaṃ  saraṇaṃ gatā. tappaṭikkhepena na saṅghaṃ saraṇaṃ gatāti.</p>
              <p>[03] ettha ca saraṇagamanakosallatthaṃ saraṇaṃ saraṇagamanaṃ, yo ca saraṇaṃ  gacchati saraṇagamanappabhedo, phalaṃ, saṃkileso, bhedo, vodānanti ayaṃ  vidhi veditabbo.</p>
              <p>[03] tattha padatthato tāva hiṃsatīti ^b^saraṇaṃ,^eb^ saraṇagatānaṃ teneva  saraṇagamanena bhayaṃ santāsaṃ dukkhaṃ duggatiṃ parikilesaṃ hanati  vināsetīti attho, ratanattayassetaṃ adhivacanaṃ. atha vā hite  pavattanena ahitā nivattanena ca sattānaṃ bhayaṃ hiṃsatīti buddho saraṇaṃ,  bhavakantārato uttāraṇena assāsadānena ca dhammo, appakānampi  kārānaṃ vipulaphalapaṭilābhakaraṇena saṅgho. tasmā ^a^V0.0198^ea^ imināpi  pariyāyena ratanattayaṃ saraṇaṃ. tappasādataggarutāhi vihatakileso  tapparāyaṇatākārappavatto cittuppādo ^b^saraṇagamanaṃ^eb^. taṃsamaṅgisatto  ^b^saraṇaṃ gacchati,^eb^ vuttappakārena cittuppādena ``etāni me tīṇi  ratanāni saraṇaṃ, etāni parāyaṇa''nti evaṃ upetīti attho. evaṃ  tāva saraṇaṃ saraṇagamanaṃ, yo ca saraṇaṃ gacchatīti idaṃ tayaṃ veditabbaṃ.</p>
              <p>[03] pabhedato pana duvidhaṃ saraṇagamanaṃ -- lokiyaṃ, lokuttarañca.  tattha lokuttaraṃ diṭṭhasaccānaṃ maggakkhaṇe saraṇagamanupakkilesasamucchedena  ārammaṇato nibbānārammaṇaṃ hutvā kiccato sakalepi ratanattaye  ijjhati, lokiyaṃ puthujjanānaṃ saraṇagamanupakkilesavikkhambhanena  ārammaṇato buddhādiguṇārammaṇaṃ hutvā ijjhati. taṃ atthato buddhādīsu  vatthūsu saddhāpaṭilābho ^a^M0.0214^ea^, saddhāmūlikā ca sammādiṭṭhi dasasu  puññakiriyavatthūsu diṭṭhijukammanti vuccati.</p>
              <p>[03] tayidaṃ catudhā pavattati -- attasanniyyātanena, tapparāyaṇatāya,  sissabhāvūpagamanena, paṇipātenāti. tattha ^b^attasanniyyātanaṃ^eb^  nāma ``ajja ādiṃ katvā ahaṃ attānaṃ buddhassa niyyātemi, dhammassa,  saṅghassā''ti evaṃ buddhādīnaṃ attapariccajanaṃ. ^b^tapparāyaṇaṃ^eb^ nāma  ``ajja ādiṃ katvā ahaṃ buddhaparāyaṇo, dhammaparāyaṇo, saṅghaparāyaṇo  iti maṃ dhārehī''ti evaṃ tappaṭisaraṇabhāvo ^a^P2.0046^ea^  tapparāyaṇatā. ^b^sissabhāvūpagamanaṃ^eb^ nāma ``ajja ādiṃ katvā  ahaṃ buddhassa antevāsiko, dhammassa, saṅghassa iti maṃ dhāretū''ti  evaṃ sissabhāvassa upagamanaṃ. ^b^paṇipāto^eb^ nāma ``ajja ādiṃ  katvā ahaṃ abhivādanapaccuṭṭhānāñjalikammasāmīcikammaṃ buddhādīnaṃ eva  tiṇṇaṃ vatthūnaṃ karomi iti maṃ dhāretū''ti evaṃ buddhādīsu  paramanipaccakāro. imesañhi catunnaṃ ākārānaṃ aññataraṃ karontena  gahitaṃ eva hoti saraṇagamanaṃ.</p>
              <p>[03] apica ``bhagavato attānaṃ pariccajāmi, dhammassa, saṅghassa  attānaṃ pariccajāmi, jīvitaṃ pariccajāmi, pariccatto eva me attā  jīvitañca, jīvitapariyantikaṃ buddhaṃ saraṇaṃ gacchāmi, buddho me saraṇaṃ  tāṇaṃ leṇa''nti evampi attasanniyyātanaṃ veditabbaṃ. ``satthārañca  vatāhaṃ passeyyaṃ, bhagavantameva passeyyaṃ; sugatañca vatāhaṃ passeyyaṃ,  bhagavantameva passeyyaṃ; sammāsambuddhañca vatāhaṃ passeyyaṃ; bhagavantameva  passeyya''nti (saṃ0 ni0  2.154) evaṃ mahākassapattherassa  saraṇagamanaṃ viya sissabhāvūpagamanaṃ daṭṭhabbaṃ. </p>
              <p>[21] ``so ^a^V0.0199^ea^ ahaṃ vicarissāmi, gāmā gāmaṃ purā puraṃ. </p>
              <p>[22] namassamāno sambuddhaṃ, dhammassa ca sudhammata''nti..  (saṃ0 ni0  1.246; su0 ni0 194) -- </p>
              <p>[25] evaṃ āḷavakādīnaṃ saraṇagamanaṃ viya tapparāyaṇatā  veditabbā. ``atha kho, brahmāyu, brāhmaṇo uṭṭhāyāsanā ekaṃsaṃ  uttarāsaṅgaṃ karitvā bhagavato pādesu sirasā nipatitvā bhagavato  pādāni mukhena ca paricumbati, pāṇīhi ca parisambāhati, nāmañca  sāveti `brahmāyu ahaṃ, bho gotama, brāhmaṇo, brahmāyu ahaṃ, bho gotama,  brāhmaṇo'''ti (ma0 ni0 2.394) evaṃ paṇipāto daṭṭhabbo.</p>
              <p>[03] so ^a^M0.0215^ea^ panesa ñātibhayācariyadakkhiṇeyyavasena catubbidho hoti.  tattha dakkhiṇeyyapaṇipātena saraṇagamanaṃ hoti, na itarehi.  seṭṭhavaseneva hi saraṇaṃ gayhati, seṭṭhavasena ^a^P2.0047^ea^ bhijjati.  tasmā yo ``ayameva loke sabbasattuttamo aggadakkhiṇeyyo''ti  vandati, teneva saraṇaṃ gahitaṃ hoti, na ñātibhayācariyasaññāya  vandantena. evaṃ gahitasaraṇassa upāsakassa vā upāsikāya vā  aññatitthiyesu pabbajitampi ``ñātako me aya''nti vandato saraṇaṃ  na bhijjati, pageva apabbajitaṃ. tathā rājānaṃ bhayena vandato. so  hi raṭṭhapūjitattā avandiyamāno anatthampi kareyyāti. tathā  yaṃkiñci sippaṃ sikkhāpakaṃ titthiyampi ``ācariyo me aya''nti  vandatopi na bhijjati. evaṃ saraṇagamanassa pabhedo veditabbo.</p>
              <p>[03] ettha ca lokuttarassa saraṇagamanassa cattāri sāmaññaphalāni  vipākaphalaṃ, sabbadukkhakkhayo ānisaṃsaphalaṃ. vuttañhetaṃ -- </p>
              <p>[21] ``yo ca buddhañca dhammañca, saṅghañca saraṇaṃ gato. </p>
              <p>[22] cattāri ariyasaccāni, sammappaññāya passati.. </p>
              <p>[21] ``dukkhaṃ dukkhasamuppādaṃ, dukkhassa ca atikkamaṃ. </p>
              <p>[22] ariyaṃ caṭṭhaṅgikaṃ maggaṃ, dukkhūpasamagāminaṃ.. </p>
              <p>[21] ``etaṃ kho saraṇaṃ khemaṃ, etaṃ saraṇamuttamaṃ. </p>
              <p>[22] etaṃ saraṇamāgamma, sabbadukkhā pamuccatī''ti.. (dha0  pa0 190-192).</p>
              <p>[03] apica ^a^V0.0200^ea^ niccato anupagamanādīnipi etassa ānisaṃsaphalaṃ  veditabbaṃ. vuttañhetaṃ -- </p>
              <p>[02] ``aṭṭhānametaṃ, bhikkhave, anavakāso, yaṃ diṭṭhisampanno  puggalo kañci saṅkhāraṃ niccato upagaccheyya, sukhato upagaccheyya,  kañci dhammaṃ attato upagaccheyya, mātaraṃ jīvitā voropeyya, pitaraṃ  jīvitā voropeyya, arahantaṃ jīvitā voropeyya, duṭṭhacitto tathāgatassa  lohitaṃ uppādeyya, saṅghaṃ bhindeyya, aññaṃ satthāraṃ uddiseyya netaṃ  ṭhānaṃ vijjatī''ti (ma0 ni0 3.127-128; a0 ni0   1.268-276; vibha0 809).</p>
              <p>[03] lokiyassa ^a^M0.0216^ea^ pana saraṇagamanassa bhavasampadāpi bhogasampadāpi  phalameva. vuttañhetaṃ -- </p>
              <p>[21] ``ye keci buddhaṃ saraṇaṃ gatāse, </p>
              <p>[27] na te gamissanti apāyabhūmiṃ. </p>
              <p>[26] pahāya mānusaṃ dehaṃ, </p>
              <p>[22] devakāyaṃ paripūressantī''ti.. (saṃ0 ni0  1.37).</p>
              <p>[03] aparampi ^a^P2.0048^ea^ vuttaṃ -- </p>
              <p>[02] ``atha kho sakko devānamindo asītiyā  devatāsahassehi saddhiṃ yenāyasmā mahāmoggallāno  tenupasaṅkami...pe0... ekamantaṃ ṭhitaṃ kho sakkaṃ devānamindaṃ āyasmā  mahāmoggallāno etadavoca -- `sādhu kho, devānaminda, buddhaṃ  saraṇagamanaṃ hoti. buddhaṃ saraṇagamanahetu kho, devānaminda,  evamidhekacce sattā kāyassa bhedā paraṃ maraṇā sugatiṃ saggaṃ lokaṃ  upapajjanti. te aññe deve dasahi ṭhānehi adhigaṇhanti -- dibbena  āyunā, dibbena vaṇṇena, dibbena sukhena, dibbena yasena, dibbena  ādhipateyyena, dibbehi rūpehi, dibbehi saddehi, dibbehi gandhehi,  dibbehi rasehi, dibbehi phoṭṭhabbehi...pe0... dhammaṃ, saṅghaṃ...pe0...  phoṭṭhabbehī'''ti (saṃ0 ni0  4.341).</p>
              <p>[03] velāmasuttādivasenapi (a0 ni0  9.20) saraṇagamanassa  phalaviseso veditabbo. evaṃ saraṇagamanassa phalaṃ veditabbaṃ.</p>
              <p>[03] lokiyasaraṇagamanañcettha ^a^V0.0201^ea^ tīsu vatthūsu  aññāṇasaṃsayamicchāñāṇādīhi saṃkilissati, na mahājutikaṃ hoti na  mahāvipphāraṃ. lokuttarassa pana saṃkileso natthi. lokiyassa ca  saraṇagamanassa duvidho bhedo -- sāvajjo, anavajjo ca. tattha  sāvajjo aññasatthārādīsu attasanniyyātanādīhi hoti, so  aniṭṭhaphalo. anavajjo kālakiriyāya, so avipākattā aphalo.  lokuttarassa pana nevatthi bhedo. bhavantarepi hi ariyasāvako aññaṃ  satthāraṃ na uddisatīti evaṃ saraṇagamanassa saṃkileso ca bhedo ca  veditabbo.</p>
              <p>[03] vodānampi ^a^M0.0217^ea^ ca lokiyasseva yassa hi saṃkileso, tasseva tato  vodānena bhavitabbaṃ. lokuttaraṃ pana niccavodānamevāti.</p>
              <p>[03] ^b^pāṇātipātā^eb^ti ettha pāṇassa saraseneva patanasabhāvassa  antarā eva atipātanaṃ atipāto, saṇikaṃ patituṃ adatvā sīghaṃ  pātananti attho. atikkamma vā satthādīhi abhibhavitvā pātanaṃ  atipāto, pāṇaghātoti vuttaṃ hoti. ^b^pāṇo^eb^ti cettha  khandhasantāno, yo sattoti voharīyati, paramatthato  rūpārūpajīvitindriyaṃ. rūpajīvitindriye hi vikopite itarampi  taṃsambandhatāya vinassatīti. tasmiṃ pana pāṇe pāṇasaññino  jīvitindriyupacchedakaupakkamasamuṭṭhāpikā ^a^P2.0049^ea^  kāyavacīdvārānaṃ aññataradvārappavattā vadhakacetanā ^b^pāṇātipāto^eb^.  yāya hi cetanāya pavattamānassa jīvitindriyassa nissayabhūtesu  upakkamakaraṇahetukamahābhūtapaccayā uppajjanakamahābhūtā purimasadisā na  uppajjanti, visadisā eva uppajjanti, sā tādisappayogasamuṭṭhāpikā  cetanā pāṇātipāto. laddhūpakkamāni hi bhūtāni purimabhūtāni viya  na visadānīti samānajātiyānaṃ kāraṇāni na hontīti.  ``kāyavacīdvārānaṃ aññataradvārappavattā''ti idaṃ manodvāre pavattāya  vadhakacetanāya pāṇātipātatāsambhavadassanaṃ. kulumbasuttepi hi  ``idhekacco samaṇo vā brāhmaṇo vā iddhimā ceto vasippatto  aññissā kucchigataṃ gabbhaṃ pāpakena manasā anupekkhitā hotī''ti  vijjāmayiddhi adhippetā. sā ca vacīdvāraṃ muñcitvā na sakkā  nibbattetunti vacīdvāravaseneva nippajjati. ye pana ``bhāvanāmayiddhi  tattha adhippetā''ti vadanti, tesaṃ vādo  kusalattikavedanattikavitakkattikabhūmantarehi virujjhati.</p>
              <p>[03] svāyaṃ pāṇātipāto guṇarahitesu tiracchānagatādīsu khuddake  pāṇe appasāvajjo, mahāsarīre mahāsāvajjo. kasmā?  payogamahantatāya. payogasamattepi vatthumahantatādīhi mahāsāvajjo,  guṇavantesu manussādīsu appaguṇe pāṇe appasāvajjo, mahāguṇe  mahāsāvajjo ^a^V0.0202^ea^. sarīraguṇānaṃ pana samabhāve sati kilesānaṃ  upakkamānañca mudutāya appasāvajjo, tibbatāya mahāsāvajjo.</p>
              <p>[03] ettha ca payogavatthumahantatādīhi mahāsāvajjatā tehi paccayehi  uppajjamānāya cetanāya balavabhāvato veditabbā. yathādhippetassa  payogassa ^a^M0.0218^ea^ sahasā nipphādanavasena sakiccasādhikāya bahukkhattuṃ  pavattajavanehi laddhāsevanāya ca sanniṭṭhāpakacetanāya payogassa  mahantabhāvo. satipi kadāci khuddake ceva mahante ca pāṇe payogassa  samabhāve mahantaṃ hanantassa cetanā tibbatarā uppajjatīti  vatthumahantatāpi cetanāya balavabhāvassa kāraṇaṃ. iti ubhayampetaṃ  cetanābalavabhāveneva mahāsāvajjatāya hetu hoti. tathā hantabbassa  mahāguṇabhāve tattha pavattaupakāracetanā viya khettavisesanipphattiyā  apakāracetanāpi balavatī tibbatarā uppajjatīti tassa mahāsāvajjatā  ^a^P2.0050^ea^ daṭṭhabbā. tasmā payogavatthuādipaccayānaṃ amahattepi  guṇamahantatādipaccayehi cetanāya balavabhāvavaseneva mahāsāvajjatā  veditabbā.</p>
              <p>[03] tassa pāṇo, pāṇasaññitā, vadhakacittaṃ, upakkamo, tena  maraṇanti pañca sambhārā. pañcasambhārayutto pāṇātipātoti  pañcasambhārāvinimutto daṭṭhabbo. tesu pāṇasaññitāvadhakacittāni  pubbabhāgiyānipi honti, upakkamo vadhakacetanāsamuṭṭhāpito. tassa cha  payogā -- sāhatthiko, āṇattiko, nissaggiyo, thāvaro,  vijjāmayo, iddhimayoti. tesu sahatthena nibbatto sāhatthiko.  paresaṃ āṇāpanavasena pavatto āṇattiko. ususattiādīnaṃ  nissajjanavasena pavatto nissaggiyo. opātakhaṇanādivasena pavatto  thāvaro. āthabbaṇikādīnaṃ viya mantaparijappanapayogo vijjāmayo.  dāṭhākoṭṭanādīnaṃ viya kammavipākajiddhimayo.</p>
              <p>[03] etthāha -- khaṇe khaṇe nirujjhanasabhāvesu saṅkhāresu, ko  hantā, ko vā haññati? yadi cittacetasikasantāno, so  arūpitāya na chedanabhedanādivasena vikopanasamattho, nāpi  vikopanīyo, atha rūpasantāno, so acetanatāya kaṭṭhakaliṅgarūpamoti  na tattha chedanādinā pāṇātipāto labbhati, yathā matasarīre.  payogopi pāṇātipātassa yathāvutto paharaṇappahārādiko atītesu  saṅkhāresu bhaveyya anāgatesu paccuppannesu vā. tattha na tāva  atītesu anāgatesu ca sambhavati tesaṃ avijjamānasabhāvattā,  paccuppannesu ^a^M0.0219^ea^ ca saṅkhārānaṃ khaṇikattā saraseneva nirujjhanasabhāvatāya  vināsābhimukhesu nippayojano payogo siyā, vināsassa ca  kāraṇarahitattā na paharaṇappahārādippayogahetukaṃ maraṇaṃ, nirīhattā ca  saṅkhārānaṃ kassa ^a^V0.0203^ea^ so payogo, khaṇikabhāvena vadhādhippāyasamakālameva  bhijjanakassa yāva kiriyāpariyosānakālamanavaṭṭhānato kassa vā  pāṇātipāto kammabandhoti?</p>
              <p>[03] vuccate -- yathāvuttavadhakacetanāsamaṅgī saṅkhārānaṃ puñjo  sattasaṅkhāto hantā. tena pavattitavadhappayoganimittaṃ  apagatusmāviññāṇajīvitindriyo matoti vohārassa vatthubhūto  yathāvuttavadhappayogākaraṇe pubbe viya uddhaṃ pavattanāraho  rūpārūpadhammapuñjo haññati, cittacetasikasantāno ^a^P2.0051^ea^  eva vā. vadhappayogāvisayabhāvepi tassa pañcavokārabhave  rūpasantānādhīnavuttitāya bhūtarūpesu katappayogavasena  jīvitindriyavicchedena sopi vicchijjatīti na pāṇātipātassa  asambhavo, nāpi ahetuko, na ca payogo nippayojano. paccuppannesu  saṅkhāresu katappayogavasena tadanantaraṃ uppajjanārahassa  saṅkhārakalāpassa tathā anuppattito khaṇikānañca saṅkhārānaṃ  khaṇikamaraṇassa idha maraṇabhāvena anadhippetattā santatimaraṇassa ca  yathāvuttanayena sahetukabhāvato na ahetukaṃ maraṇaṃ, nirīhakesupi  saṅkhāresu yathāpaccayaṃ uppajjitvā atthibhāvamatteneva attano attano  anurūpaphaluppādananiyatāni kāraṇāniyeva karontīti vuccati, yathā  padīpo pakāsetīti, tatheva ghātakavohāro. na ca kevalassa  vadhādhippāyasahabhuno cittacetasikakalāpassa pāṇātipāto icchito,  santānavasena vattamānasseva pana icchitoti attheva pāṇātipātena  kammabandho. santānavasena vattamānānañca padīpādīnaṃ  atthakiriyāsiddhi dissatīti. ayañca vicāraṇā  adinnādānādīsupi yathāsambhavaṃ vibhāvetabbā. tasmā  ^b^pāṇātipātā^eb^. na paṭiviratāti ^b^appaṭiviratā^eb^.</p>
              <p>[03] adinnassa ādānaṃ ^b^adinnādānaṃ,^eb^ parassa haraṇaṃ theyyaṃ  corikāti vuttaṃ hoti. tattha ^b^adinna^eb^nti parapariggahitaṃ, yattha  paro yathākāmakāritaṃ āpajjanto adaṇḍāraho anupavajjo ca hoti.  tasmiṃ parapariggahite ^a^M0.0220^ea^ parapariggahitasaññino  tadādāyakaupakkamasamuṭṭhāpikā theyyacetanā adinnādānaṃ. taṃ hīne  parasantake appasāvajjaṃ, paṇīte mahāsāvajjaṃ. kasmā?  vatthupaṇītatāya. tathā khuddake parasantake appasāvajjaṃ, mahante  mahāsāvajjaṃ. kasmā? vatthumahantatāya payogamahantatāya ca.  vatthusamatte pana sati guṇādhikānaṃ santake vatthusmiṃ mahāsāvajjaṃ,  taṃtaṃguṇādhikaṃ upādāya tato tato hīnaguṇassa santake vatthusmiṃ  appasāvajjaṃ. vatthuguṇānaṃ pana samabhāve sati kilesānaṃ payogassa ca  mudubhāve appasāvajjaṃ, tibbabhāve mahāsāvajjaṃ.</p>
              <p>[03] tassa pañca sambhārā -- parapariggahitaṃ, parapariggahitasaññitā,  theyyacittaṃ, upakkamo, tena ^a^V0.0204^ea^ haraṇanti. cha payogā ^a^P2.0052^ea^  sāhatthikādayova. te ca kho yathānurūpaṃ theyyāvahāro, pasayhāvahāro,  parikappāvahāro, paṭicchannāvahāro, kusāvahāroti imesaṃ avahārānaṃ  vasena pavattā. ettha ca mantaparijappanena parasantakaharaṇaṃ vijjāmayo  payogo. vinā mantena tādisena iddhānubhāvasiddhena kāyavacīpayogena  parasantakassa ākaḍḍhanaṃ iddhimayo payogoti veditabbo.</p>
              <p>[03] ^b^kāmesū^eb^ti methunasamācāresu. ^b^micchācāro^eb^ti  ekantanindito lāmakācāro. lakkhaṇato pana asaddhammādhippāyena  kāyadvārappavattā agamanīyaṭṭhānavītikkamacetanā ^b^kāmesu  micchācāro^eb^. tattha agamanīyaṭṭhānaṃ nāma purisānaṃ tāva  māturakkhitādayo dasa, dhanakkītādayo dasāti vīsati itthiyo,  itthīsu pana dvinnaṃ sārakkhasaparidaṇḍānaṃ, dasannañca dhanakkītādīnanti  dvādasannaṃ itthīnaṃ aññapurisā. svāyaṃ micchācāro sīlādiguṇarahite  agamanīyaṭṭhāne appasāvajjo, sīlādiguṇasampanne mahāsāvajjo.  guṇarahitepi ca abhibhavitvā micchā carantassa mahāsāvajjo, ubhinnaṃ  samānacchandatāya appasāvajjo. samānacchandabhāvepi kilesānaṃ  upakkamānañca mudutāya appasāvajjo, tibbatāya mahāsāvajjo. tassa  cattāro sambhārā -- agamanīyavatthu, tasmiṃ sevanacittaṃ, sevanapayogo,  maggenamaggappaṭipattiadhivāsananti. tattha attano ruciyā pavattitassa  tayo, balakkārena pavattitassa tayoti anavasesaggahaṇena cattāro  daṭṭhabbā, atthasiddhi pana tīheva. eko payogo sāhatthikova.</p>
              <p>[03] ^b^musā^eb^ti ^a^M0.0221^ea^ visaṃvādanapurekkhārassa atthabhañjako  kāyavacīpayogo, visaṃvādanādhippāyena panassa  paravisaṃvādakakāyavacīpayogasamuṭṭhāpikā cetanā ^b^musāvādo^eb^.  aparo nayo^b^ musā^eb^ti abhūtaṃ vatthu, ^b^vādo^eb^ti tassa bhūtato  tacchato viññāpanaṃ. tasmā atathaṃ vatthuṃ tathato paraṃ  viññāpetukāmassa tathāviññāpanapayogasamuṭṭhāpikā cetanā  ^b^musāvādo^eb^.</p>
              <p>[03] so yamatthaṃ bhañjati, tassa appatāya appasāvajjo, mahantatāya  mahāsāvajjo. apica gahaṭṭhānaṃ attano santakaṃ adātukāmatāya  natthīti ādinayappavatto appasāvajjo, sakkhinā ^a^P2.0053^ea^  hutvā atthabhañjanavasena vutto mahāsāvajjo. pabbajitānaṃ appakampi  telaṃ vā sappiṃ vā labhitvā hasādhippāyena ``ajja gāme telaṃ nadī  maññe sandatī''ti pūraṇakathānayena pavatto appasāvajjo, adiṭṭhaṃyeva pana  ``diṭṭha''ntiādinā nayena vadantānaṃ mahāsāvajjo. tathā yassa  atthaṃ bhañjati, tassa appaguṇatāya appasāvajjo, mahāguṇatāya  mahāsāvajjo. kilesānaṃ mudutibbatāvasena ca  appasāvajjamahāsāvajjatā labbhateva.</p>
              <p>[03] tassa ^a^V0.0205^ea^ cattāro sambhārā -- atathaṃ vatthu, visaṃvādanacittaṃ, tajjo  vāyāmo, parassa tadatthavijānananti. visaṃvādanādhippāyena hi  payoge katepi parena tasmiṃ atthe aviññāte visaṃvādanassa  asijjhanato parassa tadatthavijānanampi eko sambhāro veditabbo.  keci pana ``abhūtavacanaṃ, visaṃvādanacittaṃ, parassa tadatthavijānananti  tayo sambhārā''ti vadanti. sace pana paro dandhatāya vicāretvā  tamatthaṃ jānāti, sanniṭṭhāpakacetanāya pavattattā  kiriyāsamuṭṭhāpakacetanākkhaṇeyeva musāvādakammunā bajjhati.</p>
              <p>[03] ^b^surā^eb^ti piṭṭhasurā, pūvasurā, odanasurā, kiṇṇapakkhittā,  sambhārasaṃyuttāti pañca surā. ^b^meraya^eb^nti pupphāsavo, phalāsavo,  madhvāsavo, guḷāsavo sambhārasaṃyuttoti pañca āsavā. tadubhayampi  madanīyaṭṭhena ^b^majjaṃ^eb^. yāya cetanāya taṃ pivati, sā  pamādakāraṇattā ^b^pamādaṭṭhānaṃ^eb^. lakkhaṇato pana yathāvuttassa  surāmerayasaṅkhātassa majjassa bījato paṭṭhāya madavasena  kāyadvārappavattā pamādacetanā ^b^surāmerayamajjapamādaṭṭhānaṃ^eb^. tassa  majjabhāvo, pātukamyatācittaṃ, tajjo vāyāmo, ajjhoharaṇanti cattāro  sambhārā. akusalacitteneva cassa pātabbato ekantena sāvajjabhāvo  ^a^M0.0222^ea^. ariyasāvakānaṃ pana vatthuṃ ajānantānampi mukhaṃ na pavisati, pageva  jānantānaṃ. aḍḍhapasatamattassa pānaṃ appasāvajjaṃ, addhāḷhakamattassa  pānaṃ tato mahantaṃ mahāsāvajjaṃ, kāyasañcālanasamatthaṃ bahuṃ pivitvā  gāmaghātakādikammaṃ karontassa mahāsāvajjameva. pāpakammañhi  ^a^P2.0054^ea^ pāṇātipātaṃ patvā khīṇāsave mahāsāvajjaṃ,  adinnādānaṃ patvā khīṇāsavassa santake mahāsāvajjaṃ, micchācāraṃ  patvā khīṇāsavāya bhikkhuniyā vītikkame, musāvādaṃ patvā musāvādena  saṅghabhede, surāpānaṃ patvā kāyasañcālanasamatthaṃ bahuṃ pivitvā  gāmaghātakādikammaṃ mahāsāvajjaṃ. sabbehipi cetehi musāvādena  saṅghabhedova mahāsāvajjo. tañhi katvā kappaṃ niraye paccati.</p>
              <p>[03] idāni etesu sabhāvato, ārammaṇato, vedanato, mūlato,  kammato, phalatoti chahi ākārehi vinicchayo veditabbo. tattha  ^b^sabhāvato^eb^ pāṇātipātādayo sabbepi cetanāsabhāvāva.  ^b^ārammaṇato^eb^ pāṇātipāto jīvitindriyārammaṇato  saṅkhārārammaṇo, adinnādānaṃ sattārammaṇaṃ vā saṅkhārārammaṇaṃ vā,  micchācāro phoṭṭhabbavasena saṅkhārārammaṇo, sattārammaṇoti eke.  musāvādo sattārammaṇo vā saṅkhārārammaṇo vā, surāpānaṃ  saṅkhārārammaṇaṃ. ^b^vedanato^eb^ pāṇātipāto dukkhavedano,  adinnādānaṃ tivedanaṃ, micchācāro sukhamajjhattavasena dvivedano, tathā  surāpānaṃ. sanniṭṭhāpakacittena pana ubhayampi majjhattavedanaṃ na hoti.  musāvādo tivedano. ^b^mūlato^eb^ pāṇātipāto dosamohavasena  dvimūlako, adinnādānaṃ musāvādo ca dosamohavasena vā  lobhamohavasena ^a^V0.0206^ea^ vā, micchācāro surāpānañca lobhamohavasena dvimūlaṃ.  ^b^kammato^eb^ musāvādoyevettha vacīkammaṃ, sesaṃ catubbidhampi  kāyakammameva. ^b^phalato^eb^ sabbepi apāyūpapattiphalā ceva  sugatiyampi appāyukatādinānāvidhāniṭṭhaphalā cāti evamettha  sabhāvādito vinicchayo veditabbo.</p>
              <p>[03] ^b^appaṭiviratā^eb^ti samādānaviratiyā sampattaviratiyā ca  abhāvena na paṭiviratā. ^b^dussīlā^eb^ti tato eva  pañcasīlamattassāpi abhāvena nissīlā. ^b^pāpadhammā^eb^ti  lāmakadhammā, hīnācārā. ^b^pāṇātipātā paṭivirato^eb^ti ^a^M0.0223^ea^  sikkhāpadasamādānena pāṇātipātato virato, ārakā ṭhito. esa  nayo sesesupi.</p>
              <p>[03] idhāpi pāṇātipātāveramaṇiādīnaṃ sabhāvato ārammaṇato  ^a^P2.0055^ea^, vedanato, mūlato, kammato, samādānato, bhedato,  phalato ca viññātabbo vinicchayo. tattha ^b^sabhāvato^eb^ pañcapi  cetanāyopi honti viratiyopi, virativasena pana desanā āgatā.  yā pāṇātipātā viramantassa ``yā tasmiṃ samaye pāṇātipātā  ārati viratī''ti evaṃ vuttā kusalacittasampayuttā virati. sā  pabhedato tividhā -- sampattavirati, samādānavirati,  samucchedaviratīti. tattha asamādinnasikkhāpadānaṃ attano  jātivayabāhusaccādīni paccavekkhitvā ``ayuttametaṃ amhākaṃ kātu''nti  sampattavatthuṃ avītikkamantānaṃ uppajjamānā virati ^b^sampattavirati^eb^  nāma. samādinnasikkhāpadānaṃ sikkhāpadasamādāne taduttari ca  attano jīvitampi pariccajitvā vatthuṃ avītikkamantānaṃ uppajjamānā  virati ^b^samādānavirati^eb^ nāma. ariyamaggasampayuttā pana  virati ^b^samucchedavirati^eb^ nāma, yassā uppattito paṭṭhāya  ariyapuggalānaṃ ``pāṇaṃ ghātessāmā''ti cittampi na uppajjati.  tāsu samādānavirati idhādhippetā.</p>
              <p>[03] ^b^ārammaṇato^eb^ pāṇātipātādīnaṃ ārammaṇāneva etesaṃ  ārammaṇāni. vītikkamitabbatoyeva hi virati nāma hoti. yathā  pana nibbānārammaṇo ariyamaggo kilese pajahati, evaṃ  jīvitindriyādiārammaṇāyeva ete kusaladhammā pāṇātipātādīni  dussīlyāni pajahanti. ^b^vedanato^eb^ sabbāpi sukhavedanāva.</p>
              <p>[03] ^b^mūlato^eb^ ñāṇasampayuttacittena viramantassa  alobhādosāmohavasena timūlā honti, ñāṇavippayuttacittena  viramantassa alobhādosavasena dvimūlā. ^b^kammato^eb^ musāvādā  veramaṇi vacīkammaṃ ^a^V0.0207^ea^, sesā kāyakammaṃ. ^b^samādānato^eb^ aññassa  garuṭṭhāniyassa santike taṃ alabhantena sayameva vā pañca sīlāni  ekajjhaṃ pāṭiyekkaṃ vā samādiyantena samādinnāni honti.  ^b^bhedato^eb^ gahaṭṭhānaṃ yaṃ yaṃ vītikkantaṃ, taṃ tadeva bhijjati, itaraṃ na  bhijjati. kasmā? gahaṭṭhā hi anibaddhasīlā honti, yaṃ yaṃ  sakkonti, taṃ tadeva rakkhanti. pabbajitānaṃ pana ekasmiṃ vītikkante  sabbāni bhijjantīti.</p>
              <p>[03] ^b^phalato^eb^ti ^a^M0.0224^ea^ ^a^P2.0056^ea^ pāṇātipātā veramaṇiyā  cettha aṅgapaccaṅgasampannatā, ārohapariṇāhasampatti, javanasampatti,  suppatiṭṭhitapādatā, cārutā, mudutā, sucitā, sūratā, mahabbalatā,  vissaṭṭhavacanatā, sattānaṃ piyamanāpatā, abhijjaparisatā, acchambhitā,  duppadhaṃsiyatā, parūpakkamena amaraṇatā, mahāparivāratā, suvaṇṇatā,  susaṇṭhānatā, appābādhatā, asokatā, piyamanāpehi avippayogo,  dīghāyukatāti evamādīni phalāni.</p>
              <p>[03] adinnādānā veramaṇiyā mahādhanadhaññatā, anantabhogatā,  thirabhogatā, icchitānaṃ bhogānaṃ khippaṃ paṭilābho, rājādīhi  asādhāraṇabhogatā, uḷārabhogatā, tattha tattha jeṭṭhakabhāvo, natthibhāvassa  ajānanatā, sukhavihāritāti evamādīni.</p>
              <p>[03] abrahmacariyā veramaṇiyā vigatapaccatthikatā, sabbasattānaṃ  piyamanāpatā, annapānavatthacchādanādīnaṃ lābhitā, sukhasupanatā,  sukhapaṭibujjhanatā, apāyabhayavimokkho, itthibhāvanapuṃsakabhāvānaṃ  abhabbatā, akkodhanatā, saccakāritā, amaṅkutā, ārādhanasukhatā,  paripuṇṇindriyatā, paripuṇṇalakkhaṇatā, nirāsaṅkatā, appossukkatā,  sukhavihāritā, akutobhayatā, piyavippayogābhāvoti evamādīni.  yasmā pana micchācārāveramaṇiyā phalānipi ettheva antogadhāni,  tasmā (abrahmacariyā veramaṇiyā).</p>
              <p>[03] musāvādā veramaṇiyā vippasannindriyatā, vissaṭṭhamadhurabhāṇitā,  samasitasuddhadantatā, nātithūlatā, nātikisatā, nātirassatā,  nātidīghatā, sukhasamphassatā, uppalagandhamukhatā, sussūsakaparisatā,  ādeyyavacanatā, kamaladalasadisamudulohitatanujivhatā, alīnatā,  anuddhatatāti evamādīni.</p>
              <p>[03] surāmerayamajjapamādaṭṭhānā veramaṇiyā atītānāgatapaccuppannesu  kiccakaraṇīyesu appamādatā, ñāṇavantatā, sadā upaṭṭhitassatitā,  uppannesu kiccakaraṇīyesu ṭhānuppattikapaṭibhānavantatā ^a^V0.0208^ea^, analasatā,  ajaḷatā, anummattatā, acchambhitā, asārambhitā, anissukitā,  amaccharitā, saccavāditā, apisuṇāpharusāsamphappalāpavāditā,  kataññutā ^a^P2.0057^ea^, kataveditā, cāgavantatā, sīlavantatā,  ujukatā, akkodhanatā, hirottappasampannatā ^a^M0.0225^ea^, ujudiṭṭhitā, mahantatā,  paṇḍitatā, atthānatthakusalatāti evamādīni phalāni. evamettha  pāṇātipātāveramaṇiādīnampi sabhāvādito vinicchayo veditabbo.</p>
              <p>[03] ^b^sīlavā^eb^ti yathāvuttapañcasīlavasena sīlavā.  ^b^kalyāṇadhammo^eb^ti sundaradhammo, saraṇagamanaparidīpitāya  diṭṭhisampattiyā sampannapaññoti attho. yo pana putto mātāpitūsu  assaddhesu dussīlesu ca sayampi tādiso, sopi avajātoyevāti  veditabbo. assaddhiyādayo hi idha avajātabhāvassa lakkhaṇaṃ vuttā,  te ca tasmiṃ saṃvijjanti. mātāpitaro pana upādāya puttassa  atijātādibhāvo vuccatīti.</p>
              <p>[03] ^b^yo hoti kulagandhano^eb^ti kulacchedako kulavināsako.  chedanattho hi idha gandhasaddo, ``uppalagandhapaccatthikā''tiādīsu  (pārā0 65) viya. keci pana ``kuladhaṃsano''ti paṭhanti, so  evattho.</p>
              <p>[03] ^b^ete kho puttā lokasmi^eb^nti ete atijātādayo tayo  puttā eva imasmiṃ sattaloke puttā nāma, na ito vinimuttā atthi.  imesu pana ^b^ye bhavanti upāsakā^eb^ ye saraṇagamanasampattiyā  upāsakā bhavanti kammassakatāñāṇena kammassa kovidā, te ca  paṇḍitā paññavanto, pañcasīladasasīlena ^b^sampannā^eb^ paripuṇṇā.  yācakānaṃ vacanaṃ jānanti, tesaṃ mukhākāradassaneneva  adhippāyapūraṇatoti ^b^vadaññū,^eb^ tesaṃ vā ``dehī''ti vacanaṃ sutvā  ``ime pubbe dānaṃ adatvā evaṃbhūtā, mayā pana evaṃ na bhavitabba''nti  tesaṃ pariccāgena tadatthaṃ jānantīti vadaññū, paṇḍitānaṃ vā  kammassakatādidīpakaṃ vacanaṃ jānantīti vadaññū. ``padaññū''ti ca  paṭhanti, padāniyā pariccāgasīlāti attho. tato eva  vigatamaccheramalattā ^b^vītamaccharā. abbhaghanā^eb^ti abbhasaṅkhātā  ghanā, ghanameghapaṭalā vā ^b^mutto cando^eb^viya, upāsakādiparisāsu  khattiyādiparisāsu ca virocare virocanti, sobhantīti attho. </p>
              <p>[06] pañcamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 6. avuṭṭhikasuttavaṇṇanā </h3n>
            <h4>
              <h4n> </h4n>
              <p>[03] 75^b^.^eb^ chaṭṭhe ^a^M0.0226^ea^ ^a^V0.0209^ea^ ^a^P2.0058^ea^ ^b^avuṭṭhikasamo^eb^ti  avuṭṭhikameghasamo. ekacco hi megho satapaṭalasahassapaṭalo hutvā  uṭṭhahitvā thananto gajjanto vijjotanto ekaṃ udakabindumpi apātetvā  vigacchati, tathūpamo ekacco puggaloti dassento āha  ``avuṭṭhikasamo''ti. ^b^padesavassī^eb^ti ekadesavassimeghasamo.  padesavassī viyāti hi padesavassī. ekacco ekasmiṃyeva ṭhāne  ṭhitesu manussesu yathā ekacce tementi, ekacce na tementi, evaṃ mandaṃ  vassati, tathūpamaṃ ekaccaṃ puggalaṃ dasseti ``padesavassī''ti.  ^b^sabbatthābhivassī^eb^ti sabbasmiṃ pathavīpabbatasamuddādike  jagatippadese abhivassimeghasamo. ekacco hi sakalacakkavāḷagabbhaṃ  pattharitvā sabbatthakameva abhivassati, taṃ cātuddīpikamahāmeghaṃ  ekaccassa puggalassa upamaṃ katvā vuttaṃ ``sabbatthābhivassī''ti.</p>
              <p>[03] ^b^sabbesāna^eb^nti sabbesaṃ, ayameva vā pāṭho. ^b^na dātā  hotī^eb^ti adānasīlo hoti, thaddhamaccharitāya na kassaci kiñci  detīti attho. idāni dānassa khettaṃ deyyadhammañca vibhāgena dassetuṃ  ^b^``samaṇabrāhmaṇā''^eb^tiādimāha. tattha samitapāpasamaṇā ceva  pabbajjamattasamaṇā ca bāhitapāpabrāhmaṇā ceva jātimattabrāhmaṇā ca idha  ``samaṇabrāhmaṇā''ti adhippetā. ^b^kapaṇā^eb^ nāma duggatā  daliddamanussā. ^b^addhikā^eb^ nāma pathāvino paribbayavihīnā.  ^b^vanibbakā^eb^ nāma ye ``iṭṭhaṃ detha kantaṃ manāpaṃ kālena anavajjaṃ  udaggacittā pasannacittā, evaṃ dentā gacchatha sugatiṃ, gacchatha  brahmaloka''ntiādinā nayena dāne niyojentā dānassa vaṇṇaṃ thomentā  vicaranti. ^b^yācakā^eb^ nāma ye kevalaṃ ``muṭṭhimattaṃ detha,  pasatamattaṃ detha, sarāvamattaṃ dethā''ti appakampi yācamānā vicaranti.  tattha samaṇabrāhmaṇaggahaṇena guṇakhettaṃ upakārikhettañca dasseti,  kapaṇādiggahaṇena karuṇākhettaṃ. ^b^anna^eb^nti yaṃkiñci khādanīyaṃ  bhojanīyaṃ. ^b^pāna^eb^nti ^a^P2.0059^ea^ ambapānādipānakaṃ.  ^b^vattha^eb^nti nivāsanapārupanādiacchādanaṃ. ^b^yāna^eb^nti  rathavayhādi antamaso upāhanaṃ upādāya gamanasādhanaṃ. ^b^mālā^eb^ti  ganthitāganthitabhedaṃ sabbaṃ pupphaṃ. ^b^gandha^eb^nti yaṃkiñci gandhajātaṃ  pisitaṃ apisitaṃ gandhūpakaraṇañca. ^b^vilepana^eb^nti chavirāgakaraṇaṃ.  ^b^seyyā^eb^ti mañcapīṭhādi ceva pāvārakojavādi ca sayitabbavatthu.  seyyaggahaṇena cettha āsanampi gahitanti daṭṭhabbaṃ.  ^b^āvasatha^eb^nti vātātapādiparissayavinodanaṃ patissayaṃ.  ^b^padīpeyya^eb^nti dīpakapallikādipadīpūpakaraṇaṃ.</p>
              <p>[03] ^b^evaṃ^eb^ ^a^M0.0227^ea^ ^b^kho, bhikkhave^eb^ti vijjamānepi deyyadhamme  paṭiggāhakānaṃ evaṃ dātabbavatthuṃ sabbena sabbaṃ ^a^V0.0210^ea^ adento puggalo  avassikameghasadiso hoti. idaṃ vuttaṃ hoti -- bhikkhave, yathā so  megho satapaṭalasahassapaṭalo hutvā uṭṭhahitvā na kiñci vassi  vigacchati, evameva yo uḷāraṃ vipulañca bhogaṃ saṃharitvā gehaṃ  āvasanto kassaci kaṭacchumattaṃ bhikkhaṃ vā uḷuṅkamattaṃ yāguṃ vā  adatvā vigacchati, vivaso maccuvasaṃ gacchati, so avuṭṭhikasamo nāma  hotīti. iminā nayena sesesupi nigamanaṃ veditabbaṃ. imesu ca  tīsu puggalesu paṭhamo ekaṃseneva garahitabbo, dutiyo pasaṃsanīyo,  tatiyo, pasaṃsanīyataro. paṭhamo vā ekanteneva sabbanihīno,  dutiyo majjhimo, tatiyo uttamoti veditabbo.</p>
              <p>[03] gāthāsu ^b^samaṇe^eb^ti upayogavasena bahuvacanaṃ tathā sesesupi.  ^b^laddhānā^eb^ti labhitvā, samaṇe dakkhiṇeyye pavāretvā puṭṭho na  saṃvibhajati. ^b^annaṃ pānañca bhojana^eb^nti annaṃ vā pānaṃ vā aññaṃ  vā bhuñjitabbayuttakaṃ bhojanaṃ, taṃ na saṃvibhajati. ayañhettha  saṅkhepattho -- yo atthikabhāvena upagate sampaṭiggāhake labhitvā  annādinā saṃvibhāgamattampi na karoti, kiṃ so aññaṃ dānaṃ dassati,  ^b^taṃ^eb^ evarūpaṃ thaddhamacchariyaṃ ^b^purisādhamaṃ^eb^ nihīnapuggalaṃ  paṇḍitā ^b^avuṭṭhikasamoti āhu^eb^ kathayantīti.</p>
              <p>[03] ^b^ekaccānaṃ^eb^ ^a^P2.0060^ea^ ^b^na dadātī^eb^ti  vijjamānepi mahati dātabbadhamme ekesaṃ sattānaṃ tesu kodhavasena vā,  deyyadhamme lobhavasena vā na dadāti. ^b^ekaccānaṃ pavecchatī^eb^ti  ekesaṃyeva pana dadāti. ^b^medhāvino^eb^ti paññavanto paṇḍitā janā.</p>
              <p>[03] ^b^subhikkhavāco^eb^ti yo upagatānaṃ yācakānaṃ ``annaṃ detha,  pānaṃ dethā''tiādinā taṃ taṃ dāpeti, so sulabhabhikkhatāya subhikkhā  vācā etassāti subhikkhavāco. ``subhikkhavassī''tipi paṭhanti.  yathā loko subhikkho hoti, evaṃ sabbatthābhivassitamahāmegho  subhikkhavassī nāma hoti. evamayampi mahādānehi sabbatthābhivassī  subhikkhavassīti. ^b^āmodamāno pakiretī^eb^ti tuṭṭhahaṭṭhamānaso  sahatthena dānaṃ dento paṭiggāhakakhette deyyadhammaṃ pakirento viya  hoti, vācāyapi ^b^``detha dethā''ti bhāsati^eb^.</p>
              <p>[03] idāni ^a^M0.0228^ea^ naṃ subhikkhavassitabhāvaṃ dassetuṃ ^b^``yathāpi  megho''^eb^tiādi vuttaṃ. tatrāyaṃ saṅkhepattho -- yathā mahāmegho paṭhamaṃ  mandanigghosena thanayitvā puna sakalanadīkandarāni ekaninnādaṃ  karonto gajjayitvā pavassati, sabbatthakameva vārinā udakena thalaṃ  ninnañca abhisandanto pūreti ekoghaṃ karoti, ^b^evameva^eb^ idha  imasmiṃ sattaloke ekacco uḷārapuggalo sabbasamatāya ^a^V0.0211^ea^ so mahāmegho  viya vassitabbattā ^b^tādiso^eb^ yathā dhanaṃ ^b^uṭṭhānādhigataṃ^eb^  attano uṭṭhānavīriyābhinibbattaṃ hoti, evaṃ analaso hutvā tañca  ^b^dhammena^eb^ ñāyena ^b^saṃharitvā^eb^ tannibbattena annena pānena  aññena ca deyyadhammena ^b^patte^eb^ sampatte ^b^vanibbake sammā^eb^  sammadeva desakālānurūpañceva icchānurūpañca ^b^tappeti^eb^  sampavāretīti. </p>
              <p>[06] chaṭṭhasuttavaṇṇanā niṭṭhitā. </p>
            </h4>
          </h3>
          <h3>
            <h3n> 7. sukhapatthanāsuttavaṇṇanā </h3n>
            <h4>
              <h4n> </h4n>
              <p>[03] 76^b^.^eb^ sattame ^b^sukhānī^eb^ti sukhanimittāni.  ^b^patthayamāno^eb^ti icchamāno ākaṅkhamāno. ^b^sīla^eb^nti  gahaṭṭhasīlaṃ pabbajitasīlañca. gahaṭṭho ce gahaṭṭhasīlaṃ, pabbajito ce  catupārisuddhisīlanti adhippāyo. ^b^rakkheyyā^eb^ti ^a^P2.0061^ea^  samādiyitvā avītikkamanto sammadeva gopeyya. ^b^pasaṃsā  me āgacchatū^eb^ti ``mama kalyāṇo kittisaddo āgacchatū''ti  icchanto paṇḍito sappañño sīlaṃ rakkheyya. sīlavato hi gahaṭṭhassa  tāva ``asuko asukakulassa putto sīlavā kalyāṇadhammo saddho  pasanno dāyako kārako''tiādinā parisamajjhe kalyāṇo kittisaddo  abbhuggacchati, pabbajitassa ``asuko nāma bhikkhu sīlavā  vattasampanno sorato sukhasaṃvāso sagāravo  sappatisso''tiādinā...pe0... abbhuggacchatīti. vuttañhetaṃ -- </p>
              <p>[02] ``puna caparaṃ, gahapatayo, sīlavato sīlasampannassa  kalyāṇo kittisaddo abbhuggacchatī''ti (a0 ni0  5.213;  udā0 76; mahāva0 285).</p>
              <p>[03] tathā ^a^M0.0229^ea^ -- </p>
              <p>[02] ``ākaṅkheyya ce, bhikkhave, bhikkhu --  `sabrahmacārīnaṃ piyo cassaṃ manāpo, garu ca bhāvanīyo cā'ti,  sīlesvevassa paripūrakārī''tiādi (ma0 ni0 1.65).</p>
              <p>[03] ^b^bhogā me uppajjantū^eb^ti ettha gahaṭṭhassa tāva sīlavato  kalyāṇadhammassa yena yena sippaṭṭhānena jīvikaṃ kappeti -- yadi  kasiyā, yadi vaṇijjāya, yadi rājaporisena, taṃ taṃ yathākālaṃ  yathāvidhiñca ativiya appamattabhāvato athassa anuppannā ceva bhogā  uppajjanti, uppannā ca bhogā phātiṃ gamissanti. pabbajitassa pana  sīlācārasampannassa appamādavihārissa ^a^V0.0212^ea^ sato sīlasampannassa  sīlasampadāya appicchatādiguṇesu ca pasannā manussā uḷāruḷāre  paccaye abhiharanti, evamassa anuppannā ceva bhogā uppajjanti, uppannā  ca thirā honti. tathā hi vuttaṃ -- </p>
              <p>[02] ``puna caparaṃ, gahapatayo, sīlavā sīlasampanno  appamādādhikaraṇaṃ mahantaṃ bhogakkhandhaṃ adhigacchatī''ti (a0 ni0   5.213; udā0 76; mahāva0 285).</p>
              <p>[03] tathā -- </p>
              <p>[02] ``ākaṅkheyya ce, bhikkhave, bhikkhu -- `lābhī  assa cīvarapiṇḍapātasenāsanagilānapaccayabhesajjaparikkhārāna'nti,  sīlesvevassa paripūrakārī''ti (ma0 ni0 1.65) ca -- </p>
              <p>[25] sesaṃ vuttanayameva.</p>
              <p>[03] gāthāsu ^b^patthayāno^eb^ti patthayanto. ^b^tayo sukhe^eb^ti  tīṇi sukhāni. ^b^vittalābha^eb^nti dhanalābhaṃ, bhoguppattinti attho.  visesato ^a^P2.0062^ea^ cettha pasaṃsāya cetasikasukhaṃ, bhogehi  kāyikasukhaṃ, itarena upapattisukhaṃ; tathā paṭhamena diṭṭhadhammasukhaṃ,  tatiyena samparāyasukhaṃ, dutiyena ubhayasukhaṃ gahitanti veditabbaṃ.</p>
              <p>[03] idāni pasaṃsādikāraṇassa sīlassa viya pasaṃsādīnampi  visesakāraṇaṃ pāpamittaparivajjanaṃ kalyāṇamittasevanañca  ādīnavānisaṃsehi saddhiṃ dassento ^b^``akaronto''^eb^tiādimāha.  tattha ^b^saṅkiyo^eb^ti pāpasmiṃ parisaṅkitabbo ``addhā iminā pāpaṃ  kataṃ vā karissati vā, tathā hesa ^a^M0.0230^ea^ pāpapurisehi saddhiṃ sañcaratī''ti.  ^b^assā^eb^ti imassa pāpajanasevino puggalassa upari, assa vā  puggalassa ^b^avaṇṇo^eb^ abhūtopi pāpajanasevitāya ^b^ruhati^eb^  virūḷhiṃ vepullaṃ āpajjati pattharati. ^b^assā^eb^ti vā bhummatthe  sāmivacanaṃ, tasmiṃ puggaleti attho. ^b^sa ve tādisako  hotī^eb^ti yo yādisaṃ pāpamittaṃ vā kalyāṇamittaṃ vā bhajati  upasevati ca, so puggalo bhūmibhāgavasena udakaṃ viya tādisova  hoti, pāpadhammo kalyāṇadhammo vā hoti. kasmā? ^b^sahavāso  hi tādiso;^eb^ yasmā sahavāso saṃsaggo uparāgo viya phalikamaṇīsu  purisaupanissayabhūtaṃ ^a^V0.0213^ea^ puggalākāraṃ gāhāpeti, tasmā pāpapuggalena saha  vāso na kātabboti adhippāyo.</p>
              <p>[03] ^b^sevamāno sevamāna^eb^nti paraṃ pakatisuddhaṃ puggalaṃ kālena  kālaṃ attānaṃ sevamānaṃ sevamāno bhajamāno pāpapuggalo, tena vā  seviyamāno. ^b^samphuṭṭho samphusa^eb^nti tena pakatisuddhena puggalena  sahavāsena saṃsaggena samphuṭṭho pāpapuggalo sayampi, tathā taṃ phusanto.  ^b^saro diddho kalāpaṃ vā^eb^ti yathā nāma saro visena diddho litto  sarakalāpagato sarasamūhasaṅkhātaṃ sarakalāpaṃ attanā phuṭṭhaṃ alittampi  upalimpati, evaṃ pāpena ^b^upalepabhayā dhīro^eb^ti dhitisampannattā  dhīro paṇḍitapuriso pāpasahāyo na bhaveyya.</p>
              <p>[03] ^b^pūtimacchaṃ kusaggenā^eb^ti yathā kucchitabhāvena pūtibhūtaṃ  macchaṃ kusatiṇaggena yo puriso ^b^upanayhati^eb^ puṭabandhavasena  ^a^P2.0063^ea^ bandhati, tassa te kusā apūtikāpi  pūtimacchasambandhena pūti duggandhameva vāyanti. ^b^evaṃ  bālūpasevanā^eb^ti evaṃsampadā bālajanūpasevanā daṭṭhabbā. ^b^evaṃ  dhīrūpasevanā^eb^ti yathā asurabhinopi pattā tagarasambandhena surabhiṃ  vāyanti, evaṃ paṇḍitūpasevanā pakatiyā asīlavato  sīlasamādānādivasena sīlagandhavāyanassa kāraṇaṃ hoti.</p>
              <p>[03] ^b^tasmā^eb^ti yasmā akalyāṇamittasevanāya  kalyāṇamittasevanāya ca ayaṃ ediso ādīnavo ānisaṃso ca, tasmā  ^b^pattapuṭasseva^eb^ palāsapuṭassa viya duggandhasugandhavatthusaṃsaggena  asādhusādhujanasannissayena ca. ^b^ñatvā sampākamattano^eb^ti attano  dukkhudrayaṃ sukhudrayañca phalanipphattiṃ ^a^M0.0231^ea^ ñatvā jānitvā ^b^asante^eb^  pāpamitte na upaseveyya, ^b^sante^eb^ upasante vantadose pasatthe vā  paṇḍite seveyya. tathā hi ^b^asanto nirayaṃ nenti, santo pāpenti  suggati^eb^nti. iti bhagavā paṭhamagāthāya yathāvuttāni tīṇi  sukhanimittāni dassetvā tato parāhi pañcahi gāthāhi  paṭipakkhaparivajjanena saddhiṃ pasaṃsāsukhassa āgamanaṃ dassetvā  osānagāthāya tiṇṇampi sukhānaṃ āgamanakāraṇena saddhiṃ osānasukhaṃ  dasseti. </p>
              <p>[06] sattamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 8. bhidurasuttavaṇṇanā </h3n>
            <h4>
              <h4n> </h4n>
              <p>[03] 77^b^.^eb^ aṭṭhame ^b^bhidurāya^eb^nti bhiduro ayaṃ.  ^b^kāyo^eb^ti rūpakāyo. so hi aṅgapaccaṅgānaṃ kesādīnañca  ^a^V0.0214^ea^ samūhaṭṭhena, evaṃ kucchitānaṃ jegucchānaṃ āyo uppattidesotipi kāyo.  tatrāyaṃ vacanattho -- āyanti etthāti āyo. ke āyanti?  kucchitā kesādayo. iti kucchitānaṃ āyotipi kāyo ^a^P2.0064^ea^.  atthato pana catusantativasena pavattamānānaṃ  bhūtupādāyadhammānaṃ puñjo. idaṃ vuttaṃ hoti -- bhikkhave, ayaṃ  catumahābhūtamayo rūpakāyo bhiduro bhedanasīlo bhedanasabhāvo khaṇe  khaṇe viddhaṃsanasabhāvoti. ``bhindarāya''ntipi pāṭho, so evattho.  ^b^viññāṇa^eb^nti tebhūmakaṃ kusalādicittaṃ. vacanattho pana -- taṃ  taṃ ārammaṇaṃ vijānātīti viññāṇaṃ. yañhi sañjānanapajānanavidhuraṃ  ārammaṇavijānanaṃ upaladdhi, taṃ viññāṇaṃ. ^b^virāgadhamma^eb^nti  virajjanadhammaṃ, palujjanasabhāvanti attho. ^b^sabbe upadhī^eb^ti  khandhūpadhi, kilesūpadhi, abhisaṅkhārūpadhi, pañcakāmaguṇūpadhīti ete  ``upadhīyati ettha dukkha''nti upadhisaññitā sabbepi  upādānakkhandhakilesābhisaṅkhārapañcakāmaguṇadhammā hutvā abhāvaṭṭhena  ^b^aniccā,^eb^ udayabbayappaṭipīḷanaṭṭhena ^b^dukkhā,^eb^ jarāya maraṇena  cāti dvidhā vipariṇāmetabbasabhāvatāya pakativijahanaṭṭhena  ^b^vipariṇāmadhammā^eb^. evamettha aniccadassanasukhatāya rūpadhamme  viññāṇañca visuṃ gahetvā puna upadhivibhāgena sabbepi tebhūmakadhamme  ekajjhaṃ gahetvā aniccadukkhānupassanāmukhena tathābujjhanakānaṃ  puggalānaṃ ajjhāsayena sammasanacāro.kathito. kāmañcettha ^a^M0.0232^ea^  lakkhaṇadvayameva pāḷiyaṃ āgataṃ, ``yaṃ dukkhaṃ, tadanattā''ti (saṃ0  ni0  3.15) pana vacanato dukkhalakkhaṇeneva anattalakkhaṇampi  dassitamevāti veditabbaṃ. </p>
              <p>[01] gāthāyaṃ ^b^upadhīsu bhayaṃ disvā^eb^ti upadhīsu  bhayatupaṭṭhānañāṇavasena bhayaṃ disvā, tesaṃ bhāyitabbataṃ passitvā.  iminā balavavipassanaṃ dasseti. bhayatupaṭṭhānañāṇameva hi vibhajitvā  visesavasena ādīnavānupassanā nibbidānupassanāti ca vuccati.  ^b^jātimaraṇamaccagā^eb^ti evaṃ sammasanto vipassanāñāṇaṃ maggena  ghaṭetvā maggaparamparāya arahattaṃ patto jātimaraṇaṃ atīto nāma hoti.  kathaṃ? ^b^sampatvā^eb^ ^a^P2.0065^ea^ ^b^paramaṃ santi^eb^nti  paramaṃ uttamaṃ anuttaraṃ santiṃ sabbasaṅkhārūpasamaṃ nibbānaṃ adhigantvā.  evaṃbhūto ca ^b^kālaṃ kaṅkhati bhāvitatto^eb^ti catunnaṃ ariyamaggānaṃ  vasena bhāvanābhisamayanipphattiyā bhāvitakāyasīlacittapaññattā  bhāvitatto maraṇaṃ jīvitañca anabhinandanto kevalaṃ attano  khandhaparinibbānakālaṃ kaṅkhati udikkhati, na tassa katthaci  patthanā hotīti. tenāha -- </p>
              <p>[21] ``nābhinandāmi maraṇaṃ, nābhinandāmi jīvitaṃ. </p>
              <p>[21] kālañca paṭikaṅkhāmi, nibbisaṃ bhatako yathā''ti..  (theragā0 606). </p>
              <p>[06] aṭṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 9. dhātusosaṃsandanasuttavaṇṇanā </h3n>
            <h4>
              <h4n> </h4n>
              <p>[03] 78^b^.^eb^ navame ^a^V0.0215^ea^ ^b^dhātuso^eb^ti dhātuto. dhātūti ca  ajjhāsayadhātu ajjhāsayasabhāvo adhippeto, yo adhimuttītipi  vuccati. ^b^saṃsandantī^eb^ti tāya dhātusabhāgatāya yathādhātu  yathāajjhāsayaṃ allīyanti ekato honti. ^b^samentī^eb^ti tāya  eva samānajjhāsayatāya ekacittā hutvā samāgacchanti aññamaññaṃ  bhajanti upasaṅkamanti, attano rucibhāvakhantidiṭṭhiyo vā tattha tattha  same karontā pavattanti. ^b^hīnādhimuttikā^eb^ti hīne  kāmaguṇādike adhimutti etesanti hīnādhimuttikā, hīnajjhāsayā.  ^b^kalyāṇādhimuttikā^eb^ti kalyāṇe nekkhammādike adhimutti  etesanti kalyāṇādhimuttikā, paṇītajjhāsayā. sace hi  ācariyupajjhāyā na sīlavanto ^a^M0.0233^ea^, antevāsikasaddhivihārikā ca  sīlavanto, te ācariyupajjhāyepi na upasaṅkamanti, attano sadise  sāruppabhikkhūyeva upasaṅkamanti. sace pana ācariyupajjhāyā  sīlavanto, itare na sīlavanto, tepi na ācariyupajjhāye  upasaṅkamanti, attano sadise hīnādhimuttikeyeva upasaṅkamanti. evaṃ  upasaṅkamanaṃ pana na kevalaṃ etarahi eva, atha kho atītānāgatepīti  dassento ^b^``atītampi, bhikkhave''^eb^tiādimāha. saṅkhepato  saṃkilesadhammesu abhiniviṭṭhā hīnādhimuttikā ^a^P2.0066^ea^,  vodānadhammesu abhiniviṭṭhā kalyāṇādhimuttikā.</p>
              <p>[03] idaṃ pana dussīlānaṃ dussīlasevanameva, sīlavantānaṃ  sīlavantasevanameva, duppaññānaṃ duppaññasevanameva, paññavantānaṃ  paññavantasevanameva ko niyāmetīti? ajjhāsayadhātu niyāmeti.  sambahulā kira bhikkhū ekasmiṃ gāme bhikkhācāraṃ caranti. te  manussā bahuṃ bhattaṃ āharitvā pattāni pūretvā ``yathāsabhāgaṃ  paribhuñjathā''ti vatvā uyyojesuṃ. bhikkhū āhaṃsu ``āvuso,  manussā dhātusaṃyuttakamme payojentī''ti. evaṃ ajjhāsayadhātu  niyāmetīti. dhātusaṃyuttena ayamattho dīpetabbo --  gijjhakūṭapabbatasmiñhi gilānaseyyāya nipanno bhagavā ārakkhatthāya  parivāretvā vasantesu sāriputtamoggallānādīsu ekamekaṃ attano  parisāya saddhiṃ caṅkamantaṃ oloketvā bhikkhū āmantesi ``passatha  no tumhe, bhikkhave, sāriputtaṃ sambahulehi bhikkhūhi saddhiṃ  caṅkamantanti. evaṃ, bhante. sabbe kho ete, bhikkhave, bhikkhū  mahāpaññā''ti (saṃ0 ni0  2.99) sabbaṃ vitthāretabbaṃ.</p>
              <p>[03] gāthāsu ^b^saṃsaggā^eb^ti saṃkilesato sahavāsādivasena  samāyogato, atha vā dassanasaṃsaggo, savanasaṃsaggo, samullāpasaṃsaggo,  sambhogasaṃsaggo, kāyasaṃsaggoti evaṃ pañcavidhe saṃsagge yato kutoci  ^a^V0.0216^ea^ saṃsaggato. ^b^vanatho jāto^eb^ti kileso uppanno maggena asamūhato.  ^b^asaṃsaggena chijjatī^eb^ti saṃsaggapaṭikkhepena kāyavivekādinā  pubbabhāge chijjitvā puna accantāsaṃsaggena samucchedavivekena chijjati  pahīyati. ettāvatā saṅkhepato hīnādhimuttiyā samudayo atthaṅgamo  ca dassito hoti.</p>
              <p>[03] yasmā ^a^M0.0234^ea^ pana te saṃsaggā te ca kilesā kosajjavasena uppajjanti  ceva vaḍḍhanti ca, na vīriyārambhavasena, tasmā hīnādhimuttike  kusītapuggale vajjetvā kalyāṇādhimuttike āraddhavīriye sevantena  asaṃsaggena saṃsaggajo vanatho chinditabboti yathāvuttamatthaṃ vitthārato  dassento kusītasevanāya tāva ādīnavaṃ pakāsetuṃ ^b^``parittaṃ  dāru''^eb^ntiādimāha.</p>
              <p>[03] tattha ^b^parittaṃ dāru^eb^nti khuddakaṃ kaṭṭhamayaṃ kullaṃ. ^b^yathā  sīde mahaṇṇave^eb^ti yathā khuddakaṃ kullaṃ āruhitvā mahāsamuddaṃ  taritukāmo tīraṃ appatvā samuddamajjheyeva ^a^P2.0067^ea^ sīdeyya,  patitvā macchakacchapabhakkho bhaveyya. ^b^evaṃ kusītaṃ āgamma,  sādhujīvīpi sīdatī^eb^ti evameva kusītaṃ vīriyārambharahitaṃ  kilesavasikaṃ puggalaṃ nissāya tena katasaṃsaggo sādhujīvīpi  parisuddhājīvo parisuddhasīlopi samāno hīnasaṃsaggato uppannehi  kāmavitakkādīhi khajjamāno pāraṃ gantuṃ asamattho saṃsāraṇṇaveyeva  sīdati. ^b^tasmā^eb^ti yasmā evaṃ anatthāvaho kusītasaṃsaggo,  tasmā taṃ āgamma ālasiyānuyogena kucchitaṃ sīdatīti ^b^kusītaṃ^eb^.  tato eva ^b^hīnavīriyaṃ^eb^ nibbīriyaṃ akalyāṇamittaṃ  ^b^parivajjeyya^eb^. ekanteneva pana kāyavivekādīnañceva  tadaṅgavivekādīnañca vasena ^b^pavivittehi,^eb^ tato eva kilesehi  ārakattā ^b^ariyehi^eb^ parisuddhehi nibbānaṃ paṭipesitattabhāvato  ^b^pahitattehi^eb^ ārammaṇalakkhaṇūpanijjhānānaṃ vasena jhāyanato  ^b^jhāyīhi^eb^ sabbakālaṃ paggahitavīriyatāya ^b^āraddhavīriyehi  paṇḍitehi^eb^ sappaññehiyeva saha āvaseyya saṃvaseyyāti. </p>
              <p>[06] navamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 10. parihānasuttavaṇṇanā </h3n>
            <h4>
              <h4n> </h4n>
              <p>[03] 79^b^.^eb^ dasame ^b^parihānāya saṃvattantī^eb^ti avuddhiyā  bhavanti, maggādhigamassa paripanthāya honti. adhigatassa pana  maggassa parihāni nāma natthi. ``tayo dhammā''ti  dhammādhiṭṭhānavasena uddiṭṭhadhamme puggalādhiṭṭhānāya desanāya vibhajanto  ^b^``idha, bhikkhave, sekho bhikkhū''^eb^tiādimāha.</p>
              <p>[03] tattha ^a^V0.0217^ea^ kammaṃ āramitabbato ārāmo etassāti ^b^kammārāmo^eb^.  kamme ratoti ^b^kammarato^eb^. kammārāmataṃ kammābhiratiṃ anuyutto  payuttoti ^a^M0.0235^ea^ ^b^kammārāmatamanuyutto^eb^. tattha kammaṃ nāma itikattabbaṃ  kammaṃ, seyyathidaṃ -- cīvaravicāraṇaṃ, cīvarakaraṇaṃ, upatthambhanaṃ,  pattatthavikaṃ, aṃsabandhanaṃ, kāyabandhanaṃ, dhamakaraṇaṃ, ādhārakaṃ,  pādakathalikaṃ, sammajjanīti evamādīnaṃ upakaraṇānaṃ karaṇaṃ, yañca  vihāre khaṇḍaphullādipaṭisaṅkharaṇaṃ ^a^P2.0068^ea^. ekacco hi  etāni karonto sakaladivasaṃ etāneva karoti. taṃ sandhāyetaṃ vuttaṃ.  yo pana etesaṃ karaṇavelāyameva etāni karoti, uddesavelāyaṃ uddesaṃ  gaṇhāti, sajjhāyavelāyaṃ sajjhāyati, cetiyaṅgaṇavattādikaraṇavelāyaṃ  cetiyaṅgaṇavattādīni karoti, manasikāravelāyaṃ manasikāraṃ karoti  sabbatthakakammaṭṭhāne vā pārihāriyakammaṭṭhāne vā, na so kammārāmo  nāma. tassa taṃ -- </p>
              <p>[02] ``yāni kho pana tāni sabrahmacārīnaṃ uccāvacāni  kiṃkaraṇīyāni, tattha dakkho hoti analaso, tatrupāyāya vīmaṃsāya  samannāgato, alaṃ kātuṃ alaṃ saṃvidhātu''nti (dī0 ni0 3.345;  a0 ni0  10.18) -- </p>
              <p>[25] ādinā satthārā anuññātakaraṇameva hoti.</p>
              <p>[03] ^b^bhassārāmo^eb^ti yo bhagavatā paṭikkhittarājakathādivasena  rattindivaṃ vītināmeti, ayaṃ bhasse pariyantakārī na hotīti  bhassārāmo nāma. yo pana rattimpi divāpi dhammaṃ katheti, pañhaṃ  vissajjeti, ayaṃ appabhasso bhasse pariyantakārīyeva. kasmā?  ``sannipatitānaṃ vo, bhikkhave, dvayaṃ karaṇīyaṃ -- dhammī vā kathā,  ariyo vā tuṇhībhāvo''ti (ma0 ni0 1.273) vuttavidhiṃyeva  paṭipannoti.</p>
              <p>[03] ^b^niddārāmo^eb^ti yo yāvadatthaṃ udarāvadehakaṃ bhuñjitvā  seyyasukhaṃ, passasukhaṃ, middhasukhaṃ anuyuñjati, yo ca gacchantopi  nisinnopi ṭhitopi thinamiddhābhibhūto niddāyati, ayaṃ niddārāmo  nāma. yassa pana karajakāyagelaññena cittaṃ bhavaṅgaṃ otarati, nāyaṃ  niddārāmo, tenevāha -- </p>
              <p>[02] ``abhijānāmi kho panāhaṃ, aggivessana, gimhānaṃ  pacchime māse pacchābhattaṃ piṇḍapātappaṭikkanto catugguṇaṃ saṅghāṭiṃ  paññāpetvā dakkhiṇena passena sato sampajāno niddaṃ okkamitā''ti  (ma0 ni0 1.387).</p>
              <p>[03] ettha ^a^M0.0236^ea^ ^a^V0.0218^ea^ ca puthujjanakalyāṇakopi sekhotveva veditabbo. tasmā  tassa sabbassapi visesādhigamassa itaresaṃ upari visesādhigamassa ca  parihānāya vattantīti veditabbaṃ. sukkapakkhassa vuttavipariyāyena  atthavibhāvanā veditabbā.</p>
              <p>[03] gāthāsu ^b^uddhato^eb^ti cittavikkhepakarena uddhaccena uddhato  avūpasanto. ^b^appakiccassā^eb^ti anuññātassapi vuttappakārassa  kiccassa yuttappayuttakāleyeva karaṇato appakicco assa bhaveyya.  ^b^appamiddho^eb^ti ^a^P2.0069^ea^ ``divasaṃ caṅkamena  nisajjāyā''tiādinā vuttajāgariyānuyogena niddārahito assa.  ^b^anuddhato^eb^ti bhassārāmatāya uppajjanakacittavikkhepassa  abhassārāmo hutvā parivajjanena na uddhato vūpasantacitto,  samāhitoti attho. sesaṃ pubbe vuttanayattā suviññeyyameva. iti  imasmiṃ vagge paṭhamadutiyapañcamachaṭṭhasattamāṭṭhamanavamesu suttesu vaṭṭaṃ  kathitaṃ, itaresu vaṭṭavivaṭṭaṃ. </p>
              <p>[06] dasamasuttavaṇṇanā niṭṭhitā. </p>
              <p>[06] tatiyavaggavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 4. catutthavaggo </h2n>
          <h3>
            <h3n> 1. vitakkasuttavaṇṇanā </h3n>
            <h4>
              <h4n> </h4n>
              <p>[03] 80^b^.^eb^ catutthavaggassa ^a^V0.0219^ea^ paṭhame ^b^akusalavitakkā^eb^ti  akosallasambhūtā vitakkā, micchāvitakkāti attho.  ^b^anavaññattipaṭisaṃyutto^eb^ti ettha ^b^anavaññattī^eb^ti anavaññā  parehi attano ahīḷitatā aparibhūtatā, ``aho vata maṃ pare na  avajāneyyu''nti evaṃ pavatto icchācāro, tāya anavaññattiyā  paṭisaṃyutto saṃsaṭṭho, taṃ vā ārabbha pavatto anavaññattipaṭisaṃyutto  vitakko. tasmā ``kathaṃ nu kho maṃ pare gahaṭṭhā ceva pabbajitā ca na  orakato daheyyu''nti sambhāvanakamyatāya icchācāre, ṭhatvā  pavattitavitakkassetaṃ adhivacanaṃ. ^b^lābhasakkārasilokapaṭisaṃyutto^eb^ti  cīvarādilābhena ceva sakkārena ca kittisaddena ^a^M0.0237^ea^ ca ārammaṇakaraṇavasena  paṭisaṃyutto. ^b^parānuddayatāpaṭisaṃyutto^eb^ti paresu  anuddayatāpatirūpakena gehasitapemena paṭisaṃyutto. yaṃ sandhāya vuttaṃ -- </p>
              <p>[02] ``saṃsaṭṭho viharati rājūhi rājamahāmattehi brāhmaṇehi  gahapatikehi titthiyehi titthiyasāvakehi sahanandī sahasokī,  sukhitesu sukhito, dukkhitesu dukkhito, uppannesu kiccakaraṇīyesu  attanāva yogaṃ āpajjatī''ti (saṃ0 ni0  3.3;  4.241;  vibha0 888).</p>
              <p>[03] gāthāsu anavaññattiyā paṭisaṃyutto puggalo  ^b^anavaññattisaṃyutto^eb^. lābhasakkāre ^a^P2.0070^ea^ gāravo  etassa, na dhammeti ^b^lābhasakkāragāravo^eb^. sukhadukkhesu amā saha  bhavāti amaccā, sahāyasadisā upaṭṭhākā. tehi gehasitapemavasena saha  nandanasīlo ^b^sahanandī amaccehi,^eb^ iminā parānuddayatāpaṭisaṃyuttaṃ  vitakkaṃ dasseti. ^b^ārā saṃyojanakkhayā^eb^ti imehi tīhi  vitakkehi abhibhūto puggalo saṃyojanakkhayato arahattato dūre, tassa taṃ  dullabhanti attho.</p>
              <p>[03] ^b^puttapasu^eb^nti putte ca pasavo ca. puttasaddena cettha  dārādayo; pasusaddena assamahiṃsakhettavatthādayo ^a^V0.0220^ea^ ca saṅgahitā.  ^b^vivāhe^eb^ti vivāhakārāpane. iminā āvāhopi saṅgahito.  ^b^saṃharānī^eb^ti pariggahāni, parikkhārasaṅgahānīti attho.  ``santhavānī''ti ca paṭhanti, mittasanthavānīti attho. sabbattha  hitvāti sambandho. ^b^bhabbo so tādiso bhikkhū^eb^ti so  yathāvuttaṃ sabbaṃ papañcaṃ pariccajitvā yathā satthārā vuttāya  sammāpaṭipattiyā, tathā passitabbato tādiso saṃsāre bhayaṃ ikkhatīti  ^b^bhikkhu uttamaṃ sambodhiṃ^eb^ arahattaṃ pattuṃ arahati. </p>
              <p>[06] paṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 2. sakkārasuttavaṇṇanā </h3n>
            <h4>
              <h4n> </h4n>
              <p>[03] 81^b^.^eb^ dutiye ^b^sakkārenā^eb^ti sakkārena hetubhūtena,  atha vā ^b^sakkārenā^eb^ti sakkārahetunā, sakkārahetukena vā.  sakkārañhi nissāya ^a^M0.0238^ea^ idhekacce puggalā pāpicchā icchāpakatā icchācāre  ṭhatvā ``sakkāraṃ nibbattessāmā''ti anekavihitaṃ anesanaṃ appatirūpaṃ  āpajjitvā ito cutā apāyesu nibbattanti, apare yathāsakkāraṃ  labhitvā tannimittaṃ mānamadamacchariyādivasena pamādaṃ āpajjitvā ito  cutā apāyesu nibbattanti. yaṃ sandhāya vuttaṃ -- ``sakkārena  abhibhūtā pariyādinnacittā''ti. tattha ^b^abhibhūtā^eb^ti ajjhotthaṭā.  ^b^pariyādinnacittā^eb^ti khepitacittā, icchācārena mānamadādinā  ca khayaṃ pāpitakusalacittā. atha vā ^b^pariyādinnacittā^eb^ti  ^a^P2.0071^ea^ parito ādinnacittā, vuttappakārena  akusalakoṭṭhāsena yathā kusalacittassa uppattivāro na hoti, evaṃ  samantato gahitacittasantānāti attho. ^b^asakkārenā^eb^ti hīḷetvā  paribhavitvā parehi attani pavattitena asakkārena hetunā,  asakkārahetukena vā mānādinā. ^b^sakkārena ca asakkārena cā^eb^ti  kehici pavattitena sakkārena kehici pavattitena asakkārena ca. ye  hi kehici paṭhamaṃ sakkatā hutvā tehiyeva asārabhāvaṃ ñatvā pacchā  asakkatā honti, tādise sandhāya vuttaṃ ``sakkārena ca asakkārena  cā''ti.</p>
              <p>[03] ettha sakkārena abhibhūtā devadattādayo nidassetabbā. vuttampi  cetaṃ -- </p>
              <p>[21] ``phalaṃ ve kadaliṃ hanti, phalaṃ veḷuṃ phalaṃ naḷaṃ. </p>
              <p>[22] sakkāro kāpurisaṃ hanti, gabbho assatariṃ yathā''ti..  (saṃ0 ni0  1.183; a0 ni0  4.68; cūḷava0 335).</p>
              <p>[03] sādhūnaṃ ^a^V0.0221^ea^ upari katena asakkārena abhibhūtā  daṇḍakīrājakāliṅgarājamajjharājādayo nidassetabbā. vuttampi cetaṃ  -- </p>
              <p>[21] ``kisañhi vacchaṃ avakiriya daṇḍakī, </p>
              <p>[27] ucchinnamūlo sajano saraṭṭho. </p>
              <p>[26] kukkuḷanāme nirayamhi paccati, </p>
              <p>[22] tassa phuliṅgāni patanti kāye.. </p>
              <p>[21] ``yo ^a^M0.0239^ea^ saññate pabbajite avañcayi, </p>
              <p>[27] dhammaṃ bhaṇante samaṇe adūsake. </p>
              <p>[26] taṃ nāḷikeraṃ sunakhā parattha, </p>
              <p>[22] saṅgamma khādanti viphandamānaṃ''.. (jā0  2.17.70-71). </p>
              <p>[21] ``upahacca manaṃ majjho, mātaṅgasmiṃ yasassine. </p>
              <p>[22] sapārisajjo ucchinno, majjhāraññaṃ tadā ahū''ti..  (jā0 2.19.96).</p>
              <p>[03] sakkārena ca asakkārena ca abhibhūtā aññatitthiyā  nāṭaputtādayo nidassetabbā.</p>
              <p>[03] gāthāsu ^a^P2.0072^ea^ ^b^ubhaya^eb^nti ubhayena sakkārena ca  asakkārena ca. ^b^samādhi na vikampatī^eb^ti na calati,  ekaggabhāvena tiṭṭhati. kassa pana na calatīti āha  ``appamādavihārino''ti. yo pamādakaradhammānaṃ rāgādīnaṃ suṭṭhu  pahīnattā appamādavihārī arahā, tassa. so hi lokadhammehi na  vikampati. ^b^sukhumadiṭṭhivipassaka^eb^nti phalasamāpattiatthaṃ  sukhumāya diṭṭhiyā paññāya abhiṇhaṃ pavattavipassanattā  sukhumadiṭṭhivipassakaṃ. ^b^upādānakkhayārāma^eb^nti catunnaṃ upādānānaṃ  khayaṃ pariyosānabhūtaṃ arahattaphalaṃ āramitabbaṃ etassāti  upādānakkhayārāmaṃ. sesaṃ vuttanayameva. </p>
              <p>[06] dutiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 3. devasaddasuttavaṇṇanā </h3n>
            <h4>
              <h4n> </h4n>
              <p>[03] 82^b^.^eb^ tatiye ^a^V0.0222^ea^ ^b^devesū^eb^ti ṭhapetvā arūpāvacaradeve  ceva asaññadeve ca tadaññesu upapattidevesu. ^b^devasaddā^eb^ti devānaṃ  pītisamudāhārasaddā. ^b^niccharantī^eb^ti aññamaññaṃ  ālāpasallāpavasena pavattanti. ^b^samayā samayaṃ upādāyā^eb^ti  samayato samayaṃ paṭicca. idaṃ vuttaṃ hoti -- yasmiṃ kāle ṭhitā te  devā taṃ kālaṃ āgamma naṃ passissanti, tato taṃ samayaṃ sampattaṃ  āgammāti. ``samayaṃ samayaṃ upādāyā''ti ca keci paṭhanti, tesaṃ  ^a^M0.0240^ea^ taṃ taṃ samayaṃ paṭiccāti attho. ^b^yasmiṃ samaye^eb^ti yadā  ``aṭṭhikaṅkalūpamā kāmā''tiādinā (ma0 ni0 1.234; pāci0  417), ``sambādho gharāvāso''tiādinā (dī0 ni0 1.191;  saṃ0 ni0  2.154) ca kāmesu gharāvāse ca ādīnavā,  tappaṭipakkhato nekkhamme ānisaṃsā ca sudiṭṭhā honti, tasmiṃ samaye.  tadā hissa ekantena pabbajjāya cittaṃ namati.  ^b^ariyasāvako^eb^ti ariyassa buddhassa bhagavato sāvako, sāvakabhāvaṃ  upagantukāmo, ariyasāvako vā avassaṃbhāvī ^a^P2.0073^ea^.  antimabhavikaṃ sāvakabodhisattaṃ sandhāya ayamārambho. ^b^kesamassuṃ  ohāretvā^eb^ti kese ca massuñca ohāretvā apanetvā.  ^b^kāsāyāni vatthāni acchādetvā^eb^ti kasāyena rattatāya kāsāyāni  brahmacariyaṃ carantānaṃ anucchavikāni vatthāni nivāsetvā ceva  pārupitvā ca. ^b^agārasmā anagāriyaṃ pabbajjāya cetetī^eb^ti  agārasmā gharā nikkhamitvā anagāriyaṃ pabbajjaṃ pabbajeyyanti  pabbajjāya ceteti pakappeti, pabbajatīti attho. ettha ca yasmā  agārassa hitaṃ kasivaṇijjādikammaṃ agāriyanti vuccati, tañca  pabbajjāya natthi, tasmā pabbajjā anagāriyanti ñātabbā.</p>
              <p>[03] ^b^mārenā^eb^ti kilesamārena. ^b^saṅgāmāya cetetī^eb^ti  yujjhanatthāya cittaṃ uppādeti, māraṃ abhivijetuṃ sannayhati. yasmā  pana evarūpassa paṭipajjanakapuggalassa devaputtamāropi antarāyāya  upakkamati, tasmā tassapi vasena mārenāti ettha devaputtamārenātipi  attho veditabbo. tassāpi ayaṃ icchāvighātaṃ karissatevāti.  yasmā pana pabbajitadivasato paṭṭhāya khuraggato vā paṭṭhāya sīlāni  samādiyanto parisodhento samathavipassanāsu kammaṃ karonto yathārahaṃ  tadaṅgappahānavikkhambhanappahānānaṃ vasena kilesamāraṃ paripāteti nāma,  na yujjhati nāma sampahārassa abhāvato, tasmā vuttaṃ ``mārena saddhiṃ  saṅgāmāya cetetī''ti.</p>
              <p>[03] ^b^sattanna^eb^nti koṭṭhāsato sattannaṃ, pabhedato pana te sattatiṃsa  honti. kathaṃ? cattāro satipaṭṭhānā, cattāro sammappadhānā, cattāro  iddhipādā, pañcindriyāni, pañca balāni, satta bojjhaṅgā ^a^V0.0223^ea^, ariyo  aṭṭhaṅgiko maggoti. evaṃ pabhedato sattatiṃsavidhāpi  satipaṭṭhānādikoṭṭhāsato satteva hontīti vuttaṃ ``sattanna''nti.  ^b^bodhipakkhiyāna^eb^nti bujjhanaṭṭhena bodhīti laddhanāmassa  ariyapuggalassa maggañāṇasseva vā pakkhe bhavānaṃ ^a^P2.0074^ea^  bodhipakkhiyānaṃ ^a^M0.0241^ea^, bodhikoṭṭhāsiyānanti attho.  ``bodhipakkhikāna''ntipi pāṭho, bodhipakkhavantānaṃ, bodhipakkhe vā  niyuttānanti attho. ^b^bhāvanānuyogamanuyutto^eb^ti vipassanaṃ  ussukkāpetvā ariyamaggabhāvanānuyogamanuyutto. vipassanākkhaṇe hi  satipaṭṭhānādayo pariyāyena bodhipakkhiyā nāma, maggakkhaṇeyeva pana  te nippariyāyena bodhipakkhiyā nāma honti.</p>
              <p>[03] ^b^āsavānaṃ khayā^eb^ti kāmāsavādīnaṃ sabbesaṃ āsavānaṃ khayā.  āsavesu hi khīṇesu sabbe kilesā khīṇāyeva honti. tena  arahattamaggo vutto hoti. ^b^anāsava^eb^nti āsavavirahitaṃ.  ^b^cetovimuttiṃ paññāvimutti^eb^nti ettha cetovacanena  arahattaphalasamādhi, paññāvacanena taṃsampayuttā ca paññā vuttā. tattha  samādhi rāgato vimuttattā cetovimutti, paññā avijjāya vimuttattā  paññāvimuttīti veditabbā. vuttañhetaṃ bhagavatā -- </p>
              <p>[02] ``yo hissa, bhikkhave, samādhi, tadassa samādhindriyaṃ.  yā hissa, bhikkhave, paññā, tadassa paññindriyaṃ. iti kho,  bhikkhave, rāgavirāgā cetovimutti, avijjāvirāgā paññāvimuttī''ti  (saṃ0 ni0  5.516).</p>
              <p>[03] apicettha samathaphalaṃ cetovimutti, vipassanāphalaṃ  paññāvimuttīti veditabbā. ^b^diṭṭheva dhamme^eb^ti imasmiṃyeva  attabhāve. ^b^sayaṃ abhiññā sacchikatvā^eb^ti attanāyeva  abhivisiṭṭhāya paññāya paccakkhaṃ katvā aparappaccayena ñatvā.  ^b^upasampajja viharatī^eb^ti pāpuṇitvā sampādetvā viharati.  ^b^tameva saṅgāmasīsaṃ abhivijiya ajjhāvasatī^eb^ti māraṃ  abhivijinitvā vijitavijayattā tena katasaṅgāmasaṅkhātassa  ariyamaggassa sīsabhūtaṃ arahattaphalasamāpattīssariyaṭṭhānaṃ, abhibhavanto  āvasati, samāpajjati icceva attho. ime ca devasaddā diṭṭhasaccesu  devesu pavattanti, visesato suddhāvāsadevesūti veditabbaṃ.</p>
              <p>[03] gāthāsu ^b^mahanta^eb^nti sīlādiguṇamahattena mahantaṃ.  ^b^vītasārada^eb^nti ^a^P2.0075^ea^ sārajjakarānaṃ kilesānaṃ  abhāvena vigatasārajjaṃ apagatamaṅkubhāvaṃ. ^b^purisājaññā^eb^ti  assādīsu assājānīyādayo viya purisesu ājānīyabhūtā  ^a^M0.0242^ea^ uttamapurisā. ^b^dujjayamajjhabhū^eb^ti pacurajanehi jetuṃ asakkuṇeyyaṃ  kilesavāhiniṃ abhibhavi ajjhotthari. ``ajjayī''tipi paṭhanti,  ajinīti attho. ^b^jetvāna maccuno^eb^ ^a^V0.0224^ea^ ^b^senaṃ, vimokkhena  anāvara^eb^nti lokattayābhibyāpanato diyaḍḍhasahassādivibhāgato ca  vipulattā aññehi āvarituṃ paṭisedhetuṃ asakkuṇeyyattā ca anāvaraṃ,  maccuno mārassa senaṃ vimokkhena ariyamaggena jetvā yo tvaṃ dujjayaṃ  ajayi, tassa namo, te purisājaññāti sambandho.</p>
              <p>[03] ^b^itī^eb^ti vuttappakārena. ^b^hi^eb^-iti nipātamattaṃ. etaṃ  ^b^pattamānasaṃ^eb^ adhigatārahattaṃ khīṇāsavaṃ ^b^devatā^eb^  ^b^namassantī^eb^ti vuttamevatthaṃ nigamanavasena dasseti. atha vā  ^b^itī^eb^ti iminā kāraṇena. kiṃ pana etaṃ kāraṇaṃ?  namucisenāvijayena pattamānasattaṃ. iminā kāraṇena taṃ devatā  namassantīti attho. idāni taṃ kāraṇaṃ phalato dassetuṃ  ^b^``tañhi tassa na passanti, yena maccuvasaṃ vaje''^eb^ti vuttaṃ.  tassattho -- yasmā tassa purisājaññassa paṇidhāya gavesantāpi devā  aṇumattampi taṃ kāraṇaṃ na passanti, yena so maccuno maraṇassa vasaṃ  vaje upagaccheyya. tasmā taṃ visuddhidevā namassantīti. </p>
              <p>[06] tatiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 4. pañcapubbanimittasuttavaṇṇanā </h3n>
            <h4>
              <h4n> </h4n>
              <p>[03] 83^b^.^eb^ catutthe ^b^yadā^eb^ti yasmiṃ kāle.  ^b^devo^eb^ti upapattidevo. tayo hi devā -- sammutidevā,  upapattidevā, visuddhidevāti. tesu ^b^sammutidevā^eb^ nāma rājāno  khattiyā. ^b^upapattidevā^eb^ nāma cātumahārājikato paṭṭhāya  taduparidevā. ^b^visuddhidevā^eb^ nāma khīṇāsavā. idha pana  kāmāvacaradevo adhippeto. tena vuttaṃ ``devoti upapattidevo''ti.  ^b^devakāyā^eb^ti devasamūhato, devaṭṭhānato vā, devalokatoti attho.  samūhanivāsavācako hi ayaṃ kāyasaddo. ^b^cavanadhammo^eb^ti  ^a^P2.0076^ea^ maraṇadhammo, āyukkhayena vā puññakkhayena vā  upaṭṭhitamaraṇoti attho.</p>
              <p>[03] ^b^pañcassa^eb^ ^a^M0.0243^ea^ ^b^pubbanimittāni pātubhavantī^eb^ti assa  upaṭṭhitamaraṇassa devaputtassa pañca maraṇassa pubbanimittāni uppajjanti,  pakāsāni vā honti. ^b^mālā milāyantī^eb^ti tena  piḷandhitamālā majjhanhikasamaye ātape khittā viya milātā  vihatasobhā honti.</p>
              <p>[03] ^b^vatthāni kilissantī^eb^ti saradasamaye vigatavalāhake  ākāse abbhussakkamānabālasūriyasadisappabhāni ^a^V0.0225^ea^ nānāvirāgavaṇṇāni  tena nivatthapārutavatthāni taṃ khaṇaṃyeva kaddame khipitvā madditāni  viya vihatappabhāni malināni honti.</p>
              <p>[03] ^b^kacchehi sedā muccantī^eb^ti suparisuddhajātimaṇi viya  susikkhitasippācariyaracitasuvaṇṇapaṭimā viya ca pubbe  sedamalajallikārahitasarīrassa tasmiṃ khaṇe ubhohi kacchehi sedadhārā  sandanti paggharanti. na kevalañca kacchehiyeva, sakalasarīratopi  panassa sedajalakaṇṇikā muccatiyeva, yena āmuttamuttājālagavacchito  viya tassa kāyo hoti.</p>
              <p>[03] ^b^kāye dubbaṇṇiyaṃ okkamatī^eb^ti pubbe paṭisandhito paṭṭhāya  yathānubhāvaṃ ekayojanaṃ dviyojanaṃ yāva dvādasayojanamattampi padesaṃ  ābhāya pharitvā vijjotamāno kāyo hoti  khaṇḍiccapāliccādivirahito, na sītaṃ na uṇhaṃ upaghātakaṃ, devadhītā  soḷasavassuddesikā viya hoti, devaputto vīsativassuddesiko viya,  taṃ khaṇaṃyeva nippabhe nitteje kāye virūpabhāvo anupavisati saṇṭhāti.</p>
              <p>[03] ^b^sake devo devāsane nābhiramatī^eb^ti attano accharāgaṇehi  saddhiṃ kīḷanaparicaraṇakadibbāsane na ramati, na cittassādaṃ labhati.  tassa kira manussagaṇanāya sattahi divasehi maraṇaṃ bhavissatīti  imāni pubbanimittāni pātubhavanti. so tesaṃ uppattiyā  ``evarūpāya nāma sampattiyā vinā bhavissāmī''ti  balavasokābhibhūto hoti. tenassa kāye mahāpariḷāho ^a^P2.0077^ea^  uppajjati, tena sabbato gattehi sedā muccanti. cirataraṃ  kālaṃ aparicitadukkho taṃ adhivāsetuṃ asakkonto ekacco ``dayhāmi  dayhāmī''ti kandanto paridevanto katthaci assādaṃ alabhanto  vijappanto vilapanto tahiṃ tahiṃ āhiṇḍati. ekacco satiṃ  upaṭṭhapetvā ^a^M0.0244^ea^ kāyavācāhi vikāraṃ akarontopi piyavippayogadukkhaṃ  asahanto vihaññamāno vicarati.</p>
              <p>[03] imāni pana pubbanimittāni yathā loke mahāpuññānaṃ  rājarājamahāmattādīnaṃyeva ukkāpātabhūmicālacandaggāhādīni nimittāni  paññāyanti, na sabbesaṃ; evameva mahesakkhadevānaṃyeva paññāyati.  uppannāni ca tāni ``imāni maraṇassa pubbanimittāni nāmā''ti  keci devā jānanti, na sabbe. tattha yo mandena kusalakammena  nibbatto, so ``idāni ko jānāti, `kuhiṃ nibbattissāmī'''ti  bhāyati. yo pana mahāpuñño, so ``bahuṃ mayā dānaṃ dinnaṃ, sīlaṃ  rakkhitaṃ, puññaṃ upacitaṃ, ito cutassa me sugatiyeva pāṭikaṅkhā''ti  na ^a^V0.0226^ea^ bhāyati na vikampati. evaṃ upaṭṭhitapubbanimittaṃ pana taṃ gahetvā  devatā nandanavanaṃ pavesenti sabbadevalokesu nandanavanaṃ atthiyeva.</p>
              <p>[03] ^b^tīhi vācāhi anumodentī^eb^ti idāni vuccamānehi tīhi  vacanehi anumodenti, modaṃ pamodaṃ uppādenti, assāsenti,  abhivadanavasena vā taṃkhaṇānurūpaṃ pamodaṃ karonti. keci pana  ``anumodentī''ti padassa ``ovadantī''ti vadanti. ^b^ito^eb^ti  devalokato. ^b^bho^eb^ti ālapanaṃ. ^b^sugati^eb^nti sundaragatiṃ,  manussalokaṃ sandhāya vadanti. ^b^gacchā^eb^ti paṭisandhiggahaṇavasena  upehi.</p>
              <p>[03] ^b^evaṃ vutte^eb^ti evaṃ tadā tehi devehi tassa ``ito bho  sugatiṃ gacchā''tiādinā vattabbavacane bhagavatā vutte ^b^aññataro^eb^  nāmagottena apākaṭo tassaṃ parisāyaṃ nisinno anusandhikusalo eko  bhikkhu ``ete sugatiādayo bhagavatā avisesato vuttā avibhūtā,  handa te vibhūtatare kārāpessāmī''ti etaṃ ``kiṃnu kho,  bhante''tiādivacanaṃ avoca. saddhādiguṇavisesapaṭilābhakāraṇato  devūpapattihetuto ca manussattaṃ devānaṃ ^a^P2.0078^ea^ abhisammatanti  āha ^b^``manussattaṃ kho bhikkhu devānaṃ sugatigamanasaṅkhāta''^eb^nti.</p>
              <p>[03] ^b^sugatigamanasaṅkhāta^eb^nti ``sugatigamana''nti sammā  kathitaṃ, vaṇṇitaṃ thomitanti attho. ^b^yaṃ manussabhūto^eb^ti ettha  ^b^ya^eb^nti kiriyāparāmasanaṃ, tena ^b^paṭilabhatī^eb^ti ettha  paṭilabhanakiriyā āmasīyati, yo saddhāpaṭilābhoti attho.  ^b^manussabhūto^eb^ti manussesu uppanno, manussabhāvaṃ vā ^a^M0.0245^ea^ patto. yasmā  devaloke uppannānaṃ tathāgatassa dhammadesanā yebhuyyena dullabhā savanāya,  na tathā manussānaṃ, tasmā vuttaṃ ``manussabhūto''ti.  ^b^tathāgatappavedite dhammavinaye^eb^ti tathāgatena bhagavatā desite  sikkhattayasaṅgahe sāsane. tañhi dhammato anapetattā dhammo ca,  āsayānurūpaṃ vineyyānaṃ vinayanato vinayo cāti dhammavinayo,  upanissayasampattiyā vā dhammato anapetattā dhammaṃ apparajakkhajātikaṃ  vinetīti dhammavinayo. dhammeneva vā vinayo, na daṇḍasatthehīti  dhammavinayo, dhammayutto vā vinayoti dhammavinayo, dhammāya vā saha  maggaphalanibbānāya vinayoti dhammavinayo,  mahākaruṇāsabbaññutaññāṇādidhammato vā pavatto vinayoti dhammavinayo.  dhammo vā bhagavā dhammabhūto dhammakāyo dhammassāmī, tassa  dhammassa vinayo, na takkiyānanti dhammavinayo, dhamme vā maggaphale  nipphādetabbavisayabhūte vā pavatto vinayoti dhammavinayoti vuccati.  tasmiṃ dhammavinaye.</p>
              <p>[03] ^b^saddhaṃ^eb^ ^a^V0.0227^ea^ ^b^paṭilabhatī^eb^ti ``svākkhāto bhagavatā  dhammo''tiādinā saddhaṃ uppādeti. saddho hi imasmiṃ dhammavinaye  yathānusiṭṭhaṃ paṭipajjamāno diṭṭhadhammikasamparāyikaparamatthe ārādhessati.  ^b^suladdhalābhasaṅkhāta^eb^nti ettha yathā  hiraññasuvaṇṇakhettavatthādilābho sattānaṃ upabhogasukhaṃ āvahati,  khuppipāsādidukkhaṃ paṭibāhati, dhanadāliddiyaṃ vūpasameti,  muttādiratanapaṭilābhahetu hoti, lokasantatiñca āvahati; evaṃ  lokiyalokuttarā saddhāpi yathāsambhavaṃ lokiyalokuttaraṃ  vipākasukhamāvahati, saddhādhurena paṭipannānaṃ ^a^P2.0079^ea^  jātijarādidukkhaṃ paṭibāhati, guṇadāliddiyaṃ vūpasameti,  satisambojjhaṅgādiratanapaṭilābhahetu hoti, lokasantatiñca āvahati.  vuttañhetaṃ -- </p>
              <p>[21] ``saddho sīlena sampanno, yaso bhogasamappito. </p>
              <p>[22] yaṃ yaṃ padesaṃ bhajati, tattha tattheva pūjito''ti..  (dha0 pa0 303).</p>
              <p>[03] evaṃ saddhāpaṭilābhassa suladdhalābhatā veditabbā. yasmā panāyaṃ  saddhāpaṭilābho anugāmiko anaññasādhāraṇo sabbasampattihetu,  lokiyassa ca hiraññasuvaṇṇādidhanalābhassa kāraṇaṃ. saddhoyeva hi  dānādīni puññāni katvā uḷāruḷāravittūpakaraṇāni adhigacchati,  tehi ca attano ^a^M0.0246^ea^ paresañca atthameva sampādeti. assaddhassa pana  tāni anatthāvahāni honti, idha ceva samparāye cāti, evampi  saddhāya suladdhalābhatā veditabbā. tathā hi -- </p>
              <p>[01] ``saddhā bandhati pātheyyaṃ''. (saṃ0 ni0  1.79). </p>
              <p>[01] ``saddhā dutiyā purisassa hotī''ti ca. (saṃ0 ni0   1.36, 59). </p>
              <p>[01] ``saddhīdha vittaṃ purisassa seṭṭha''nti ca. (saṃ0 ni0   1.73; su0 ni0 184). </p>
              <p>[01] ``saddhāhattho mahānāgo''ti ca. (a0 ni0   6.43; theragā0 694). </p>
              <p>[01] ``saddhā bījaṃ tapo vuṭṭhī''ti ca. (saṃ0 ni0   1.197; su0 ni0 77). </p>
              <p>[01] ``saddhesiko, bhikkhave, ariyasāvako''ti (a0 ni0   7.67) ca.</p>
              <p>[03] ``saddhāya tarati ogha''nti ca. (saṃ0 ni0  1.246)  -- </p>
              <p>[25] anekesu ṭhānesu anekehi kāraṇehi saddhā saṃvaṇṇitā.</p>
              <p>[03] idāni yāya saddhāya sāsane kusaladhammesu suppatiṭṭhito nāma  hoti niyāmokkantiyā, taṃ saddhaṃ dassetuṃ ^b^``sā kho  panassā''^eb^tiādi vuttaṃ. tattha ^b^assā^eb^ti imassa bhaveyyāti  attho. ^b^niviṭṭhā^eb^ti abhiniviṭṭhā cittasantānaṃ anupaviṭṭhā.  ^b^mūlajātā^eb^ti jātamūlā. kiṃ pana saddhāya mūlaṃ ^a^V0.0228^ea^  nāma? saddheyyavatthusmiṃ okappanahetubhūto upāyamanasikāro. apica  sappurisasevanā saddhammassavanaṃ yonisomanasikāro  dhammānudhammappaṭipattīti cattāri sotāpattiyaṅgāni mūlāni  veditabbāni. ^b^patiṭṭhitā^eb^ti ariyamaggādhigamena kenaci  akampanīyabhāvena avaṭṭhitā. tenevāha ``daḷhā asaṃhāriyā''ti.  ^b^daḷhā^eb^ti thirā. ^b^asaṃhāriyā^eb^ti kenaci saṃharituṃ vā  hāpetuṃ vā apanetuṃ vā asakkuṇeyyā. iti te devā tassa  sotāpattimaggasamadhigamaṃ āsīsantā evaṃ vadanti. attano devaloke  kāmasukhūpabhogārahameva hi ariyapuggalaṃ te icchanti. tenāha  ^a^P2.0080^ea^ ``ehi, deva, punappuna''nti.</p>
              <p>[03] gāthāsu puññakkhayamaraṇampi jīvitindriyupacchedeneva hotīti  āha ^b^``cavati āyusaṅkhayā''^eb^ti. ^b^anumodata^eb^nti  anumodantānaṃ. ^b^manussānaṃ sahabyata^eb^nti ^a^M0.0247^ea^ manussehi sahabhāvaṃ.  saha byetīti sahabyo, sahapavattanako, tassa bhāvo sahabyatā.  ^b^niviṭṭhassā^eb^ti niviṭṭhā bhaveyya. ^b^yāvajīva^eb^nti yāva  jīvitappavattiyā, yāva parinibbānāti attho.</p>
              <p>[03] ^b^appamāṇa^eb^nti sakkaccaṃ bahuṃ uḷāraṃ bahukkhattuñca karaṇavasena  pamāṇarahitaṃ. ^b^nirūpadhi^eb^nti kilesūpadhirahitaṃ, suvisuddhaṃ  nimmalanti attho. yasmā pana te devā mahaggatakusalaṃ na icchanti  kāmalokasamatikkamanato, kāmāvacarapuññameva icchanti, tasmā evamettha  attho veditabbo -- ``ito devalokato cuto manussesu uppajjitvā  viññutaṃ patto kāyaduccaritādiṃ sabbaṃ duccaritaṃ pahāya kāyasucaritādiṃ  sabbaṃ sucaritaṃ uḷāraṃ vipulaṃ upacinitvā ariyamaggena āgatasaddho  bhavāhī''ti. yasmā pana lokuttaresu paṭhamamaggaṃ dutiyamaggampi vā  icchanti attano devalokūpapattiyā anativattanato, tasmā tesampi  vasena ``appamāṇaṃ nirūpadhi''ntipadānaṃ attho veditabbo --  pamāṇakarānaṃ diṭṭhekaṭṭhaoḷārikakāmarāgādikilesānaṃ upacchedena  ^b^appamāṇaṃ,^eb^ sattamabhavato vā uppajjanārahassa khandhūpadhissa  taṃnibbattakābhisaṅkhārūpadhissa taṃtaṃmaggavajjhakilesūpadhissa ca  pahānena tesaṃ anibbattanato nirupadhisaṅkhātanibbānasannissitattā ca  ^b^nirupadhī^eb^ti.</p>
              <p>[03] evaṃ accantameva apāyadvārapidhāyakaṃ kammaṃ dassetvā idāni  saggasampattinibbattakakammaṃ dassetuṃ ^b^``tato opadhika''^eb^ntiādi  vuttaṃ. tattha ^b^opadhika^eb^nti upadhivepakkaṃ attabhāvasampattiyā ceva  bhogasampattiyā ca nibbattakanti attho. ^b^upadhī^eb^ti hi  attabhāvo vuccati. yathāha ``santekaccāni pāpakāni  kammasamādānāni upadhisampattipaṭibāhitāni na vipaccantī''ti  ^a^P2.0081^ea^ (vibha0 810). kāmaguṇāpi. yathāha  ``upadhīhi narassa socanā''ti (saṃ0 ni0  1.12; su0 ni0  34). tatrāyaṃ ^a^V0.0229^ea^ vacanattho -- upadhīyati ettha sukhadukkhanti upadhi,  attabhāvo kāmaguṇā ca. upadhikaraṇaṃ sīlaṃ etassa, upadhiṃ vā  arahatīti opadhikaṃ, puññaṃ, taṃ bahuṃ uḷāraṃ katvā. kathaṃ?  ^b^dānena^eb^. dānañhi itarehi sukaranti evaṃ vuttaṃ. dānenāti vā  padena abhayadānampi vuttaṃ, na āmisadānamevāti sīlassāpi saṅgaho  daṭṭhabbo. yasmā pana te devā asurakāyahāniṃ ekanteneva  devakāyapāripūriñca icchanti, tasmā tassa upāyaṃ  ^a^M0.0248^ea^ dassentā ^b^``aññepi macce saddhamme, brahmacariye nivesayā''^eb^ti dhammadāne  niyojenti. ^b^yadā vidū^eb^ti yasmiṃ kāle devā devaṃ cavantaṃ vidū  vijāneyyuṃ, tadā imāya yathāvuttāya anukampāya dukkhāpanayanakamyatāya  ``deva, ime devakāye punappunaṃ uppajjanavasena ^b^ehi^eb^  āgacchāhī''ti ca anumodentīti. </p>
              <p>[06] catutthasuttavaṇṇanā niṭṭhitā. </p>
            </h4>
          </h3>
          <h3>
            <h3n> 5. bahujanahitasuttavaṇṇanā </h3n>
            <h4>
              <h4n> </h4n>
              <p>[03] 84^b^.^eb^ pañcame ^b^loke^eb^ti ettha tayo lokā --  sattaloko, saṅkhāraloko, okāsalokoti. tesu indriyabaddhānaṃ  rūpadhammānaṃ arūpadhammānaṃ rūpārūpadhammānañca santānavasena vattamānānaṃ  samūho sattaloko, pathavīpabbatādibhedo okāsaloko, ubhayepi khandhā  saṅkhāraloko. tesu sattaloko idha adhippeto. tasmā  ^b^loke^eb^ti sattaloke. tatthāpi na devaloke, na brahmaloke,  manussaloke. manussalokepi na aññasmiṃ cakkavāḷe, imasmiṃyeva  cakkavāḷe. tatrāpi na sabbaṭṭhānesu, ``puratthimāya disāya gajaṅgalaṃ  nāma nigamo, tassa aparena mahāsālā, tato paraṃ paccantimā  janapadā, orato majjhe; puratthimadakkhiṇāya disāya sallavatī nāma  nadī, tato paraṃ paccantimā janapadā, orato majjhe; dakkhiṇāya  disāya setakaṇṇikaṃ nāma nigamo, tato paraṃ paccantimā janapadā  ^a^P2.0082^ea^, orato majjhe; pacchimāya disāya thūṇaṃ nāma  brāhmaṇagāmo, tato paraṃ paccantimā janapadā, orato majjhe; uttarāya  disāya usiraddhajo nāma pabbato, tato paraṃ paccantimā janapadā,  orato majjhe''ti (mahāva0 259) evaṃ paricchinne āyāmato  tiyojanasate vitthārato aḍḍhateyyayojanasate parikkhepato  navayojanasate majjhimadese uppajjati tathāgato. na kevalañca  tathāgatova paccekabuddhā aggasāvakā asītimahātherā buddhamātā buddhapitā  cakkavattirājā aññe ca sārappattā brāhmaṇagahapatikā ettheva uppajjanti.  idha pana tathāgatavāreyeva sabbatthakavasena ayaṃ nayo labbhati,  itaresu ekadesavasena.</p>
              <p>[03] ^b^uppajjamānā^eb^ ^a^M0.0249^ea^ ^a^V0.0230^ea^ ^b^uppajjantī^eb^ti idaṃ pana ubhayampi  vippakatavacanameva, uppajjantā bahujanahitatthāya uppajjanti, na aññena  kāraṇenāti evamettha attho veditabbo. evarūpañhettha saddalakkhaṇaṃ  na sakkā aññena saddalakkhaṇena paṭibāhituṃ.</p>
              <p>[03] apica uppajjamāno nāma uppajjati nāma uppanno nāmāti ayaṃ  pabhedo veditabbo. tathāgato hi mahābhinīhāraṃ karonto, buddhakare  dhamme pariyesanto, pāramiyo pūrento, pañca mahāpariccāge  pariccajanto, ñātatthacariyaṃ caranto, lokatthacariyaṃ, buddhatthacariyaṃ  koṭiṃ pāpento, pāramiyo pūretvā tusitabhavane tiṭṭhanto, tato  otaritvā carimabhave paṭisandhiṃ gaṇhanto, agāramajjhe vasanto,  abhinikkhamanto, mahāpadhānaṃ padahanto, paripakkañāṇo bodhimaṇḍaṃ  āruyha mārabalaṃ vidhamento paṭhamayāme pubbenivāsaṃ anussaranto,  majjhimayāme dibbacakkhuṃ visodhento, pacchimayāme paṭiccasamuppāde  ñāṇaṃ otāretvā anekākāraṃ sabbasaṅkhāre sammasitvā sotāpattimaggaṃ  paṭivijjhanto yāva anāgāmiphalaṃ sacchikarontopi ^b^uppajjamāno^eb^  eva nāma, arahattamaggakkhaṇe ^b^uppajjati^eb^ nāma, arahattaphalakkhaṇe  pana ^b^uppanno^eb^ nāma. buddhānañhi sāvakānaṃ viya na paṭipāṭiyā  iddhividhañāṇādīnaṃ uppādanakiccaṃ atthi, saheva pana arahattamaggena  sakalopi buddhaguṇarāsi āgatova nāma hoti. tasmā ^a^P2.0083^ea^  te nibbattasabbakiccattā arahattaphalakkhaṇe uppannā nāma  honti. idha arahattaphalakkhaṇaṃ sandhāya ``uppajjatī''ti vutto.  uppanno hotīti ayañhettha attho.</p>
              <p>[03] sāvakopi khīṇāsavo sāvakabodhiyā hetubhūte puññasambhāre  sambharanto pubbayogaṃ pubbacariyaṃ gatapaccāgatavattaṃ pūrento carimabhave  nibbattanto anukkamena viññutaṃ patvā saṃsāre ādīnavaṃ disvā  pabbajjāya cetayamāno pabbajjaṃ matthakaṃ pāpetvā sīlādīni paripūrento  dhutadhamme samādāya vattamāno jāgariyaṃ anuyuñjanto ñāṇāni  nibbattento vipassanaṃ paṭṭhapetvā heṭṭhimamagge adhigacchantopi  ^b^uppajjamāno^eb^ eva nāma, arahattamaggakkhaṇe ^b^uppajjati^eb^ nāma,  arahattaphalakkhaṇe pana ^b^uppanno^eb^ nāma. sekkho pana  pubbūpanissayato paṭṭhāya yāva gotrabhuñāṇā ^b^uppajjamāno^eb^ nāma,  paṭhamamaggakkhaṇe ^b^uppajjati^eb^ nāma, paṭhamaphalakkhaṇato paṭṭhāya  ^b^uppanno^eb^ nāma. ettāvatā ``tayome, bhikkhave, puggalā loke  uppajjamānā uppajjantī''ti padānaṃ attho vutto hoti.</p>
              <p>[03] idāni ^a^M0.0250^ea^ ^b^bahujanahitāyā^eb^tiādīsu ^b^bahujanahitāyā^eb^ti  mahājanassa hitatthāya. ^b^bahujanasukhāyā^eb^ti mahājanassa  sukhatthāya. ^b^lokānukampāyā^eb^ti sattalokassa anukampaṃ paṭicca.  katarasattalokassāti ^a^V0.0231^ea^? yo tathāgatassa dhammadesanaṃ sutvā dhammaṃ  paṭivijjhati, amatapānaṃ pivati, tassa. bhagavato hi  dhammacakkappavattanasuttantadesanāya aññātakoṇḍaññappamukhā aṭṭhārasa  brahmakoṭiyo dhammaṃ paṭivijjhiṃsu. evaṃ yāva  subhaddaparibbājakavinayanā dhammaṃ paṭividdhasattānaṃ gaṇanā natthi,  mahāsamayasuttantadesanāyaṃ maṅgalasuttaṃ, cūḷarāhulovādaṃ,  samacittadesanāyanti imesu catūsu ṭhānesu abhisamayaṃ pattasattānaṃ  paricchedo natthi. evametassa aparimāṇassa sattalokassa anukampāya.  sāvakassa pana arahato sekkhassa ca lokānukampāya uppatti  dhammasenāpatiādīhi dhammabhaṇḍāgārikādīhi ca desitadesanāya  paṭivedhappattasattānaṃ ^a^P2.0084^ea^ vasena, aparabhāge ca  mahāmahindattherādīhi desitadesanāya paṭividdhasaccānaṃ vasena,  yāvajjatanā ito paraṃ anāgate ca sāsanaṃ nissāya saggamokkhamaggesu  patiṭṭhahantānaṃ vasenapi ayamattho vibhāvetabbo.</p>
              <p>[03] apica ^b^bahujanahitāyā^eb^ti bahujanassa hitatthāya, nesaṃ  paññāsampattiyā diṭṭhadhammikasamparāyikahitūpadesakoti.  ^b^bahujanasukhāyā^eb^ti bahujanassa sukhatthāya, cāgasampattiyā  upakaraṇasukhasampadāyakoti. ^b^lokānukampāyā^eb^ti lokassa  anukampanatthāya, mettākaruṇāsampattiyā mātāpitaro viya lokassa  rakkhitā gopitāti. ^b^atthāya hitāya sukhāya  devamanussāna^eb^nti idha devamanussaggahaṇena bhabbapuggale veneyyasatte eva  gahetvā tesaṃ nibbānamaggaphalādhigamāya tathāgatassa uppatti dassitā  paṭhamavāre, dutiyatatiyavāresu pana arahato sekkhassa ca vasena  yojetabbaṃ. tattha ^b^atthāyā^eb^ti iminā paramatthāya, nibbānāyāti  vuttaṃ hoti. ^b^hitāyā^eb^ti taṃsampāpakamaggatthāyāti vuttaṃ hoti.  nibbānasampāpakamaggato hi uttariṃ hitaṃ nāma natthi.  ^b^sukhāyā^eb^ti phalasamāpattisukhatthāyāti vuttaṃ hoti, tato uttari  sukhābhāvato. vuttañhetaṃ ``ayaṃ samādhi paccuppannasukho ceva  āyatiñca sukhavipāko''ti (dī0 ni0 3.355; a0 ni0   5.27; vibha0 804).</p>
              <p>[03] ^b^tathāgato^eb^tiādīnaṃ ^a^M0.0251^ea^ padānaṃ attho heṭṭhā vutto.  ^b^vijjācaraṇasampanno^eb^tiādīsu tissopi vijjā bhayabherave (ma0  ni0 1.34 ādayo) āgatanayena, chapi vijjā chaḷabhiññāvasena,  aṭṭhapi vijjā ambaṭṭhasutte āgatāti vijjāhi, sīlasaṃvarādīhi,  pannarasahi caraṇadhammehi ca, anaññasādhāraṇehi sampanno samannāgatoti  ^b^vijjācaraṇasampanno^eb^. sobhanagamanattā, sundaraṃ ṭhānaṃ gatattā,  sammā gatattā, sammā gadattā ca ^b^sugato^eb^. sabbathā  viditalokattā ^b^lokavidū^eb^. natthi etassa uttaroti  ^b^anuttaro^eb^. purisadamme ^a^P2.0085^ea^ purisaveneyye sāreti  vinetīti ^b^purisadammasārathi^eb^. diṭṭhadhammikasamparāyikaparamatthehi  yathārahaṃ anusāsatīti ^b^satthā^eb^. sabbassāpi neyyassa  sabbappakārena ^a^V0.0232^ea^ sayambhuñāṇena buddhattā ^b^buddho^eb^ti ayamettha saṅkhepo,  vitthāro pana visuddhimaggato (visuddhi0 1.132-133) gahetabbo.</p>
              <p>[03] ^b^so dhammaṃ deseti ādi...pe0... pariyosānakalyāṇa^eb^nti  so bhagavā sattesu kāruññaṃ paṭicca hitvāpi anuttaraṃ vivekasukhaṃ dhammaṃ  deseti. tañca kho appaṃ vā bahuṃ vā desento  ādikalyāṇādippakārameva deseti. kathaṃ? ekagāthāpi hi  samantabhaddakattā dhammassa paṭhamapādena ādikalyāṇā, dutiyatatiyehi  majjhekalyāṇā, pacchimena pariyosānakalyāṇā. ekānusandhikaṃ suttaṃ  nidānena ādikalyāṇaṃ, nigamanena pariyosānakalyāṇaṃ, sesena  majjhekalyāṇaṃ. nānānusandhikaṃ suttaṃ paṭhamena anusandhinā  ādikalyāṇaṃ, pacchimena pariyosānakalyāṇaṃ, sesehi majjhekalyāṇaṃ.  sakalopi vā sāsanadhammo attano atthabhūtena sīlena ādikalyāṇo,  samathavipassanāmaggaphalehi majjhekalyāṇo, nibbānena  pariyosānakalyāṇo. sīlasamādhīhi vā ādikalyāṇo,  vipassanāmaggehi majjhekalyāṇo, phalanibbānehi pariyosānakalyāṇo.  buddhasubuddhatāya vā ādikalyāṇo, dhammasudhammatāya majjhekalyāṇo,  saṅghasuppaṭipattiyā pariyosānakalyāṇo. taṃ sutvā tathattāya  paṭipannena adhigantabbāya abhisambodhiyā vā ādikalyāṇo,  paccekabodhiyā majjhekalyāṇo, sāvakabodhiyā pariyosānakalyāṇo.  suyyamāno cesa nīvaraṇavikkhambhanato savanenapi kalyāṇameva  āvahatīti ādikalyāṇo, paṭipajjiyamāno  samathavipassanāsukhāvahanato paṭipattiyāpi ^a^M0.0252^ea^ sukhameva āvahatīti  majjhekalyāṇo, tathāpaṭipanno ca paṭipattiphale niṭṭhite  tādibhāvāvahanato paṭipattiphalenapi kalyāṇameva āvahatīti  pariyosānakalyāṇo. nāthappabhavattā ca pabhavasuddhiyā ādikalyāṇo,  atthasuddhiyā majjhekalyāṇo, kiccasuddhiyā pariyosānakalyāṇo.  tena ^a^P2.0086^ea^ vuttaṃ ``so dhammaṃ deseti ādi...pe0...  pariyosānakalyāṇa''nti.</p>
              <p>[03] yaṃ pana bhagavā dhammaṃ desento sāsanabrahmacariyaṃ  maggabrahmacariyañca pakāseti, nānānayehi dīpeti, taṃ yathānurūpaṃ  atthasampattiyā ^b^sātthaṃ,^eb^ byañjanasampattiyā ^b^sabyañjanaṃ^eb^.  saṅkāsana, pakāsana, vivaraṇa, vibhajana, uttānīkaraṇa  paññattiatthapadasamāyogato sātthaṃ,  akkharapadabyañjanākāraniruttiniddesasampattiyā sabyañjanaṃ,  atthagambhīratāpaṭivedhagambhīratāhi vā sātthaṃ,  dhammagambhīratādesanāgambhīratāhi sabyañjanaṃ.  atthapaṭibhānapaṭisambhidāvisayato vā sātthaṃ,  dhammaniruttipaṭisambhidāvisayato sabyañjanaṃ. paṇḍitavedanīyato  parikkhakajanappasādakanti sātthaṃ, saddheyyato lokiyajanappasādakanti  sabyañjanaṃ. gambhīrādhippāyato sātthaṃ, uttānapadato sabyañjanaṃ.  upanetabbassa abhāvato sakalaparipuṇṇabhāvena ^b^kevalaparipuṇṇaṃ,^eb^  apanetabbassa abhāvato ^a^V0.0233^ea^ niddosabhāvena ^b^parisuddhaṃ,^eb^ apica  paṭipattiyā adhigamabyattito ^b^sātthaṃ,^eb^ pariyattiyā āgamabyattito  ^b^sabyañjanaṃ,^eb^ sīlādipañcadhammakkhandhapāripūriyā ^b^paripuṇṇaṃ^eb^,  nirupakkilesato nittharaṇatthāya pavattito lokāmisanirapekkhato ca  ^b^parisuddhaṃ,^eb^ sikkhattayapariggahitattā brahmabhūtehi seṭṭhehi caritabbato  tesaṃ cariyabhāvato ca^b^ brahmacariyaṃ^eb^. tasmā ``sātthaṃ  sabyañjanaṃ...pe0... pakāsetī''ti vuccati. ^b^paṭhamo^eb^ti  gaṇanānupubbato sabbalokuttamabhāvato ca paṭhamo puggalo.</p>
              <p>[03] ^b^tasseva satthu sāvako^eb^ti tasseva yathāvuttaguṇassa satthu  sammāsambuddhassa dhammadesanāya savanante jāto dhammasenāpatisadiso  sāvako, na pūraṇādi viya paṭiññāmattena satthu sāvako.  ^b^pāṭipado^eb^ti paṭipadāsaṅkhātena ariyamaggena ariyāya jātiyā  jāto bhavoti pāṭipado, aniṭṭhitapaṭipattikicco paṭipajjamānoti  attho. suttageyyādi pariyattidhammo bahuṃ suto etenāti  ^b^bahussuto^eb^. pātimokkhasaṃvarādisīlena ^a^M0.0253^ea^ ceva  āraññikaṅgādidhutaṅgavatehi ^a^P2.0087^ea^ ca upapanno sampanno  samannāgatoti ^b^sīlavatūpapanno^eb^. iti bhagavā ``lokānukampā  nāma hitajjhāsayena dhammadesanā, sā ca imesu eva tīsu puggalesu  paṭibaddhā''ti dasseti. sesaṃ suviññeyyameva.</p>
              <p>[03] gāthāsu ^b^tassanvayo^eb^ti tasseva satthu paṭipattiyā  dhammadesanāya ca anugamanena tassanvayo anujāto. avijjandhakāraṃ  vidhamitvā saparasantānesu dhammālokasaṅkhātāya pabhāya karaṇato  ^b^pabhaṅkarā. dhammamudīrayantā^eb^ti catusaccadhammaṃ kathentā.  ^b^apāpurantī^eb^ti ugghāṭenti. ^b^amatassa^eb^ nibbānassa.  ^b^dvāraṃ^eb^ ariyamaggaṃ. ^b^yogā^eb^ti kāmayogādito.  ^b^satthavāhenā^eb^ti veneyyasatthavāhanato bhavakantāranittharaṇato  satthavāho, bhagavā, tena satthavāhena. ^b^sudesitaṃ  maggamanukkamantī^eb^ti tena sammā desitaṃ ariyamaggaṃ tassa  desanānusārena anugacchanti paṭipajjanti. ^b^idhevā^eb^ti imasmiṃyeva  attabhāve. sesaṃ uttānameva. </p>
              <p>[06] pañcamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 6. asubhānupassīsuttavaṇṇanā </h3n>
            <h4>
              <h4n> </h4n>
              <p>[03] 85^b^.^eb^ chaṭṭhe ^b^asubhānupassī^eb^ti asubhaṃ anupassantā  dvattiṃsākāravasena ceva uddhumātakādīsu gahitanimittassa  upasaṃharaṇavasena ca kāyasmiṃ asubhaṃ asubhākāraṃ anupassakā hutvā  viharatha. ^b^ānāpānassatī^eb^ti ānāpāne sati, taṃ ārabbha pavattā  sati, assāsapassāsapariggāhikā ^a^V0.0234^ea^ satīti attho. vuttañhetaṃ  ``ānanti assāso, no passāso. pānanti passāso, no  assāso''tiādi (paṭi0 ma0 1.160).</p>
              <p>[03] ^b^vo^eb^ti tumhākaṃ. ^b^ajjhatta^eb^nti idha gocarajjhattaṃ  adhippetaṃ. ^b^parimukha^eb^nti abhimukhaṃ. ^b^sūpaṭṭhitā^eb^ti suṭṭhu  upaṭṭhitā. idaṃ vuttaṃ hoti -- ānāpānassati ca tumhākaṃ  kammaṭṭhānābhimukhaṃ suṭṭhu upaṭṭhitā ^a^P2.0088^ea^ hotūti. atha vā  ^b^parimukha^eb^nti pariggahitaniyyānaṃ. vuttañhetaṃ paṭisambhidāyaṃ --  ``parīti pariggahaṭṭho, mukhanti niyyānaṭṭho ^a^M0.0254^ea^, satīti upaṭṭhānaṭṭho, tena  vuccati parimukhaṃ sati''nti (paṭi0 ma0 1.164). iminā  catusatipaṭṭhānasoḷasappabhedā ānāpānassatikammaṭṭhānabhāvanā dassitāti  daṭṭhabbā.</p>
              <p>[03] evaṃ saṅkhepeneva rāgacaritavitakkacaritānaṃ sappāyaṃ  paṭikūlamanasikārakāyānupassanāvasena samathakammaṭṭhānaṃ  vipassanākammaṭṭhānañca upadisitvā idāni suddhavipassanākammaṭṭhānameva  dassento ^b^``sabbasaṅkhāresu aniccānupassino viharathā''^eb^ti  āha. tattha aniccaṃ, aniccalakkhaṇaṃ, aniccānupassanā,  aniccānupassīti idaṃ catukkaṃ veditabbaṃ. hutvā, abhāvato,  udayabbayayogato, tāvakālikato, niccapaṭikkhepato ca khandhapañcakaṃ  ^b^aniccaṃ^eb^ nāma. tassa yo hutvā abhāvākāro, taṃ  ^b^aniccalakkhaṇaṃ^eb^ nāma. taṃ ārabbha pavattā vipassanā  ^b^aniccānupassanā^eb^. taṃ aniccanti vipassako  ^b^aniccānupassī^eb^. ettha ca ekādasavidhā asubhakathā  paṭhamajjhānaṃ pāpetvā, soḷasavatthukā ca ānāpānakathā catutthajjhānaṃ  pāpetvā, vipassanākathā ca vitthārato vattabbā, sā pana sabbākārato  visuddhimagge (visuddhi0 2.737-740) kathitāti tattha  vuttanayeneva veditabbā.</p>
              <p>[03] idāni asubhānupassanādīhi nipphādetabbaṃ phalavisesaṃ dassetuṃ  ^b^``asubhānupassīna''^eb^ntiādimāha. tattha ^b^subhāya  dhātuyā^eb^ti subhabhāve, subhanimitteti attho. ^b^rāgānusayo^eb^ti  subhārammaṇe uppajjanāraho kāmarāgānusayo. so kesādīsu  uddhumātakādīsu vā asubhānupassīnaṃ asubhanimittaṃ gahetvā tattha  paṭhamajjhānaṃ nibbattetvā taṃ pādakaṃ katvā vipassanaṃ paṭṭhapetvā adhigatena  anāgāmimaggena ^b^pahīyati,^eb^ sabbaso samucchindīyatīti attho.  vuttañhetaṃ ``asubhā bhāvetabbā kāmarāgassa pahānāyā''ti (a0 ni0   9.3; udā0 31). ^b^bāhirā^eb^ti bahiddhāvatthukattā  anatthāvahattā ca bāhirā bahibhūtā. ^b^vitakkāsayā^eb^ti  kāmasaṅkappādimicchāvitakkā. te ^a^P2.0089^ea^ hi appahīnā  āsayānugatā sati paccayasamavāye uppajjanato vitakkāsayāti vuttā.  kāmavitakko cettha kāmarāgaggahaṇena gahito evāti tadavasesā  ^a^V0.0235^ea^ vitakkā eva vuttāti veditabbā. ^b^vighātapakkhikā^eb^ti dukkhabhāgiyā,  icchāvighātanibbattanakā vā. ^b^te na hontī^eb^ti ^a^M0.0255^ea^ te pahīyanti.  byāpādavitakko, vihiṃsāvitakko, ñātivitakko, janapadavitakko,  amarāvitakko, anavaññattipaṭisaṃyutto vitakko,  lābhasakkārasilokapaṭisaṃyutto vitakko, parānuddayatāpaṭisaṃyutto  vitakkoti aṭṭha, kāmavitakkena saddhiṃ navavidhā mahāvitakkā  ānāpānassatisamādhinā tannissitāya ca vipassanāya pubbabhāge  vikkhambhitā. taṃ pādakaṃ katvā adhigatena ariyamaggena yathārahaṃ  anavasesato pahīyanti. vuttampi cetaṃ ``ānāpānassati bhāvetabbā  vitakkupacchedāyā''ti (a0 ni0  9.3; udā0 31).</p>
              <p>[03] ^b^yā avijjā, sā pahīyatī^eb^ti yā saccasabhāvapaṭicchādinī  sabbānatthakārī sakalassa vaṭṭadukkhassa mūlabhūtā avijjā, sā  aniccānupassīnaṃ viharataṃ samucchijjati. idaṃ kira bhagavatā  aniccākārato vuṭṭhitassa sukkhavipassakakhīṇāsavassa vasena vuttaṃ.  tassāyaṃ saṅkhepattho -- tebhūmakesu sabbasaṅkhāresu aniccādito  sammasanaṃ paṭṭhapetvā vipassantānaṃ yadā aniccanti pavattamānā  vuṭṭhānagāminīvipassanā maggena ghaṭīyati, anukkamena arahattamaggo  uppajjati, tesaṃ aniccānupassīnaṃ viharataṃ avijjā anavasesato  pahīyati, arahattamaggavijjā uppajjatīti. ^b^aniccānupassīnaṃ  viharata^eb^nti idaṃ aniccalakkhaṇassa tesaṃ pākaṭabhāvato itarassa  lakkhaṇadvayassa gahaṇe upāyabhāvato vā vuttaṃ, na pana ekasseva  lakkhaṇassa anupassitabbato. vuttañhetaṃ ``yadaniccaṃ taṃ dukkhaṃ, yaṃ  dukkhaṃ tadanattā''ti (saṃ0 ni0  3.15). aparampi vuttaṃ  ``aniccasaññino hi, meghiya, anattasaññā saṇṭhāti, anattasaññī  asmimānasamugghātaṃ pāpuṇātī''ti.</p>
              <p>[03] gāthāsu ^b^ānāpāne paṭissato^eb^ti ānāpānanimittasmiṃ paṭi  paṭi sato, upaṭṭhitassatīti attho. ^b^passa^eb^nti ^a^P2.0090^ea^  āsavakkhayañāṇacakkhunā saṅkhārūpasamaṃ nibbānaṃ passanto.  ^b^ātāpī sabbadā^eb^ti antarāvosānaṃ anāpajjitvā  asubhānupassanādīsu satataṃ ātāpī yuttappayutto, tato eva ^b^yato^eb^  vāyamamāno, niyato vā sammattaniyāmena ^b^tattha^eb^  sabbasaṅkhārasamathe nibbāne arahattaphalavimuttiyā vimuccati. sesaṃ  vuttanayameva. </p>
              <p>[06] chaṭṭhasuttavaṇṇanā niṭṭhitā. </p>
            </h4>
          </h3>
          <h3>
            <h3n> 7. dhammānudhammapaṭipannasuttavaṇṇanā </h3n>
            <h4>
              <h4n> </h4n>
              <p>[03] 86^b^.^eb^ sattame ^a^M0.0256^ea^ ^a^V0.0236^ea^ ^b^dhammānudhammapaṭipannassā^eb^ti ettha  dhammo nāma navavidho lokuttaradhammo, tassa dhammassa anudhammo  sīlavisuddhiādi pubbabhāgapaṭipadādhammo, taṃ dhammānudhammaṃ paṭipannassa  adhigantuṃ paṭipajjamānassa. ^b^ayamanudhammo hotī^eb^ti ayaṃ  anucchavikasabhāvo patirūpasabhāvo hoti. ^b^veyyākaraṇāyā^eb^ti  kathanāya. ^b^dhammānudhammapaṭipannoya^eb^nti ^b^ya^eb^nti karaṇatthe  paccattavacanaṃ. idaṃ vuttaṃ hoti -- yena anudhammena taṃ dhammānudhammaṃ  paṭipannoti byākaramāno sammadeva byākaronto nāma siyā, na  tatonidānaṃ viññūhi garahitabbo siyāti. ^b^ya^eb^nti vā  kiriyāparāmasanaṃ, tenetaṃ dasseti ``yadidaṃ dhammasseva bhāsanaṃ,  dhammavitakkasseva ca vitakkanaṃ tadubhayābhāve ñāṇupekkhāya, ayaṃ  dhammānudhammapaṭipannassa bhikkhuno tathārūpo ayanti kathanāyānurūpahetu  anucchavikakāraṇaṃ. ^b^bhāsamāno dhammaṃyeva bhāseyyā^eb^ti kathento  ce dasakathāvatthudhammaṃyeva katheyya, na tappaṭipakkhamahicchatādiadhammaṃ.  vuttañhetaṃ -- </p>
              <p>[02] ``yāyaṃ kathā abhisallekhikā cetovivaraṇasappāyā  ekantanibbidāya virāgāya nirodhāya upasamāya abhiññāya  sambodhāya nibbānāya saṃvattati. seyyathidaṃ -- appicchakathā,  santuṭṭhikathā, pavivekakathā, asaṃsaggakathā, vīriyārambhakathā,  sīlakathā, samādhikathā, paññākathā, vimuttikathā,  vimuttiñāṇadassanakathā ^a^P2.0091^ea^, evarūpāya kathāya  nikāmalābhī hoti akicchalābhī akasiralābhī''ti (a0 ni0   9.3; udā0 31).</p>
              <p>[03] abhisallekhikāya kathāya lābhī eva hi taṃ bhāseyya. etena  kalyāṇamittasampadā dassitā.</p>
              <p>[03] ^b^dhammavitakka^eb^nti nekkhammavitakkādiṃ dhammato anapetaṃ  vitakkayato ``sīlādipaṭipadaṃ paripūressāmī''ti uparūpari ussāho  abhivaḍḍhissati. so pana vitakko sīlādīnaṃ anupakāradhamme  vajjetvā upakāradhamme anubrūhanavasena hānabhāgiyabhāvaṃ apanetvā  ṭhitibhāgiyabhāvepi aṭṭhatvā visesabhāgiyataṃ nibbedhabhāgiyatañca  pāpanavasena pavattiyā anekappabhedo veditabbo. ^b^no  adhammavitakka^eb^nti kāmavitakkaṃ no vitakkeyyāti ^a^M0.0257^ea^ attho. ^b^tadubhayaṃ  vā panā^eb^ti yadetaṃ paresaṃ anuggahaṇatthaṃ dhammabhāsanaṃ attano  anuggahaṇatthaṃ dhammavitakkanañca vuttaṃ. atha vā pana taṃ ubhayaṃ  ^b^abhinivajjetvā^eb^ appaṭipajjitvā akatvā. ^b^upekkhako^eb^ti  ^a^V0.0237^ea^ tathāpaṭipattiyaṃ udāsīno samathavipassanābhāvanameva anubrūhanto  vihareyya, samathapaṭipattiyaṃ upekkhako hutvā vipassanāyameva kammaṃ  karonto vihareyya. vipassanampi ussukkāpetvā tatthapi  saṅkhārupekkhāñāṇavasena upekkhako yāva vipassanāñāṇaṃ maggena  ghaṭīyati, tāva yathā taṃ tikkhaṃ sūraṃ pasannaṃ hutvā vahati, tathā  vihareyya sato sampajānoti.</p>
              <p>[03] gāthāsu samathavipassanādhammo āramitabbaṭṭhena ārāmo  etassāti ^b^dhammārāmo^eb^. tasmiṃyeva dhamme ratoti ^b^dhammarato^eb^.  tasseva dhammassa punappunaṃ vicintanato ^b^dhammaṃ anuvicintayaṃ^eb^  taṃ dhammaṃ āvajjento, manasi karontoti attho. ^b^anussara^eb^nti  tameva dhammaṃ uparūparibhāvanāvasena anussaranto. atha vā  vimuttāyatanasīse ṭhatvā paresaṃ desanāvasena sīlādidhammo  āramitabbaṭṭhena ārāmo etassāti ^b^dhammārāmo^eb^. tatheva tasmiṃ  dhamme rato abhiratoti ^b^dhammarato^eb^. tesaṃyeva sīlādidhammānaṃ  gatiyo samanvesanto kāmavitakkādīnaṃ okāsaṃ adatvā  nekkhammasaṅkappādidhammaṃyeva anuvicintanato ^b^dhammaṃ anuvicintayaṃ^eb^  ^a^P2.0092^ea^. tadubhayaṃ vā pana oḷārikato dahanto  ajjhupekkhitvā samathavipassanādhammameva uparūpari bhāvanāvasena  anussaranto anubrūhanavasena pavattento. ^b^saddhammā^eb^ti  sattatiṃsappabhedā bodhipakkhiyadhammā navavidhalokuttaradhammā ca ^b^na  parihāyati,^eb^ na cirasseva taṃ adhigacchatīti attho.</p>
              <p>[03] idāni tassa anussaraṇavidhiṃ dassento ^b^``caraṃ  vā''^eb^tiādimāha. tattha ^b^caraṃ vā^eb^ti bhikkhācāravasena  caṅkamanavasena ca caranto vā. ^b^yadi vā tiṭṭha^eb^nti tiṭṭhanto vā  ^b^nisinno^eb^ vā, ^b^uda vā saya^eb^nti sayanto vā. evaṃ  catūsupi iriyāpathesu. ^b^ajjhattaṃ samayaṃ citta^eb^nti yathāvutte  kammaṭṭhānasaṅkhāte gocarajjhatte attano cittaṃ rāgādikilesānaṃ  vūpasamanavasena pajahanavasena samayaṃ samento.  ^b^santimevādhigacchatī^eb^ti accantasantiṃ nibbānameva pāpuṇātīti. </p>
              <p>[06] sattamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 8. andhakaraṇasuttavaṇṇanā </h3n>
            <h4>
              <h4n> </h4n>
              <p>[03] 87^b^.^eb^ aṭṭhame ^a^M0.0258^ea^ ^b^akusalavitakkā^eb^ti akosallasambhūtā  vitakkā. ^b^andhakaraṇā^eb^tiādīsu yassa sayaṃ uppajjanti, taṃ  yathābhūtadassananivāraṇena andhaṃ karontīti ^b^andhakaraṇā^eb^. na  paññācakkhuṃ karontīti ^b^acakkhukaraṇā^eb^. aññāṇaṃ karontīti  ^b^aññāṇakaraṇā. paññānirodhikā^eb^ti ^a^V0.0238^ea^ kammassakatāpaññā,  jhānapaññā, vipassanāpaññāti imā tisso paññā appavattikaraṇena  nirodhentīti paññānirodhikā. aniṭṭhaphaladāyakattā  dukkhasaṅkhātassa vighātassa pakkhe vattantīti ^b^vighātapakkhikā^eb^.  kilesanibbānaṃ na saṃvattayantīti ^b^anibbānasaṃvattanikā^eb^.</p>
              <p>[03] ^b^kāmavitakko^eb^ti kāmapaṭisaṃyutto vitakko. so hi  kilesakāmasahito hutvā vatthukāmesu pavattati. byāpādapaṭisaṃyutto  vitakko ^b^byāpādavitakko^eb^. vihiṃsāpaṭisaṃyutto ^a^P2.0093^ea^  vitakko ^b^vihiṃsāvitakko^eb^. ime dve ca sattesupi saṅkhāresupi  uppajjanti. kāmavitakko hi piyamanāpe satte vā saṅkhāre vā  vitakkentassa uppajjati, byāpādavitakko appiye amanāpe satte vā  saṅkhāre vā kujjhitvā olokanakālato paṭṭhāya yāva nāsanā  uppajjati, vihiṃsāvitakko saṅkhāresu na uppajjati, saṅkhārā  dukkhāpetabbā nāma natthi, ``ime sattā haññantu vā bajjhantu vā  ucchijjantu vā vinassantu vā mā vā ahesu''nti cintanakāle pana  sattesu uppajjati. </p>
              <p>[01] imeyeva pana kāmasaṅkappādayo. atthato hi  kāmavitakkādīnaṃ kāmasaṅkappādīnañca nānākaraṇaṃ natthi, taṃsampayuttā  pana saññādayo kāmasaññādayo. kāmadhātuādīnaṃ pana yasmā pāḷiyaṃ  -- </p>
              <p>[02] ``kāmapaṭisaṃyutto takko vitakko...pe0...  micchāsaṅkappo, ayaṃ vuccati kāmadhātu, sabbepi akusalā dhammā  kāmadhātu. byāpādapaṭisaṃyutto takko vitakko...pe0...  micchāsaṅkappo, ayaṃ vuccati byāpādadhātu. dasasu āghātavatthūsu  cittassa āghāto paṭighāto...pe0... anattamanatā cittassa, ayaṃ  vuccati byāpādadhātu. vihiṃsāpaṭisaṃyutto takko vitakko  micchāsaṅkappo ^a^M0.0259^ea^, ayaṃ vuccati vihiṃsādhātu. idhekacco pāṇinā vā  leḍḍunā vā daṇḍena vā satthena vā rajjuyā vā aññataraññatarena satte  viheṭheti, ayaṃ vihiṃsādhātū''ti (vibha0 182, 910) -- </p>
              <p>[25] āgatattā viseso labbhati.</p>
              <p>[03] tattha dve kathā sabbasaṅgāhikā ca asambhinnā ca. tattha  kāmadhātuyā gahitāya itarā dvepi gahitā nāma honti. tato pana  nīharitvā ayaṃ byāpādadhātu, ayaṃ vihiṃsādhātūti dassetīti ayaṃ  sabbasaṅgāhikā nāma. kāmadhātuṃ kathento pana bhagavā byāpādadhātuṃ  byāpādadhātuṭṭhāne ^a^V0.0239^ea^, vihiṃsādhātuṃ vihiṃsādhātuṭṭhāne ṭhapetvāva avasesaṃ  kāmadhātu nāmāti kathesīti ayaṃ asambhinnakathā nāma.</p>
              <p>[03] sukkapakkhe vuttavipariyāyena attho veditabbo.  nekkhammapaṭisaṃyutto vitakko ^b^nekkhammavitakko^eb^. so  asubhapubbabhāge kāmāvacaro hoti, asubhajjhāne rūpāvacaro, taṃ jhānaṃ  pādakaṃ katvā uppannamaggaphalakāle lokuttaro. abyāpādapaṭisaṃyutto  vitakko ^b^abyāpādavitakko^eb^. so mettāpubbabhāge ^a^P2.0094^ea^  kāmāvacaro hoti, mettājhāne rūpāvacaro, taṃ jhānaṃ pādakaṃ katvā  uppannamaggaphalakāle lokuttaro. avihiṃsāpaṭisaṃyutto vitakko  ^b^avihiṃsāvitakko^eb^. so karuṇāpubbabhāge kāmāvacaro,  karuṇājjhāne rūpāvacaro, taṃ jhānaṃ pādakaṃ katvā uppannamaggaphalakāle  lokuttaro. yadā pana alobho sīsaṃ hoti, tadā itare dve  tadanvāyikā honti. yadā mettā sīsaṃ hoti, tadā itare dve  tadanvāyikā honti. yadā karuṇā sīsaṃ hoti, tadā itare dve  tadanvāyikā honti.</p>
              <p>[03] imeyeva pana nekkhammasaṅkappādayo. atthato hi  nekkhammavitakkādīnaṃ nekkhammasaṅkappādīnañca nānākaraṇaṃ natthi,  taṃsampayuttā pana saññādayo nekkhammasaññādayo. nekkhammadhātuādīnaṃ  pana yasmā pāḷiyaṃ -- </p>
              <p>[02] ``nekkhammapaṭisaṃyutto takko vitakko saṅkappo, ayaṃ  vuccati nekkhammadhātu, sabbepi kusalā dhammā nekkhammadhātu.  abyāpādapaṭisaṃyutto takko vitakko saṅkappo, ayaṃ vuccati  abyāpādadhātu. yā sattesu metti mettāyanā mettācetovimutti  ^a^M0.0260^ea^, ayaṃ vuccati abyāpādadhātu. avihiṃsāpaṭisaṃyutto takko vitakko saṅkappo  -- ayaṃ vuccati avihiṃsādhātu. yā sattesu karuṇā karuṇāyanā  karuṇācetovimutti -- ayaṃ vuccati avihiṃsādhātū''ti. (vibha0  182) -- </p>
              <p>[25] āgatattā viseso labbhati. idhāpi sabbasaṅgāhikā,  asambhinnāti dve kathā vuttanayeneva veditabbā. sesaṃ suviññeyyameva.</p>
              <p>[03] gāthāsu ^b^vitakkaye^eb^ti vitakkeyya. ^b^nirākare^eb^ti  attano santānato nīhareyya vinodeyya, pajaheyyāti attho. ^b^save  vitakkāni vicāritāni, sameti vuṭṭhīva rajaṃ samūhata^eb^nti yathā nāma  gimhānaṃ pacchime māse pathaviyaṃ samūhataṃ samantato uṭṭhitaṃ rajaṃ mahato  akālameghassa vassato vuṭṭhi ^a^V0.0240^ea^ ṭhānaso vūpasameti, evameva so  yogāvacaro vitakkāni micchāvitakke ca vicāritāni taṃsampayuttavicāre  ca sameti vūpasameti samucchindati. tathābhūto ca ^b^vitakkūpasamena  cetasā^eb^ sabbesaṃ micchāvitakkānaṃ upasamanato vitakkūpasamena ^a^P2.0095^ea^  ariyamaggacittena. ^b^idheva^eb^ diṭṭheva dhamme,  ^b^santipadaṃ^eb^ nibbānaṃ, ^b^samajjhagā^eb^ samadhigato hotīti. </p>
              <p>[06] aṭṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 9. antarāmalasuttavaṇṇanā </h3n>
            <h4>
              <h4n> </h4n>
              <p>[03] 88^b^.^eb^ navame ^b^antarāmalā^eb^ti ettha  ^b^antarā^eb^saddo -- </p>
              <p>[21] ``nadītīresu saṇṭhāne, sabhāsu rathiyāsu ca. </p>
              <p>[22] janā saṅgamma mantenti, mañca tañca kimantara''nti..  -- </p>
              <p>[25] ādīsu (saṃ0 ni0  1.228) kāraṇe āgato.  ``addasā maṃ, bhante, aññatarā itthī vijjantarikāya bhājanaṃ  dhovantī''tiādīsu (ma0 ni0 2.149) khaṇe. ``apicāyaṃ  tapodā dvinnaṃ mahānirayānaṃ antarikāya āgacchatī''tiādīsu (pārā0  231) vivare. </p>
              <p>[21] ``pītavatthe pītadhaje, pītālaṅkārabhūsite. </p>
              <p>[22] pītantarāhi vaggūhi, apiḷandhāva sobhasī''ti.. -- </p>
              <p>[25] ādīsu ^a^M0.0261^ea^ (vi0 va0 658) uttarisāṭake.  ``yassantarato na santi kopā''tiādīsu (udā0 20) citte.  idhāpi citte eva daṭṭhabbo. tasmā antare citte bhavā ^b^antarā^eb^.  yasmiṃ santāne uppannā, tassa malinabhāvakaraṇato ^b^malā^eb^.  tattha malaṃ nāma duvidhaṃ -- sarīramalaṃ, cittamalanti. tesu  sarīramalaṃ sedajallikādi sarīre nibbattaṃ, tattha laggaṃ  āgantukarajañca, taṃ udakenapi nīharaṇīyaṃ, na tathā saṃkilesikaṃ.  cittamalaṃ pana rāgādisaṃkilesikaṃ, taṃ ariyamaggeheva nīharaṇīyaṃ.  vuttañhetaṃ porāṇehi -- </p>
              <p>[21] ``rūpena saṃkiliṭṭhena, saṃkilissanti māṇavā. </p>
              <p>[22] rūpe suddhe visujjhanti, anakkhātaṃ mahesinā.. </p>
              <p>[21] ``cittena ^a^V0.0241^ea^ saṃkiliṭṭhena, saṃkilissanti māṇavā. </p>
              <p>[22] citte suddhe visujjhanti, iti vuttaṃ mahesinā''ti..  (dī0 ni0 aṭṭha0 2.373; ma0 ni0 aṭṭha0 1.106).</p>
              <p>[03] tenāha bhagavā ``cittasaṃkilesā, bhikkhave, sattā  saṃkilissanti, cittavodānā visujjhantī''ti (saṃ0 ni0   3.100). tasmā bhagavā idhāpi ^a^P2.0096^ea^  cittamalavisodhanāya paṭipajjitabbanti dassento ``tayome, bhikkhave,  antarāmalā''ti āha.</p>
              <p>[03] yathā cete lobhādayo sattānaṃ citte uppajjitvā malinabhāvakarā  nānappakārasaṃkilesavidhāyakāti antarāmalā, evaṃ ekato bhuñjitvā,  ekato sayitvā, otāragavesī amittasattu viya citte eva uppajjitvā  sattānaṃ nānāvidhānatthāvahā, nānappakāradukkhanibbattakāti dassento  ^b^``antarāamittā''^eb^tiādimāha. tattha mittapaṭipakkhato  ^b^amittā,^eb^ sapattakiccakaraṇato ^b^sapattā,^eb^ hiṃsanato  ^b^vadhakā,^eb^ ujuvipaccanīkato ^b^paccatthikā^eb^. </p>
              <p>[01] tattha dvīhi ākārehi lobhādīnaṃ amittādibhāvo  veditabbo. verīpuggalo hi antaraṃ labhamāno attano verissa  satthena vā sīsaṃ pāteti, upāyena vā mahantaṃ anatthaṃ uppādeti.  ime ca lobhādayo paññāsirapātanena yonisampaṭipādanena ca tādisaṃ  tato balavataraṃ anatthaṃ nibbattenti. kathaṃ? cakkhudvārasmiñhi  iṭṭhādīsu ārammaṇesu āpāthagatesu yathārahaṃ tāni ārabbha lobhādayo  uppajjanti, ettāvatāssa paññāsiraṃ ^a^M0.0262^ea^ pātitaṃ nāma hoti.  sotadvārādīsupi eseva nayo. evaṃ tāva paññāsirapātanato  amittādisadisatā veditabbā. lobhādayo pana kammanidānā hutvā  aṇḍajādibhedā catasso yoniyo upanenti. tassa  yoniupagamanamūlakāni pañcavīsati mahābhayāni dvattiṃsa kammakaraṇāni  ca āgatāneva honti. evaṃ yonisampaṭipādanatopi nesaṃ  amittādisadisatā veditabbā. iti lobhādayo amittādisadisatāya  cittasambhūtatāya ca ``antarāamittā''tiādinā vuttā. apica  amittehi kātuṃ asakkuṇeyyaṃ lobhādayo karonti, amittādibhāvo ca  lobhādīhi jāyatīti tesaṃ amittādibhāvo veditabbo. vuttañhetaṃ -- </p>
              <p>[21] ``diso disaṃ yantaṃ kayirā, verī vā pana verinaṃ. </p>
              <p>[22] micchāpaṇihitaṃ cittaṃ, pāpiyo naṃ tato kare''ti..  (dha0 pa0 42; udā0 33).</p>
              <p>[03] gāthāsu ^a^V0.0242^ea^ attano paresañca anatthaṃ janetīti ^b^anatthajanano^eb^.  vuttañhetaṃ -- </p>
              <p>[02] ``yadapi luddho abhisaṅkharoti kāyena vācāya manasā  tadapi akusalaṃ; yadapi luddho lobhena abhibhūto ^a^P2.0097^ea^  pariyādinnacitto parassa asatā dukkhaṃ uppādeti vadhena vā bandhena vā  jāniyā vā garahāya vā pabbājanāya vā balavamhi balattho iti,  tadapi akusalaṃ, itissame lobhajā lobhanidānā lobhasamudayā  lobhapaccayā aneke pāpakā akusalā dhammā sambhavantī''ti (a0 ni0   3.70).</p>
              <p>[03] aparampi vuttaṃ -- </p>
              <p>[02] ``ratto kho, brāhmaṇa, rāgena abhibhūto  pariyādinnacitto attabyābādhāyapi ceteti, parabyābādhāyapi ceteti,  ubhayabyābādhāyapi ceteti, cetasikampi dukkhaṃ domanassaṃ  paṭisaṃvedetī''tiādi (a0 ni0  3.54).</p>
              <p>[03] ^b^cittappakopano^eb^ti cittasaṅkhobhano. lobho hi  lobhanīye vatthusmiṃ uppajjamāno cittaṃ khobhento pakopento  vipariṇāmento vikāraṃ ^a^M0.0263^ea^ āpādento uppajjati, pasādādivasena pavattituṃ  na deti. ^b^bhayamantarato jātaṃ, taṃ jano nāvabujjhatī^eb^ti taṃ  lobhasaṅkhātaṃ antarato abbhantare attano citteyeva jātaṃ  anatthajananacittappakopanādiṃ bhayaṃ bhayahetuṃ ayaṃ bālamahājano  nāvabujjhati na jānātīti.</p>
              <p>[03] ^b^luddho atthaṃ na jānātī^eb^ti attatthaparatthādibhedaṃ atthaṃ hitaṃ  luddhapuggalo yathābhūtaṃ na jānāti. ^b^dhammaṃ na passatī^eb^ti  dasakusalakammapathadhammampi luddho lobhena abhibhūto pariyādinnacitto  na passati paccakkhato na jānāti, pageva uttarimanussadhammaṃ.  vuttampi cetaṃ -- </p>
              <p>[02] ``ratto kho, brāhmaṇa, rāgena abhibhūto  pariyādinnacitto attatthampi yathābhūtaṃ na pajānāti, paratthampi  yathābhūtaṃ na pajānāti, ubhayatthampi yathābhūtaṃ na pajānātī''tiādi  (a0 ni0  3.55).</p>
              <p>[03] ^b^andhatama^eb^nti andhabhāvakaraṃ tamaṃ. ^b^ya^eb^nti yattha.  bhummatthe hi etaṃ paccattavacanaṃ. yasmiṃ kāle lobho sahate abhibhavati  naraṃ, andhatamaṃ tadā hotīti. ^b^ya^eb^nti vā kāraṇavacanaṃ. yasmā  ^a^V0.0243^ea^ lobho uppajjamāno naraṃ sahate abhibhavati, tasmā andhatamaṃ tadā  hotīti yojanā, ya-ta-saddānaṃ ekantasambandhabhāvato. atha vā  ^b^ya^eb^nti kiriyāparāmasanaṃ, ``lobho sahate''ti ettha yadetaṃ  lobhassa sahanaṃ abhibhavanaṃ vuttaṃ. etaṃ andhabhāvakarassa tamassa gamanaṃ  uppādoti attho. atha ^a^P2.0098^ea^ vā yaṃ naraṃ lobho sahate  abhibhavati, tassa andhatamaṃ tadā hoti, tato ca luddho atthaṃ na  jānāti, luddho dhammaṃ na passatīti evamettha attho daṭṭhabbo.</p>
              <p>[03] ^b^yo ca lobhaṃ pahantvānā^eb^ti yo pubbabhāge tadaṅgavasena  vikkhambhanavasena ca yathārahaṃ samathavipassanāhi lobhaṃ pajahitvā tathā  pajahanahetu ^b^lobhaneyye^eb^ dibbepi rūpādike upaṭṭhite ^b^na  lubbhati,^eb^ balavavipassanānubhāvena ^b^lobho pahīyate tamhā^eb^ti  tasmā ariyapuggalā ariyamaggena lobho pahīyati pajahīyati,  accantameva pariccajīyati. yathā kiṃ? ^b^udabindūva pokkharā^eb^ti  paduminipaṇṇato udakabindu viya. sesagāthānampi iminā nayena  attho veditabbo.</p>
              <p>[03] tathā ^a^M0.0264^ea^ dosassa -- </p>
              <p>[02] ``yadapi duṭṭho abhisaṅkharoti kāyena vācāya manasā  tadapi akusalaṃ; yadapi duṭṭho dosena abhibhūto pariyādinnacitto  parassa asatā dukkhaṃ uppādeti vadhena vā bandhena vā jāniyā vā  garahāya vā pabbājanāya vā balavamhi balattho iti, tadapi akusalaṃ.  itissame dosajā dosanidānā dosasamudayā dosapaccayā aneke  pāpakā akusalā dhammā sambhavantī''ti (a0 ni0  3.70).</p>
              <p>[03] tathā -- </p>
              <p>[02] ``duṭṭho kho, brāhmaṇa, dosena abhibhūto  pariyādinnacitto attabyābādhāyapi ceteti, parabyābādhāyapi ceteti,  ubhayabyābādhāyapi ceteti cetasikampi dukkhaṃ domanassaṃ  paṭisaṃvedetī''ti (a0 ni0  3.55).</p>
              <p>[03] tathā -- </p>
              <p>[02] ``duṭṭho kho, brāhmaṇa, dosena abhibhūto  pariyādinnacitto attatthampi yathābhūtaṃ na pajānāti ^a^V0.0244^ea^, paratthampi  yathābhūtaṃ na pajānāti, ubhayatthampi yathā bhūtaṃ na pajānātī''ti (a0  ni0  3.55) -- </p>
              <p>[25] ādisuttapadānusārena anatthajananatā atthahānihetutā ca  veditabbā.</p>
              <p>[03] tathā mohassa ``yadapi mūḷho abhisaṅkharoti kāyena  vācāya manasā''tiādinā (a0 ni0  3.70), ``mūḷho kho,  brāhmaṇa, mohena abhibhūto pariyādinnacitto attabyābādhāyapi  cetetī''tiādinā(a0 ni0  3.55), ``attatthampi yathābhūtaṃ na  pajānātī''tiādinā (a0 ni0  3.55) ca āgatasuttapadānusārena  veditabbā.</p>
              <p>[03] ^b^tālapakkaṃva^eb^ ^a^P2.0099^ea^ ^b^bandhanā^eb^ti tālaphalaṃ  viya usumuppādena vaṇṭato, tatiyamaggañāṇuppādena tassa cittato  doso pahīyati, pariccajīyatīti attho. ^b^mohaṃ vihanti so  sabba^eb^nti so ariyapuggalo sabbaṃ ^a^M0.0265^ea^ anavasesaṃ mohaṃ catutthamaggena  vihanti vidhamati samucchindati. ^b^ādiccovudayaṃ tama^eb^nti  ādicco viya udayaṃ uggacchanto tamaṃ andhakāraṃ. </p>
              <p>[06] navamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 10. devadattasuttavaṇṇanā </h3n>
            <h4>
              <h4n> </h4n>
              <p>[03] 89^b^.^eb^ dasame ^b^tīhi, bhikkhave, asaddhammehi  abhibhūto^eb^ti kā uppatti? devadatte hi avīcimahānirayaṃ paviṭṭhe  devadattapakkhiyā aññatitthiyā ca ``samaṇena gotamena abhisapito  devadatto pathaviṃ paviṭṭho''ti abbhācikkhiṃsu. taṃ sutvā sāsane  anabhippasannā manussā ``siyā nu kho etadevaṃ, yathā ime  bhaṇantī''ti āsaṅkaṃ uppādesuṃ. taṃ pavattiṃ bhikkhū bhagavato ārocesuṃ.  atha bhagavā ``na, bhikkhave, tathāgatā kassaci abhisapaṃ denti,  tasmā na devadatto mayā abhisapito, attano kammeneva nirayaṃ  paviṭṭho''ti vatvā tesaṃ micchāgāhaṃ paṭisedhento imāya aṭṭhuppattiyā idaṃ  suttaṃ abhāsi.</p>
              <p>[03] tattha ^b^asaddhammehī^eb^ti asataṃ dhammehi, asantehi vā  dhammehi. ^b^atekiccho^eb^ti buddhehipi anivattanīyattā  avīcinibbattiyā tikicchābhāvato atekiccho, atikicchanīyoti  attho. asantaguṇasambhāvanādhippāyena pavattā pāpā icchā etassāti  pāpiccho, tassa bhāvo ^b^pāpicchatā^eb^ ^a^V0.0245^ea^, tāya. ``ahaṃ buddho  bhavissāmi, saṅghaṃ pariharissāmī''ti tassa icchā uppannā.  kokālikādayo pāpā lāmakā mittā etassāti pāpamitto, tassa  bhāvo ^b^pāpamittatā,^eb^ tāya. ^b^uttarikaraṇīye^eb^ti  jhānābhiññāhi uttarikaraṇīye adhigantabbe maggaphale anadhigate sati  eva, taṃ anadhigantvāti attho. ^b^oramattakenā^eb^ti appamattakena  jhānābhiññāmattena. ^b^visesādhigamenā^eb^ti  uttarimanussadhammādhigamena. ^b^antarā^eb^ti ^a^P2.0100^ea^  vemajjhe. ^b^vosānaṃ āpādī^eb^ti akatakiccova samāno  ``katakiccomhī''ti maññamāno samaṇadhammato vigamaṃ āpajji.  iti bhagavā iminā suttena visesato puthujjanabhāve ādīnavaṃ pakāsesi  bhāriyo puthujjanabhāvo, yatra hi nāma jhānābhiññāpariyosānā  ^a^M0.0266^ea^ sampattiyo nibbattetvāpi anekānatthāvahaṃ nānāvidhaṃ dukkhahetuṃ  asantaguṇasambhāvanaṃ asappurisasaṃsaggaṃ ālasiyānuyogañca avijahanto  avīcimhi kappaṭṭhiyaṃ atekicchaṃ kibbisaṃ pasavissatīti.</p>
              <p>[03] gāthāsu ^b^mā^eb^ti paṭisedhe nipāto. ^b^jātū^eb^ti ekaṃsena.  ^b^kocī^eb^ti sabbasaṅgāhakavacanaṃ. ^b^lokasmi^eb^nti sattaloke.  idaṃ vuttaṃ hoti ``imasmiṃ sattaloke koci puggalo ekaṃsena  pāpiccho mā hotū''ti. ^b^tadamināpi jānātha, pāpicchānaṃ yathā  gatī^eb^ti pāpicchānaṃ puggalānaṃ yathā gati yādisī nipphatti,  yādiso abhisamparāyo, taṃ imināpi kāraṇena jānāthāti devadattaṃ  nidassento evamāha. ^b^paṇḍitoti samaññāto^eb^ti  pariyattibāhusaccena paṇḍitoti ñāto. ^b^bhāvitattoti sammato^eb^ti  jhānābhiññāhi bhāvitacittoti sambhāvito. tathā hi so pubbe  ``mahiddhiko godhiputto, mahānubhāvo godhiputto''ti  dhammasenāpatināpi pasaṃsito ahosi. ^b^jalaṃva yasasā aṭṭhā,  devadattoti vissuto^eb^ti attano kittiyā parivārena jalanto viya  obhāsento viya ṭhito devadattoti evaṃ vissuto pākaṭo ahosi.  ^b^``me sutta''^eb^ntipi pāṭho, mayā sutaṃ sutamattaṃ, katipāheneva  atathābhūtattā tassa taṃ paṇḍiccādi savanamattamevāti attho.</p>
              <p>[03] ^b^so samānamanuciṇṇo, āsajja naṃ tathāgata^eb^nti so  evaṃbhūto devadatto ``buddhopi sakyaputto, ahampi sakyaputto, buddhopi  samaṇo, ahampi samaṇo, buddhopi iddhimā, ahampi iddhimā, buddhopi  dibbacakkhuko, ahampi dibbacakkhuko, buddhopi dibbasotako, ahampi  dibbasotako, buddhopi ^a^P2.0101^ea^ cetopariyañāṇalābhī,  ahampi cetopariyañāṇalābhī, buddhopi atītānāgatapaccuppanne dhamme  jānāti, ahampi te jānāmī''ti attano pamāṇaṃ ajānitvā  sammāsambuddhaṃ attanā samasamaṭṭhapanena samānaṃ āpajjanto ``idānāhaṃ  buddho bhavissāmi, bhikkhusaṅghaṃ pariharissāmī''ti abhimārapayojanā  tathāgataṃ āsajja āsādetvā viheṭhetvā.   ``pamādamanujīno''tipi ^a^V0.0246^ea^ paṭhanti. tassattho ``vuttanayena pamādaṃ ^a^M0.0267^ea^  āpajjanto pamādaṃ nissāya bhagavatā saddhiṃ yugaggāhacittuppādena saheva   jhānābhiññāhi anujīno parihīno''ti. ^b^avīcinirayaṃ patto,   catudvāraṃ bhayānaka^eb^nti jālānaṃ tattha uppannasattānaṃ vā nirantaratāya   ``avīcī''ti laddhanāmaṃ catūsu passesu catumahādvārayogena catudvāraṃ   atibhayānakaṃ mahānirayaṃ paṭisandhiggahaṇavasena patto. tathā hi vuttaṃ -- </p>
              <p>[21] ``catukkaṇṇo catudvāro, vibhatto bhāgaso mito. </p>
              <p>[22] ayopākārapariyanto, ayasā paṭikujjito.. </p>
              <p>[21] ``tassa ayomayā bhūmi, jalitā tejasā yutā. </p>
              <p>[22] samantā yojanasataṃ, pharitvā tiṭṭhati sabbadā''ti..  (ma0 ni0 3.250; a0 ni0  3.36; pe0 va0 693-694;  jā0 2.19.86-87).</p>
              <p>[03] ^b^aduṭṭhassā^eb^ti aduṭṭhacittassa. ^b^dubbhe^eb^ti dūseyya.  ^b^tameva pāpaṃ phusatī^eb^ti tameva aduṭṭhadubbhiṃ pāpapuggalaṃ pāpaṃ nihīnaṃ  pāpaphalaṃ phusati pāpuṇāti abhibhavati. ^b^bhesmā^eb^ti vipulabhāvena  gambhīrabhāvena ca bhiṃsāpento viya, vipulagambhīroti attho.  ^b^vādenā^eb^ti dosena. ^b^vihiṃsatī^eb^ti bādhati āsādeti.  ^b^vādo tamhi na rūhatī^eb^ti tasmiṃ tathāgate parena āropiyamāno  doso na ruhati, na tiṭṭhati, visakumbho viya samuddassa, na tassa  vikāraṃ janetīti attho.</p>
              <p>[03] evaṃ chahi gāthāhi pāpicchatādisamannāgatassa  nirayūpagabhāvadassanena ^a^P2.0102^ea^ dukkhato aparimuttataṃ  dassetvā idāni tappaṭipakkhadhammasamannāgatassa dukkhakkhayaṃ dassento  ^b^``tādisaṃ mitta''^eb^nti osānagāthamāha. tassattho --^b^  yassa^eb^ sammā paṭipannassa ^b^maggānugo^eb^ paṭipattimaggaṃ anugato  sammā paṭipanno appicchatādiguṇasamannāgamena sakalavaṭṭadukkhassa  ^b^khayaṃ^eb^ pariyosānaṃ pāpuṇeyya. tādisaṃ buddhaṃ vā buddhasāvakaṃ vā  ^b^paṇḍito^eb^ sappañño, attano ^b^mittaṃ kubbetha^eb^ tena mettikaṃ  kareyya, ^b^tañca seveyya^eb^ tameva payirupāseyyāti.</p>
              <p>[03] iti imasmiṃ vagge chaṭṭhasattamasuttesu vivaṭṭaṃ kathitaṃ, itaresu  vaṭṭavivaṭṭaṃ kathitaṃ. </p>
              <p>[06] dasamasuttavaṇṇanā niṭṭhitā. </p>
              <p>[06] catutthavaggavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 5. pañcamavaggo </h2n>
          <h3>
            <h3n> 1. aggappasādasuttavaṇṇanā </h3n>
            <h4>
              <h4n> </h4n>
              <p>[03] 90^b^.^eb^ pañcamavaggassa ^a^M0.0268^ea^ ^a^V0.0247^ea^ paṭhame ^b^aggappasādā^eb^ti ettha  ayaṃ ^b^agga^eb^saddo ādikoṭikoṭṭhāsaseṭṭhesu dissati. tathā hesa  ``ajjatagge, samma dovārika, āvarāmi dvāraṃ nigaṇṭhānaṃ nigaṇṭhīnaṃ  (ma0 ni0 2.70). ajjatagge pāṇupetaṃ saraṇaṃ gata''nti (dī0  ni0 1.250; pārā0 15) ca ādīsu ādimhi dissati.  ``teneva aṅgulaggena taṃ aṅgulaggaṃ parāmaseyya (kathā0 441).  ucchaggaṃ veḷagga''nti ca ādīsu koṭiyaṃ. ``ambilaggaṃ vā  madhuraggaṃ vā tittakaggaṃ vā (saṃ0 ni0  5.374). anujānāmi,  bhikkhave, vihāraggena vā pariveṇaggena vā bhājetu''nti (cūḷava0  318) ca ādīsu koṭṭhāse. ``ayaṃ imesaṃ catunnaṃ puggalānaṃ aggo  ca seṭṭho ca uttamo ca pavaro ca (a0 ni0  4.95).  aggohamasmi lokassā''ti ca ādīsu (dī0 ni0 2.31; ma0  ni0 3.207) seṭṭhe. svāyamidhāpi seṭṭheyeva daṭṭhabbo. tasmā  aggesu seṭṭhesu pasādā, aggabhūtā seṭṭhabhūtā vā pasādā aggappasādāti  attho.</p>
              <p>[03] purimasmiñca atthe aggasaddena buddhādiratanattayaṃ vuccati. tesu  bhagavā tāva asadisaṭṭhena, guṇavisiṭṭhaṭṭhena, asamasamaṭṭhena ca aggo.  so hi mahābhinīhāraṃ dasannaṃ ^a^P2.0103^ea^ pāramīnaṃ pavicayañca  ādiṃ katvā tehi bodhisambhāraguṇehi ceva buddhaguṇehi ca sesajanehi  asadisoti asadisaṭṭhena aggo. ye cassa guṇā mahākaruṇādayo, te  sesasattānaṃ guṇehi visiṭṭhāti guṇavisiṭṭhaṭṭhenapi sabbasattuttamatāya  aggo. ye pana purimakā sammāsambuddhā sabbasattehi asamā, tehi  saddhiṃ ayameva rūpakāyaguṇehi ceva dhammakāyaguṇehi ca samoti  asamasamaṭṭhenapi aggo. tathā dullabhapātubhāvato  acchariyamanussabhāvato bahujanahitasukhāvahato  adutiyāsahāyādibhāvato ca bhagavā loke aggoti vuccati. yathāha  -- </p>
              <p>[02] ``ekapuggalassa ^a^V0.0248^ea^, bhikkhave, pātubhāvo dullabho  lokasmiṃ, katamassa ekapuggalassa? tathāgatassa arahato  sammāsambuddhassa. </p>
              <p>[02] ``ekapuggalo ^a^M0.0269^ea^, bhikkhave, loke uppajjamāno uppajjati  acchariyamanusso. </p>
              <p>[02] ``ekapuggalo, bhikkhave, loke uppajjamāno uppajjati  bahujana...pe0... sammāsambuddho. </p>
              <p>[02] ``ekapuggalo, bhikkhave, loke uppajjamāno uppajjati,  adutiyo asahāyo appaṭimo appaṭisamo appaṭibhāgo appaṭipuggalo  asamo asamasamo dvipadānaṃ aggo. katamo ekapuggalo? tathāgato  arahaṃ sammāsambuddho''ti (a0 ni0  1.170-172, 174).</p>
              <p>[03] dhammasaṅghāpi aññadhammasaṅghehi asadisaṭṭhena visiṭṭhaguṇatāya  dullabhapātubhāvādinā ca aggā. tathā hi tesaṃ  svākkhātatādisuppaṭipannatādiguṇavisesehi aññadhammasaṅghā sadisā  appataranihīnā vā natthi, kuto seṭṭhā. sayameva ca pana tehi  visiṭṭhaguṇatāya seṭṭhā. tathā  dullabhuppādācchariyabhāvabahujanahitasukhāvahā adutiyāsahāyādisabhāvā  ca te. yadaggena hi bhagavā dullabhapātubhāvo, tadaggena  dhammasaṅghāpīti. acchariyādibhāvepi eseva nayo. evaṃ aggesu  seṭṭhesu uttamesu pavaresu guṇavisiṭṭhesu pasādāti ^b^aggappasādā^eb^.</p>
              <p>[03] dutiyasmiṃ pana atthe yathāvuttesu aggesu buddhādīsu uppattiyā  aggabhūtā pasādā aggappasādā. ye pana ariyamaggena āgatā  aveccappasādā, te ekanteneva aggabhūtā pasādāti aggappasādā.  yathāha ``idha ^a^P2.0104^ea^, bhikkhave, ariyasāvako buddhe  aveccappasādena samannāgato hotī''tiādi (saṃ0 ni0  5.1027).  aggavipākattāpi cete aggappasādā. vuttañhi ``agge kho pana  pasannānaṃ aggo vipāko''ti.</p>
              <p>[03] ^b^yāvatā^eb^ti yattakā. ^b^sattā^eb^ti pāṇino.  ^b^apadā^eb^ti apādakā. ^b^dvipadā^eb^ti dvipādakā. sesapadadvayepi  eseva nayo. vā-saddo samuccayattho, na vikappattho. yathā  ``anuppanno vā kāmāsavo uppajjati, uppanno vā kāmāsavo  pavaḍḍhatī''ti (ma0 ni0 1.17) ettha anuppanno ca uppanno cāti  attho. yathā ca ``bhūtānaṃ vā sattānaṃ ṭhitiyā sambhavesīnaṃ vā  anuggahāyā''ti ^a^M0.0270^ea^ ^a^V0.0249^ea^ (ma0 ni0 1.402; saṃ0 ni0  2.12) ettha  bhūtānañca sambhavesīnañcāti attho. yathā ca ``aggito vā  udakato vā mithubhedato vā''ti (dī0 ni0 2.152; udā0 76;  mahāva0 286) ettha aggito ca udakato ca mithubhedato cāti  attho, evaṃ ``apadā vā...pe0... aggamakkhāyatī''ti etthāpi  apadā ca dvipadā cāti sampiṇḍanavasena attho daṭṭhabbo. tena vuttaṃ  ``vā-saddo samuccayattho, na vikappattho''ti.</p>
              <p>[03] ^b^rūpino^eb^ti rūpavanto. na rūpinoti ^b^arūpino.  saññino^eb^ti saññāvanto. na saññinoti ^b^asaññino.  nevasaññināsaññino^eb^ nāma bhavaggapariyāpannā. ettāvatā ca  kāmabhavo, rūpabhavo, arūpabhavo, ekavokārabhavo, catuvokārabhavo,  pañcavokārabhavo, saññībhavo, asaññībhavo, nevasaññīnāsaññībhavoti  navavidhepi bhave satte anavasesato pariyādiyitvā dassesi dhammarājā.  ettha hi rūpiggahaṇena kāmabhavo rūpabhavo pañcavokārabhavo  ekavokārabhavo ca dassito, arūpiggahaṇena arūpabhavo  catuvokārabhavo ca dassito. saññībhavādayo pana sarūpeneva  dassitā. apadādiggahaṇena kāmabhavapañcavokārabhavasaññībhavānaṃ  ekadeso dassitoti.</p>
              <p>[03] kasmā ^a^P2.0105^ea^ panettha yathā adutiyasutte  ``dvipadānaṃ aggo''ti dvipadānaṃ gahaṇameva akatvā apadādiggahaṇaṃ  katanti? vuccate -- adutiyasutte tāva seṭṭhataravasena dvipadaggahaṇameva  kataṃ. imasmiñhi loke seṭṭho nāma uppajjamāno  apadacatuppadabahuppadesu na uppajjati, dvipadesuyeva uppajjati. kataresu  dvipadesu? manussesu ceva devesu ca. manussesu uppajjamāno  sakalalokaṃ vase vattetuṃ samattho buddho hutvā uppajjati.  aṅguttaraṭṭhakathāyaṃ pana ``tisahassimahāsahassilokadhātuṃ vase vattetuṃ  samattho''ti (a0 ni0 aṭṭha0 1.1.174) vuttaṃ. devesu  uppajjamāno dasasahassilokadhātuṃ vase vattanako mahābrahmā hutvā  uppajjati, so tassa kappiyakārako vā ārāmiko vā sampajjati.  iti tatopi seṭṭhataravasenesa ``dvipadānaṃ aggo''ti tattha vutto, idha  pana anavasesapariyādānavasena evaṃ vuttaṃ. yāvattakā hi sattā  attabhāvapariyāpannā apadā vā...pe0... nevasaññīnāsaññino vā,  tathāgato tesaṃ ^a^M0.0271^ea^ aggamakkhāyatīti. niddhāraṇe cetaṃ sāmivacanaṃ,  makāro padasandhikaro. aggo akkhāyatīti padavibhāgo.</p>
              <p>[03] ^b^aggo vipāko hotī^eb^ti agge sammāsambuddhe pasannānaṃ yo  pasādo, so aggo seṭṭho uttamo ^a^V0.0250^ea^ koṭibhūto vā, tasmā tassa  vipākopi aggo seṭṭho uttamo koṭibhūto uḷāratamo paṇītatamo hoti.  so pana pasādo duvidho lokiyalokuttarabhedato. tesu lokiyassa  tāva -- </p>
              <p>[21] ``ye keci buddhaṃ saraṇaṃ gatāse, na te gamissanti  apāyabhūmiṃ. </p>
              <p>[22] pahāya mānusaṃ dehaṃ, devakāyaṃ paripūressanti.. (dī0  ni0 2.332; saṃ0 ni0  1.37). </p>
              <p>[21] ``buddhoti kittayantassa, kāye bhavati yā pīti. </p>
              <p>[22] varameva hi sā pīti, kasiṇenapi jambudīpassa.. </p>
              <p>[21] ``sataṃ hatthī sataṃ assā, sataṃ assatarī rathā. </p>
              <p>[27] sataṃ kaññāsahassāni, āmukkamaṇikuṇḍalā. </p>
              <p>[22] ekassa padavītihārassa, kalaṃ nāgghanti soḷasiṃ''..  (saṃ0 ni0  1.242; cūḷava0 305). </p>
              <p>[02] ``sādhu ^a^P2.0106^ea^ kho, devānaminda, buddhaṃ  saraṇagamanaṃ hoti, buddhaṃ saraṇagamanahetu kho, devānaminda, evamidhekacce  sattā kāyassa bhedā paraṃ maraṇā sugatiṃ saggaṃ lokaṃ upapajjanti. te  aññe deve dasahi ṭhānehi adhigaṇhanti -- dibbena āyunā, dibbena  vaṇṇena, dibbena sukhena, dibbena yasena, dibbena ādhipateyyena,  dibbehi rūpehi, dibbehi saddehi, dibbehi gandhehi, dibbehi rasehi,  dibbehi phoṭṭhabbehī''ti (saṃ0 ni0  4.341) -- </p>
              <p>[25] evamādīnaṃ suttapadānaṃ vasena pasādassa phalavisesayogo  veditabbo. tasmā so apāyadukkhavinivattanena saddhiṃ sampattibhavesu  sukhavipākadāyakoti daṭṭhabbo. lokuttaro pana  sāmaññaphalavipākadāyako vaṭṭadukkhavinivattako ca. sabbopi cāyaṃ  pasādo paramparāya vaṭṭadukkhaṃ vinivattetiyeva. vuttañhetaṃ -- </p>
              <p>[02] ``yasmiṃ ^a^M0.0272^ea^, bhikkhave, samaye ariyasāvako attano saddhaṃ  anussarati, nevassa tasmiṃ samaye rāgapariyuṭṭhitaṃ cittaṃ hoti, na  dosapariyuṭṭhitaṃ, na mohapariyuṭṭhitaṃ cittaṃ hoti, ujugatamevassa tasmiṃ  samaye cittaṃ hoti. ujugatacittassa pāmojjaṃ jāyati, pamuditassa  ^a^V0.0251^ea^ pīti jāyati...pe0... nāparaṃ itthattāyāti pajānātī''ti (a0 ni0   6.10; 26).</p>
              <p>[03] ^b^dhammā^eb^ti sabhāvadhammā. ^b^saṅkhatā^eb^ti samecca  sambhuyya paccayehi katāti saṅkhatā, sappaccayadhammā. hetūhi paccayehi  ca na kehici katāti ^b^asaṅkhatā^eb^, appaccayanibbānaṃ.  saṅkhatānaṃ paṭiyogibhāvena ``asaṅkhatā''ti puthuvacanaṃ.  ^b^virāgo tesaṃ aggamakkhāyatī^eb^ti tesaṃ saṅkhatāsaṅkhatadhammānaṃ  yo virāgasaṅkhāto asaṅkhatadhammo, so sabhāveneva  saṇhasukhumabhāvato santatarapaṇītatarabhāvato gambhīrādibhāvato  madanimmadanādibhāvato ca aggaṃ seṭṭhaṃ uttamaṃ pavaranti vuccati.  ^b^yadida^eb^nti nipāto, yo ayanti attho.  ^b^madanimmadano^eb^tiādīni sabbāni nibbānavevacanāniyeva. tathā  hi taṃ āgamma mānamadapurisamadādiko sabbo mado nimmadīyati  pamaddīyati, kāmapipāsādikā sabbā pipāsā vinīyati,  kāmālayādikā sabbepi ālayā samugghātīyanti, sabbepi  kammavaṭṭakilesavaṭṭavipākavaṭṭā upacchijjanti, aṭṭhasatabhedā ^a^P2.0107^ea^  sabbāpi taṇhā khīyati, sabbepi kilesā virajjanti,  sabbaṃ dukkhaṃ nirujjhati, tasmā madanimmadano...pe0... nirodhoti  vuccati. yā panesā taṇhā bhavena bhavaṃ, phalena kammaṃ vinati  saṃsibbatīti katvā vānanti vuccati. taṃ vānaṃ ettha natthi, etasmiṃ  vā adhigate ariyapuggalassa na hotīti ^b^nibbānaṃ^eb^.</p>
              <p>[03] ^b^aggo vipāko hotī^eb^ti etthāpi -- </p>
              <p>[22] ``ye keci dhammaṃ saraṇaṃ gatāse...pe0..... (dī0  ni0 2.332; saṃ0 ni0  1.37). </p>
              <p>[22] ``dhammoti kittayantassa, kāye bhavati yā  pīti...pe0..... </p>
              <p>[02] ``sādhu kho, devānaminda, dhammaṃ saraṇagamanaṃ hoti.  dhammaṃ saraṇagamanahetu kho, devānaminda, evamidhekacce...pe0... dibbehi  phoṭṭhabbehī''ti (saṃ0 ni0  4.341) -- </p>
              <p>[25] evamādīnaṃ ^a^M0.0273^ea^ suttapadānaṃ vasena dhamme pasādassa  phalavisesayogo veditabbo. evamettha asaṅkhatadhammavaseneva  aggabhāvo āgato, sabbasaṅkhatanissaraṇadassanatthaṃ ariyamaggavasenapi  ayamattho labbhateva. vuttañhetaṃ -- </p>
              <p>[02] ``yāvatā ^a^V0.0252^ea^, bhikkhave, dhammā saṅkhatā, ariyo  aṭṭhaṅgiko maggo tesaṃ aggamakkhāyatī''ti (a0 ni0  4.34). </p>
              <p>[02] ``maggānaṭṭhaṅgiko seṭṭho''ti ca. (dha0 pa0 273).</p>
              <p>[03] ^b^saṅghā vā gaṇā vā^eb^ti janasamūhasaṅkhātā yāvatā loke  saṅghā vā gaṇā vā. ^b^tathāgatasāvakasaṅgho^eb^ti  aṭṭhāriyapuggalasamūhasaṅkhāto diṭṭhisīlasāmaññena saṃhato tathāgatassa  sāvakasaṅgho. ^b^tesaṃ aggamakkhāyatī^eb^ti attano  sīlasamādhipaññāvimuttiādiguṇavisesena tesaṃ saṅghānaṃ aggo seṭṭho  uttamo pavaroti vuccati. ^b^yadida^eb^nti yāni imāni.  ^b^cattāri purisayugānī^eb^ti yugaḷavasena paṭhamamaggaṭṭho paṭhamaphalaṭṭhoti  idamekaṃ yugaḷaṃ, yāva catutthamaggaṭṭho ^a^P2.0108^ea^  catutthaphalaṭṭhoti idamekaṃ yugaḷanti evaṃ cattāri purisayugāni.  ^b^aṭṭha purisapuggalā^eb^ti purisapuggalavasena eko paṭhamamaggaṭṭho eko  paṭhamaphalaṭṭhoti iminā nayena aṭṭha purisapuggalā. ettha ca purisoti  vā puggaloti vā ekatthāni etāni padāni, veneyyavasena panevaṃ vuttaṃ.  ^b^esa bhagavato sāvakasaṅgho^eb^ti yānimāni yugavasena cattāri  purisayugāni, pāṭekkato aṭṭha purisapuggalā, esa bhagavato sāvakasaṅgho.</p>
              <p>[03] ^b^āhuneyyo^eb^tiādīsu ānetvā hunitabbanti āhunaṃ,  dūratopi āgantvā sīlavantesu dātabbanti attho. catunnaṃ  paccayānametaṃ adhivacanaṃ. mahapphalabhāvakaraṇato taṃ āhunaṃ paṭiggahetuṃ  yuttoti āhuneyyo. atha vā dūratopi āgantvā sabbaṃ sāpateyyampi  ettha hunitabbaṃ, sakkādīnampi āhavanaṃ arahatīti vā āhavanīyo.  yo cāyaṃ brāhmaṇānaṃ āhavanīyo nāma aggi, yattha hutaṃ mahapphalanti  tesaṃ laddhi, so ce hutassa mahapphalatāya āhavanīyo, saṅghova  āhavanīyo. saṅghe hutañhi mahapphalaṃ hoti. yathāha -- </p>
              <p>[21] ``yo ^a^M0.0274^ea^ ca vassasataṃ jantu, aggiṃ paricare vane. </p>
              <p>[27] ekañca bhāvitattānaṃ, muhuttamapi pūjaye. </p>
              <p>[22] sā eva pūjanā seyyo, yañce vassasataṃ huta''nti..  (dha0 pa0 107).</p>
              <p>[03] tayidaṃ nikāyantare ``āhavanīyo''ti padaṃ idha  ``āhuneyyo''ti iminā padena atthato ekaṃ, byañjanato pana  kiñcimattameva nānaṃ, tasmā evamatthavaṇṇanā katā.</p>
              <p>[03] ^b^pāhuneyyo^eb^ti ^a^V0.0253^ea^ ettha pana pāhunaṃ vuccati disāvidisato  āgatānaṃ piyamanāpānaṃ ñātimittānaṃ atthāya sakkārena paṭiyattaṃ  āgantukadānaṃ, tampi ṭhapetvā te tathārūpe pāhunake saṅghasseva dātuṃ  yuttaṃ. tathā hesa ekabuddhantarepi dissati abbokiṇṇañca. ayaṃ  panettha padattho -- ``piyamanāpattakarehi dhammehi samannāgato''ti evaṃ  pāhunamassa ^a^P2.0109^ea^ dātuṃ yuttaṃ, pāhunañca paṭiggahetuṃ  yuttoti pāhuneyyo. yesaṃ pana pāhavanīyoti pāḷi, tesaṃ yasmā  saṅgho pubbakāraṃ arahati, tasmā saṅgho sabbapaṭhamaṃ ānetvā ettha  hunitabbanti pāhavanīyo, sabbappakārena vā āhavanaṃ arahatīti  pāhavanīyo. svāyamidha teneva atthena pāhuneyyoti vuccati.</p>
              <p>[03] ``dakkhiṇā''ti paralokaṃ saddahitvā dātabbadānaṃ, taṃ dakkhiṇaṃ  arahati dakkhiṇāya vā hito mahapphalabhāvakaraṇena visodhanatoti  ^b^dakkhiṇeyyo^eb^. ubho hatthe sirasi patiṭṭhapetvā sabbalokena  kariyamānaṃ añjalikammaṃ arahatīti ^b^añjalikaraṇīyo^eb^.  ^b^anuttaraṃ puññakkhettaṃ lokassā^eb^ti sabbalokassa asadisaṃ  puññavirūhanaṭṭhānaṃ. yathā hi rattasālīnaṃ vā yavānaṃ vā virūhanaṭṭhānaṃ  ``rattasālikkhettaṃ yavakkhetta''nti vuccati, evaṃ saṅgho sadevakassa  lokassa puññavirūhanaṭṭhānaṃ. saṅghaṃ nissāya hi lokassa  nānappakārahitasukhanibbattakāni puññāni virūhanti, tasmā saṅgho  anuttaraṃ puññakkhettaṃ lokassa. idhāpi -- </p>
              <p>[22] ``ye keci saṅghaṃ saraṇaṃ gatāse...pe0..... (dī0  ni0 2.332; saṃ0 ni0  1.37). </p>
              <p>[22] ``saṅghoti kittayantassa, kāye bhavati yā  pīti...pe0...''.. </p>
              <p>[02] ``sādhu ^a^M0.0275^ea^ kho, devānaminda, saṅghaṃ saraṇagamanaṃ hoti,  saṅghaṃ saraṇagamanahetu kho devānaminda...pe0... dibbehi  phoṭṭhabbehī''ti (saṃ0 ni0  4.341) -- </p>
              <p>[25] ādīnaṃ suttapadānaṃ vasena saṅghe pasādassa  phalavisesayogo, tenassa aggatā aggavipākatā ca veditabbā. tathā  anuttariyapaṭilābho sattamabhavādito paṭṭhāya vaṭṭadukkhasamucchedo  anuttarasukhādhigamoti evamādiuḷāraphalanipphādanavasena aggavipākatā  veditabbā.</p>
              <p>[03] gāthāsu ^b^aggato^eb^ti agge ratanattaye, aggabhāvato vā  pasannānaṃ. ^b^aggaṃ dhamma^eb^nti aggasabhāvaṃ buddhasubuddhataṃ  dhammasudhammataṃ ^a^P2.0110^ea^ saṅghasuppaṭipattiṃ ratanattayassa  anaññasādhāraṇaṃ uttamasabhāvaṃ ^a^V0.0254^ea^,  dasabalādisvākkhātatādisuppaṭipannatādiguṇasabhāvaṃ vā ^b^vijānataṃ^eb^  vijānantānaṃ. evaṃ sādhāraṇato aggappasādavatthuṃ dassetvā idāni  asādhāraṇato taṃ vibhāgena dassetuṃ ^b^``agge buddhe''^eb^tiādi vuttaṃ.  tattha ^b^pasannāna^eb^nti aveccappasādena itarappasādena ca pasannānaṃ  adhimuttānaṃ. ^b^virāgūpasame^eb^ti virāge upasame ca, sabbassa  rāgassa sabbesaṃ kilesānaṃ accantavirāgahetubhūte accantaupasamahetubhūte  cāti attho. ^b^sukhe^eb^ti vaṭṭadukkhakkhayabhāvena  saṅkhārūpasamasukhabhāvena ca sukhe.</p>
              <p>[03] ^b^aggasmiṃ dānaṃ dadata^eb^nti agge ratanattaye dānaṃ dentānaṃ  deyyadhammaṃ pariccajantānaṃ. tattha dharamānaṃ bhagavantaṃ catūhi paccayehi  upaṭṭhahantā pūjentā sakkarontā parinibbutañca bhagavantaṃ uddissa  dhātucetiyādike upaṭṭhahantā pūjentā sakkarontā buddhe dānaṃ dadanti nāma.  ``dhammaṃ pūjessāmā''ti dhammadhare puggale catūhi paccayehi upaṭṭhahantā  pūjentā sakkarontā dhammañca ciraṭṭhitikaṃ karontā dhamme dānaṃ dadanti  nāma. tathā ariyasaṅghaṃ catūhi paccayehi upaṭṭhahantā pūjentā  sakkarontā taṃ uddissa itarasmimpi tathā paṭipajjantā saṅghe dānaṃ  dadanti nāma. ^b^aggaṃ puññaṃ pavaḍḍhatī^eb^ti evaṃ ratanattaye pasannena  cetasā uḷāraṃ pariccāgaṃ uḷārañca pūjāsakkāraṃ pavattentānaṃ divase  divase aggaṃ uḷāraṃ kusalaṃ upacīyati. idāni tassa puññassa  aggavipākatāya aggabhāvaṃ dassetuṃ ^b^``aggaṃ āyū''^eb^tiādi vuttaṃ.  tattha ^b^aggaṃ āyū^eb^ti dibbaṃ vā mānusaṃ vā aggaṃ uḷāratamaṃ  āyu. ^b^pavaḍḍhatī^eb^ti uparūpari brūhati. ^b^vaṇṇo^eb^ti  rūpasampadā. ^b^yaso^eb^ti ^a^M0.0276^ea^ ^a^P2.0111^ea^ parivārasampadā.  ^b^kittī^eb^ti thutighoso. ^b^sukha^eb^nti kāyikaṃ cetasikañca  sukhaṃ. ^b^bala^eb^nti kāyabalaṃ ñāṇabalañca.</p>
              <p>[03] ^b^aggassa dātā^eb^ti aggassa ratanattayassa dātā, atha vā  aggassa deyyadhammassa dānaṃ uḷāraṃ katvā tattha puññaṃ pavattetā.  ^b^aggadhammasamāhito^eb^ti aggena pasādadhammena dānādidhammena ca  samāhito samannāgato acalappasādayutto, tassa vā vipākabhūtehi  bahujanassa piyamanāpatādidhammehi yutto. ^b^aggappatto  pamodatī^eb^ti yattha yattha sattanikāye uppanno, tattha tattha aggabhāvaṃ  seṭṭhabhāvaṃ adhigato, aggabhāvaṃ vā lokuttaramaggaphalaṃ adhigato pamodati  abhiramati paritussatīti. </p>
              <p>[06] paṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 2. jīvikasuttavaṇṇanā </h3n>
            <h4>
              <h4n> </h4n>
              <p>[03] 91^b^.^eb^ dutiyaṃ ^a^V0.0255^ea^ aṭṭhuppattivasena desitaṃ. ekasmiñhi  samaye bhagavati kapilavatthusmiṃ nigrodhārāme viharante bhikkhū  āgantukabhikkhūnaṃ senāsanāni paññāpentā pattacīvarāni paṭisāmentā  sāmaṇerā ca lābhabhājanīyaṭṭhāne sampattasampattānaṃ lābhaṃ gaṇhantā  uccāsaddā mahāsaddā ahesuṃ. taṃ sutvā bhagavā bhikkhū paṇāmesi. te  kira sabbeva navā adhunāgatā imaṃ dhammavinayaṃ. taṃ ñatvā mahābrahmā  āgantvā ``abhinandatu, bhante, bhagavā bhikkhusaṅgha''nti (ma0 ni0  2.158) tesaṃ paṇāmitabhikkhūnaṃ anuggaṇhanaṃ yāci. bhagavā tassa  okāsaṃ akāsi. atha mahābrahmā ``katāvakāso khomhi  bhagavatā''ti bhagavantaṃ abhivādetvā padakkhiṇaṃ katvā pakkāmi. atha  bhagavā ``bhikkhusaṅgho āgacchatū''ti ānandattherassa ākāraṃ  dassesi. atha te bhikkhū ānandattherena pakkositā bhagavantaṃ  upasaṅkamitvā sārajjamānarūpā ekamantaṃ nisīdiṃsu. bhagavā tesaṃ  sappāyadesanaṃ vīmaṃsanto ``ime āmisahetu paṇāmitā,  piṇḍiyālopadhammadesanā nesaṃ sappāyā''ti ^a^P2.0112^ea^  cintetvā ^b^``antamidaṃ, bhikkhave''^eb^ti imaṃ desanaṃ desesi.</p>
              <p>[03] tatrāyaṃ ^a^M0.0277^ea^ ^b^anta^eb^saddo ``santi, bhikkhave, eke samaṇabrāhmaṇā  pubbantakappikā pubbantānudiṭṭhino''tiādīsu (dī0 ni0 1.29)  koṭṭhāse āgato. ``antamakāsi dukkhassa, antavā ayaṃ loko  parivaṭumo''tiādīsu (dī0 ni0 1.55) paricchede. ``haritantaṃ  vā pathantaṃ vā selantaṃ vā''tiādīsu (ma0 ni0 1.304)  mariyādāyaṃ. ``antaṃ antaguṇa''ntiādīsu (dī0 ni0 2.377;  khu0 pā0 3ḍvattiṃsākāra) sarīrāvayave ``caranti loke  parivārachannā, anto asuddhā bahi sobhamānā''tiādīsu (saṃ0 ni0   1.122; mahāni0 191) citte. ``appekaccāni uppalāni vā  padumāni vā puṇḍarīkāni vā udake jātāni udake saṃvaḍḍhāni  udakānuggatāni anto nimuggaposīnī''tiādīsu (dī0 ni0  2.69; saṃ0 ni0  1.172; mahāva0 9) abbhantare. </p>
              <p>[21] ``migānaṃ koṭṭhuko anto, pakkhīnaṃ pana vāyaso. </p>
              <p>[22] eraṇḍo anto rukkhānaṃ, tayo antā samāgatā''ti..  (jā0 1.3.135) -- </p>
              <p>[25] ādīsu lāmake. idhāpi lāmake eva daṭṭhabbo.  tasmā ^b^antamidaṃ bhikkhave jīvikāna^eb^nti bhikkhave  ^a^V0.0256^ea^ idaṃ jīvikānaṃ antaṃ pacchimaṃ lāmakaṃ, sabbanihīnaṃ jīvitanti attho.  ^b^yadidaṃ piṇḍolya^eb^nti yaṃ idaṃ piṇḍapariyesanena bhikkhācariyāya  jīvikaṃ kappentassa jīvitaṃ. ayaṃ panettha padattho -- piṇḍāya  ulatīti piṇḍolo, tassa kammaṃ piṇḍolyaṃ, piṇḍapariyesanena  jīvikāti attho.</p>
              <p>[03] ^b^abhisāpo^eb^ti akkoso. kupitā hi manussā attano  paccatthikaṃ ``pilotikakhaṇḍaṃ nivāsetvā kapālahattho piṇḍaṃ  pariyesamāno careyyāsī''ti akkosanti. atha vā ``kiṃ tuyhaṃ  akātabbaṃ atthi, yo tvaṃ evaṃ balavīriyūpapannopi hirottappaṃ pahāya  kapaṇo piṇḍolo vicarasi pattapāṇī''ti evampi akkosantiyeva.  ^b^tañca^eb^ ^a^P2.0113^ea^ ^b^kho eta^eb^nti taṃ etaṃ abhisapampi  samānaṃ piṇḍolyaṃ. ^b^kulaputtā upenti atthavasikā^eb^ti mama  sāsane jātikulaputtā ca ācārakulaputtā ca atthavasikā  kāraṇavasikā hutvā kāraṇavasaṃ paṭicca upenti upagacchanti.</p>
              <p>[03] ^b^rājābhinītā^eb^tiādīsu ye rañño santakaṃ khāditvā raññā  bandhanāgāre bandhāpitā palāyitvā pabbajanti, te raññā bandhanaṃ  abhinītattā ^b^rājābhinītā^eb^ nāma. ye pana corehi aṭaviyaṃ  gahetvā ekaccesu māriyamānesu ^a^M0.0278^ea^ ekacce ``mayaṃ sāmi tumhehi vissaṭṭhā  gehaṃ anajjhāvasitvā pabbajissāma, tattha tattha yaṃ yaṃ buddhapūjādipuññaṃ  karissāma, tato tato tumhākaṃ pattiṃ dassāmā''ti tehi vissaṭṭhā  pabbajanti, te ^b^corābhinītā^eb^ nāma corehi māretabbataṃ  abhinītattā. ye pana iṇaṃ gahetvā paṭidātuṃ asakkontā palāyitvā  pabbajanti, te ^b^iṇaṭṭā^eb^ nāma. tañca kho etaṃ piṇḍolyaṃ  kulaputtā mama sāsane neva rājābhinītā...pe0... na ājīvikāpakatā  upenti, apica kho ``otiṇṇamhā jātiyā...pe0... paññāyethā''ti  upentīti padasambandho.</p>
              <p>[03] tattha ^b^otiṇṇamhā^eb^ti otiṇṇā amhā.  ^b^jātiyā^eb^tiādīsu tamhi tamhi sattanikāye khandhānaṃ  paṭhamābhinibbatti ^b^jāti,^eb^ paripāko ^b^jarā,^eb^ bhedo ^b^maraṇaṃ^eb^.  ñātirogabhogasīladiṭṭhibyasanehi phuṭṭhassa santāpo anto nijjhānaṃ  ^b^soko,^eb^ tehi phuṭṭhassa vacīvippalāpo ^b^paridevo^eb^.  aniṭṭhaphoṭṭhabbapaṭihatakāyassa kāyapīḷanaṃ ^b^dukkhaṃ,^eb^ āghātavatthūsu  upahatacittassa cetopīḷanaṃ ^b^domanassaṃ^eb^. ñātibyasanādīhi eva  phuṭṭhassa paridevenapi adhivāsetuṃ asamatthassa cittasantāpasamuṭṭhito  bhuso āyāso ^b^upāyāso^eb^. etehi jātiādīhi otiṇṇā  ^b^dukkhotiṇṇā,^eb^ tehi jātiādidukkhehi anto anupaviṭṭhā.  ^b^dukkhaparetā^eb^ti tehi dukkhadukkhavatthūhi ^a^V0.0257^ea^ abhibhūtā. jātiādayo  hi dukkhassa vatthubhāvato dukkhā, dukkhabhāvato ca  sokaparidevadukkhadomanassupāyāsā dukkhāti. ^b^appeva  nāma...pe0... paññāyethā^eb^ti imassa sakalassa  vaṭṭadukkharāsissa ^a^P2.0114^ea^ paricchedakaraṇaṃ osānakiriyā  api nāma paññāyeyya.</p>
              <p>[03] ^b^so ca hoti abhijjhālū^eb^ti idaṃ yo kulaputto  ``dukkhassantaṃ karissāmī''ti pubbe cittaṃ uppādetvā pabbajito  aparabhāge taṃ pabbajjaṃ tathārūpaṃ kātuṃ na sakkoti, taṃ dassetuṃ vuttaṃ.  tattha ^b^abhijjhālū^eb^ti parabhaṇḍānaṃ abhijjhāyitā.  ^b^tibbasārāgo^eb^ti balavarāgo. ^b^byāpannacitto^eb^ti byāpādena  pūtibhūtattā vipannacitto. ^b^paduṭṭhamanasaṅkappo^eb^ti tikhiṇasiṅgo  viya caṇḍagoṇo paresaṃ upaghātavasena duṭṭhacitto. ^b^muṭṭhassatī^eb^ti  bhattanikkhittakāko viya, maṃsanikkhittasunakho viya ca naṭṭhassati,  idha kataṃ ettha na sarati. ^b^asampajāno^eb^ti nippañño  khandhādiparicchedarahito. ^b^asamāhito^eb^ti caṇḍasote baddhanāvā  viya asaṇṭhito. ^b^vibbhantacitto^eb^ti panthāruḷhamigo viya  bhantamano. ^b^pākatindriyo^eb^ti yathā gihī ^a^M0.0279^ea^ saṃvarābhāvena  pariggahaparijane olokenti asaṃvutindriyā, evaṃ asaṃvutindriyo hoti.</p>
              <p>[03] ^b^chavālāta^eb^nti chavānaṃ daḍḍhaṭṭhāne alātaṃ. ^b^ubhatopadittaṃ  majjhe gūthagata^eb^nti pamāṇena aṭṭhaṅgulamattaṃ ubhato dvīsu koṭīsu  ādittaṃ majjhe gūthamakkhitaṃ. ^b^neva gāme^eb^ti sace hi taṃ  yuganaṅgalagopānasipakkhapāsakādīnaṃ atthāya upanetuṃ sakkā assa gāme  kaṭṭhatthaṃ phareyya. sace khettakuṭiyā kaṭṭhattharamañcakādīnaṃ atthāya  upanetuṃ sakkā assa, araññe kaṭṭhatthaṃ phareyya. yasmā pana ubhayatthāpi  na sakkā, tasmā evaṃ vuttaṃ. ^b^tathūpamāha^eb^nti tathūpamaṃ  chavālātasadisaṃ ahaṃ imaṃ yathāvuttapuggalaṃ vadāmi. ^b^gihibhogā ca  parihīno^eb^ti yo agāre vasantehi gihīhi dāyajje bhājiyamāne  aññathā ca bhogo laddhabbo assa, tato ca parihīno.  ^b^sāmaññatthañcā^eb^ti ācariyupajjhāyānaṃ ovāde ṭhatvā  pariyattipaṭivedhavasena pattabbaṃ sāmaññatthañca na paripūreti. imaṃ pana  upamaṃ satthā na dussīlassa vasena āhari ^a^P2.0115^ea^,  parisuddhasīlassa pana alasassa abhijjhādīhi dosehi dūsitacittassa  puggalassa vasena āharīti veditabbaṃ.</p>
              <p>[03] gāthāsu ^b^gihibhogā^eb^ti kāmasukhasambhogato.  ^b^parihīno^eb^ti jīno. ^b^sāmaññattha^eb^nti paṭivedhabāhusaccañceva  pariyattibāhusaccañca. tādiso hi asutaṃ sotuṃ sutaṃ pariyodāpetuṃ na  sakkoti alasabhāvato. duṭṭhu bhagoti ^b^dubbhago,^eb^ alakkhiko  kāḷakaṇṇipuriso. ^b^paridhaṃsamāno^eb^ti vinassamāno.  ^b^pakiretī^eb^ti vikireti viddhaṃseti. sabbametaṃ bhāvino  sāmaññatthassa ^a^V0.0258^ea^ anuppādanameva sandhāya vuttaṃ. ^b^chavālātaṃva  nassatī^eb^ti so tādiso puggalo yathāvuttaṃ chavālātaṃ viya kassaci  anupayujjamāno eva nassati ubhato paribhaṭṭhabhāvato. evaṃ  ``kāyavācāhi akatavītikkamopi cittaṃ avisodhento nassati, pageva  katavītikkamo dussīlo''ti tassa apāyadukkhabhāgibhāvadassanena  dussīle ādīnavaṃ dassetvā tato satte vivecetukāmo  ^b^``kāsāvakaṇṭhā''^eb^tiādinā gāthādvayamāha. tassattho heṭṭhā vutto  eva. </p>
              <p>[06] dutiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 3. saṅghāṭikaṇṇasuttavaṇṇanā </h3n>
            <h4>
              <h4n> </h4n>
              <p>[03] 92^b^.^eb^ tatiye ^a^M0.0280^ea^ ^b^saṅghāṭikaṇṇe^eb^ti cīvarakoṭiyaṃ.  ^b^gahetvā^eb^ti parāmasitvā. ^b^anubandho assā^eb^ti anugato  bhaveyya. idaṃ vuttaṃ hoti -- ``bhikkhave, idhekacco bhikkhu attano  hatthena mayā pārutassa sugatamahācīvarassa kaṇṇe parāmasanto viya maṃ  anugaccheyya, evaṃ mayhaṃ āsannataro hutvā vihareyyā''ti. ^b^pāde  pādaṃ nikkhipanto^eb^ti gacchantassa mama pāde pādaṃ nikkhittaṭṭhāne  pāduddhāraṇānantaraṃ attano pādaṃ nikkhipanto. ubhayenāpi  ``ṭhānagamanādīsu avijahanto sabbakālaṃ mayhaṃ samīpe eva vihareyya  cepī''ti dasseti. ^b^so ārakāva mayhaṃ, ahañca tassā^eb^ti so  bhikkhu mayā vuttaṃ paṭipadaṃ apūrento mama dūreyeva, ahañca tassa  dūreyeva. etena maṃsacakkhunā tathāgatadassanaṃ rūpakāyasamodhānañca  ^a^P2.0116^ea^ akāraṇaṃ, ñāṇacakkhunāva dassanaṃ  dhammakāyasamodhānameva ca pamāṇanti dasseti. tenevāha ``dhammañhi  so, bhikkhave, bhikkhu na passati, dhammaṃ apassanto na maṃ  passatī''ti. tattha dhammo nāma navavidho lokuttaradhammo. so ca  abhijjhādīhi dūsitacittena na sakkā passituṃ, tasmā dhammassa  adassanato dhammakāyañca na passatīti. tathā hi vuttaṃ -- </p>
              <p>[02] ``kiṃ te, vakkali, iminā pūtikāyena diṭṭhena? yo  kho, vakkali, dhammaṃ passati so maṃ passati; yo maṃ passati, so  dhammaṃ passatī''ti (saṃ0 ni0  3.87). </p>
              <p>[02] ``dhammabhūto brahmabhūto''ti (ma0 ni0 1.203; paṭi0  ma0 3.5) ca. </p>
              <p>[02] ``dhammakāyo itipi, brahmakāyo itipī''ti (dī0  ni0 3.118) ca ādi.</p>
              <p>[03] ^b^yojanasate^eb^ti ^a^V0.0259^ea^ yojanasate padese, yojanasatamatthaketi  attho. sesaṃ vuttavipariyāyena veditabbaṃ. ariyamaggādhigamavasena  cassa anabhijjhāluādibhāvo daṭṭhabbo.</p>
              <p>[03] gāthāsu ^b^mahiccho^eb^ti kāmesu tibbasārāgatāya mahāiccho.  ^b^vighātavā^eb^ti paduṭṭhamanasaṅkappatāya sattesu āghātavasena  mahicchatāya icchitālābhena ca vighātavā. ^b^ejānugo^eb^ti  ejāsaṅkhātāya taṇhāya ^a^M0.0281^ea^ dāso viya hutvā taṃ anugacchanto.  rāgādikilesapariḷāhābhibhavena ^b^anibbuto^eb^. rūpādivisayānaṃ  abhikaṅkhanena ^b^giddho. passa yāvañca ārakā^eb^ti anejassa  nibbutassa vītagedhassa sammāsambuddhassa okāsavasena samīpepi  samāno mahiccho vighātavā ejānugo anibbuto giddho bālaputhujjano  dhammasabhāvato yattakaṃ dūre, tassa so dūrabhāvo passa, vattumpi na  sukaranti attho. vuttañhetaṃ -- </p>
              <p>[21] ``nabhañca dūre pathavī ca dūre, </p>
              <p>[27] pāraṃ samuddassa tathāhu dūre. </p>
              <p>[26] tato have dūrataraṃ vadanti, </p>
              <p>[22] satañca dhammo asatañca rājā''ti.. (a0 ni0   4.47; jā0 2.21.414).</p>
              <p>[03] ^b^dhammamabhiññāyā^eb^ti ^a^P2.0117^ea^ catusaccadhammaṃ  abhiññāya aññāya ñātatīraṇapariññāhi yathārahaṃ pubbabhāge jānitvā.  ^b^dhammamaññāyā^eb^ti tameva dhammaṃ aparabhāge maggañāṇena  pariññādivasena yathāmariyādaṃ jānitvā. ^b^paṇḍito^eb^ti  paṭivedhabāhusaccena paṇḍito. ^b^rahadova nivāte cā^eb^ti nivātaṭṭhāne  rahado viya ^b^anejo^eb^ kilesacalanarahito upasammati, yathā so  rahado nivātaṭṭhāne vātena anabbhāhato sannisinnova hoti, evaṃ  ayampi sabbathāpi paṭippassaddhakileso kilesacalanarahito  arahattaphalasamādhinā vūpasammati, sabbakālaṃ upasantasabhāvova hoti.  ^b^anejo^eb^ti so evaṃ anejādisabhāvo arahā anejādisabhāvassa  sammāsambuddhassa okāsato dūrepi samāno dhammasabhāvato adūre  santike evāti. </p>
              <p>[06] tatiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 4. aggisuttavaṇṇanā </h3n>
            <h4>
              <h4n> </h4n>
              <p>[03] 93^b^.^eb^ catutthe ^a^V0.0260^ea^ anudahanaṭṭhena aggi, rāgo eva aggi  rāgaggi. rāgo hi uppajjamāno satte anudahati jhāpeti, tasmā  ``aggī''ti vuccati. itaresupi dvīsu eseva nayo. tattha yathā  aggi yadeva indhanaṃ nissāya uppajjati, taṃ nidahati, mahāpariḷāho  ca hoti, evamimepi ^a^M0.0282^ea^ rāgādayo yasmiṃ santāne sayaṃ uppannā, taṃ  nidahanti, mahāpariḷāhā ca honti dunnibbāpayā. tesu  rāgapariḷāhena santattahadayānaṃ icchitālābhadukkhena maraṇappattānaṃ  sattānaṃ pamāṇaṃ natthi. ayaṃ tāva rāgassa anudahanatā. dosassa  pana anudahanatāya visesato manopadosikā devā, mohassa  anudahanatāya khiḍḍāpadosikā devā ca nidassanaṃ. mohavasena hi  tesaṃ satisammoso hoti, tasmā khiḍḍāvasena āhāravelaṃ ativattentā  kālaṃ karonti. ayaṃ tāva rāgādīnaṃ diṭṭhadhammiko anudahanabhāvo.  samparāyiko pana nirayādīsu nibbattāpanavasena ghorataro duradhivāso  ca. ayañca attho ādittapariyāyena vibhāvetabbo.</p>
              <p>[03] gāthāsu ^b^kāmesu mucchite^eb^ti vatthukāmesu pātabyatāvasena  mucchaṃ bālyaṃ pamādaṃ micchācāraṃ āpanne. ^b^byāpanne^eb^ti ^a^P2.0118^ea^  byāpannacitte dahatīti sambandho. ^b^nare  pāṇātipātino^eb^ti idaṃ dosaggissa. ^b^ariyadhamme akovide^eb^ti  ye khandhāyatanādīsu sabbena sabbaṃ uggahaparipucchāya manasikārarahitā  ariyadhammassa akusalā, te sammohena abhibhūtā visesena sammūḷhā  nāmāti vuttā. ^b^ete aggī ajānantā^eb^ti ``ete  rāgaggiādayo idha ceva samparāye ca anudahantī''ti ajānanttāā  pariññābhisamayavasena pahānābhisamayavasena ca appaṭivijjhantā.  ^b^sakkāyābhiratā^eb^ti sakkāye upādānakkhandhapañcake  taṇhādiṭṭhimānanandanābhiratā. ^b^vaḍḍhayantī^eb^ti punappunaṃ uppajjanena  vaḍḍhayanti ācinanti. ^b^niraya^eb^nti aṭṭhavidhaṃ mahānirayaṃ,  soḷasavidhaṃ ussadanirayanti sabbampi nirayaṃ. ^b^tiracchānañca  yoniyo^eb^ti tiracchānayoniyo ca. ^b^asura^eb^nti asurakāyaṃ  pettivisayañca vaḍḍhayantīti sambandho.</p>
              <p>[03] ettāvatā rāgaggiādīnaṃ idha ceva samparāye ca  anudahanabhāvadassanamukhena vaṭṭaṃ dassetvā idāni nesaṃ nibbāpanena  vivaṭṭaṃ dassetuṃ ^b^``ye ca rattindivā''^eb^tiādi vuttaṃ. tattha  ^b^yuttā^eb^ti bhāvanānuyogavasena yuttā. kattha?  ^b^sammāsambuddhasāsane^eb^. tena aññasāsane rāgaggiādīnaṃ  nibbāpanābhāvaṃ dasseti. tathā hi anaññasādhāraṇaṃ tesaṃ  nibbāpanavidhiṃ asubhakammaṭṭhānaṃ saṅkhepeneva dassento -- </p>
              <p>[21] ``te ^a^V0.0261^ea^ nibbāpenti rāgaggiṃ, niccaṃ asubhasaññino. </p>
              <p>[27] dosaggiṃ pana mettāya, nibbāpenti naruttamā. </p>
              <p>[22] mohaggiṃ pana paññāya, yāyaṃ nibbedhagāminī''ti..  -- </p>
              <p>[25] āha ^a^M0.0283^ea^. tattha ^b^asubhasaññino^eb^ti dvattiṃsākāravasena  ceva uddhumātakādivasena ca asubhabhāvanānuyogena asubhasaññino.  ^b^mettāyā^eb^ti ^a^P2.0119^ea^ ``so mettāsahagatena cetasā ekaṃ  disaṃ pharitvā viharatī''ti (a0 ni0  3.64, 66) vuttāya  mettābhāvanāya. ettha ca asubhajjhānañca pādakaṃ katvā  nibbattitānāgāmimaggena rāgaggidosaggīnaṃ nibbāpanaṃ veditabbaṃ.  ^b^paññāyā^eb^ti vipassanāpaññāsahitāya maggapaññāya. tenevāha  ``yāyaṃ nibbedhagāminī''ti. sā hi kilesakkhandhaṃ vinivijjhantī  gacchati pavattatīti ^b^nibbedhagāminī^eb^ti vuccati. ^b^asesaṃ  parinibbantī^eb^ti arahattamaggena asesaṃ rāgaggiādiṃ nibbāpetvā  saupādisesāya nibbānadhātuyā ṭhitā paññāvepullappattiyā ^b^nipakā^eb^  pubbeva sammappadhānena sabbaso kosajjassa suppahīnattā  phalasamāpattisamāpajjanena akilāsubhāvena ca ^b^rattindivamatanditā^eb^  carimakacittanirodhena anupādisesāya nibbānadhātuyā asesaṃ  parinibbanti. tato ca ^b^asesaṃ^eb^ nissesaṃ ^b^vaṭṭadukkhaṃ accaguṃ^eb^  atikkamaṃsu.</p>
              <p>[03] evaṃ ye rāgaggiādike nibbāpenti, tesaṃ  anupādisesanibbānena nibbutiṃ dassetvā idāni paṭividdhaguṇehi  thomento osānagāthamāha. tattha ^b^ariyaddasā^eb^ti ariyehi  buddhādīhi passitabbaṃ kilesehi vā ārakattā ariyaṃ nibbānaṃ, ariyaṃ  catusaccameva vā diṭṭhavantoti ariyaddasā. vedassa maggañāṇassa, tena  vā vedena saṃsārassa pariyosānaṃ gatāti ^b^vedaguno.  sammadaññāyā^eb^ti sammadeva sabbaṃ ājānitabbaṃ kusalādiṃ khandhādiñca  jānitvā. sesaṃ vuttanayameva. </p>
              <p>[06] catutthasuttavaṇṇanā niṭṭhitā. </p>
            </h4>
          </h3>
          <h3>
            <h3n> 5. upaparikkhasuttavaṇṇanā </h3n>
            <h4>
              <h4n> </h4n>
              <p>[03] 94^b^.^eb^ pañcame ^b^tathā tathā^eb^ti tena tena pakārena.  ^b^upaparikkheyyā^eb^ti vīmaṃseyya parituleyya sammaseyya vā.  ^b^yathā yathāssa upaparikkhato^eb^ti yathā yathā assa bhikkhuno  upaparikkhantassa. ^b^bahiddhā^eb^ ^a^P2.0120^ea^ ^b^cassa  viññāṇaṃ avikkhittaṃ avisaṭa^eb^nti bahiddhā rūpādiārammaṇe  uppajjanakavikkhepābhāvato ^a^V0.0262^ea^ avikkhittaṃ samāhitaṃ, tato eva avisaṭaṃ  siyā ^a^M0.0284^ea^. idaṃ vuttaṃ hoti -- bhikkhave, yena yena pakārena imassa  āraddhavipassakassa bhikkhuno upaparikkhato saṅkhāre sammasantassa  pubbe samāhitākārasallakkhaṇavasena samathanimittaṃ gahetvā sakkaccaṃ  nirantaraṃ sammasanañāṇaṃ pavattentassa attano vipassanācittaṃ  kammaṭṭhānato bahiddhā rūpādiārammaṇe uppajjanakaṃ na siyā,  accāraddhavīriyatāya uddhaccapakkhiyaṃ na siyā, tena tena pakārena  bhikkhu upaparikkheyya parituleyyāti. ^b^ajjhattaṃ asaṇṭhita^eb^nti  yasmā vīriye mandaṃ vahante samādhissa balavabhāvato kosajjābhibhavena  ajjhattaṃ gocarajjhattasaṅkhāte kammaṭṭhānārammaṇe saṅkocavasena ṭhitattā  saṇṭhitaṃ nāma hoti, vīriyasamatāya pana yojitāya asaṇṭhitaṃ hoti  vīthiṃ paṭipannaṃ. tasmā yathā yathāssa upaparikkhato viññāṇaṃ  ajjhattaṃ asaṇṭhitaṃ assa, vīthipaṭipannaṃ siyā, tathā tathā  upaparikkheyya. ^b^anupādāya na paritasseyyā^eb^ti yathā yathāssa  upaparikkhato ``etaṃ mama, eso me attā''ti taṇhādiṭṭhiggāhavasena  rūpādīsu kañci saṅkhāraṃ aggahetvā tato eva taṇhādiṭṭhiggāhavasena  na paritasseyya, tathā tathā upaparikkheyyāti sambandho. kathaṃ pana  upaparikkhato tividhampetaṃ siyāti? uddhaccapakkhiye kosajjapakkhiye  ca dhamme vajjento vīriyasamataṃ yojetvā pubbeva vipassanupakkilesehi  cittaṃ visodhetvā yathā sammadeva vipassanāñāṇaṃ vipassanāvīthiṃ  paṭipajjati, tathā sammasato.</p>
              <p>[03] iti bhagavā catusaccakammaṭṭhānikassa bhikkhuno anukkamena  paṭipadāñāṇadassanavisuddhiyā āraddhāya  accāraddhavīriyātisithilavīriyavipassanupakkilesehi cittassa  visodhanūpāyaṃ dassetvā idāni tathā visodhite vipassanāñāṇe na  cirasseva vipassanaṃ maggena ghaṭetvā sakalavaṭṭadukkhasamatikkamāya  saṃvattantīti dassento ^b^``bahiddhā, bhikkhave^eb^ ^a^P2.0121^ea^,  ^b^viññāṇe''^eb^tiādimāha, taṃ vuttanayameva. yaṃ pana vuttaṃ --  ^b^``āyatiṃ jātijarāmaraṇadukkhasamudayasambhavo na hotī''^eb^ti,  tassattho -- evaṃ vipassanaṃ maggena ghaṭetvā maggapaṭipāṭiyā  aggamaggena anavasesato kilesesu khīṇesu āyatiṃ anāgate  jātijarāmaraṇasakalavaṭṭadukkhasamudayasaṅkhāto sambhavo uppādo ca na  hoti, jātisaṅkhāto vā dukkhasamudayo jarāmaraṇasaṅkhāto  dukkhasambhavo ca na hoti.</p>
              <p>[03] gāthāyaṃ ^a^M0.0285^ea^ ^b^sattasaṅgappahīnassā^eb^ti taṇhāsaṅgo, diṭṭhisaṅgo,  mānasaṅgo, kodhasaṅgo, avijjāsaṅgo, kilesasaṅgo, duccaritasaṅgoti  imesaṃ sattannaṃ saṅgānaṃ pahīnattā sattasaṅgappahīnassa. keci pana  ``sattānusayā eva satta saṅgā''ti vadanti. ^b^netticchinnassā^eb^ti  chinnabhavanettikassa ^a^V0.0263^ea^. ^b^vikkhīṇo jātisaṃsāro^eb^ti punappunaṃ  jāyanavasena pavattiyā jātihetukattā ca jātibhūto saṃsāroti  jātisaṃsāro, so bhavanettiyā chinnattā vikkhīṇo parikkhīṇo, tato  eva ^b^natthi tassa punabbhavo^eb^ti. </p>
              <p>[06] pañcamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 6. kāmūpapattisuttavaṇṇanā </h3n>
            <h4>
              <h4n> </h4n>
              <p>[03] 95^b^.^eb^ chaṭṭhe ^b^kāmūpapattiyo^eb^ti kāmapaṭilābhā  kāmapaṭisevanā vā. ^b^paccupaṭṭhitakāmā^eb^ti nibaddhakāmā  nibaddhārammaṇā yathā taṃ manussā. manussā hi nibaddhavatthusmiṃ vasaṃ  vattenti. yattha paṭibaddhacittā honti, satampi sahassampi datvā  tameva mātugāmaṃ ānetvā nibaddhabhogaṃ bhuñjanti. ekacce ca devā.  cātumahārājikato paṭṭhāya hi catudevalokavāsino nibaddhavatthusmiṃyeva  vasaṃ vattenti. pañcasikhavatthu cettha nidassanaṃ. tathā ekacce  āpāyike nerayike ṭhapetvā sesāpāyasattāpi nibaddhavatthusmiṃyeva vasaṃ  vattenti. macchā hi attano macchiyā, kacchapo kacchapiyāti evaṃ  sabbepi tiracchānā petā vinipātikā ^a^P2.0122^ea^ ca.  tasmā nerayike ṭhapetvā sesāpāyasatte upādāya yāva tusitakāyā ime  sattā paccupaṭṭhitakāmā nāma, ^b^nimmānaratino^eb^ti sayaṃ nimmite  nimmāne rati etesanti nimmānaratino. te hi nīlapītādivasena  yādisaṃ yādisaṃ rūpaṃ icchanti, tādisaṃ tādisaṃ nimminitvā ramanti  āyasmato anuruddhassa purato manāpakāyikā devatā viya.  ^b^paranimmitavasavattino^eb^ti parehi nimmite kāme vasaṃ vattentīti  paranimmitavasavattino. tesañhi manaṃ ñatvā pare yathārucitaṃ  kāmabhogaṃ nimminanti, te tattha vasaṃ vattenti. kathaṃ te parassa manaṃ  jānantīti? pakatisevanāvasena. yathā hi kusalo sūdo rañño  bhuñjantassa yaṃ yaṃ ruccati, taṃ taṃ jānāti, evaṃ pakatiyā  abhirucitārammaṇaṃ ñatvā tādiseyeva nimminanti, te tattha vasaṃ  ^a^M0.0286^ea^ vattenti, methunasevanādivasena kāme paribhuñjanti. keci pana  ``hasitamattena olokitamattena āliṅgitamattena hatthaggahaṇamattena ca  tesaṃ kāmakiccaṃ ijjhatī''ti vadanti, taṃ aṭṭhakathāyaṃ ``etaṃ pana  natthī''ti paṭikkhittaṃ. na hi kāyena aphusantassa phoṭṭhabbaṃ  kāmakiccaṃ sādheti. channampi kāmāvacaradevānaṃ kāmā pākatikā eva.  vuttañhetaṃ -- </p>
              <p>[21] ``cha ete kāmāvacarā, sabbakāmasamiddhino. </p>
              <p>[22] sabbesaṃ ekasaṅkhātaṃ, āyu bhavati kittaka''nti..  (vibha0 1023).</p>
              <p>[03] gāthāsu ^a^V0.0264^ea^ ^b^ye caññe^eb^ti ye yathāvuttadevehi aññe ca  kāmabhogino manussā ceva ekacce apāyūpagā ca sabbe te.  ^b^itthabhāvaññathābhāva^eb^nti imaṃ yathāpaṭiladdhattabhāvañceva,  upapattibhavantarasaṅkhātaṃ ito aññathābhāvañcāti dvippabhedaṃ saṃsāraṃ  ^b^nātivattare^eb^ na atikkamanti. ^b^sabbe pariccaje kāme^eb^ti  dibbādibhede sabbepi kāme vatthukāme ca kilesakāme ca pariccajeyya.  kilesakāme anāgāmimaggena pajahantoyeva hi vatthukāme pariccajati  nāma. ^b^piyarūpasātagadhita^eb^nti ^a^P2.0123^ea^ piyarūpesu  rūpādīsu sukhavedanassādena gadhitaṃ giddhaṃ. ^b^chetvā sotaṃ  duraccaya^eb^nti aññehi duraccayaṃ duratikkamaṃ taṇhāsotaṃ arahattamaggena  samucchinditvā. sesaṃ heṭṭhā vuttanayamevāti. </p>
              <p>[06] chaṭṭhasuttavaṇṇanā niṭṭhitā. </p>
            </h4>
          </h3>
          <h3>
            <h3n> 7. kāmayogasuttavaṇṇanā </h3n>
            <h4>
              <h4n> </h4n>
              <p>[03] 96^b^.^eb^ sattame ^b^kāmayogayutto^eb^ti pañcakāmaguṇiko  rāgo kāmayogo, tena yutto kāmayogayutto, asamucchinnakāmarāgassetaṃ  adhivacanaṃ. rūpārūpabhavesu chandarāgo bhavayogo, tathā jhānanikanti  sassatadiṭṭhisahagato ca rāgo, tena yutto ^b^bhavayogayutto,^eb^  appahīnabhavarāgoti attho. ^b^āgāmī^eb^ti brahmaloke ṭhitopi  paṭisandhiggahaṇavasena imaṃ manussalokaṃ āgamanasīlo. tenevāha  ^b^``āgantā itthatta''^eb^nti. manussattabhāvasaṅkhātaṃ itthabhāvaṃ  āgamanadhammo ^a^M0.0287^ea^, manussesu upapajjanasīloti attho. kāmañcettha  kāmayogo itthattaṃ āgamanassa kāraṇaṃ. yo pana kāmayogayutto, so  ekantena bhavayogayuttopi hotīti dassanatthaṃ ``kāmayogayutto,  bhikkhave, bhavayogayutto''ti ubhayampi ekajjhaṃ katvā vuttaṃ. </p>
              <p>[01] ^b^kāmayogavisaṃyutto^eb^ti ettha asubhajjhānampi  kāmayogavisaṃyogo, taṃ pādakaṃ katvā adhigato anāgāmimaggo  ekanteneva kāmayogavisaṃyogo nāma, tasmā tatiyamaggaphale ṭhito  ariyapuggalo ``kāmayogavisaṃyutto''ti vutto. yasmā pana  rūpārūpabhavesu chandarāgo anāgāmimaggena na pahīyati, tasmā so  appahīnabhavayogattā ``bhavayogayutto''ti vutto. ^b^anāgāmī^eb^ti  kāmalokaṃ paṭisandhiggahaṇavasena anāgamanato anāgāmī.  kāmayogavisaṃyogavaseneva hi saddhiṃ  anavasesaorambhāgiyasaṃyojanasamugghātena ajjhattasaṃyojanābhāvasiddhito  itthattaṃ anāgantvā hoti, tattha parinibbāyī anāvattidhammo. yassa  pana anavasesaṃ bhavayogo pahīno, tassa  avijjāyogādiavasiṭṭhakilesāpi tadekaṭṭhabhāvato pahīnā eva hontīti  ^a^P2.0124^ea^, so parikkhīṇabhavasaṃyojano ^a^V0.0265^ea^ ``arahaṃ  khīṇāsavo''ti vuccati. tena vuttaṃ ``kāmayogavisaṃyutto, bhikkhave,  bhavayogavisaṃyutto arahaṃ hoti khīṇāsavo''ti. ettha ca  kāmayogavisaṃyogo anāgāmī catutthajjhānassa  sukhadukkhasomanassadomanassappahānaṃ viya, tatiyamaggassa  diṭṭhivicikicchāsīlabbataparāmāsasaṃyojanaparikkhayo viya ca  catutthamaggassa vaṇṇabhaṇanatthaṃ vuttoti daṭṭhabbaṃ. paṭhamapadena  sotāpannasakadāgāmīhi saddhiṃ sabbo puthujjano gahito, dutiyapadena  pana sabbo anāgāmī, tatiyapadena arahāti arahattanikūṭena desanaṃ  niṭṭhāpesi.</p>
              <p>[03] gāthāsu ^b^ubhaya^eb^nti ubhayena, kāmayogena, bhavayogena ca  saṃyuttāti attho. ^b^sattā gacchanti saṃsāra^eb^nti puthujjanā  sotāpannā sakadāgāminoti ime tividhā sattā kāmayogabhavayogānaṃ  appahīnattā gacchanti saṃsāranti. tato eva jātimaraṇagāmino  honti. ettha ekabījī, kolaṃkolo, sattakkhattuparamoti tīsu  sotāpannesu sabbamudu sattakkhattuparamo, so aṭṭhamaṃ bhavaṃ na nibbatteti,  attano ^a^M0.0288^ea^ paricchinnajātivasena pana saṃsarati, tathā itarepi.  sakadāgāmīsupi yo idha sakadāgāmimaggaṃ patvā devaloke uppajjitvā  puna idha nibbattati, so attano paricchinnajātivaseneva saṃsarati.  ye pana sakadāgāmino vomissakanayena vinā tattha tattha devesuyeva  manussesuyeva vā nibbattanti, te uparimaggādhigamāya yāva  indriyaparipākā punappunaṃ uppajjanato saṃsarantiyeva. puthujjane pana  vattabbameva natthi sabbabhavasaṃyojanānaṃ aparikkhīṇattā. tena vuttaṃ -- </p>
              <p>[21] ``kāmayogena saṃyuttā, bhavayogena cūbhayaṃ. </p>
              <p>[22] sattā gacchanti saṃsāraṃ, jātimaraṇagāmino''ti..</p>
              <p>[03] ^b^kāme pahantvānā^eb^ti kāmarāgasaṅkhāte kilesakāme  anāgāmimaggena pajahitvā. ^b^chinnasaṃsayā^eb^ti samucchinnakaṅkhā,  tañca kho sotāpattimaggeneva. vaṇṇabhaṇanatthaṃ pana catutthamaggassa evaṃ  ^a^P2.0125^ea^ vuttaṃ. arahanto hi idha ``chinnasaṃsayā''ti  adhippetā. tenevāha ^b^``khīṇamānapunabbhavā''^eb^ti. sabbaso  khīṇo navavidhopi māno āyatiṃ punabbhavo ca etesanti  khīṇamānapunabbhavā. mānaggahaṇena cettha tadekaṭṭhatāya lakkhaṇavasena  vā sabbo catutthamaggavajjho kileso gahitoti. khīṇamānatāya ca  saupādisesā nibbānadhātu vuttā hoti, khīṇapunabbhavatāya  anupādisesā. sesaṃ suviññeyyameva. </p>
              <p>[06] sattamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 8. kalyāṇasīlasuttavaṇṇanā </h3n>
            <h4>
              <h4n> </h4n>
              <p>[03] 97^b^.^eb^ aṭṭhame ^a^V0.0266^ea^ ^b^kalyāṇasīlo^eb^ti sundarasīlo,  pasatthasīlo, paripuṇṇasīlo. tattha sīlapāripūrī dvīhi kāraṇehi  hoti sammadeva sīlavipattiyā ādīnavadassanena, sīlasampattiyā ca  ānisaṃsadassanena. idha pana sabbaparibandhavippamuttassa  sabbākāraparipuṇṇassa maggasīlassa phalasīlassa ca vasena kalyāṇatā  veditabbā. ^b^kalyāṇadhammo^eb^ti sabbe bodhipakkhiyadhammā  adhippetā, tasmā kalyāṇā satipaṭṭhānādibodhipakkhiyadhammā  etassāti kalyāṇadhammo. ^b^kalyāṇapañño^eb^ti ca  maggaphalapaññāvaseneva ^a^M0.0289^ea^ kalyāṇapañño. lokuttarā eva hi  sīlādidhammā ekantakalyāṇā nāma akuppasabhāvattā. keci pana  ``catupārisuddhisīlavasena kalyāṇasīlo, vipassanāmaggadhammavasena  kalyāṇadhammo, maggaphalapaññāvasena kalyāṇapañño''ti vadanti.  asekkhā eva te sīladhammapaññāti eke. apare pana bhaṇanti --  sotāpannasakadāgāmīnaṃ maggaphalasīlaṃ kalyāṇasīlaṃ nāma, tasmā  ``kalyāṇasīlo''ti iminā sotāpanno sakadāgāmī ca gahitā  honti. te hi sīlesu paripūrakārino nāma.  anāgāmimaggaphaladhammā aggamaggadhammā ca kalyāṇadhammā nāma.  tattha hi bodhipakkhiyadhammā bhāvanāpāripūriṃ gacchanti. tasmā  ``kalyāṇadhammo''ti iminā tatiyamaggaṭṭhato paṭṭhāya tayo ariyā  gahitā honti. paññākiccassa matthakappattiyā aggaphale paññā  kalyāṇapaññā nāma, tasmā paññāvepullappatto arahā  ``kalyāṇapañño''ti vutto. evameva puggalā gahitā hontīti.  kiṃ iminā papañcena? aggamaggaphaladhammā idha kalyāṇasīlādayo  ^a^P2.0126^ea^ vuttāti ayamamhākaṃ khanti. dhammavibhāgena hi  ayaṃ puggalavibhāgo, na dhammavibhāgoti.</p>
              <p>[03] ^b^kevalī^eb^ti ettha kevalaṃ vuccati kenaci avomissakatāya  sabbasaṅkhatavivittaṃ nibbānaṃ, tassa adhigatattā arahā kevalī. atha  vā pahānabhāvanāpāripūriyā pariyosānānavajjadhammapāripūriyā ca  kalyāṇakaṭṭhena abyāsekasukhatāya ca kevalaṃ arahattaṃ, tadadhigamena  kevalī khīṇāsavo. maggabrahmacariyavāsaṃ vasitvā pariyosāpetvā  ṭhitoti ^b^vusitavā^eb^. uttamehi aggabhūtehi vā asekkhadhammehi  samannāgatattā ^b^``uttamapuriso''^eb^ti vuccati.</p>
              <p>[03] ^b^sīlavā^eb^ti ettha kenaṭṭhena sīlaṃ? sīlanaṭṭhena sīlaṃ.  kimidaṃ sīlanaṃ nāma? samādhānaṃ, susīlyavasena kāyakammādīnaṃ  avippakiṇṇatāti attho. atha vā upadhāraṇaṃ, jhānādikusaladhammānaṃ  patiṭṭhānavasena ādhārabhāvoti attho. tasmā sīlati, sīletīti vā  sīlaṃ. ayaṃ tāva saddalakkhaṇanayena sīlaṭṭho. apare pana ``siraṭṭho  sīlaṭṭho, sītalaṭṭho sīlaṭṭho, sivaṭṭho ^a^V0.0267^ea^ sīlaṭṭho''ti niruttinayena atthaṃ  vaṇṇayanti. tayidaṃ pāripūrito atisayato vā sīlaṃ assa  atthīti ^b^sīlavā,^eb^ catupārisuddhisīlavasena sīlasampannoti attho.  tattha yaṃ jeṭṭhakasīlaṃ ^a^M0.0290^ea^, taṃ vitthāretvā dassetuṃ  ^b^``pātimokkhasaṃvarasaṃvuto''^eb^tiādi vuttanti ekaccānaṃ  ācariyānaṃ adhippāyo.</p>
              <p>[03] aparena pana bhaṇanti -- ubhayatthāpi pātimokkhasaṃvaro bhagavatā  vutto. pātimokkhasaṃvaro eva hi sīlaṃ, itaresu indriyasaṃvaro  chadvārarakkhaṇamattameva, ājīvapārisuddhi dhammena paccayuppādanamattameva,  paccayasannissitaṃ paṭiladdhapaccaye ``idamattha''nti paccavekkhitvā  paribhuñjanamattameva. nippariyāyena pātimokkhasaṃvarova sīlaṃ. yassa  so bhinno, so sīsacchinno puriso viya hatthapāde ``sesāni  rakkhissatī''ti na vattabbo. yassa pana so arogo,  acchinnasīso viya puriso, tāni puna pākatikāni katvā rakkhituṃ  sakkoti. tasmā ^b^sīlavā^eb^ti iminā pātimokkhasīlameva  uddisitvā taṃ vitthāretuṃ ^b^``pātimokkhasaṃvarasaṃvuto''^eb^tiādi  vuttanti.</p>
              <p>[03] tattha ^a^P2.0127^ea^ ^b^pātimokkha^eb^nti  sikkhāpadasīlaṃ. tañhi yo naṃ pāti rakkhati, taṃ mokkheti  moceti āpāyikādīhi dukkhehīti pātimokkhaṃ. saṃvaraṇaṃ saṃvaro,  kāyavācāhi avītikkamo. pātimokkhameva saṃvaro pātimokkhasaṃvaro,  tena saṃvuto pihitakāyavācoti ^b^pātimokkhasaṃvarasaṃvuto^eb^.  idamassa tasmiṃ sīle patiṭṭhitabhāvaparidīpanaṃ. ^b^viharatī^eb^ti  tadanurūpavihārasamaṅgibhāvaparidīpanaṃ. ^b^ācāragocarasampanno^eb^ti  heṭṭhā pātimokkhasaṃvarassa, upari visesānuyogassa ca  upakārakadhammaparidīpanaṃ. ^b^aṇumattesu vajjesu bhayadassāvī^eb^ti  pātimokkhasīlato acavanadhammatāparidīpanaṃ. ^b^samādāyā^eb^ti  sikkhāpadānaṃ anavasesato ādānaparidīpanaṃ. ^b^sikkhatī^eb^ti  sikkhāya samaṅgibhāvaparidīpanaṃ. ^b^sikkhāpadesū^eb^ti  sikkhitabbadhammaparidīpanaṃ.</p>
              <p>[03] aparo nayo -- kilesānaṃ balavabhāvato pāpakiriyāya  sukarabhāvato puññakiriyāya ca dukkarabhāvato bahukkhattuṃ apāyesu  patanasīloti pātī, puthujjano. aniccatāya vā bhavādīsu  kammavegakkhitto ghaṭiyantaṃ viya anavaṭṭhānena paribbhamanato  gamanasīloti pātī, maraṇavasena vā tamhi tamhi sattanikāye  attabhāvassa pātanasīloti pātī, sattasantāno, cittameva vā. taṃ  pātinaṃ saṃsāradukkhato mokkhetīti pātimokkho. cittassa hi  vimokkhena satto vimutto ^a^M0.0291^ea^. ``cittavodānā visujjhantī''ti (saṃ0  ni0  3.100) ``anupādāya āsavehi ^a^V0.0268^ea^ cittaṃ vimutta''nti (ma0  ni0 2.206) ca vuttaṃ. atha vā avijjādinā hetunā saṃsāre  patati gacchati pavattatīti pāti. ``avijjānīvaraṇānaṃ sattānaṃ  taṇhāsaṃyojanānaṃ sandhāvataṃ saṃsarata''nti (saṃ0 ni0  2.124;   5.520) hi vuttaṃ. tassa pātino sattassa  taṇhādisaṃkilesattayato mokkho etenāti pātimokkho.  ``kaṇṭhekālo''tiādīnaṃ viyassa samāsasiddhi veditabbā.</p>
              <p>[03] atha ^a^P2.0128^ea^ vā pāteti vinipāteti dukkheti  pāti, cittaṃ. vuttañhi ``cittena nīyati loko, cittena  parikassatī''ti (saṃ0 ni0  1.62). tassa pātino mokkho  etenāti pātimokkho. patati vā etena apāyadukkhe saṃsāradukkhe  cāti pāti, taṇhādisaṃkileso. vuttañhi ``taṇhā janeti purisaṃ  (saṃ0 ni0  1.56-57), taṇhādutiyo puriso''ti (itivu0 15,  105; cūḷani0 pārāyanānugītigāthāniddesa 107) ca ādi. tato  pātito mokkhoti pātimokkho. atha vā patati etthāti pāti,  cha ajjhattikāni bāhirāni ca āyatanāni. vuttañhi ``chasu  loko samuppanno, chasu kubbati santhava''nti (saṃ0 ni0  1.70).  tato chājjhattikabāhirāyatanasaṅkhātato pātito mokkhoti  pātimokkho. atha vā pāto vinipāto assa atthīti pātī,  saṃsāro. tato mokkhoti pātimokkho. atha vā  sabbalokādhipatibhāvato dhammissaro bhagavā patīti vuccati, muccati  etenāti mokkho, patino mokkho tena paññattattāti patimokkho,  patimokkho eva pātimokkho. sabbaguṇānaṃ vā mūlabhāvato uttamaṭṭhena  pati ca so yathāvuttaṭṭhena mokkho cāti patimokkho, patimokkho  eva pātimokkho. tathā hi vuttaṃ ``pātimokkhanti mukhametaṃ  pamukhameta''nti (mahāva0 135) vitthāro.</p>
              <p>[03] atha vā ^b^pa^eb^iti pakāre, ^b^atī^eb^ti accantatthe nipāto.  tasmā pakārehi accantaṃ mokkhetīti pātimokkho. idañhi sīlaṃ  sayaṃ tadaṅgavasena, samādhisahitaṃ paññāsahitañca vikkhambhanavasena  samucchedavasena ca accantaṃ mokkheti mocetīti pātimokkhaṃ. pati  pati mokkhoti vā ^a^M0.0292^ea^ patimokkho, tamhā tamhā vītikkamitabbadosato  pati paccekaṃ mokkhoti attho. patimokkho eva pātimokkho.  mokkhoti vā nibbānaṃ, tassa mokkhassa paṭibimbabhūtanti  patimokkhaṃ. pātimokkhasīlasaṃvaro hi sūriyassa aruṇuggamanaṃ viya  nibbānassa udayabhūto tappaṭibhāgo viya hoti yathārahaṃ  kilesanibbāpanatoti patimokkhaṃ, patimokkhaṃ eva pātimokkhaṃ.  atha ^a^P2.0129^ea^ vā mokkhaṃ pati vattati mokkhābhimukhanti  patimokkhaṃ, patimokkhameva pātimokkhanti evaṃ tāvettha  pātimokkhasaddassa attho veditabbo.</p>
              <p>[03] saṃvarati ^a^V0.0269^ea^ pidahati etenāti ^b^saṃvaro,^eb^ pātimokkhameva  saṃvaroti ^b^pātimokkhasaṃvaro^eb^. atthato pana tato tato  vītikkamitabbato viratiyo cetanā vā, tena pātimokkhasaṃvarena upeto  samannāgato ^b^pātimokkhasaṃvarasaṃvuto^eb^ti vutto. vuttañhetaṃ vibhaṅge  -- </p>
              <p>[02] ``iminā pātimokkhasaṃvarena upeto hoti samupeto  upagato samupagato sampanno samannāgato. tena vuccati  pātimokkhasaṃvarasaṃvuto''ti (vibha0 511).</p>
              <p>[03] ^b^viharatī^eb^ti iriyāpathavihārena viharati, iriyati, vattati.  ^b^ācāragocarasampanno^eb^ti veḷudānādimicchājīvassa  kāyapāgabbhiyādīnañca akaraṇena, sabbaso anācāraṃ vajjetvā  ``kāyiko avītikkamo, vācasiko avītikkamo''ti evaṃ  vuttabhikkhusāruppāacārasampattiyā vesiyādiagocaraṃ vajjetvā  piṇḍapātādiatthaṃ upasaṅkamituṃ yuttaṭṭhānasaṅkhātagocarena ca sampannattā  ācāragocarasampanno. apica yo bhikkhu satthari sagāravo  sappatisso sabrahmacārīsu sagāravo sappatisso hirottappasampanno  sunivattho supāruto pāsādikena abhikkantena paṭikkantena ālokitena  vilokitena samiñjitena pasāritena okkhittacakkhu iriyāpathasampanno  indriyesu guttadvāro bhojane mattaññū jāgariyānuyutto satisampajaññena  samannāgato appiccho santuṭṭho pavivitto asaṃsaṭṭho ābhisamācārikesu  sakkaccakārī garucittīkārabahulo viharati, ayaṃ vuccati ācārasampanno.</p>
              <p>[03] gocaro ^a^M0.0293^ea^ pana -- upanissayagocaro, ārakkhagocaro,  upanibandhagocaroti tividho. tattha dasakathāvatthuguṇasamannāgato  vuttalakkhaṇo kalyāṇamitto yaṃ nissāya asutaṃ suṇāti, sutaṃ  pariyodapeti, kaṅkhaṃ vitarati, diṭṭhiṃ ujukaṃ karoti, cittaṃ pasādeti,  yassa ca anusikkhanto saddhāya vaḍḍhati, sīlena, sutena, cāgena,  paññāya vaḍḍhati, ayaṃ ^b^upanissayagocaro^eb^. yo bhikkhu  antaragharaṃ paviṭṭho vīthiṃ paṭipanno okkhittacakkhu yugamattadassāvī  saṃvuto gacchati, na hatthiṃ ^a^P2.0130^ea^ olokento, na assaṃ,  na rathaṃ, na pattiṃ, na itthiṃ, na purisaṃ olokento, na uddhaṃ  olokento, na adho olokento, na disāvidisā pekkhamāno  gacchati, ayaṃ ^b^ārakkhagocaro. upanibandhagocaro^eb^ pana cattāro  satipaṭṭhānā, yattha bhikkhu attano cittaṃ upanibandhati. vuttañhetaṃ  bhagavatā -- </p>
              <p>[02] ``ko ca, bhikkhave, bhikkhuno gocaro sako pettiko  visayo? yadidaṃ -- cattāro satipaṭṭhānā''ti (saṃ0 ni0   5.372).</p>
              <p>[03] iti ^a^V0.0270^ea^ yathāvuttāya ācārasampattiyā imāya ca gocarasampattiyā  samannāgatattā ^b^ācāragocarasampanno^eb^.</p>
              <p>[03] ^b^aṇumattesu vajjesu bhayadassāvī^eb^ti appamattakesu  aṇuppamāṇesu asañcicca āpannasekhiyākusalacittuppādādibhedesu  vajjesu bhayadassanasīlo. yo hi bhikkhu paramāṇumattaṃ vajjaṃ  aṭṭhasaṭṭhiyojanasatasahassubbedhasinerupabbatarājasadisaṃ katvā passati,  yopi bhikkhu sabbalahukaṃ dubbhāsitamattaṃ pārājikasadisaṃ katvā  passati, ayaṃ aṇumattesu vajjesu bhayadassāvī nāma. ^b^samādāya  sikkhati sikkhāpadesū^eb^ti yaṃ kiñci sikkhāpadesu sikkhitabbaṃ, taṃ  sabbena sabbaṃ sabbathā sabbaṃ anavasesaṃ samādiyitvā sikkhati  vattati, pūretīti attho. ^b^iti kalyāṇasīlo^eb^ti iminā  pakārena kalyāṇasīlo samāno. puggalādhiṭṭhānavasena hi niddiṭṭhaṃ  sīlaṃ ``evaṃ kho, bhikkhave, bhikkhu kalyāṇasīlo hotī''ti  vuttapuggalādhiṭṭhānavaseneva nigametvā ``kalyāṇadhammo''ti ettha  vuttadhamme niddisitukāmena ``tesaṃ dhammānaṃ idaṃ sīlaṃ adhiṭṭhāna''nti  dassetuṃ puna ``iti kalyāṇasīlo''ti vuttaṃ. ^b^sattannaṃ  bodhipakkhiyāna^eb^ntiādi sabbaṃ heṭṭhā vuttatthameva. puna  ^b^kalyāṇasīlo^eb^tiādi nigamanaṃ.</p>
              <p>[03] gāthāsu ^a^M0.0294^ea^ ^b^dukkaṭa^eb^nti duṭṭhu kataṃ, duccaritanti attho.  ^b^hirimana^eb^nti hirimantaṃ hirisampannaṃ, sabbaso pāpapavattiyā  jigucchanasabhāvanti attho. ^b^hirimana^eb^nti vā hirisahitacittaṃ.  hiriggahaṇeneva cettha ottappampi gahitanti veditabbaṃ.  hirottappaggahaṇena ca sabbaso duccaritābhāvassa hetuṃ dassento  kalyāṇasīlataṃ hetuto vibhāveti. ^b^sambodhī^eb^ti ^a^P2.0131^ea^  ariyañāṇaṃ, taṃ gacchanti bhajantīti ^b^sambodhigāmino,^eb^  bodhipakkhikāti attho. ^b^anussada^eb^nti rāgussadādirahitaṃ.  ``tathāvidha''ntipi paṭhanti. ``bodhipakkhikānaṃ dhammānaṃ  bhāvanānuyogamanuyutto''ti yathā yathā pubbe vuttaṃ, tathāvidhaṃ tādisanti  attho. ^b^dukkhassā^eb^ti vaṭṭadukkhassa, vaṭṭadukkhahetuno vā.  ^b^idheva khayamattano^eb^ti āsavakkhayādhigamena attano vaṭṭadukkhahetuno  samudayapakkhiyassa kilesagaṇassa idheva imasmiṃyeva attabhāve khayaṃ  anuppādaṃ pajānāti, vaṭṭadukkhasseva vā idheva carimakacittanirodhena  khayaṃ khīṇabhāvaṃ pajānāti. ^b^tehi dhammehi sampanna^eb^nti tehi  yathāvuttasīlādidhammehi samannāgataṃ. ^b^asita^eb^nti  taṇhādiṭṭhinissayānaṃ pahīnattā asitaṃ, katthaci anissitaṃ.  ^b^sabbalokassā^eb^ti sabbasmiṃ sattaloke. sesaṃ vuttanayameva. </p>
              <p>[06] aṭṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 9. dānasuttavaṇṇanā </h3n>
            <h4>
              <h4n> </h4n>
              <p>[03] 98^b^.^eb^ navame ^a^V0.0271^ea^ ^b^dāna^eb^nti dātabbaṃ, savatthukā vā  cetanā dānaṃ, sampattipariccāgassetaṃ adhivacanaṃ. ^b^āmisadāna^eb^nti  cattāro paccayā deyyabhāvavasena āmisadānaṃ nāma. te hi taṇhādīhi  āmasitabbato āmisanti vuccanti. tesaṃ vā pariccāgacetanā  āmisadānaṃ. ^b^dhammadāna^eb^nti idhekacco ``ime dhammā kusalā,  ime dhammā akusalā, ime dhammā sāvajjā, ime dhammā anavajjā, ime  viññugarahitā, ime viññuppasatthā; ime samattā samādinnā ahitāya  dukkhāya saṃvattanti, ime hitāya sukhāya saṃvattantī''ti  kusalākusalakammapathe vibhajanto kammakammavipāke idhalokaparaloke  paccakkhato dassento viya pākaṭaṃ karonto akusalehi dhammehi  nivattāpento, kusalesu dhammesu patiṭṭhāpento, dhammaṃ deseti, idaṃ  dhammadānaṃ. yo pana ``ime dhammā abhiññeyyā ^a^M0.0295^ea^, ime pariññeyyā,  ime pahātabbā, ime sacchikātabbā, ime bhāvetabbā''ti saccāni  vibhāvento amatādhigamāya paṭipattidhammaṃ ^a^P2.0132^ea^ deseti,  idaṃ sikhāppattaṃ dhammadānaṃ nāma. ^b^etadagga^eb^nti etaṃ aggaṃ.  ^b^yadida^eb^nti yaṃ idaṃ dhammadānaṃ vuttaṃ, etaṃ imesu dvīsu dānesu aggaṃ  seṭṭhaṃ uttamaṃ. vivaṭṭagāmidhammadānañhi nissāya sabbānatthato  parimuccati, sakalaṃ vaṭṭadukkhaṃ atikkamati. lokiyaṃ pana dhammadānaṃ  sabbesaṃ dānānaṃ nidānaṃ sabbasampattīnaṃ mūlaṃ. tenāha -- </p>
              <p>[21] ``sabbadānaṃ dhammadānaṃ jināti, sabbarasaṃ dhammaraso  jināti. </p>
              <p>[22] sabbaratiṃ dhammaratī jināti, taṇhakkhayo sabbadukkhaṃ  jinātī''ti.. (dha0 pa0 354) -- </p>
              <p>[25] abhayadānamettha dhammadāneneva saṅgahitanti daṭṭhabbaṃ.</p>
              <p>[03] sādhāraṇabhogitādhippāyena attanā paribhuñjitabbato catupaccayato  sayameva abhuñjitvā paresaṃ saṃvibhajanaṃ ^b^āmisasaṃvibhāgo^eb^.  sādhāraṇabhogitādhippāyeneva attanā viditassa adhigatassa dhammassa  appossukko ahutvā paresaṃ upadeso ^b^dhammasaṃvibhāgo^eb^. catūhi  paccayehi catūhi ca saṅgahavatthūhi paresaṃ anuggaṇhanaṃ anukampanaṃ  ^b^āmisānuggaho^eb^. vuttanayeneva dhammena paresaṃ anuggaṇhanaṃ  anukampanaṃ ^b^dhammānuggaho^eb^. sesaṃ vuttanayameva. </p>
              <p>[01] gāthāsu ^b^yamāhu dānaṃ parama^eb^nti yaṃ dānaṃ  cittakhettadeyyadhammānaṃ uḷārabhāvena paramaṃ uttamaṃ, bhogasampattiādīnaṃ  vā pūraṇato phalanato, parassa vā lobhamacchariyādikassa paṭipakkhassa  maddanato ^a^V0.0272^ea^ hiṃsanato ``parama''nti buddhā bhagavanto āhu.  ^b^anuttara^eb^nti yaṃ dānaṃ cetanādisampattiyā sātisayapavattiyā  aggabhāvena aggavipākattā ca uttararahitaṃ anuttarabhāvasādhanaṃ cāti  āhu. ^b^yaṃ saṃvibhāga^eb^nti etthāpi ``paramaṃ anuttara''nti padadvayaṃ  ānetvā yojetabbaṃ. ^b^avaṇṇayī^eb^ti kittayi, ``bhojanaṃ,  bhikkhave, dadamāno dāyako paṭiggāhakānaṃ pañca ṭhānāni  detī''tiādinā (a0 ni0  5.37), ``evaṃ ^a^P2.0133^ea^  ce, bhikkhave, sattā jāneyyuṃ dānasaṃvibhāgassa vipāka''ntiādinā  (itivu0 26) ca pasaṃsayi. yathā pana dānaṃ saṃvibhāgo ca paramaṃ  anuttarañca hoti, taṃ dassetuṃ ^b^``aggamhī''^eb^tiādi vuttaṃ. tattha  ^b^aggamhī^eb^ti sīlādiguṇavisesayogena seṭṭhe anuttare puññakkhette  sammāsambuddhe ariyasaṅghe ca. ^b^pasannacitto^eb^ti ^a^M0.0296^ea^ kammaphalasaddhāya  ratanattayasaddhāya ca cittaṃ pasādento okappento. cittasampattiyā hi  khettasampattiyā ca parittepi deyyadhamme dānaṃ mahānubhāvaṃ hoti  mahājutikaṃ mahāvipphāraṃ. vuttañhetaṃ -- </p>
              <p>[21] ``natthi citte pasannamhi, appakā nāma dakkhiṇā. </p>
              <p>[22] tathāgate vā sambuddhe, atha vā tassa sāvake''ti..  (vi0 va0 804; netti0 95). </p>
              <p>[01] ^b^viññū^eb^ti sappañño. ^b^pajāna^eb^nti sammadeva  dānaphalaṃ dānānisaṃsaṃ pajānanto. ^b^ko na yajetha kāle^eb^ti  yuttappattakāle ko nāma dānaṃ na dadeyya? saddhā, deyyadhammo,  paṭiggāhakāti imesaṃ tiṇṇaṃ sammukhibhūtakāleyeva hi dānaṃ sambhavati,  na aññathā, paṭiggāhakānaṃ vā dātuṃ yuttakāle.</p>
              <p>[03] evaṃ paṭhamagāthāya āmisadānasaṃvibhāgānuggahe dassetvā idāni  dhammadānasaṃvibhāgānuggahe dassetuṃ ^b^``ye ceva bhāsantī''^eb^ti  dutiyagāthamāha. tattha ^b^ubhaya^eb^nti ``bhāsanti suṇantī''ti vuttā  desakā paṭiggāhakāti ubhayaṃ. ayaṃ panettha saṅkhepattho -- ye  ^b^sugatassa^eb^ bhagavato ^b^sāsane^eb^ saddhamme ^b^pasannacittā^eb^  vimuttāyatanasīse ṭhatvā desenti paṭiggaṇhanti ca, tesaṃ  desakapaṭiggāhakānaṃ so dhammadānadhammasaṃvibhāgadhammānuggahasaṅkhāto  ^b^attho^eb^. paramatthasādhanato ^b^paramo^eb^.  taṇhāsaṃkilesādisabbasaṃkilesamalavisodhanena ^b^visujjhati^eb^.  kīdisānaṃ? ^b^ye appamattā sugatassa sāsane^eb^. ye ca -- </p>
              <p>[21] ``sabbapāpassa akaraṇaṃ, kusalassa upasampadā. </p>
              <p>[22] sacittapariyodapanaṃ, etaṃ buddhāna sāsana''nti.. (dī0  ni0 2.90; dha0 pa0 183) -- </p>
              <p>[25] saṅkhepato ^a^V0.0273^ea^ evaṃ pakāsite sammāsambuddhassa sāsane  ovāde anusiṭṭhiyaṃ appamattā adhisīlasikkhādayo sakkaccaṃ ^a^P2.0134^ea^  sampādenti. tesaṃ ^b^visujjhati,^eb^ arahattaphalavisuddhiyā  ativiya vodāyatīti. </p>
              <p>[06] navamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 10. tevijjasuttavaṇṇanā </h3n>
            <h4>
              <h4n> </h4n>
              <p>[03] 99^b^.^eb^ dasame ^b^dhammenā^eb^ti ñāyena,  sammāpaṭipattisaṅkhātena hetunā kāraṇena. yāya hi paṭipadāya  tevijjo hoti, sā paṭipadā idha dhammoti ^a^M0.0297^ea^ veditabbā. kā pana sā  paṭipadāti? caraṇasampadā ca vijjāsampadā ca. ^b^tevijja^eb^nti  pubbenivāsānussatiñāṇādīhi tīhi vijjāhi samannāgataṃ.  ^b^brāhmaṇa^eb^nti bāhitapāpabrāhmaṇaṃ. ^b^paññāpemī^eb^ti  ``brāhmaṇo''ti jānāpemi patiṭṭhapemi. ^b^nāññaṃ  lapitalāpanamattenā^eb^ti aññaṃ jātimattabrāhmaṇaṃ aṭṭhakādīhi  lapitamattavippalapanamattena brāhmaṇaṃ na paññāpemīti. atha vā  ^b^lapitalāpanamattenā^eb^ti mantānaṃ ajjhenājjhāpanamattena.  ubhayathāpi yaṃ pana brāhmaṇā sāmavedādivedattayājjhenena tevijjaṃ brāhmaṇaṃ  vadanti, taṃ paṭikkhipati. bhagavatā hi ``paramatthato atevijjaṃ  brāhmaṇaṃyeva cete bhovādino avijjānivutā `tevijjo brāhmaṇo'ti  vadanti, evaṃ pana tevijjo brāhmaṇo hotī''ti dassanatthaṃ tathā  bujjhanakānaṃ puggalānaṃ ajjhāsayena ayaṃ desanā āraddhā.</p>
              <p>[03] tattha yasmā vijjāsampanno caraṇasampannoyeva hoti  caraṇasampadāya vinā vijjāsampattiyā abhāvato, tasmā caraṇasampadaṃ  antogadhaṃ katvā vijjāsīseneva brāhmaṇaṃ paññāpetukāmo  ^b^``dhammenāhaṃ, bhikkhave, tevijjaṃ brāhmaṇaṃ paññāpemī''^eb^ti desanaṃ  samuṭṭhāpetvā ^b^``kathañcāhaṃ, bhikkhave, dhammena tevijjaṃ brāhmaṇaṃ  paññāpemī''^eb^ti kathetukamyatāya pucchaṃ katvā puggalādhiṭṭhānāya desanāya  vijjattayaṃ vibhajanto ^b^``idha, bhikkhave, bhikkhū''^eb^tiādimāha.</p>
              <p>[03] tattha ^b^anekavihita^eb^nti anekavidhaṃ, anekehi vā pakārehi  pavattitaṃ, saṃvaṇṇitanti attho. ^b^pubbenivāsa^eb^nti ^a^P2.0135^ea^  samanantarātītabhavaṃ ādiṃ katvā tattha tattha  nivutthakkhandhasantānaṃ. ^b^nivuttha^eb^nti ajjhāvutthaṃ anubhūtaṃ, attano  santāne uppajjitvā niruddhaṃ, nivutthadhammaṃ vā nivutthaṃ, gocaranivāsena  nivutthaṃ, attano viññāṇena viññātaṃ paraviññāṇaviññātampi vā  chinnavaṭumakānussaraṇādīsu. ^b^anussaratī^eb^ti ``ekampi jātiṃ  dvepi jātiyo''ti evaṃ jātipaṭipāṭivasena ^a^V0.0274^ea^ anugantvā sarati, anudeva  vā sarati, citte abhininnāmite parikammasamanantaraṃ sarati.</p>
              <p>[03] ^b^seyyathida^eb^nti āraddhappakāradassanatthe nipāto. teneva  yvāyaṃ pubbenivāso āraddho hoti, tassa pakāraṃ dassento  ^b^``ekampi jāti''^eb^ntiādimāha. tattha ^b^ekampi jāti^eb^nti  ekampi paṭisandhimūlakaṃ cutipariyosānaṃ ekabhavapariyāpannaṃ  khandhasantānaṃ. esa nayo ^b^dvepi jātiyo^eb^tiādīsu.  ^b^anekepi saṃvaṭṭakappe^eb^tiādīsu pana parihāyamāno kappo  saṃvaṭṭakappo ^a^M0.0298^ea^, vaḍḍhamāno vivaṭṭakappo. tattha saṃvaṭṭena saṃvaṭṭaṭṭhāyī  gahito hoti tammūlakattā, vivaṭṭena ca vivaṭṭaṭṭhāyī. evañhi sati  yāni tāni ``cattārimāni, bhikkhave, kappassa asaṅkhyeyyāni.  katamāni cattāri? saṃvaṭṭo, saṃvaṭṭaṭṭhāyī, vivaṭṭo, vivaṭṭaṭṭhāyī''ti  (a0 ni0  4.156) vuttāni cattāri asaṅkhyeyyāni, tāni  pariggahitāni honti.</p>
              <p>[03] tattha tayo saṃvaṭṭā -- tejosaṃvaṭṭo, āposaṃvaṭṭo, vāyosaṃvaṭṭoti.  tisso saṃvaṭṭasīmā -- ābhassarā, subhakiṇhā, vehapphalāti. yadā  kappo tejena saṃvaṭṭati, ābhassarato heṭṭhā agginā ḍayhati. yadā  udakena saṃvaṭṭati, subhakiṇhato heṭṭhā udakena vilīyati. yadā vātena  saṃvaṭṭati, vehapphalato heṭṭhā vātena viddhaṃsiyati. vitthārato pana  koṭisatasahassacakkavāḷaṃ ekato vinassati. iti evarūpo ayaṃ  pubbenivāsaṃ anussaranto bhikkhu anekepi saṃvaṭṭakappe anekepi  vivaṭṭakappe anekepi saṃvaṭṭavivaṭṭakappe anussarati. kathaṃ?  ^b^amutrāsi^eb^ntiādinā nayena.</p>
              <p>[03] tattha ^b^amutrāsi^eb^nti amumhi saṃvaṭṭakappe amumhi bhave vā  yoniyā vā gatiyā vā viññāṇaṭṭhitiyā vā sattāvāse vā  sattanikāye vā ahamahosiṃ. ^b^evaṃnāmo^eb^ti ^a^P2.0136^ea^  tisso vā phusso vā. ^b^evaṃgotto^eb^ti gotamo vā kassapo vā.  ^b^evaṃvaṇṇo^eb^ti odāto vā sāmo vā. ^b^evamāhāro^eb^ti  sālimaṃsodanāhāro vā pavattaphalabhojano vā.  ^b^evaṃsukhadukkhappaṭisaṃvedī^eb^ti anekappakārānaṃ kāyikacetasikānaṃ  sāmisanirāmisādippabhedānaṃ vā sukhadukkhānaṃ paṭisaṃvedī.  ^b^evamāyupariyanto^eb^ti evaṃ vassasataparimāṇāyupariyanto vā  caturāsītikappasatasahassaparimāṇāyupariyanto vā. ^b^so tato  cuto amutra udapādi^eb^nti sohaṃ tato bhavato yonito gatito  viññāṇaṭṭhitito sattāvāsato sattanikāyato vā cuto puna amukasmiṃ  nāma bhave yoniyā gatiyā viññāṇaṭṭhitiyā sattāvāse sattanikāye vā  udapādiṃ. ^b^tatrāpāsi^eb^nti atha tatrapi ^a^V0.0275^ea^ bhave yoniyā gatiyā  viññāṇaṭṭhitiyā sattāvāse sattanikāye vā puna ahosiṃ.  ^b^evaṃnāmo^eb^tiādi vuttanayameva. </p>
              <p>[01] atha ^a^M0.0299^ea^ vā yasmā ``amutrāsi''nti idaṃ anupubbena  ārohantassa attano abhinīhārānurūpaṃ yathābalaṃ saraṇaṃ, ``so tato  cuto''ti paṭinivattantassa paccavekkhaṇaṃ, tasmā ``idhūpapanno''ti  imissā idhūpapattiyā anantaraṃ ``amutra udapādi''nti vuttaṃ.  ^b^tatrāpāsi^eb^nti tatrapi bhave...pe0... sattanikāye vā āsiṃ.  ^b^evaṃnāmo^eb^ti datto vā mitto vā, ^b^evaṃgotto^eb^ti vāseṭṭho vā  kassapo vā. ^b^evaṃvaṇṇo^eb^ti kāḷo vā odāto vā.  ^b^evamāhāro^eb^ti sudhāhāro vā sāliodanādiāhāro vā.  ^b^evaṃsukhadukkhappaṭisaṃvedī^eb^ti dibbasukhappaṭisaṃvedī vā  mānusasukhadukkhappaṭisaṃvedī vā. ^b^evamāyupariyanto^eb^ti evaṃ  taṃtaṃparamāyupariyanto. ^b^so tato cuto^eb^ti sohaṃ tato bhavādito  cuto. ^b^idhūpapanno^eb^ti idha imasmiṃ carimabhave manusso hutvā  upapanno nibbatto.</p>
              <p>[03] ^b^itī^eb^ti evaṃ. ^b^sākāraṃ sauddesa^eb^nti  nāmagottādivasena sauddesaṃ, vaṇṇādivasena sākāraṃ. nāmagottena  ^a^P2.0137^ea^ hi sattā ``tisso gotamo''ti uddisīyanti,  vaṇṇādīhi ``sāmo odāto''ti nānattato paññāyanti. tasmā  nāmagottaṃ uddeso, itare ākārā. ^b^ayamassa paṭhamā vijjā  adhigatā^eb^ti ayaṃ iminā bhikkhunā paṭhamaṃ adhigamavasena paṭhamā,  viditakaraṇaṭṭhena vijjā adhigatā sacchikatā hoti. kiṃ panāyaṃ  viditaṃ karoti? pubbenivāsaṃ. ^b^avijjā^eb^ti tasseva  pubbenivāsassa aviditakaraṇaṭṭhena tassa paṭicchādakamoho vuccati.  ^b^tamo^eb^ti sveva moho paṭicchādakaṭṭhena tamoti vuccati.  ^b^āloko^eb^ti sā eva vijjā obhāsakaraṇaṭṭhena āloko. ettha  ca vijjā adhigatāti ayaṃ attho, sesaṃ pasaṃsāvacanaṃ. yojanā  panettha -- ayaṃ kho tena bhikkhunā vijjā adhigatā, tassa  adhigatavijjassa avijjā vihatā, vinaṭṭhāti attho. kasmā?  yasmā vijjā uppannāti. sesapadadvayepi eseva nayo.</p>
              <p>[03] ^b^yathā ta^eb^nti ettha ^b^yathā^eb^ti opammatthe, ^b^ta^eb^nti  nipātamattaṃ. satiyā avippavāsena ^b^appamattassa^eb^.  vīriyātāpena ^b^ātāpino^eb^. kāye ca jīvite ca anapekkhatāya  ^b^pahitattassa^eb^ pesitacittassāti attho. idaṃ vuttaṃ hoti -- yathā  appamattassa ātāpino pahitattassa viharato avijjā vihaññeyya,  vijjā uppajjeyya, tamo vihaññeyya, āloko uppajjeyya; evameva  tassa bhikkhuno avijjā vihatā, vijjā uppannā ^a^M0.0300^ea^, tamo vihato,  āloko uppanno, tassa padhānānuyogassa anurūpameva phalaṃ labhitvā  viharatīti. </p>
              <p>[01] ^b^dibbena^eb^ ^a^V0.0276^ea^ ^b^cakkhunā^eb^ti ettha yaṃ vattabbaṃ, taṃ heṭṭhā  vuttameva. ^b^visuddhenā^eb^ti cutūpapātadassanena diṭṭhivisuddhihetubhāvato  visuddhaṃ. yo hi cutimattameva passati na upapātaṃ, so ucchedadiṭṭhiṃ  gaṇhāti. yo upapātamattameva passati na cutiṃ, so  navasattapātubhāvadiṭṭhiṃ gaṇhāti. yo pana tadubhayaṃ passati, so yasmā  duvidhampi taṃ diṭṭhigataṃ ativattati, tasmāssa taṃ dassanaṃ  diṭṭhivisuddhihetu hoti, tadubhayampāyaṃ buddhaputto passati. tena vuttaṃ  ``cutūpapātadassanena diṭṭhivisuddhihetubhāvato ^a^P2.0138^ea^  visuddha''nti. ekādasaupakkilesavirahato vā ^b^visuddhaṃ^eb^. yathāha  ``vicikicchā cittassa upakkilesoti -- iti viditvā vicikicchaṃ  cittassa upakkilesaṃ pajahiṃ, amanasikāro...pe0... thinamiddhaṃ,  chambhitattaṃ, uppillaṃ, duṭṭhullaṃ, accāraddhavīriyaṃ, atilīnavīriyaṃ,  abhijappā, nānattasaññā, atinijjhāyitattaṃ rūpānaṃ cittassa  upakkileso''ti (ma0 ni0 3.242) evaṃ vuttehi ekādasahi  upakkilesehi anupakkiliṭṭhattā ^b^visuddhaṃ^eb^. manussūpacāraṃ  atikkamitvā rūpadassanena ^b^atikkantamānusakaṃ,^eb^ maṃsacakkhuṃ vā  atikkantattā atikkantamānusakaṃ. tena dibbena cakkhunā visuddhena  atikkantamānusakena. ^b^satte passatī^eb^ti manussamaṃsacakkhunā viya  satte passati dakkhati āloketi.</p>
              <p>[03] ^b^cavamāne upapajjamāne^eb^ti ettha cutikkhaṇe upapattikkhaṇe  vā dibbacakkhunāpi daṭṭhuṃ na sakkā. ye pana āsannacutikā idāni  cavissanti, te cavamānā. ye ca gahitapaṭisandhikā sampatinibbattā  vā, te upapajjamānāti adhippetā. te evarūpe cavamāne upapajjamāne  ca passatīti dasseti. ^b^hīne^eb^ti mohanissandayuttattā hīnānaṃ  jātikulabhogādīnaṃ vasena hīḷite paribhūte. ^b^paṇīte^eb^ti  amohanissandayuttattā tabbiparīte. ^b^suvaṇṇe^eb^ti  adosanissandayuttattā iṭṭhakantamanāpavaṇṇayutte. ^b^dubbaṇṇe^eb^ti  dosanissandayuttattā aniṭṭhākantāmanāpavaṇṇayutte. abhirūpe  virūpetipi attho. ^b^sugate^eb^ti sugatigate, alobhanissandayuttattā  vā aḍḍhe mahaddhane. ^b^duggate^eb^ti duggatigate, lobhanissandayuttattā  vā dalidde appannapānabhojane. ^b^yathākammūpage^eb^ti yaṃ yaṃ kammaṃ  upacitaṃ, tena tena upagate ^a^M0.0301^ea^. tattha purimehi ``cavamāne''tiādīhi  dibbacakkhukiccaṃ vuttaṃ, iminā pana padena yathākammūpagañāṇakiccaṃ.</p>
              <p>[03] tassa ^a^P2.0139^ea^ ca ñāṇassa ayaṃ uppattikkamo -- idha  bhikkhu heṭṭhā nirayābhimukhaṃ ālokaṃ vaḍḍhetvā nerayike satte passati  mahantaṃ dukkhaṃ anubhavamāne, idaṃ dassanaṃ dibbacakkhuñāṇakiccameva.  so ca evaṃ manasi karoti ``kiṃ nu kho kammaṃ katvā ime sattā  etaṃ dukkhaṃ anubhavantī''ti, athassa ``idaṃ nāma katvā''ti  taṃkammārammaṇaṃ ñāṇaṃ uppajjati. tathā upari ^a^V0.0277^ea^ devalokābhimukhaṃ  ālokaṃ vaḍḍhetvā nandanavanamissakavanaphārusakavanādīsu satte passati  dibbasampattiṃ anubhavamāne, idampi dassanaṃ dibbacakkhuñāṇakiccameva.  so evaṃ manasi karoti ``kiṃ nu kho kammaṃ katvā ime sattā etaṃ  sampattiṃ anubhavantī''ti? athassa ``idaṃ nāma katvā''ti  taṃkammārammaṇaṃ ñāṇaṃ uppajjati, idaṃ yathākammūpagañāṇaṃ nāma. imassa  visuṃ parikammaṃ nāma natthi. yathā cimassa, evaṃ  anāgataṃsañāṇassapi. dibbacakkhupādakāneva hi imāni  dibbacakkhunā saheva ijjhanti. ^b^kāyaduccaritenā^eb^tiādīsu yaṃ  vattabbaṃ, taṃ heṭṭhā vuttanayameva. idha ^b^vijjā^eb^ti  dibbacakkhuñāṇavijjā. ^b^avijjā^eb^ti sattānaṃ  cutipaṭisandhicchādikā avijjā. sesaṃ vuttanayameva.</p>
              <p>[03] tatiyavāre ^b^vijjā^eb^ti arahattamaggañāṇavijjā.  ^b^avijjā^eb^ti catusaccappaṭicchādikā avijjā. sesaṃ heṭṭhā  vuttanayattā suviññeyyameva. ^b^evaṃ kho^eb^tiādi nigamanaṃ.</p>
              <p>[03] gāthāsu ayaṃ saṅkhepattho -- ^b^yo^eb^ yathāvuttaṃ  ^b^pubbenivāsaṃ aveti^eb^ avagacchati, vuttanayena pākaṭaṃ katvā jānāti.  ``yovedī''tipi pāṭho, yo avedi viditaṃ katvā ṭhitoti attho.  chabbīsatidevalokasaṅkhātaṃ saggaṃ catubbidhaṃ apāyañca vuttanayeneva  dibbacakkhunā passati. ^b^atho^eb^ti tato paraṃ jātikkhayasaṅkhātaṃ  arahattaṃ nibbānameva vā patto adhigato. tato eva ^b^abhiññā^eb^  abhivisiṭṭhāya maggapaññāya jānitabbaṃ catusaccadhammaṃ jānitvā  kiccavosānena ^b^vosito^eb^ niṭṭhānappatto. moneyyadhammasamannāgamena  ^b^muni,^eb^ khīṇāsavo yasmā ^b^etāhi^eb^ yathāvuttāhi ^b^tīhi  vijjāhi^eb^ samannāgatattā tato tatiyavijjāya sabbathā bāhitapāpattā ca  ^b^tevijjo brāhmaṇo^eb^ nāma hoti. tasmā tameva ahaṃ tevijjaṃ  brāhmaṇaṃ ^a^M0.0302^ea^ vadāmi, aññaṃ pana lapitalāpanaṃ yajuādimantapadānaṃ ^a^P2.0140^ea^  ajjhāpanaparaṃ ^b^tevijjaṃ^eb^ brāhmaṇaṃ na vadāmi, tevijjoti  taṃ na kathemīti.</p>
              <p>[03] iti imasmiṃ vagge dutiyasutte vaṭṭaṃ kathitaṃ,  pañcamāṭṭhamadasamasuttesu vivaṭṭaṃ kathitaṃ, itaresu vaṭṭavivaṭṭaṃ kathitanti  veditabbaṃ. </p>
              <p>[06] dasamasuttavaṇṇanā niṭṭhitā. </p>
              <p>[06] pañcamavaggavaṇṇanā niṭṭhitā. </p>
              <p>[06] paramatthadīpaniyā khuddakanikāya-aṭṭhakathāya </p>
              <p>[06] itivuttakassa tikanipātavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 4. catukkanipāto </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> 1. brāhmaṇadhammayāgasuttavaṇṇanā </h3n>
            <h4>
              <h4n> </h4n>
              <p>[03] 100^b^.^eb^ catukkanipātassa ^a^M0.0303^ea^ ^a^V0.0278^ea^ ^a^P2.0141^ea^ paṭhame  ^b^aha^eb^nti attaniddeso. yo hi paro na hoti, so  niyakajjhattasaṅkhāto attā ``aha''nti vuccati. ^b^asmī^eb^ti  paṭijānanā. yo paramatthabrāhmaṇabhāvo ``aha''nti vuccamāno, tassa  attani atthibhāvaṃ paṭijānanto hi satthā ``asmī''ti avoca.  ``ahamasmī''ti ca yathā ``ahamasmi brahmā mahābrahmā,  seyyohamasmī''ti ca appahīnadiṭṭhimānānusayā puthujjanā attano  diṭṭhimānamaññanābhinivesavasena abhivadanti, na evaṃ vuttaṃ. sabbaso  pana pahīnadiṭṭhimānānusayo bhagavā samaññaṃ anatidhāvanto  lokasamaññānurodhena veneyyasantānesu dhammaṃ patiṭṭhapento kevalaṃ  tādisassa guṇassa attani vijjamānataṃ paṭijānanto  ^b^``ahamasmī''^eb^ti āha. ^b^brāhmaṇo^eb^ti bāhitapāpattā brahmassa  ca aṇanato brāhmaṇo. ayañhettha attho -- bhikkhave, ahaṃ  paramatthato brāhmaṇosmīti. bhagavā sabbākāraparipuṇṇassa  dānasaṃyamādivatasamādānassa niravasesāya tapacariyāya pāraṃ gato  sammadeva vusitabrahmacariyavāso sakalavedantagū suvisuddhavijjācaraṇo  sabbathā ninhātapāpamalo anuttarassa ariyamaggasaṅkhātassa brāhmaṇassa  vattā pavattā, suparisuddhassa ca sāsanabrahmacariyassa pavedetā, tasmā  sabbaso bāhitapāpattā brahmassa ca aṇanato kathanato paramatthena  brāhmaṇoti vuccati.</p>
              <p>[03] iti bhagavā sadevake loke attano anuttaraṃ brāhmaṇabhāvaṃ  pavedetvā yāni tāni brāhmaṇadānādīni cha kammāni brāhmaṇassa  paññāpenti, tesampi suparisuddhānaṃ ukkaṃsato attani saṃvijjamānataṃ  dassetuṃ ^b^``yācayogo''^eb^tiādimāha.</p>
              <p>[03] tattha ^b^yācayogo^eb^ti yācehi yutto. yācantīti yācā,  yācakā ^a^P2.0142^ea^, te panettha veneyyā veditabbā. te hi  ``desetu, bhante bhagavā ^a^M0.0304^ea^, dhammaṃ; desetu, sugato, dhamma''nti bhagavantaṃ  upasaṅkamitvā dhammadesanaṃ yācanti. bhagavā ca tesaṃ icchāvighātaṃ  akaronto yathāruci dhammaṃ desento ^a^V0.0279^ea^ dhammadānaṃ detīti yācayogo, sadā  sabbakālaṃ tehi avirahito. atha vā ^b^yācayogo^eb^ti  yācanayoggo, adhippāyapūraṇato yācituṃ yuttoti attho  ``yājayogo''tipi pāṭho. tattha yājo vuccati mahādānaṃ, yiṭṭhanti  attho. idha pana dhammadānaṃ veditabbaṃ, yāje niyuttoti yājayogā.  ^b^sadā^eb^ti sabbadā, anavaratappavattasaddhammamahādānoti attho. atha  vā yājena yojetītipi ^b^yājayogo^eb^. tividhadānasaṅkhātena  yājena satte yathārahaṃ yojeti, tattha dāne niyojetīti attho.  ``yājayogo satata''ntipi paṭhanti. ^b^payatapāṇī^eb^ti  parisuddhahattho. yo hi dānādhimutto āmisadānaṃ dento sakkaccaṃ  sahatthena deyyadhammaṃ dātuṃ sadā dhotahatthoyeva hoti, so  ``payatapāṇī''ti vuccati. bhagavāpi dhammadānādhimutto sakkaccaṃ  sabbakālaṃ dhammadāne yuttappayuttoti katvā vuttaṃ ``payatapāṇī''ti.  ``sadā''ti ca padaṃ imināpi saddhiṃ yojetabbaṃ ``sadā  payatapāṇī''ti. avibhāgena hi satthā veneyyalokassa saddhammadānaṃ  sadā sabbakālaṃ pavattento tattha yuttappayutto hutvā viharati.</p>
              <p>[03] aparo nayo -- yogo vuccati bhāvanā. yathāha ``yogā ve  jāyate bhūrī''ti (dha0 pa0 282). tasmā ^b^yājayogo^eb^ti  yājabhāvanaṃ, pariccāgabhāvanaṃ anuyuttoti attho. bhagavā hi  abhisambodhito pubbe bodhisattabhūtopi karuṇāsamussāhito  anavasesato dānaṃ paribrūhento tattha ukkaṃsapāramippatto hutvā  abhisambodhiṃ pāpuṇi, buddho hutvāpi tividhaṃ dānaṃ paribrūhesi  visesato dhammadānaṃ, parepi tattha niyojesi. tathā hi so  veneyyayācakānaṃ kassaci saraṇāni adāsi, kassaci pañca sīlāni,  kassaci dasa sīlāni, kassaci catupārisuddhisīlaṃ, kassaci  dhutadhamme, kassaci cattāri jhānāni, kassaci aṭṭha samāpattiyo,  kassaci pañcābhiññāyo, cattāro magge, cattāri ^a^P2.0143^ea^  sāmaññaphalāni, tisso vijjā, catasso paṭisambhidāti  evamādilokiyalokuttarabhedaṃ guṇadhanaṃ dhammadānavasena yathādhippāyaṃ  dento pare ca ``dethā''ti niyojento pariccāgabhāvanaṃ paribrūhesi.  tena vuttaṃ ``pariccāgabhāvanaṃ anuyutto''ti.</p>
              <p>[03] ^b^payatapāṇī^eb^ti ^a^M0.0305^ea^ vā āyatapāṇī, hatthagataṃ kiñci dātuṃ  ``ehi gaṇhā''ti pasāritahattho viya ācariyamuṭṭhiṃ akatvā  saddhammadāne yuttappayuttoti attho. ^b^payatapāṇī^eb^ti vā  ussāhitahattho, āmisadānaṃ dātuṃ ussāhitahattho viya dhammadāne  katussāhoti attho. ^b^antimadehadharo^eb^ti brahmacariyavasena  brāhmaṇakaraṇānaṃ dhammānaṃ pāripūriyā pacchimattabhāvadhārī.  avusitavato hi vasalakaraṇānaṃ dhammānaṃ appahānena vasalādisamaññā  gati āyatiṃ gabbhaseyyā siyā. tena bhagavā attano  accantavusitabrāhmaṇabhāvaṃ dasseti. ^b^anuttaro bhisakko^eb^ ^a^V0.0280^ea^  ^b^sallakatto^eb^ti duttikicchassa vaṭṭadukkharogassa tikicchanato uttamo  bhisakko, aññehi anuddharaṇīyānaṃ rāgādisallānaṃ kantanato  samucchedavasena samuddharaṇato uttamo sallakantanavejjo. iminā  nippariyāyato brāhmaṇakaraṇānaṃ dhammānaṃ attani patiṭṭhitānaṃ  parasantatiyaṃ patiṭṭhāpanena paresampi brāhmaṇakaraṇamāha.</p>
              <p>[03] ^b^tassa me tumhe puttā^eb^ti tassa evarūpassa mama tumhe,  bhikkhave, puttā atrajā hotha. ^b^orasā^eb^ti urasi sambandhā.  yathā hi sattānaṃ orasaputtā atrajā visesena pitusantakassa  dāyajjassa bhāgino honti, evametepi ariyapuggalā sammāsambuddhassa  dhammassavanante ariyāya jātiyā jātā. tassa santakassa  vimuttisukhassa ariyadhammaratanassa ca ekaṃsabhāgiyatāya orasā.  atha vā bhagavato dhammadesanānubhāvena ariyabhūmiṃ okkamamānā okkantā  ca ariyasāvakā satthu ure vāyāmajanitābhijātitāya nippariyāyena  ``orasaputtā''ti vattabbataṃ arahanti. tathā hi te bhagavatā  āsayānusayacariyādhimuttiādivolokanena vajjānucintanena ca hadaye  katvā vajjato nivāretvā anavajje patiṭṭhapentena  sīlādidhammasarīraposanena saṃvaḍḍhitā. ^b^mukhato jātā^eb^ti  mukhato jātāya dhammadesanāya ariyāya jātiyā ^a^P2.0144^ea^  jātattā mukhato jātā. atha vā anaññasādhāraṇato sabbassa  kusaladhammassa mukhato pātimokkhato  vuṭṭhānagāminivipassanāsaṅkhātato vimokkhamukhato vā  ariyamaggajātiyā jātātipi mukhato jātā. sikkhattayasaṅgahe  sāsanadhamme ariyamaggadhamme vā jātāti ^b^dhammajā^eb^. teneva  dhammena nimmitā māpitāti ^b^dhammanimmitā^eb^.  satidhammavicayādi ^b^dhammadāyādā,^eb^ na  lābhasakkārādi ^a^M0.0306^ea^ ^b^āmisadāyādā,^eb^ dhammadāyādā no āmisadāyādā  hothāti attho. </p>
              <p>[01] tattha dhammo duvidho -- nippariyāyadhammo,  pariyāyadhammoti. āmisampi duvidhaṃ -- nippariyāyāmisaṃ,  pariyāyāmisanti. kathaṃ? maggaphalanibbānappabhedo hi navavidho  lokuttaradhammo nippariyāyadhammo, nibbattitadhammoyeva, na kenaci  pariyāyena kāraṇena vā lesena vā dhammo. yaṃ panidaṃ  vivaṭṭūpanissitaṃ kusalaṃ, seyyathidaṃ -- idhekacco vivaṭṭaṃ patthento dānaṃ  deti, sīlaṃ samādiyati, uposathakammaṃ karoti, gandhamālādīhi  vatthupūjaṃ karoti, dhammaṃ suṇāti, deseti, jhānasamāpattiyo nibbatteti,  evaṃ karonto anupubbena nippariyāyaṃ amataṃ nibbānaṃ paṭilabhati, ayaṃ  pariyāyadhammo. tathā cīvarādayo cattāro paccayā  nippariyāyāmisameva, na aññena pariyāyena vā kāraṇena vā lesena  vā āmisaṃ. yaṃ panidaṃ vaṭṭagāmikusalaṃ, seyyathidaṃ -- idhekacco vaṭṭaṃ  patthento sampattibhavaṃ icchamāno dānaṃ deti...pe0... samāpattiyo  nibbatteti, evaṃ karonto anupubbena devamanussasampattiyo paṭilabhati,  idaṃ pariyāyāmisaṃ nāma.</p>
              <p>[03] tattha ^a^V0.0281^ea^ nippariyāyadhammopi bhagavatoyeva santako. bhagavatā hi  kathitattā bhikkhū maggaphalanibbānāni adhigacchanti. vuttañhetaṃ -- </p>
              <p>[02] ``so, hi, brāhmaṇa, bhagavā anuppannassa maggassa  uppādetā, asañjātassa maggassa sañjanetā...pe0... maggānugā ca  panetarahi sāvakā viharanti pacchā samannāgatā''ti (ma0 ni0  3.79; cūlani0 mogharājamāṇavapucchāniddesa 85). </p>
              <p>[02] ``so, hāvuso, bhagavā jānaṃ jānāti, passaṃ passati,  cakkhubhūto ñāṇabhūto dhammabhūto brahmabhūto, vattā pavattā, atthassa  ninnetā ^a^P2.0145^ea^, amatassa dātā, dhammassāmī  tathāgato''ti (ma0 ni0 1.203; 3.281) ca.</p>
              <p>[03] pariyāyadhammopi bhagavatoyeva santako. bhagavatā hi kathitattā  eva jānanti ``vivaṭṭaṃ patthetvā dānaṃ dento...pe0... samāpattiyo  nibbattento anukkamena amataṃ nibbānaṃ paṭilabhatī''ti.  nippariyāyāmisampi bhagavatoyeva ^a^M0.0307^ea^ santakaṃ. bhagavatā hi  anuññātattāyeva bhikkhūhi jīvakavatthuṃ ādiṃ katvā paṇītacīvaraṃ laddhaṃ.  yathāha -- </p>
              <p>[02] ``anujānāmi, bhikkhave, gahapaticīvaraṃ. yo  icchati, paṃsukūliko hotu. yo icchati, gahapaticīvaraṃ sādiyatu.  itarītarenapāhaṃ, bhikkhave, santuṭṭhiṃyeva vaṇṇemī''ti (mahāva0 337).</p>
              <p>[03] evaṃ itarepi paccayā bhagavatā anuññātattā eva bhikkhūhi  paribhuñjituṃ laddhā. pariyāyāmisampi bhagavatoyeva santakaṃ. bhagavatā  hi kathitattā eva jānanti ``sampattibhavaṃ patthento dānaṃ datvā  sīlaṃ...pe0... samāpattiyo nibbattetvā anukkamena pariyāyāmisaṃ  dibbasampattiṃ manussasampattiñca paṭilabhatī''ti. yadeva yasmā  nippariyāyadhammopi pariyāyadhammopi nippariyāyāmisampi  pariyāyāmisampi bhagavatoyeva santakaṃ, tasmā tattha attano sāmibhāvaṃ  dassento tattha ca yaṃ seṭṭhataraṃ accantahitasukhāvahaṃ tattheva ne  niyojento evamāha ``tassa me tumhe puttā orasā...pe0... no  āmisadāyādā''ti.</p>
              <p>[03] iti bhagavā paripuṇṇavatasamādānaṃ tapacariyaṃ sammadeva  vusitabrahmacariyaṃ suvisuddhavijjācaraṇasampannaṃ anavasesavedantapāraguṃ  bāhitasabbapāpaṃ satataṃ yācayogaṃ sadevake loke ^a^V0.0282^ea^   anuttaradakkhiṇeyyabhāvappattaṃ attano paramatthabrāhmaṇabhāvaṃ  ariyasāvakānañca attano orasaputtādibhāvaṃ pavedesi. bhagavā hi  ``sīhoti kho, bhikkhave, tathāgatassetaṃ adhivacanaṃ arahato  sammāsambuddhassā''ti (a0 ni0  5.99) ettha sīhasadisaṃ,  ``puriso maggakusaloti kho, tissa, tathāgatassetaṃ adhivacana''nti  (saṃ0 ni0  3.84) ettha maggadesakapurisasadisaṃ, ``rājāhamasmi  ^a^P2.0146^ea^ selā''ti (ma0 ni0 2.399; su0 ni0 559)  ettha rājasadisaṃ, ``bhisakko sallakattoti kho, sunakkhatta,  tathāgatassetaṃ adhivacana''nti (ma0 ni0 3.65) ettha vejjasadisaṃ,  ``brāhmaṇoti kho, bhikkhave, tathāgatassetaṃ adhivacana''nti (a0  ni0  8.85) ettha brāhmaṇasadisaṃ attānaṃ kathesi. idhāpi brāhmaṇa  sadisaṃ katvā kathesi.</p>
              <p>[03] idāni yehi dānādīhi yuttassa ito bāhirakabrāhmaṇassa  brāhmaṇakiccaṃ paripuṇṇaṃ maññanti, tehi attano dānādīnaṃ aggaseṭṭhabhāvaṃ  pakāsetuṃ ^b^``dvemāni, bhikkhave, dānānī''^eb^tiādi āraddhaṃ.  tattha ^b^yāgā^eb^ti mahāyaññā ^a^M0.0308^ea^, mahādānānīti attho, yāni  ``yiṭṭhānī''tipi vuccanti. tattha  velāmadānavessantaradānamahāvijitayaññasadisā ^b^āmisayāgā^eb^  veditabbā,  mahāsamayasuttamaṅgalasuttacūḷarāhulovādasuttasamacittasuttadesanādayo  ^b^dhammayāgā^eb^. sesaṃ heṭṭhā vuttanayameva.</p>
              <p>[03] gāthāyaṃ ^b^ayajī^eb^ti adāsi. ^b^amaccharī^eb^ti  sabbamacchariyānaṃ bodhimūleyeva suppahīnattā maccherarahito.  ^b^sabbabhūtānukampī^eb^ti mahākaruṇāya sabbasatte piyaputtaṃ viya  anuggaṇhanasīlo. vuttañhetaṃ -- </p>
              <p>[21] ``vadhake devadatte ca, core aṅgulimālake. </p>
              <p>[22] dhanapāle rāhule ceva, samacitto mahāmunī''ti..  (mi0 pa0 6.6.5) -- </p>
              <p>[25] sesaṃ suviññeyyameva. </p>
              <p>[06] paṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 2. sulabhasuttavaṇṇanā </h3n>
            <h4>
              <h4n> </h4n>
              <p>[03] 101^b^.^eb^ dutiye ^a^V0.0283^ea^ ^b^appānī^eb^ti parittāni.  ^b^sulabhānī^eb^ti sukhena laddhabbāni, yattha katthaci vā sakkā hoti  laddhuṃ. ^b^anavajjānī^eb^ti vajjarahitāni niddosāni  āgamanasuddhito kāyamaṇḍanādikilesavatthubhāvābhāvato ca. tattha  sulabhatāya pariyesanadukkhassa abhāvo dassito, appatāya  pariharaṇadukkhassapi ^a^P2.0147^ea^ abhāvo dassito,  anavajjatāya agarahitabbatāya bhikkhusāruppabhāvo dassito hoti.  appatāya vā parittāsassa avatthutā, sulabhatāya gedhāya avatthutā,  anavajjatāya ādīnavavasena nissaraṇapaññāya vatthutā dassitā hoti.  appatāya vā lābhena na somanassaṃ janayanti, sulabhatāya alābhena  na domanassaṃ janayanti, anavajjatāya vippaṭisāranimittaṃ  aññāṇupekkhaṃ na janayanti avippaṭisāravatthubhāvato.</p>
              <p>[03] ^b^paṃsukūla^eb^nti rathikāsusānasaṅkārakūṭādīsu yattha katthaci  paṃsūnaṃ upari ṭhitattā abbhuggataṭṭhena paṃsukūlaṃ viyāti paṃsukūlaṃ, paṃsu  viya kucchitabhāvaṃ ulati gacchatīti paṃsukūlanti evaṃ laddhanāmaṃ  rathikādīsu patitanantakāni uccinitvā katacīvaraṃ.  ^b^piṇḍiyālopo^eb^ti jaṅghapiṇḍiyā balena ^a^M0.0309^ea^ caritvā ghare ghare  ālopamattaṃ katvā laddhabhojanaṃ. ^b^rukkhamūla^eb^nti vivekānurūpaṃ  yaṃkiñci rukkhasamīpaṃ. ^b^pūtimutta^eb^nti yaṃkiñci gomuttaṃ. yathā  hi suvaṇṇavaṇṇopi kāyo pūtikāyova evaṃ abhinavampi muttaṃ  pūtimuttameva. tattha keci gomuttabhāvitaṃ haritakīkhaṇḍaṃ  ``pūtimutta''nti vadanti, pūtibhāvena āpaṇādito vissaṭṭhaṃ chaḍḍitaṃ  apariggahitaṃ yaṃkiñci bhesajjaṃ pūtimuttanti adhippetanti apare.</p>
              <p>[03] ^b^yato kho^eb^ti paccatte nissakkavacanaṃ, yaṃ khoti vuttaṃ hoti.  tena ``tuṭṭho hotī''ti vuttakiriyaṃ parāmasati. ^b^tuṭṭho^eb^ti  santuṭṭho. ^b^idamassāha^eb^nti yvāyaṃ catubbidhena yathāvuttena paccayena  appena sulabhena santoso, idaṃ imassa bhikkhuno sīlasaṃvarādīsu  aññataraṃ ekaṃ sāmaññaṅgaṃ samaṇabhāvakāraṇanti ahaṃ vadāmi.  santuṭṭhassa hi catupārisuddhisīlaṃ suparipuṇṇaṃ hoti, samathavipassanā  ca bhāvanāpāripūriṃ gacchanti. atha vā sāmaññaṃ nāma ariyamaggo.  tassa saṅkhepato dve aṅgāni -- bāhiraṃ, ajjhattikanti. tattha  bāhiraṃ sappurisūpanissayo saddhammassavanañca, ajjhattikaṃ pana  yoniso manasikāro dhammānudhammapaṭipatti ^a^P2.0148^ea^ ca.  tesu yasmā yathārahaṃ dhammānudhammapaṭipattibhūtā tassā mūlabhūtā cete  dhammā, yadidaṃ appicchatā santuṭṭhitā pavivittatā asaṃsaṭṭhatā  āraddhavīriyatāti evamādayo, tasmā vuttaṃ ``idamassāhaṃ aññataraṃ  sāmaññaṅganti vadāmī''ti.</p>
              <p>[03] gāthāsu ^a^V0.0284^ea^ ^b^senāsanamārabbhā^eb^ti vihārādiṃ mañcapīṭhādiñca  senāsanaṃ nissāya. ^b^cīvaraṃ pānabhojana^eb^nti nivāsanādicīvaraṃ,  ambapānakādipānaṃ, khādanīyabhojanīyādibhuñjitabbavatthuñca ārabbhāti  sambandho. ^b^vighāto^eb^ vihatabhāvo cetodukkhaṃ na hotīti yojanā.  ayañhettha saṅkhepattho -- ``asukasmiṃ nāma āvāse paccayā  sulabhā''ti labhitabbaṭṭhānagamanena vā ``mayhaṃ pāpuṇāti na tuyha''nti  vivādāpajjanena vā navakammakaraṇādivasena vā senāsanādīni  pariyesantānaṃ asantuṭṭhānaṃ icchitalābhādinā yo vighāto cittassa  hoti, so tattha santuṭṭhassa na hotīti. ^b^disā  nappaṭihaññatī^eb^ti santuṭṭhiyā cātuddisābhāvena disā nappaṭihanti.  vuttañhetaṃ -- </p>
              <p>[21] ``cātuddiso ^a^M0.0310^ea^ appaṭigho ca hoti, </p>
              <p>[22] santussamāno itarītarenā''ti.. (su0 ni0 42;  cūḷani0 khaggavisāṇasuttaniddesa 128).</p>
              <p>[03] yassa hi ``asukaṭṭhānaṃ nāma gato cīvarādīni  labhissāmī''ti cittaṃ uppajjati, tassa disā paṭihaññati nāma.  yassa pana evaṃ na uppajjati, tassa disā na paṭihaññati nāma.  ^b^dhammā^eb^ti paṭipattidhammā. ^b^sāmaññassānulomikā^eb^ti  samaṇadhammassa samathavipassanābhāvanāya ariyamaggasseva vā  anucchavikā appicchatādayo. ^b^adhiggahitā^eb^ti sabbe te  tuṭṭhacittassa santuṭṭhacittena bhikkhunā adhiggahitā paṭipakkhadhamme  abhibhavitvā gahitā honti abbhantaragatā, na bāhiragatāti. </p>
              <p>[06] dutiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 3. āsavakkhayasuttavaṇṇanā </h3n>
            <h4>
              <h4n> </h4n>
              <p>[03] 102^b^.^eb^ tatiye ^a^P2.0149^ea^ ^b^jānato^eb^ti  jānantassa. ^b^passato^eb^ti passantassa. yadipi imāni dvepi  padāni ekatthāni, byañjanameva nānaṃ, evaṃ santepi ``jānato''ti  ñāṇalakkhaṇaṃ upādāya puggalaṃ niddisati. jānanalakkhaṇañhi ñāṇaṃ.  ``passato''ti ñāṇappabhāvaṃ upādāya. dassanappabhāvañhi upādāya  ñāṇasamaṅgī puggalo cakkhumā viya puggalo cakkhunā rūpāni,  ñāṇena vivaṭe dhamme passati. atha vā ^b^jānato^eb^ti  anubodhañāṇena jānato. ^b^passato^eb^ti paṭivedhañāṇena passato.  paṭilomato vā dassanamaggena passato, bhāvanāmaggena jānato. keci  ^a^V0.0285^ea^ pana ``ñātatīraṇapahānapariññāhi jānato, sikhāppattavipassanāya  passato''ti vadanti. atha vā dukkhaṃ pariññābhisamayena jānato,  nirodhaṃ sacchikiriyābhisamayena passato. tadubhaye ca sati  pahānabhāvanābhisamayā siddhā eva hontīti catusaccābhisamayo vutto  hoti. yadā cettha vipassanāñāṇaṃ adhippetaṃ, tadā ``jānato  passato''ti padānaṃ hetuatthadīpanatā daṭṭhabbā. yadā pana maggañāṇaṃ  adhippetaṃ, tadā maggakiccatthadīpanatā.</p>
              <p>[03] ^b^āsavānaṃ^eb^ ^a^M0.0311^ea^ ^b^khaya^eb^nti ``jānato, ahaṃ bhikkhave, passato  āsavānaṃ khayaṃ vadāmī''ti (ma0 ni0 1.15; saṃ0 ni0   3.101;  5.1095) evamāgate sabbāsavasaṃvarapariyāye  ``āsavānaṃ khayā anāsavaṃ cetovimutti''ntiādīsu (ma0 ni0  1.438) ca suttapadesu āsavānaṃ pahānaṃ accantakkhayo asamuppādo  khīṇākāro natthibhāvo ``āsavakkhayo''ti vutto. ``āsavānaṃ  khayā samaṇo hotī''tiādīsu (ma0 ni0 1.438) phalaṃ. </p>
              <p>[21] ``paravajjānupassissa, niccaṃ ujjhānasaññino. </p>
              <p>[22] āsavā tassa vaḍḍhanti, ārā so āsavakkhayā''ti..  (dha0 pa0 253). -- </p>
              <p>[25] ādīsu nibbānaṃ. </p>
              <p>[21] ``sekhassa sikkhamānassa, ujumaggānusārino. </p>
              <p>[27] khayasmiṃ paṭhamaṃ ñāṇaṃ, tato aññā anantarā. </p>
              <p>[22] tato aññāvimuttassa, ñāṇaṃ ve hoti tādino''ti..  (a0 ni0  3.86; itivu0 62) -- </p>
              <p>[25] evamāgate indriyasutte idha ca maggo  ``āsavakkhayo''ti vutto. tasmā yathāvuttanayena jānantassa  passantassa ahaṃ ariyamaggādhigamaṃ vadāmīti vuttaṃ hoti. ^b^no^eb^  ^a^P2.0150^ea^ ^b^ajānato no apassato^eb^ti yo pana na  jānāti na passati, tassa no vadāmīti attho. etena ye  ajānato apassatopi saṃsārasuddhiṃ vadanti, te paṭikkhipati.  purimena vā padadvayena upāyo vutto, iminā anupāyapaṭisedho.  saṅkhepena cettha ñāṇaṃ āsavakkhayakaraṃ, sesaṃ tassa parikkhāroti  dasseti.</p>
              <p>[03] idāni ^a^V0.0286^ea^ yaṃ jānato yaṃ passato āsavakkhayo hoti, taṃ dassetuṃ  ^b^``kiñca, bhikkhave, jānato''^eb^ti pucchaṃ ārabhi. tattha jānanā  bahuvidhā. dabbajātiko eva hi koci bhikkhu chattaṃ kātuṃ jānāti,  koci cīvarādīnaṃ aññataraṃ, tassa īdisāni kammāni vattasīse  ṭhatvā karontassa sā jānanā ``maggaphalānaṃ padaṭṭhānaṃ na hotī''ti na  vattabbā. yo pana sāsane pabbajitvā vejjakammādīni kātuṃ jānāti,  tassevaṃ jānato āsavā vaḍḍhantiyeva. tasmā yaṃ jānato yaṃ passato  āsavānaṃ khayo hoti, tadeva dassento āha ^b^``idaṃ  dukkha''^eb^ntiādi. tattha yaṃ vattabbaṃ catusaccakammaṭṭhānaṃ, taṃ heṭṭhā  yonisomanasikārasutte saṅkhepato vuttameva.</p>
              <p>[03] tattha ^a^M0.0312^ea^ pana ``yoniso, bhikkhave, bhikkhu manasi karonto  akusalaṃ pajahati, kusalaṃ bhāvetī''ti (itivu0 16) āgatattā  ``idaṃ dukkhanti yoniso manasi karotī''tiādinā atthavibhāvanā  katā. idha ``idaṃ dukkhanti, bhikkhave, jānato passato āsavānaṃ  khayo hotī''ti (ma0 ni0 1.15; saṃ0 ni0  3.101;   5.1095) āgatattā ``idaṃ dukkhanti pariññāpaṭivedhavasena  pariññābhisamayavasena maggañāṇena jānato passato āsavānaṃ khayo  hotī''tiādinā nayena yojetabbaṃ. āsavesu ca paṭhamamaggena  diṭṭhāsavo khīyati, tatiyamaggena kāmāsavo, catutthamaggena bhavāsavo  avijjāsavo ca khīyatīti veditabbo.</p>
              <p>[03] gāthāsu ^b^vimuttiñāṇa^eb^nti vimuttiyaṃ nibbāne phale ca  paccavekkhaṇañāṇaṃ. ^b^uttama^eb^nti uttamadhammārammaṇattā uttamaṃ.  ^b^khaye ñāṇa^eb^nti āsavānaṃ saṃyojanānañca khaye khayakare  ariyamagge ñāṇaṃ. ``khīṇā saṃyojanā iti ñāṇa''nti idhāpi  ānetvā sambandhitabbaṃ. tena pahīnakilesapaccavekkhaṇaṃ dasseti.  evamettha cattāripi paccavekkhaṇañāṇāni vuttāni honti ^a^P2.0151^ea^.  avasiṭṭhakilesapaccavekkhaṇā hi idha natthi  arahattaphalādhigamassa adhippetattā. yathā cettha jānato passatoti  nibbānādhigamena sammādiṭṭhikiccaṃ adhikaṃ katvā vuttaṃ, evaṃ  sammappadhānakiccampi adhikameva icchitabbanti dassento ^b^``na  tvevidaṃ kusītenā''^eb^ti osānagāthamāha.</p>
              <p>[03] tattha ^b^na tvevida^eb^nti na tu eva idaṃ. ^b^tu^eb^saddo  nipātamattaṃ. ^b^bālenamavijānatā^eb^ti ^b^ma^eb^kāro padasandhikaro.  ayañhettha saṅkhepattho -- idaṃ sekkhamaggena asekkhamaggena ca  pattabbaṃ abhijjhākāyaganthādisabbaganthānaṃ pamocanaṃ pamocanassa  nimittabhūtaṃ nibbānaṃ ``idaṃ dukkha''ntiādinā cattāri saccāni  yathābhūtaṃ ^b^avijānatā^eb^ tato eva ^b^bālena^eb^ aviddasunā yathā  adhigantuṃ na sakkā, evaṃ ^b^kusītena^eb^ nibbīriyenāpi, tasmā  tadadhigamāya āraddhavīriyena bhavitabbanti. tenāha bhagavā  ``āraddhavīriyassāyaṃ dhammo, no kusītassa'' (dī0 ni0 3.358). </p>
              <p>[21] ``ārambhatha ^a^V0.0287^ea^ nikkamatha, yuñjatha buddhasāsane. </p>
              <p>[22] dhunātha maccuno senaṃ, naḷāgāraṃva kuñjaro''ti.. (saṃ0  ni0  1.185; netti0 29; mi0 pa0 5.1.4). </p>
              <p>[06] tatiyasuttavaṇṇanā niṭṭhitā. </p>
            </h4>
          </h3>
          <h3>
            <h3n> 4. samaṇabrāhmaṇasuttavaṇṇanā </h3n>
            <h4>
              <h4n> </h4n>
              <p>[03] 103^b^.^eb^ catutthe ^a^M0.0313^ea^ ^b^ye hi kecī^eb^ti ye keci.  ^b^idaṃ dukkhanti yathābhūtaṃ nappajānantī^eb^ti ``idaṃ dukkhaṃ, ettakaṃ  dukkhaṃ, na ito bhiyyo''ti aviparītaṃ sabhāvasarasalakkhaṇato  vipassanāpaññāsahitāya maggapaññāya dukkhasaccaṃ na jānanti na  paṭivijjhanti. sesesupi eseva nayo. ^b^na me te,  bhikkhave^eb^tiādīsu ayaṃ saṅkhepattho -- bhikkhave, catusaccakammaṭṭhānaṃ  ananuyuttā pabbajjāmattasamaṇā ceva jātimattabrāhmaṇā ca na mayā te  samitapāpasamaṇesu samaṇoti, bāhitapāpabrāhmaṇesu brāhmaṇoti ca  sammatā anuññātā. kasmā? samaṇakaraṇānaṃ brāhmaṇakaraṇānañca  dhammānaṃ abhāvatoti. tenevāha ``na ca pana te āyasmanto''tiādi.  tattha ^b^sāmaññattha^eb^nti sāmaññasaṅkhātaṃ atthaṃ, cattāri  sāmaññaphalānīti attho. ^b^brahmaññattha^eb^nti tasseva vevacanaṃ.  apare pana ``sāmaññatthanti ^a^P2.0152^ea^ cattāro ariyamaggā,  brahmaññatthanti cattāri ariyaphalānī''ti vadanti. sesaṃ vuttanayameva.  sukkapakkho vuttavipariyāyena veditabbo. gāthāsu apubbaṃ natthi. </p>
              <p>[06] catutthasuttavaṇṇanā niṭṭhitā. </p>
            </h4>
          </h3>
          <h3>
            <h3n> 5. sīlasampannasuttavaṇṇanā </h3n>
            <h4>
              <h4n> </h4n>
              <p>[03] 104^b^.^eb^ pañcame ^b^sīlasampannā^eb^ti ettha sīlaṃ nāma  khīṇāsavānaṃ lokiyalokuttarasīlaṃ, tena sampannā samannāgatāti  sīlasampannā. ^b^samādhipaññāsu^eb^pi eseva nayo. ^b^vimutti^eb^  pana phalavimuttiyeva, ^b^vimuttiñāṇadassanaṃ^eb^ paccavekkhaṇañāṇaṃ.  evamettha sīlādayo tayo lokiyalokuttarā, vimutti lokuttarāva,  vimuttiñāṇadassanaṃ lokiyameva. diṭṭhadhammikasamparāyikaparamatthehi  yathārahaṃ pare ovadanti anusāsantīti ^b^ovādakā.  viññāpakā^eb^ti kammāni kammaphalāni ca, viññāpakā, tattha ca  ``ime dhammā kusalā, ime dhammā akusalā. ime ^a^V0.0288^ea^ dhammā sāvajjā,  ime dhammā anavajjā''tiādinā kusalādivibhāgato khandhādivibhāgato  salakkhaṇato sāmaññalakkhaṇatoti vividhehi nayehi dhammānaṃ ñāpakā  avabodhakā ^a^M0.0314^ea^. ^b^sandassakā^eb^ti teyeva dhamme hatthena gahetvā viya  parassa paccakkhato dassetāro. ^b^samādapakā^eb^ti yaṃ sīlādi yehi  asamādinnaṃ, tassa samādāpetāro, tattha te patiṭṭhāpetāro.  ^b^samuttejakā^eb^ti evaṃ kusaladhammesu patiṭṭhitānaṃ upari  adhicittānuyoge niyojanavasena cittassa sammā uttejakā, yathā  visesādhigamo hoti, evaṃ nisāmanavasena tejakā.  ^b^sampahaṃsakā^eb^ti tesaṃ yathāladdhehi upariladdhabbehi ca guṇavisesehi  cittassa sammā pahaṃsakā, laddhassādavasena suṭṭhu tosakā.  ^b^alaṃsamakkhātāro^eb^ti alaṃ pariyattaṃ yathāvuttaṃ aparihāpetvā  sammadeva anuggahādhippāyena akkhātāro.</p>
              <p>[03] atha vā ^b^sandassakā^eb^ti dhammaṃ desentā pavattinivattiyo  sabhāvasarasalakkhaṇato sammadeva dassetāro. ^b^samādapakā^eb^ti  citte patiṭṭhāpanavasena tasseva atthassa gāhāpakā.  ^b^samuttejakā^eb^ti ^a^P2.0153^ea^ tadatthaggahaṇe ussāhajananena  sammadeva vodapakā jotakā vā. ^b^sampahaṃsakā^eb^ti tadatthapaṭipattiyaṃ  ānisaṃsadassanena sammadeva pahaṃsakā tosakā.  ^b^alaṃsamakkhātāro^eb^ti samatthā hutvā vuttanayena samakkhātāro.  ^b^saddhammassā^eb^ti paṭivedhasaddhammassa, tividhassāpi vā saddhammassa  desetāro.</p>
              <p>[03] ^b^dassanampaha^eb^nti dassanampi ahaṃ. taṃ panetaṃ cakkhudassanaṃ  ñāṇadassananti duvidhaṃ. tattha pasannehi cakkhūhi ariyānaṃ olokanaṃ  cakkhudassanaṃ nāma. ariyabhāvakarānaṃ pana dhammānaṃ ariyabhāvassa ca  vipassanāmaggaphalehi adhigamo ñāṇadassanaṃ nāma. imasmiṃ panatthe  cakkhudassanaṃ adhippetaṃ. ariyānañhi pasannehi cakkhūhi  olokanampi sattānaṃ bahūpakārameva. ^b^savana^eb^nti ``asuko nāma  khīṇāsavo asukasmiṃ nāma raṭṭhe vā janapade vā gāme vā nigame vā  vihāre vā leṇe vā vasatī''ti kathentānaṃ sotena savanaṃ, etampi  bahūpakārameva. ^b^upasaṅkamana^eb^nti ``dānaṃ vā dassāmi, pañhaṃ vā  pucchissāmi, dhammaṃ vā sossāmi, sakkāraṃ vā karissāmī''ti  evarūpena cittena ariyānaṃ upasaṅkamanaṃ. ^b^payirupāsana^eb^nti  pañhapayirupāsanaṃ, ariyānaṃ guṇe sutvā te upasaṅkamitvā nimantetvā  dānaṃ ^a^M0.0315^ea^ vā datvā vattaṃ vā katvā ``kiṃ, bhante, kusala''ntiādinā  nayena pañhapucchananti attho. veyyāvaccādikaraṇaṃ payirupāsanaṃyeva.  ^b^anussaraṇa^eb^nti rattiṭṭhānadivāṭṭhānesu nisinnassa ``idāni  ariyā gumbaleṇamaṇḍapādīsu jhānavipassanāmaggaphalasukhehi  vītināmentī''ti tesaṃ dibbavihārādiguṇavisesārammaṇaṃ anussaraṇaṃ.  yo vā tesaṃ santikā ovādo laddho hoti, taṃ āvajjitvā  ``imasmiṃ ^a^V0.0289^ea^ ṭhāne sīlaṃ kathitaṃ, imasmiṃ samādhi, imasmiṃ vipassanā,  imasmiṃ maggo, imasmiṃ phala''nti evaṃ anussaraṇaṃ.</p>
              <p>[03] ^b^anupabbajja^eb^nti ariyesu cittaṃ pasādetvā gharā nikkhamma  tesaṃ santike pabbajjaṃ. ariyesu ^a^P2.0154^ea^ hi cittaṃ  pasādetvā tesaṃyeva santike pabbajitvā tesaṃyeva ovādānusāsaniṃ  paccāsīsamānassa caratopi pabbajjā anupabbajjā nāma, aññesaṃ  santike ovādānusāsaniṃ paccāsīsamānassa caratopi pabbajjā  anupabbajjā nāma, ariyesu pasādena aññattha pabbajitvā ariyānaṃ  santike ovādānusāsaniṃ paccāsīsamānassa caratopi pabbajjā  anupabbajjāva. aññesu pana pasādena aññesaṃyeva santike pabbajitvā  aññesaṃyeva ovādānusāsaniṃ paccāsīsamānassa carato pabbajjā  anupabbajjā nāma na hoti. vuttanayena pabbajitesu pana  mahākassapattherassa tāva anupabbajjaṃ pabbajitā satasahassamattā ahesuṃ,  tathā therasseva saddhivihārikassa candaguttattherassa, tassāpi  saddhivihārikassa sūriyaguttattherassa, tassāpi saddhivihārikassa  assaguttattherassa, tassāpi saddhivihārikassa  yonakadhammarakkhitattherassa. tassa pana saddhivihāriko asokarañño  kaniṭṭhabhātā tissatthero nāma ahosi. tassa anupabbajjaṃ pabbajitā  aḍḍhateyyakoṭisaṅkhā ahesuṃ. dīpappasādakamahāmahindattherassa pana  anupabbajitānaṃ gaṇanaparicchedo natthi. yāvajjadivasā laṅkādīpe  satthari pasādena pabbajantā mahāmahindattherasseva anupabbajjanti nāma.</p>
              <p>[03] idāni yena kāraṇena tesaṃ ariyānaṃ dassanādi bahūpakāranti  vuttaṃ, taṃ dassetuṃ ^b^``tathārūpe''^eb^tiādimāha. tattha  ^b^tathārūpe^eb^ti tādise sīlādiguṇasampanne ariye. yasmā  dassanasavanānussaraṇāni upasaṅkamanapayirupāsanaṭṭhānāni, tasmā tāni  anāmasitvā upasaṅkamanapayirupāsanāniyeva dassetuṃ ^b^``sevato  bhajato payirupāsato''^eb^ti vuttaṃ ^a^M0.0316^ea^. dassanasavanānussaraṇato hi  ariyesu uppannasaddho te upasaṅkamitvā payirupāsitvā pañhaṃ pucchitvā  laddhasavanānuttariyo aparipūre sīlādiguṇe paripūressatīti. tathā hi  vuttaṃ ``saddhājāto upasaṅkamati, upasaṅkamanto payirupāsatī''tiādi  (ma0 ni0 2.183).</p>
              <p>[03] tattha ^b^sevato^eb^ti vattapaṭivattakaraṇavasena kālena kālaṃ  upasaṅkamato. ^b^bhajato^eb^ti ^a^P2.0155^ea^  sampiyāyanabhattivasena bhajato. ^b^payirupāsato^eb^ti pañhapucchanena  paṭipattianukaraṇena ca payirupāsatoti tiṇṇaṃ padānaṃ atthavibhāgo  dīpetabbo. vimuttiñāṇadassanassa pāripūri ekūnavīsatimassa  paccavekkhaṇañāṇassa uppattiyā veditabbā.</p>
              <p>[03] ^b^evarūpā^eb^ ^a^V0.0290^ea^ ^b^ca te, bhikkhave, bhikkhū^eb^tiādīsu ye  yathāvuttaguṇasamannāgamena evarūpā edisā bhinnasabbakilesā bhikkhū, te  diṭṭhadhammikādihitesu sattānaṃ niyojanavasena anusāsanato  ^b^satthāro^eb^tipi vuccanti. jātikantārādinittharaṇato  ^b^satthavāhā^eb^tipi, rāgādiraṇānaṃ jahanato jahāpanato ca  ^b^raṇañjahā^eb^tipi, avijjātamassa vinodanato vinodāpanato ca  ^b^tamonudā^eb^tipi, saparasantānesu  paññāālokapaññāobhāsapaññāpajjotānaṃ karaṇena nibbattanena  ^b^ālokādikarā^eb^tipi, tathā ñāṇukkāñāṇappabhādhammukkādhammappabhānaṃ  dhāraṇena karaṇena ca ^b^ukkādhārā^eb^tipi, ^b^pabhaṅkarā^eb^tipi,  ārakattā kilesehi, anaye na iriyanato, aye ca iriyanato paresaṃ  tathābhāvahetubhāvato, sadevakena lokena araṇīyato ^b^ariyā^eb^tipi,  paññācakkhudhammacakkhūnaṃ sātisayapaṭilābhena ^b^cakkhumanto^eb^tipi  vuccanti.</p>
              <p>[03] gāthāsu ^b^pāmojjakaraṇaṃ ṭhāna^eb^nti nirāmisassa pamodassa  nibbattakaṃ ṭhānaṃ kāraṇaṃ. ^b^eta^eb^nti idāni vattabbanidassanaṃ  sandhāya vadati. ^b^vijānata^eb^nti saṃkilesavodāne yāthāvato  jānantānaṃ. ^b^bhāvitattāna^eb^nti bhāvitasabhāvānaṃ, kāyabhāvanādīhi  bhāvitasantānānanti attho. ^b^dhammajīvina^eb^nti micchājīvaṃ  pahāya dhammena ñāyena jīvikakappanato, dhammena vā ñāyena  attabhāvassa pavattanato, samāpattibahulatāya vā aggaphaladhammena  jīvanato dhammajīvinaṃ. ayañhettha saṅkhepattho -- yadidaṃ  bhāvitattānaṃ pariniṭṭhitasamādhipaññābhāvanānaṃ tato eva dhammajīvinaṃ  ariyānaṃ dassanaṃ ^a^M0.0317^ea^. etaṃ avippaṭisāranimittānaṃ sīlādīnaṃ  pāripūrihetubhāvato vijānataṃ sappaññajātikānaṃ ^a^P2.0156^ea^  ekanteneva pītipāmojjakāraṇanti.</p>
              <p>[03] idāni taṃ tassa kāraṇabhāvaṃ dassetuṃ ^b^``te jotayantī''^eb^ti  osānagāthādvayamāha. tattha ^b^te^eb^ti te bhāvitattā dhammajīvino  ariyā. ^b^jotayantī^eb^ti pakāsayanti. ^b^bhāsayantī^eb^ti  saddhammobhāsena lokaṃ pabhāsayanti, dhammaṃ desentīti attho.  ^b^yesa^eb^nti yesaṃ ariyānaṃ. ^b^sāsana^eb^nti ovādaṃ.  ^b^sammadaññāyā^eb^ti pubbabhāgañāṇehi sammadeva jānitvā. sesaṃ  vuttanayameva. </p>
              <p>[06] pañcamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 6. taṇhuppādasuttavaṇṇanā </h3n>
            <h4>
              <h4n> </h4n>
              <p>[03] 105^b^.^eb^ chaṭṭhe ^b^taṇhuppādā^eb^ti ettha uppajjati  etesūti uppādā. kā uppajjati? taṇhā. taṇhāya uppādā  taṇhuppādā, taṇhāvatthūni taṇhākāraṇānīti attho. ^b^yatthā^eb^ti  yesu nimittabhūtesu ^a^V0.0291^ea^. ^b^uppajjamānā^eb^ti uppajjanasīlā.  ^b^cīvarahetū^eb^ti ``kattha manāpaṃ cīvaraṃ labhissāmī''ti  cīvarakāraṇā uppajjati. sesapadesupi eseva nayo.  ^b^itibhavābhavahetū^eb^ti ettha pana ^b^itī^eb^ti nidassanatthe nipāto.  yathā cīvarādihetu, evaṃ bhavābhavahetupīti attho.  ^b^bhavābhavā^eb^ti cettha paṇītappaṇītāni sappinavanītādīni  adhippetāni bhavati ārogyaṃ etenāti katvā. ``sampattibhavesu  paṇītappaṇītataro bhavābhavo''tipi vadanti. bhavoti vā sampatti,  abhavoti vipatti. bhavoti vuḍḍhi, abhavoti hāni. taṃ nimittañca  taṇhā uppajjatīti vuttaṃ ``bhavābhavahetu vā''ti.</p>
              <p>[03] gāthā heṭṭhā vuttatthā eva. apica ^b^taṇhādutiyo^eb^ti  taṇhāsahāyo. ayañhi satto anamatagge saṃsāravaṭṭe saṃsaranto na  ekakova saṃsarati, taṇhaṃ pana dutiyikaṃ sahāyikaṃ labhitvāva saṃsarati.  tathā hi taṃ papātapātaṃ acintetvā madhugaṇhanakaluddakaṃ viya ^a^P2.0157^ea^  anekādīnavākulesupi bhavesu ānisaṃsameva dassentī  anatthajāle sā paribbhamāpeti. ^b^etamādīnavaṃ ñatvā^eb^ti etaṃ  atītānāgatapaccuppannesu khandhesu ^a^M0.0318^ea^ itthabhāvaññathābhāvasaññitaṃ ādīnavaṃ  jānitvā. ^b^taṇhaṃ dukkhassa sambhava^eb^nti ``taṇhā cāyaṃ  vaṭṭadukkhassa sambhavo pabhavo kāraṇa''nti jānitvā. ettāvatā ca  ekassa bhikkhuno vipassanaṃ vaḍḍhetvā arahattuppatti dassitā.  idāni taṃ khīṇāsavaṃ thomento ^b^``vītataṇho''^eb^tiādimāha. yaṃ  panettha avuttaṃ, taṃ heṭṭhā vuttanayameva. </p>
              <p>[06] chaṭṭhasuttavaṇṇanā niṭṭhitā. </p>
            </h4>
          </h3>
          <h3>
            <h3n> 7. sabrahmakasuttavaṇṇanā </h3n>
            <h4>
              <h4n> </h4n>
              <p>[03] 106^b^.^eb^ sattame ^b^sabrahmakānī^eb^ti saseṭṭhakāni.  ^b^yesa^eb^nti yesaṃ kulānaṃ. ^b^puttāna^eb^nti puttehi pūjitasaddayogena  hi idaṃ karaṇatthe sāmivacanaṃ. ^b^ajjhāgāre^eb^ti sake ghare.  ^b^pūjitā hontī^eb^ti yaṃ ghare atthi, tena paṭijaggitā manāpena ceva  kāyikavācasikena ca paccupaṭṭhitā honti. iti mātāpitupūjakāni  kulāni ``sabrahmakānī''ti pasaṃsitvā uparipi nesaṃ pasaṃsanīyataṃ  dassento ^b^``sapubbadevatānī''^eb^tiādimāha.</p>
              <p>[03] tattha ^b^brahmā^eb^tiādīni tesaṃ brahmādibhāvasādhanatthaṃ vuttāni.  tatrāyamatthavibhāvanā -- ^b^brahmā^eb^ti seṭṭhādhivacanaṃ. yathā hi  brahmuno catasso bhāvanā avijahitā honti mettā, karuṇā, muditā,  upekkhāti, evaṃ mātāpitūnaṃ puttesu catasso bhāvanā avijahitā  honti. tā tasmiṃ tasmiṃ kāle ^a^V0.0292^ea^ veditabbā -- kucchigatasmiñhi  dārake ``kadā na kho puttakaṃ arogaṃ paripuṇṇaṅgapaccaṅgaṃ  passissāmā''ti mātāpitūnaṃ mettacittaṃ uppajjati. yadā panesa mando  uttānaseyyako ūkāhi vā maṅkulehi vā daṭṭho dukkhaseyyāya vā  pīḷito parodati viravati, tadāssa saddaṃ sutvā mātāpitūnaṃ kāruññaṃ  uppajjati. ādhāvitvā vidhāvitvā kīḷanakāle pana  lobhanīyavayasmiṃ vā ṭhitakāle dārakaṃ ^a^P2.0158^ea^ oloketvā  mātāpitūnaṃ cittaṃ sappimaṇḍe pakkhittasatavihatakappāsapicupaṭalaṃ viya  mudukaṃ āmoditaṃ pamoditaṃ, tadā nesaṃ muditā labbhati. yadā pana  tesaṃ putto dārabharaṇaṃ paccupaṭṭhapetvā pāṭiyekkaṃ agāraṃ ajjhāvasati, tadā  mātāpitūnaṃ ``sakkoti dāni no puttako attano dhammatāya  jīvitu''nti majjhattabhāvo ^a^M0.0319^ea^ uppajjati. evaṃ tasmiṃ kāle upekkhā  labbhati. evaṃ mātāpitūnaṃ puttesu yathākālaṃ catubbidhassapi  brahmavihārassa labbhanato brahmasadisavuttitāya vuttaṃ ``brahmāti,  bhikkhave, mātāpitūnaṃ etaṃ adhivacana''nti.</p>
              <p>[03] ^b^pubbadevatā^eb^ti ettha devā nāma tividhā -- sammutidevā,  upapattidevā, visuddhidevāti. tesu sammutidevā nāma rājāno  khattiyā. te hi ``devo, devī''ti loke voharīyanti, devā viya  lokassa niggahānuggahasamatthā ca honti. upapattidevā nāma  cātumahārājikato paṭṭhāya yāva bhavaggā uppannā sattā. visuddhidevā  nāma khīṇāsavā sabbakilesavisuddhito. tatrāyaṃ vacanattho --  dibbanti, kīḷanti, laḷanti, jotanti paṭipakkhaṃ jayanti vāti  devā. tesu sabbaseṭṭhā visuddhidevā. yathā te bālajanehi kataṃ  aparādhaṃ agaṇetvā ekanteneva tesaṃ anatthahāniṃ atthuppattiñca  ākaṅkhantāva yathāvuttabrahmavihārayogena atthāya hitāya sukhāya  paṭipajjanti, dakkhiṇeyyatāya ca tesaṃ kārānaṃ mahapphalataṃ  mahānisaṃsatañca āvahanti; evameva mātāpitaropi puttānaṃ aparādhaṃ  agaṇetvā ekanteneva tesaṃ anatthahāniṃ atthuppattiñca ākaṅkhantā  vuttanayeneva catubbidhassapi brahmavihārassa labbhanato atthāya hitāya  sukhāya paṭipajjantā paramadakkhiṇeyyā hutvā attani katānaṃ kārānaṃ  mahapphalataṃ mahānisaṃsatañca āvahanti. sabbadevehi ca paṭhamaṃ tesaṃ  upakāravantatāya te āditoyeva devā. tesañhi vasena te paṭhamaṃ aññe  deve ``devā''ti jānanti ārādhenti payirupāsanti, ārādhanavidhiṃ  ñatvā tathā paṭipajjantā tassā paṭipattiyā phalaṃ adhigacchanti, tasmā  te ^a^P2.0159^ea^ pacchādevā nāma. tena vuttaṃ ``pubbadevatāti,  bhikkhave, mātāpitūnaṃ etaṃ adhivacana''nti.</p>
              <p>[03] ^b^pubbācariyā^eb^ti paṭhamāacariyā. mātāpitaro hi putte  sikkhāpentā atitaruṇakālato paṭṭhāya ``evaṃ nisīda, evaṃ gaccha,  evaṃ tiṭṭha, evaṃ saya, evaṃ khāda, evaṃ bhuñja, ayaṃ te ^a^V0.0293^ea^ `tātā'ti  vattabbo, ayaṃ `bhātikā'ti, ayaṃ `bhaginī'ti, idaṃ nāma kātuṃ  vaṭṭati, idaṃ na vaṭṭati, asukaṃ nāma upasaṅkamituṃ vaṭṭati, asukaṃ nāma  na vaṭṭatī''ti gāhenti sikkhāpenti. aparabhāge aññe ācariyāpi  sippaṃ muddaṃ gaṇananti evamādiṃ sikkhāpenti, aññe saraṇāni denti,  sīlesu patiṭṭhāpenti, pabbājenti ^a^M0.0320^ea^, dhammaṃ uggaṇhāpenti, upasampādenti,  sotāpattimaggādīni pāpenti. iti sabbepi te pacchāācariyā nāma.  mātāpitaro pana sabbapaṭhamaṃ. tenāha ``pubbācariyāti, bhikkhave,  mātāpitūnaṃ etaṃ adhivacana''nti.</p>
              <p>[03] ^b^āhuneyyā^eb^ti ānetvā hunitabbanti āhunaṃ, dūratopi  ānetvā phalavisesaṃ ākaṅkhantena guṇavantesu dātabbānaṃ  annapānavatthacchādanādīnaṃ etaṃ nāmaṃ, upakārakhettatāya taṃ āhunaṃ  arahantīti āhuneyyā. tena vuttaṃ ``āhuneyyāti, bhikkhave,  mātāpitūnaṃ etaṃ adhivacana''nti.</p>
              <p>[03] idāni tesaṃ brahmādibhāve kāraṇaṃ dassetuṃ ^b^``taṃ kissa hetu?  bahukārā''^eb^tiādi vuttaṃ. ^b^taṃ kissa hetū^eb^ti taṃ mātāpitūnaṃ  brahmādiadhivacanaṃ kena kāraṇenāti ceti attho. ^b^bahukārā^eb^ti  bahūpakārā. ^b^āpādakā^eb^ti jīvitassa āpādakā, pālakā.  puttānañhi mātāpitūhi jīvitaṃ āpāditaṃ pālitaṃ ghaṭitaṃ anuppabandhena  pavattitaṃ sampāditaṃ. ^b^posakā^eb^ti hatthapāde vaḍḍhetvā hadayalohitaṃ  pāyetvā posetāro. ^b^imassa lokassa dassetāro^eb^ti puttānaṃ  imasmiṃ loke iṭṭhāniṭṭhārammaṇadassanaṃ nāma mātāpitaro nissāya  jātanti te nesaṃ imassa lokassa dassetāro nāma. iti tesaṃ  bahukārattaṃ brahmādibhāvassa kāraṇaṃ dassitaṃ, yena putto mātāpitūnaṃ  ^a^P2.0160^ea^ lokiyena upakārena kenaci pariyāyena pariyantaṃ  paṭikāraṃ kātuṃ na samatthoyeva. sace hi putto ``mātāpitūnaṃ  upakārassa paccupakāraṃ karissāmī''ti uṭṭhāya samuṭṭhāya vāyamanto  dakkhiṇe aṃsakūṭe mātaraṃ, itarasmiṃ pitaraṃ ṭhapetvā vassasatāyuko  sakalaṃ vassasatampi parihareyya catūhi paccayehi  ucchādanaparimaddananhāpanasambāhanādīhi ca yathāruci upaṭṭhahanto tesaṃ  muttakarīsampi ajigucchanto, na ettāvatā puttena mātāpitūnaṃ paṭikāro  kato hoti aññatra saddhādiguṇavisese patiṭṭhāpanā. vuttañhetaṃ bhagavatā  -- </p>
              <p>[02] ``dvinnāhaṃ, bhikkhave, na suppaṭikāraṃ vadāmi.  katamesaṃ dvinnaṃ? mātu ca pitu ca. ekena, bhikkhave, aṃsena mātaraṃ  parihareyya, ekena aṃsena pitaraṃ parihareyya vassasatāyuko  vassasatajīvī, so ca nesaṃ ucchādanaparimaddananhāpanasambāhanena, te ca  tattheva muttakarīsaṃ cajeyyuṃ, na tveva, bhikkhave, mātāpitūnaṃ kataṃ  ^a^M0.0321^ea^ vā hoti paṭikataṃ vā ^a^V0.0294^ea^. imissā ca, bhikkhave, mahāpathaviyā  pahūtarattaratanāya mātāpitaro issariyādhipacce rajje patiṭṭhāpeyya, na  tveva, bhikkhave, mātāpitūnaṃ kataṃ vā hoti paṭikataṃ vā. taṃ kissa  hetu? bahukārā, bhikkhave, mātāpitaro puttānaṃ āpādakā posakā  imassa lokassa dassetāro. </p>
              <p>[02] ``yo ca kho, bhikkhave, mātāpitaro assaddhe  saddhāsampadāya samādapeti niveseti patiṭṭhāpeti. dussīle  sīlasampadāya, maccharino cāgasampadāya, duppaññe paññāsampadāya  samādapeti niveseti patiṭṭhāpeti. ettāvatā kho, bhikkhave,  mātāpitūnaṃ katañca hoti paṭikatañcā''ti (a0 ni0  2.34).</p>
              <p>[03] tathā -- </p>
              <p>[21] ``mātāpitūpaṭṭhānaṃ, puttadārassa saṅgaho''ti. (khu0  pā0 5.6). </p>
              <p>[22] ``mātāpitūpaṭṭhānaṃ, bhikkhave, paṇḍitapaññatta''nti ca  -- </p>
              <p>[25] evamādīni mātāpitūnaṃ puttassa bahūpakārabhāvasādhakāni  suttāni daṭṭhabbāni.</p>
              <p>[03] gāthāsu ^b^vuccare^eb^ti vuccanti kathīyanti. ^b^pajāya  anukampakā^eb^ti paresaṃ pāṇaṃ chinditvāpi attano santakaṃ yaṃkiñci  cajitvāpi attano pajaṃ paṭijagganti gopayanti, tasmā pajāya attano  puttānaṃ anukampakā anuggāhakā.</p>
              <p>[03] ^b^namasseyyā^eb^ti ^a^P2.0161^ea^ sāyaṃ pātaṃ upaṭṭhānaṃ  gantvā ``idaṃ mayhaṃ uttamaṃ puññakkhetta''nti namakkāraṃ kareyya.  ^b^sakkareyyā^eb^ti sakkārena paṭimāneyya. idāni taṃ sakkāraṃ dassento  ^b^``annenā''^eb^tiādimāha. tattha ^b^annenā^eb^ti  yāgubhattakhādanīyena. ^b^pānenā^eb^ti aṭṭhavidhapānena.  ^b^vatthenā^eb^ti nivāsanapārupanena. ^b^sayanenā^eb^ti  mañcapīṭhabhisibimbohanādinā sayanena. ^b^ucchādanenā^eb^ti duggandhaṃ  paṭivinodetvā sugandhakaraṇucchādanena. ^b^nhānenā^eb^ti sītakāle  uṇhodakena, uṇhakāle sītodakena gattāni parisiñcitvā nhāpanena.  ^b^pādānaṃ dhovanena cā^eb^ti uṇhodakasītodakehi pādadhovanena ceva  telamakkhanena ca.</p>
              <p>[03] ^b^tāya^eb^ ^a^M0.0322^ea^ ^a^V0.0295^ea^ ^b^naṃ pāricariyāyā^eb^ti ettha ^b^na^eb^nti nipātamattaṃ,  yathāvuttaparicaraṇena. atha vā ^b^pāricariyāyā^eb^ti  bharaṇakiccakaraṇakulavaṃsapatiṭṭhāpanādinā pañcavidhaupaṭṭhānena. vuttañhetaṃ  -- </p>
              <p>[02] ``pañcahi kho, gahapatiputta, ṭhānehi puttena puratthimā  disā mātāpitaro paccupaṭṭhātabbā `bhato ne bharissāmi, kiccaṃ nesaṃ  karissāmi, kulavaṃsaṃ ṭhapessāmi, dāyajjaṃ paṭipajjissāmi. atha vā  pana nesaṃ petānaṃ kālakatānaṃ dakkhiṇamanuppadassāmī'ti. imehi  kho, gahapatiputta, pañcahi ṭhānehi puttena puratthimā disā mātāpitaro  paccupaṭṭhitā pañcahi ṭhānehi puttaṃ anukampanti -- pāpā nivārenti,  kalyāṇe nivesenti, sippaṃ sikkhāpenti, patirūpena dārena  saṃyojenti, samaye dāyajjaṃ niyyādentī''ti (dī0 ni0 3.267).</p>
              <p>[03] apica yo mātāpitaro tīsu vatthūsu abhippasanne katvā sīlesu  vā patiṭṭhāpetvā pabbajjāya vā niyojetvā upaṭṭhahati, ayaṃ  mātāpitūpaṭṭhākānaṃ aggoti veditabbo. sā panāyaṃ pāricariyā  puttassa ubhayalokahitasukhāvahāti dassento ^b^``idheva naṃ  pasaṃsanti, pecca sagge pamodatī''^eb^ti āha. tattha ^b^idhā^eb^ti  imasmiṃ loke. mātāpitūpaṭṭhākañhi puggalaṃ paṇḍitamanussā tattha  pāricariyāya pasaṃsanti vaṇṇenti ^a^P2.0162^ea^ thomenti, tassa  ca diṭṭhānugatiṃ āpajjantā sayampi attano mātāpitūsu tathā  paṭipajjitvā mahantaṃ puññaṃ pasavanti. ^b^peccā^eb^ti paralokaṃ gantvā  sagge ṭhito mātāpitupaṭṭhāko dibbasampattīhi modati pamodati  abhinandatīti. </p>
              <p>[06] sattamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 8. bahukārasuttavaṇṇanā </h3n>
            <h4>
              <h4n> </h4n>
              <p>[03] 107^b^.^eb^ aṭṭhame ^b^brāhmaṇagahapatikā^eb^ti brāhmaṇā ceva  gahapatikā ca. ṭhapetvā brāhmaṇe ye keci agāraṃ ajjhāvasantā idha  gahapatikāti veditabbā ^a^M0.0323^ea^. ^b^ye^eb^ti aniyamato niddiṭṭhaparāmasanaṃ.  ^b^vo^eb^ti upayogabahuvacanaṃ. ayañhettha saṅkhepattho -- bhikkhave,  tumhākaṃ bahūpakārā brāhmaṇagahapatikā, ye brāhmaṇā ceva sesāgārikā ca  ``tumhe eva amhākaṃ puññakkhettaṃ, yattha mayaṃ uddhaggikaṃ dakkhiṇaṃ  patiṭṭhāpema sovaggikaṃ sukhavipākaṃ saggasaṃvattanika''nti cīvarādīhi  paccayehi patiupaṭṭhitāti.</p>
              <p>[03] evaṃ ^a^V0.0296^ea^ ``āmisadānena āmisasaṃvibhāgena āmisānuggahena gahaṭṭhā  bhikkhūnaṃ upakāravanto''ti dassetvā idāni dhammadānena  dhammasaṃvibhāgena dhammānuggahena bhikkhūnampi tesaṃ upakāravantataṃ dassetuṃ  ^b^``tumhepi, bhikkhave,''^eb^tiādi vuttaṃ, taṃ vuttanayameva.</p>
              <p>[03] iminā kiṃ kathitaṃ? piṇḍāpacāyanaṃ nāma kathitaṃ. ayañhettha  adhippāyo -- bhikkhave, yasmā ime brāhmaṇagahapatikā neva tumhākaṃ  ñātakā, na mittā, na iṇaṃ vā dhārenti, atha kho ``ime samaṇā  sammaggatā sammā paṭipannā, ettha no kārā mahapphalā bhavissanti  mahānisaṃsā''ti phalavisesaṃ ākaṅkhantā tumhe cīvarādīhi upaṭṭhahanti.  tasmā taṃ tesaṃ adhippāyaṃ paripūrentā appamādena sampādetha,  dhammadesanāpi vo kārakānaṃyeva sobhati, ādeyyā ca hoti, na  itaresanti evaṃ sammāpaṭipattiyaṃ appamādo karaṇīyoti.</p>
              <p>[03] ^b^evamidaṃ, bhikkhave^eb^tiādīsu ayaṃ saṅkhepattho --  bhikkhave, evaṃ iminā vuttappakārena gahaṭṭhapabbajitehi  āmisadānadhammadānavasena aññamaññaṃ sannissāya kāmādivasena  catubbidhassapi oghassa nittharaṇatthāya ^a^P2.0163^ea^  sakalassapi vaṭṭadukkhassa sammadeva pariyosānakaraṇāya  uposathasīlaniyamādivasena catupārisuddhisīlādivasena vā idaṃ  sāsanabrahmacariyaṃ maggabrahmacariyañca vussati carīyatīti.</p>
              <p>[03] gāthāsu ^b^sāgārā^eb^ti gahaṭṭhā. ^b^anagārā^eb^ti  pariccattāgārā pabbajitā. ^b^ubho aññoññanissitā^eb^ti te  ubhopi aññamaññasannissitā. sāgārā hi anagārānaṃ  dhammadānasannissitā, anagārā ca sāgārānaṃ paccayadānasannissitā.  ^b^ārādhayantī^eb^ti sādhenti sampādenti. ^b^saddhamma^eb^nti  paṭipattisaddhammaṃ paṭivedhasaddhammañca. tattha yaṃ uttamaṃ, taṃ dassento  āha ^b^``yogakkhemaṃ^eb^ ^a^M0.0324^ea^ ^b^anuttara''^eb^nti arahattaṃ nibbānañca.  ^b^sāgāresū^eb^ti sāgārehi, nissakke idaṃ bhummavacanaṃ, sāgārānaṃ vā  santike. ^b^paccaya^eb^nti vuttāvasesaṃ duvidhaṃ paccayaṃ piṇḍapātaṃ  bhesajjañca. ^b^parissayavinodana^eb^nti utuparissayādiparissayaharaṇaṃ  vihārādiāvasathaṃ. ^b^sugata^eb^nti sammā paṭipannaṃ kalyāṇaputhujjanena  saddhiṃ aṭṭhavidhaṃ ariyapuggalaṃ. sāvako hi idha sugatoti adhippeto.  ^b^gharamesino^eb^ti gharaṃ esino, gehe ṭhatvā gharāvāsaṃ vasantā  bhogūpakaraṇāni ceva gahaṭṭhasīlādīni ca esanasīlāti attho.  ^b^saddahāno arahata^eb^nti arahantānaṃ ariyānaṃ vacanaṃ, tesaṃ vā  sammāpaṭipattiṃ saddahantā. ``addhā ime sammā paṭipannā, yathā ime  kathenti, tathā paṭipajjantānaṃ sā paṭipatti saggamokkhasampattiyā  saṃvattatī''ti abhisaddahantāti attho. ``saddahantā''tipi  ^a^V0.0297^ea^ pāṭho. ^b^ariyapaññāyā^eb^ti suvisuddhapaññāya. ^b^jhāyino^eb^ti  ārammaṇalakkhaṇūpanijjhānavasena duvidhenapi jhānena jhāyino.</p>
              <p>[03] ^b^idha dhammaṃ caritvānā^eb^ti imasmiṃ attabhāve, imasmiṃ vā  sāsane lokiyalokuttarasukhassa maggabhūtaṃ sīlādidhammaṃ ^a^P2.0164^ea^  paṭipajjitvā yāva parinibbānaṃ na pāpuṇanti, tāvadeva  sugatigāmino. ^b^nandino^eb^ti pītisomanassayogena nandanasīlā.  keci pana ``dhammaṃ caritvāna magganti sotāpattimaggaṃ  pāpuṇitvā''ti vadanti. ^b^devalokasmi^eb^nti chabbidhepi  kāmāvacaradevaloke. ^b^modanti kāmakāmino^eb^ti  yathicchitavatthunipphattito kāmakāmino kāmavanto hutvā pamodantīti. </p>
              <p>[06] aṭṭhamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 9. kuhasuttavaṇṇanā </h3n>
            <h4>
              <h4n> </h4n>
              <p>[03] 108^b^.^eb^ navame ^b^kuhā^eb^ti sāmantajappanādinā  kuhanavatthunā kuhakā, asantaguṇasambhāvanicchāya kohaññaṃ katvā paresaṃ  vimhāpakāti attho. ^b^thaddhā^eb^ti kodhena ca mānena ca  thaddhamānasā. ``kodhano hoti upāyāsabahulo, appampi vutto  samāno abhisajjati kuppati byāpajjati patitthīyatī''ti (a0 ni0   3.25; pu0 pa0 101) evaṃ vuttena kodhena ca, ``dubbaco hoti  dovacassakaraṇehi ^a^M0.0325^ea^ dhammehi samannāgato akkhamo appadakkhiṇaggāhī  anusāsani''nti (ma0 ni0 1.181) evaṃ vuttena dovacassena ca,  ``jātimado, gottamado, sippamado, ārogyamado, yobbanamado,  jīvitamado''ti (vibha0 832) evaṃ vuttena jātimadādibhedena madena  ca garukātabbesu garūsu paramanipaccakāraṃ akatvā ayosalākaṃ gilitvā  ṭhitā viya anonatā hutvā vicaraṇakā. ^b^lapā^eb^ti upalāpakā  micchājīvavasena kulasaṅgāhakā paccayatthaṃ payuttavācāvasena  nippesikatāvasena ca lapakāti vā attho.</p>
              <p>[03] ^b^siṅgī^eb^ti ``tattha katamaṃ siṅgaṃ? yaṃ siṅgaṃ siṅgāratā  cāturatā cāturiyaṃ parikkhattatā pārikkhattiya''nti (vibha0 852)  evaṃ vuttehi siṅgasadisehi pākaṭakilesehi samannāgatā.  ^b^unnaḷā^eb^ti uggatanaḷā, naḷasadisaṃ tucchamānaṃ ukkhipitvā  vicaraṇakā. ^b^asamāhitā^eb^ti ^a^P2.0165^ea^  cittekaggatāmattassāpi alābhino. ^b^na me te, bhikkhave, bhikkhū  māmakā^eb^ti te mayhaṃ bhikkhū mama santakā na honti. meti idaṃ  padaṃ attānaṃ uddissa pabbajitattā bhagavatā vuttaṃ. yasmā pana  ^a^V0.0298^ea^ te kuhanādiyogato na sammā paṭipannā, tasmā ``na māmakā''ti vuttā.  ^b^apagatā^eb^ti yadipi te mama sāsane pabbajitā, yathānusiṭṭhaṃ pana  appaṭipajjanato apagatā eva imasmā dhammavinayā, ito te  suvidūravidūre ṭhitāti dasseti. vuttañhetaṃ -- </p>
              <p>[21] ``nabhañca dūre pathavī ca dūre, </p>
              <p>[27] pāraṃ samuddassa tadāhu dūre. </p>
              <p>[26] tato have dūrataraṃ vadanti, </p>
              <p>[22] satañca dhammaṃ asatañca rājā''ti.. (a0 ni0   4.47; jā0 2.21.414).</p>
              <p>[03] ^b^vuddhiṃ virūḷhiṃ vepullaṃ āpajjantī^eb^ti sīlādiguṇehi  vaḍḍhanavasena vuddhiṃ, tattha niccalabhāvena virūḷhiṃ, sabbattha  patthaṭabhāvena sīlādidhammakkhandhapāripūriyā vepullaṃ. na ca te  kuhādisabhāvā bhikkhū āpajjanti, na ca pāpuṇantīti attho. ^b^te  kho me, bhikkhave, bhikkhū māmakā^eb^ti idhāpi meti attānaṃ uddissa  pabbajitattā vadati, sammā paṭipannattā pana ``māmakā''ti āha.  vuttavipariyāyena sukkapakkho veditabbo. tattha yāva ^a^M0.0326^ea^ arahattamaggā  virūhanti nāma, arahattaphale pana sampatte virūḷhiṃ vepullaṃ āpannā  nāma. gāthā suviññeyyā eva. </p>
              <p>[06] navamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 10. nadīsotasuttavaṇṇanā </h3n>
            <h4>
              <h4n> </h4n>
              <p>[03] 109^b^.^eb^ dasame ^b^seyyathāpī^eb^ti opammadassanatthe  nipāto, yathā nāmāti attho. ^b^nadiyā sotena ovuyheyyā^eb^ti  sīghasotāya hārahāriniyā nadiyā udakavegena heṭṭhato vuyheyya adho  hariyetha. ^b^piyarūpasātarūpenā^eb^ti piyasabhāvena sātasabhāvena ca  kāraṇabhūtena, tassaṃ nadiyaṃ tassā vā paratīre maṇisuvaṇṇādi aññaṃ  vā piyavatthu vittūpakaraṇaṃ atthi, taṃ gahessāmīti nadiyaṃ patitvā  sotena avakaḍḍheyya. ^b^kiñcāpī^eb^ti ^a^P2.0166^ea^  anujānanāsambhāvanatthe nipāto. kiṃ anujānāti, kiṃ na  sambhāveti? tena purisena adhippetassa piyavatthussa tattha atthibhāvaṃ  anujānāti, tathāgamanaṃ pana ādīnavavantatāya na sambhāveti. idaṃ  vuttaṃ hoti -- ambho, purisa ^a^V0.0299^ea^, yadipi tayā adhippetaṃ piyavatthu tattha  upalabbhati, evaṃ gamane pana ayamādīnavo, yaṃ tvaṃ heṭṭhā rahadaṃ patvā  maraṇaṃ maraṇamattaṃ vā dukkhaṃ pāpuṇeyyāsīti.</p>
              <p>[03] ^b^atthi cettha heṭṭhā rahado^eb^ti etissā nadiyā heṭṭhā  anusotabhāge ativiya gambhīravitthato eko mahāsaro atthi. so  ca samantato vātābhighātasamuṭṭhitāhi maṇimayapabbatakūṭasannibhāhi  mahatīhi ūmīhi vīcīhi ^b^saūmi,^eb^ visamesu bhūmippadesesu savegaṃ  anupakkhandantena imissā tāva nadiyā mahoghena tahiṃ tahiṃ  āvaṭṭamānavipulajalatāya balavāmukhasadisehi saha āvaṭṭehīti  ^b^sāvaṭṭo^eb^. taṃ rahadaṃ otiṇṇasatteyeva attano nibaddhāmisagocare  katvā ajjhāvasantena ativiya bhayānakadassanena ghoracetasā  dakarakkhasena ^b^sagaho sarakkhaso,^eb^ caṇḍamacchamakarādinā vā  ^b^sagaho,^eb^ yathāvuttarakkhasena ^b^sarakkhaso^eb^.</p>
              <p>[03] ^b^ya^eb^nti ^a^M0.0327^ea^ evaṃ sappaṭibhayaṃ yaṃ rahadaṃ. ^b^ambho purisā^eb^ti  ālapanaṃ. ^b^maraṇaṃ vā nigacchasī^eb^ti tāhi vā ūmīhi  ajjhotthaṭo, tesu vā āvaṭṭesu nipatito sīsaṃ ukkhipituṃ asakkonto  tesaṃ vā caṇḍamacchamakarādīnaṃ mukhe nipatito. tassa vā  dakarakkhasassa hatthaṃ gato maraṇaṃ vā gamissasi, atha vā pana  āyusese sati tato muccitvā apagacchanto tehi ūmiādīhi  janitaghaṭṭitavasena maraṇamattaṃ maraṇappamāṇaṃ dukkhaṃ nigacchasi.  ^b^paṭisotaṃ vāyameyyā^eb^ti so pubbe anusotaṃ vuyhamāno tassa  purisassa vacanaṃ sutvā ``anattho kira me upaṭṭhito, maccumukhe  kirāhaṃ parivattāmī''ti uppannabalavabhayo sambhamanto diguṇaṃ katvā  ussāhaṃ hatthehi ca pādehi ca vāyameyya tareyya, na cireneva tīraṃ  sampāpuṇeyya.</p>
              <p>[03] ^b^atthassa^eb^ ^a^P2.0167^ea^ ^b^viññāpanāyā^eb^ti  catusaccapaṭivedhānukūlassa atthassa sambodhanāya upamā katā.  ^b^ayañcettha attho^eb^ti ayameva idāni vuccamāno idha mayā  adhippeto upameyyattho, yassa viññāpanāya upamā āhaṭā.</p>
              <p>[03] ^b^taṇhāyetaṃ adhivacana^eb^nti ettha catūhi ākārehi taṇhāya  sotasadisatā veditabbā anukkamaparivuḍḍhito anuppabandhato  osīdāpanato duruttaraṇato ca. yathā hi upari mahāmeghe abhippavuṭṭhe  udakaṃ pabbatakandarapadarasākhāyo pūretvā tato bhassitvā kusubbhe  pūretvā tato bhassitvā kunnadiyo pūretvā tato mahānadiyo  pakkhanditvā ekoghaṃ hutvā pavattamānaṃ ``nadīsoto''ti vuccati,  evameva ajjhattikabāhirādivasena anekabhedesu rūpādīsu ārammaṇesu  lobho uppajjitvā anukkamena parivuḍḍhiṃ gacchanto ``taṇhāsoto''ti  vuccati, yathā ^a^V0.0300^ea^ ca nadīsoto āgamanato yāva samuddappatti, tāva sati  vicchedapaccayābhāve avicchijjamāno anuppabandhena pavattati, evaṃ  taṇhāsotopi āgamanato paṭṭhāya asati vicchedapaccaye avicchijjamāno  apāyasamuddābhimukho anuppabandhena pavattati. yathā pana nadīsoto  tadantogadhe satte osīdāpeti, sīsaṃ ukkhipituṃ na deti, maraṇaṃ vā  maraṇamattaṃ vā dukkhaṃ pāpeti, evaṃ taṇhāsotopi attano sotantogate  satte osīdāpeti, paññāsīsaṃ ^a^M0.0328^ea^ ukkhipituṃ na deti, kusalamūlacchedanena  saṃkilesadhammasamāpajjanena ca maraṇaṃ vā maraṇamattaṃ vā dukkhaṃ pāpeti.</p>
              <p>[03] yathā ca nadiyā soto mahoghabhāvena pavattamāno uḷumpaṃ vā  nāvaṃ vā bandhituṃ netuñca chekaṃ purisaṃ nissāya paratīraṃ gantuṃ  ajjhāsayaṃ katvā tajjaṃ vāyāmaṃ karontena taritabbo, na yena vā tena  vāti duruttaro, evaṃ taṇhāsotopi kāmoghabhavoghabhūto sīlasaṃvaraṃ pūretuṃ  samathavipassanāsu kammaṃ kātuṃ ``nipakena arahattaṃ pāpuṇissāmī''ti  ajjhāsayaṃ samuṭṭhāpetvā kalyāṇamitte nissāya samathavipassanānāvaṃ  abhiruhitvā sammāvāyāmaṃ karontena taritabbo, na yena vā tena vāti  duruttaro. evaṃ anukkamaparivuḍḍhito anuppabandhato osīdāpanato  duruttaraṇatoti catūhi ākārehi taṇhāya nadīsotasadisatā veditabbā.</p>
              <p>[03] ^b^piyarūpaṃ^eb^ ^a^P2.0168^ea^ ^b^sātarūpa^eb^nti  piyajātikaṃ piyasabhāvaṃ piyarūpaṃ, madhurajātikaṃ madhurasabhāvaṃ sātarūpaṃ,  iṭṭhasabhāvanti attho. ^b^channeta^eb^nti channaṃ etaṃ.  ^b^ajjhattikāna^eb^nti ettha ``evaṃ mayaṃ attāti gahaṇaṃ  gamissāmā''ti iminā viya adhippāyena attānaṃ adhikāraṃ katvā  pavattānīti ajjhattikāni. tattha gocarajjhattaṃ, niyakajjhattaṃ,  visayajjhattaṃ, ajjhattajjhattanti catubbidhaṃ ajjhattaṃ. tesu  ``ajjhattarato samāhito''ti evamādīsu (dha0 pa0 362) vuttaṃ idaṃ  ^b^gocarajjhattaṃ^eb^ nāma. ``ajjhattaṃ sampasādana''nti (dī0 ni0  1.228; dha0 sa0 161) āgataṃ idaṃ ^b^niyakajjhattaṃ^eb^ nāma.  ``sabbanimittānaṃ amanasikārā ajjhattaṃ suññataṃ upasampajja  viharatī''ti (ma0 ni0 3.187) evamāgataṃ idaṃ ^b^visayajjhattaṃ^eb^  nāma. ``ajjhattikā dhammā, bāhirā dhammā''ti (dha0 sa0  tikamātikā 20) ettha vuttaṃ ajjhattaṃ ^b^ajjhattajjhattaṃ^eb^ nāma.  idhāpi etadeva adhippetaṃ, tasmā ajjhattāniyeva ajjhattikāni. atha  vā yathāvutteneva atthena ``ajjhattā dhammā, bahiddhā dhammā''tiādīsu  viya tesu ajjhattesu bhavāni ajjhattikāni, cakkhādīni. tesaṃ  ajjhattikānaṃ.</p>
              <p>[03] ^b^āyatanāna^eb^nti ettha āyatanato, āyānaṃ tananato,  āyatassa ca nayanato āyatanānīti ^a^V0.0301^ea^. cakkhādīsu hi  taṃtaṃdvāravatthukā cittacetasikā dhammā sakena sakena anubhavanādinā  kiccena āyatanti uṭṭhahanti ghaṭanti vāyamanti, te ca āyabhūte dhamme  etāni tanonti vitthārenti ^a^M0.0329^ea^, yañca anamatagge saṃsāre pavattaṃ  ativiya āyataṃ vaṭṭadukkhaṃ, taṃ nayanti pavattenti. iti sabbathāpime  dhammā āyatanato, āyānaṃ tananato, āyatassa ca nayanato  āyatanānīti vuccanti. apica nivāsaṭṭhānaṭṭhena, ākaraṭṭhena,  samosaraṇaṭṭhānaṭṭhena, sañjātidesaṭṭhena, kāraṇaṭṭhena ca āyatanaṃ veditabbaṃ.  tathā hi loke ``issarāyatanaṃ devāyatana''ntiādīsu nivāsaṭṭhānaṃ  āyatananti vuccati. ``suvaṇṇāyatanaṃ rajatāyatana''ntiādīsu  ākaro. sāsane pana ^a^P2.0169^ea^ ``manorame āyatane,  sevanti naṃ vihaṅgamā''tiādīsu samosaraṇaṭṭhānaṃ. ``dakkhiṇāpatho  gunnaṃ āyatana''ntiādīsu sañjātideso. ``tatra tatreva sakkhibhabbataṃ  pāpuṇāti sati satiāyatane''tiādīsu (ma0 ni0 3.158; a0  ni0  3.102) kāraṇaṃ āyatananti vuccati. cakkhādīsu ca te  te cittacetasikā dhammā nivasanti tadāyattavuttitāyāti cakkhādayo  tesaṃ nivāsaṭṭhānaṃ. tattha ca te ākiṇṇā tannissitattāti te nesaṃ  ākaro, samosaraṇaṭṭhānañca tattha vatthudvārabhāvena samosaraṇato,  sañjātideso ca tannissayabhāvena tesaṃ tattheva uppattito, kāraṇañca  tadabhāve tesaṃ abhāvatoti. iti nivāsaṭṭhānaṭṭhena, ākaraṭṭhena,  samosaraṇaṭṭhānaṭṭhena, sañjātidesaṭṭhena, kāraṇaṭṭhenāti imehi kāraṇehi  cakkhādīni āyatanānīti vuccanti. tena vuttaṃ ``channetaṃ  ajjhattikānaṃ āyatanāna''nti.</p>
              <p>[03] yadipi rūpādayopi dhammā ``rūpaṃ loke piyarūpaṃ sātarūpaṃ,  etthesā taṇhā uppajjamānā uppajjatī''ti taṇhāvatthubhāvato  piyarūpasātarūpabhāvena vuttā. cakkhādike pana muñcitvā  attabhāvapaññattiyā abhāvato ``mama cakkhu mama sota''ntiādinā  adhikasinehavatthubhāvena cakkhādayo sātisayaṃ piyarūpaṃ sātarūpanti  niddesaṃ arahantīti dassetuṃ ``piyarūpaṃ sātarūpanti kho, bhikkhave,  channetaṃ ajjhattikānaṃ āyatanānaṃ adhivacana''nti vuttaṃ.</p>
              <p>[03] ^b^orambhāgiyāna^eb^nti ettha oraṃ vuccati kāmadhātu,  tappariyāpannā orambhāgā, paccayabhāvena tesaṃ hitāti orambhāgiyā.  yassa saṃvijjanti, taṃ puggalaṃ vaṭṭasmiṃ saṃyojenti bandhantīti  saṃyojanāni.  sakkāyadiṭṭhivicikicchāsīlabbataparāmāsakāmarāgabyāpādānaṃ etaṃ  adhivacanaṃ. te ^a^M0.0330^ea^ hi kāmabhavūpagānaṃ saṅkhārānaṃ paccayā hutvā  rūpārūpadhātuto heṭṭhābhāvena nihīnabhāvena orambhāgabhūtena kāmabhavena  satte saṃyojenti. eteneva tesaṃ heṭṭhārahadasadisatā dīpitāti daṭṭhabbā.  ^b^ūmibhayanti^eb^ ^a^P2.0170^ea^ ^b^kho, bhikkhave,  kodhupāyāsassetaṃ adhivacana^eb^nti bhāyati etasmāti ^a^V0.0302^ea^ bhayaṃ, ūmi eva  bhayanti ūmibhayaṃ. kujjhanaṭṭhena kodho, sveva cittassa sarīrassa ca  abhippamaddanapavedhanuppādanena daḷhaṃ āyāsanaṭṭhena upāyāso.</p>
              <p>[03] ettha ca anekavāraṃ pavattitvā attanā samavetaṃ sattaṃ  ajjhottharitvā sīsaṃ ukkhipituṃ adatvā anayabyasanāpādanena  kodhupāyāsassa ūmisadisatā daṭṭhabbā. tathā kāmaguṇānaṃ  kilesābhibhūte satte ito ca etto, etto ca itoti evaṃ  manāpiyarūpādivisayasaṅkhāte attani saṃsāretvā yathā tato bahibhūte  nekkhamme cittampi na uppajjati evaṃ āvaṭṭetvā byasanāpādanena  āvaṭṭasadisatā daṭṭhabbā. yathā pana gaharakkhasopi ārakkharahitaṃ  attano gocarabhūmigataṃ purisaṃ abhibhuyya gahetvā agocare ṭhitampi  rakkhasamāyāya gocaraṃ netvā bheravarūpadassanādinā avasaṃ attano  upakāraṃ kātuṃ asamatthaṃ katvā anvāvisitvā  vaṇṇabalabhogayasasukhehipi viyojento mahantaṃ anayabyasanaṃ āpādeti,  evaṃ mātugāmopi yonisomanasikārarahitaṃ avīrapurisaṃ itthikuttabhūtehi  attano hāvabhāvavilāsehi abhibhuyya gahetvā vīrajātiyampi attano  rūpādīhi palobhanavasena itthimāyāya anvāvisitvā avasaṃ attano  upakāradhamme sīlādayo sampādetuṃ asamatthaṃ karonto guṇavaṇṇādīhi  viyojetvā mahantaṃ anayabyasanaṃ āpādeti, evaṃ mātugāmassa  gaharakkhasasadisatā daṭṭhabbā. tena vuttaṃ ``āvaṭṭanti kho, bhikkhave,  pañcannetaṃ kāmaguṇānaṃ adhivacanaṃ, gaharakkhasoti kho, bhikkhave,  mātugāmassetaṃ adhivacana''nti.</p>
              <p>[03] ^b^paṭisototi kho bhikkhave nekkhammassetaṃ adhivacana^eb^nti  ettha pabbajjā saha upacārena paṭhamajjhānaṃ vipassanāpaññā ca  nibbānañca nekkhammaṃ nāma. sabbepi kusalā dhammā nekkhammaṃ nāma.  vuttañhetaṃ -- </p>
              <p>[21] ``pabbajjā ^a^M0.0331^ea^ paṭhamaṃ jhānaṃ, nibbānañca vipassanā. </p>
              <p>[22] sabbepi kusalā dhammā, nekkhammanti pavuccare''ti..</p>
              <p>[03] imesaṃ ^a^P2.0171^ea^ pana pabbajjādīnaṃ taṇhāsotassa  paṭilomato paṭisotasadisatā veditabbā. avisesena hi  dhammavinayo nekkhammaṃ, tassa adhiṭṭhānaṃ pabbajjā ca, dhammavinayo ca  taṇhāsotassa paṭisotaṃ vuccati. vuttañhetaṃ -- </p>
              <p>[21] ``paṭisotagāmiṃ ^a^V0.0303^ea^ nipuṇaṃ, gambhīraṃ duddasaṃ aṇuṃ. </p>
              <p>[22] rāgarattā na dakkhanti, tamokhandhena āvutā''ti..  (dī0 ni0 2.65; ma0 ni0 1.281; saṃ0 ni0  1.172).</p>
              <p>[03] ^b^vīriyārambhassā^eb^ti catubbidhasammappadhānavīriyassa.  tassa kāmoghādibhedataṇhāsotasantaraṇassa hatthehi pādehi  caturaṅganadīsotasantaraṇavāyāmassa sadisatā pākaṭāyeva. tathā  nadīsotassa tīre ṭhitassa cakkhumato purisassa kāmādiṃ  catubbidhampi oghaṃ taritvā tassa paratīrabhūte nibbānathale ṭhitassa  pañcahi cakkhūhi cakkhumato bhagavato sadisabhāvo. tena vuttaṃ  ``cakkhumā puriso...pe0... sammāsambuddhassā''ti.</p>
              <p>[03] tatridaṃ opammasaṃsandanaṃ -- nadīsoto viya anuppabandhavasena  pavattamāno taṇhāsoto, tena vuyhamāno puriso viya anamatagge  saṃsāravaṭṭe paribbhamanato taṇhāsotena vuyhamāno satto, tassa tattha  piyarūpasātarūpavatthusmiṃ abhiniveso viya imassa cakkhādīsu  abhiniveso, saūmisāvaṭṭasagaharakkhaso heṭṭhārahado viya  kodhupāyāsapañcakāmaguṇamātugāmasamākulo  pañcorambhāgiyasaṃyojanasamūho, tamatthaṃ yathābhūtaṃ viditvā tassa  nadīsotassa paratīre ṭhito cakkhumā puriso viya sakalaṃ  saṃsārādīnavaṃ sabbañca ñeyyadhammaṃ yathābhūtaṃ viditvā taṇhāsotassa  paratīrabhūte nibbānathale ṭhito samantacakkhu bhagavā, tassa purisassa  tasmiṃ nadiyā sotena vuyhamāne purise anukampāya rahadassa  rahadādīnavassa ca ācikkhanaṃ viya taṇhāsotena vuyhamānassa sattassa  mahākaruṇāya bhagavato taṇhādīnaṃ tadādīnavassa ca vibhāvanā, tassa  vacanaṃ asaddahitvā anusotagāmino ^a^M0.0332^ea^ tassa purisassa tasmiṃ rahade  maraṇappattimaraṇamattadukkhappattiyo viya bhagavato vacanaṃ  asampaṭicchantassa apāyuppatti, sugatiyaṃ dukkhuppatti ca, tassa pana  vacanaṃ saddahitvā hatthehi ca pādehi ca vāyāmakaraṇaṃ viya ^a^P2.0172^ea^  tena ca vāyāmena paratīraṃ patvā sukhena  yathicchitaṭṭhānagamanaṃ viya bhagavato vacanaṃ sampaṭicchitvā taṇhādīsu  ādīnavaṃ passitvā taṇhāsotassa paṭisotapabbajjādinekkhammavasena  vīriyārambho, āraddhavīriyassa ca teneva vīriyārambhena  taṇhāsotātikkamanaṃ nibbānatīraṃ patvā arahattaphalasamāpattivasena  yathāruci sukhavihāroti.</p>
              <p>[03] gāthāsu ^b^sahāpi dukkhena jaheyya kāme^eb^ti  jhānamaggādhigamatthaṃ samathavipassanānuyogaṃ karonto bhikkhu yadipi  tesaṃ pubbabhāgapaṭipadā kicchena kasirena sampajjati, na sukhena vīthiṃ  otarati pubbabhāgabhāvanāya kilesānaṃ balavabhāvato, indriyānaṃ vā  atikkhabhāvato. tathā ^a^V0.0304^ea^ sati sahāpi dukkhena jaheyya kāme,  paṭhamajjhānena vikkhambhento tatiyamaggena samucchindanto kilesakāme  pajaheyya. etena dukkhapaṭipade jhānamagge dasseti.</p>
              <p>[03] ^b^yogakkhemaṃ āyatiṃ patthayāno^eb^ti anāgāmitaṃ arahattaṃ  icchanto ākaṅkhamāno. ayañhettha adhippāyo -- yadipi etarahi  kicchena kasirena jhānapurimamagge adhigacchāmi, ime pana nissāya  upari arahattaṃ adhigantvā katakicco pahīnasabbadukkho bhavissāmīti  sahāpi dukkhena jhānādīhi kāme pajaheyyāti. atha vā yo  kāmavitakkabahulo puggalo kalyāṇamittassa vasena pabbajjaṃ  sīlavisodhanaṃ jhānādīnaṃ pubbabhāgapaṭipattiṃ vā paṭipajjanto kicchena  kasirena assumukho rodamāno taṃ vitakkaṃ vikkhambheti, taṃ sandhāya  vuttaṃ ``sahāpi dukkhena jaheyya kāme''ti. so hi kicchenapi kāme  pajahanto jhānaṃ nibbattetvā taṃ jhānaṃ pādakaṃ katvā vipassanto  anukkamena arahatte patiṭṭhaheyya. tena vuttaṃ ``yogakkhemaṃ āyatiṃ  patthayāno''ti.</p>
              <p>[03] ^b^sammappajāno^eb^ti vipassanāsahitāya maggapaññāya sammadeva  pajānanto. ^b^suvimuttacitto^eb^ti tassa ariyamaggādhigamassa  anantaraṃ phalavimuttiyā suṭṭhu vimuttacitto. ^b^vimuttiyā phassaye  tattha tatthā^eb^ti tasmiṃ tasmiṃ maggaphalādhigamanakāle ^a^M0.0333^ea^ vimuttiṃ nibbānaṃ  phassaye phuseyya pāpuṇeyya adhigaccheyya sacchikareyya. upayogatthe hi  ``vimuttiyā''ti idaṃ sāmivacanaṃ. vimuttiyā ^a^P2.0173^ea^  vā ārammaṇabhūtāya tattha tattha taṃtaṃphalasamāpattikāle attano phalacittaṃ  phassaye phuseyya pāpuṇeyya, nibbānogadhāya phalasamāpattiyā  vihareyyāti attho. ^b^sa vedagū^eb^ti so vedasaṅkhātena  maggañāṇena catunnaṃ saccānaṃ gatattā paṭividdhattā vedagū.  ^b^lokantagū^eb^ti khandhalokassa pariyantaṃ gato. sesaṃ  suviññeyyameva. </p>
              <p>[06] dasamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 11. carasuttavaṇṇanā </h3n>
            <h4>
              <h4n> </h4n>
              <p>[03] 110^b^.^eb^ ekādasame ^b^carato^eb^ti gacchantassa,  caṅkamantassa vā. ^b^uppajjati kāmavitakko vā^eb^ti vatthukāmesu  avītarāgatāya tādise paccaye kāmapaṭisaṃyutto vā vitakko uppajjati  ce, yadi uppajjati. ^b^byāpādavitakko vā vihiṃsāvitakko vā^eb^ti  āghātanimittabyāpādapaṭisaṃyutto vā vitakko, leḍḍudaṇḍādīhi  paraviheṭhanavasena vihiṃsāpaṭisaṃyutto vā vitakko uppajjati   ^a^V0.0305^ea^ ceti sambandho. ^b^adhivāsetī^eb^ti taṃ yathāvuttaṃ kāmavitakkādiṃ  yathāpaccayaṃ attano citte uppannaṃ ``itipāyaṃ vitakko pāpako, itipi  akusalo, itipi sāvajjo, so ca kho attabyābādhāyapi  saṃvattatī''tiādinā nayena paccavekkhaṇāya abhāvato ^b^adhivāseti^eb^  attano cittaṃ āropetvā vāseti ce. adhivāsentoyeva ca  ^b^nappajahati^eb^ tadaṅgādippahānavasena na paṭinissajjati, tato eva  ^b^na vinodeti^eb^ attano cittasantānato na nudati na nīharati,  tathā avinodanato ^b^na byantīkaroti^eb^ na vigatantaṃ karoti.  ātāpī pahitatto yathā tesaṃ antopi nāvasissati antamaso  bhaṅgamattampi evaṃ karoti, ayaṃ pana tathā na karotīti attho.  tathābhūtova ^b^na anabhāvaṃ gameti^eb^ anu anu abhāvaṃ na gameti. na  pajahati ce, na vinodeti cetiādinā ce-saddaṃ yojetvā attho  veditabbo.</p>
              <p>[03] ^b^cara^eb^nti caranto. ^b^evaṃbhūto^eb^ti evaṃ  kāmavitakkādipāpavitakkehi samaṅgībhūto. ^b^anātāpī^eb^ ^a^P2.0174^ea^  ^b^anottāpī^eb^ti kilesānaṃ ātāpanassa vīriyassa   ^a^M0.0334^ea^   abhāvena anātāpī, pāputrāsāatāpanaparitāpanalakkhaṇassa ottappassa  abhāvena anottāpī. ^b^satataṃ samita^eb^nti sabbakālaṃ nirantaraṃ.  ^b^kusīto hīnavīriyo^eb^ti kusalehi dhammehi parihāyitvā  akusalapakkhe kucchitaṃ sīdanato kosajjasamannāgamena ca kusīto,  sammappadhānavīriyābhāvena hīnavīriyo vīriyavirahitoti vuccati  kathīyati. ^b^ṭhitassā^eb^ti gamanaṃ upacchinditvā tiṭṭhato.  sayanairiyāpathassa visesato kosajjapakkhikattā yathā taṃsamaṅgino  vitakkā sambhavanti, taṃ dassetuṃ ^b^``jāgarassā''^eb^ti vuttaṃ.</p>
              <p>[03] sukkapakkhe ^b^tañce, bhikkhave, bhikkhu nādhivāsetī^eb^ti  āraddhavīriyassāpi viharato anādimati saṃsāre cirakālabhāvitena  tathārūpappaccayasamāyogena satisammosena vā kāmavitakkādi uppajjati  ce, taṃ bhikkhu attano cittaṃ āropetvā na vāseti ce, abbhantare na  vāseti ceti attho. anadhivāsento kiṃ karotīti?  ^b^pajahati^eb^ chaḍḍeti. kiṃ kacavaraṃ viya piṭakena? na hi, apica  kho taṃ ^b^vinodeti^eb^ nudati nīharati. kiṃ balībaddaṃ viya  patodena? na hi, atha kho naṃ ^b^byantīkaroti^eb^ vigatantaṃ karoti.  yathā tesaṃ antopi nāvasissati antamaso bhaṅgamattampi, tathā te  karoti. kathaṃ pana te tathā karoti? ^b^anabhāvaṃ gameti^eb^ anu  anu abhāvaṃ gameti, vikkhambhanappahānena yathā suvikkhambhitā honti  tathā ne karotīti vuttaṃ hoti.</p>
              <p>[03] ^b^evaṃbhūto^eb^tiādīsu evaṃ kāmavitakkādīnaṃ anadhivāsanena  suvisuddhāsayo samāno tāya ca ^a^V0.0306^ea^ āsayasampattiyā tannimittāya ca  payogasampattiyā parisuddhasīlo indriyesu guttadvāro bhojane mattaññū  satisampajaññena samannāgato jāgariyaṃ anuyutto tadaṅgādivasena  kilesānaṃ ātāpanalakkhaṇena vīriyena samannāgatattā ^b^ātāpī^eb^,  sabbaso pāputrāsena samannāgatattā. ^b^ottāpī satataṃ^eb^ rattindivaṃ,  ^b^samitaṃ^eb^ nirantaraṃ samathavipassanābhāvanānuyogavasena  catubbidhasammappadhānasiddhiyā, ^b^āraddhavīriyo pahitatto^eb^ nibbānaṃ  paṭipesitacittoti ^b^vuccati^eb^ kathīyatīti attho. sesaṃ  vuttanayameva.</p>
              <p>[03] gāthāsu ^a^M0.0335^ea^ ^b^gehanissita^eb^nti ettha gehavāsīhi apariccattattā  gehavāsīnaṃ sabhāvattā gehadhammattā vā gehaṃ vuccati vatthukāmo. atha  vā gehapaṭibaddhabhāvato kilesakāmānaṃ ^a^P2.0175^ea^  nivāsaṭṭhānabhāvato taṃvatthukattā vā kāmavitakkādi gehanissitaṃ nāma.  ^b^kummaggaṃ paṭipanno^eb^ti yasmā ariyamaggassa uppathabhāvato  abhijjhādayo tadekaṭṭhadhammā ca kummaggo, tasmā kāmavitakkādibahulo  puggalo kummaggaṃ paṭipanno nāma. ^b^mohaneyyesu mucchito^eb^ti  mohasaṃvattaniyesu rūpādīsu mucchito sammatto ajjhopanno.  ^b^sambodhi^eb^nti ariyamaggañāṇaṃ. ^b^phuṭṭhu^eb^nti phusituṃ pattuṃ,  ^b^so tādiso^eb^ micchāsaṅkappagocaro abhabbo, na kadāci taṃ  pāpuṇātīti attho.</p>
              <p>[03] ^b^vitakkaṃ samayitvānāti^eb^ yathāvuttaṃ micchāvitakkaṃ  paṭisaṅkhānabhāvanābalehi vūpasametvā. ^b^vitakkūpasame rato^eb^ti  navannampi mahāvitakkānaṃ accantavūpasamabhūte arahatte nibbāne eva vā  ajjhāsayena rato abhirato. ^b^bhabbo so tādiso^eb^ti so  yathāvutto sammā paṭipajjamāno puggalo pubbabhāge samathavipassanābalena  sabbavitakke yathārahaṃ tadaṅgādivasena vūpasametvā ṭhito, vipassanaṃ  ussukkāpetvā maggapaṭipāṭiyā arahattamaggañāṇasaṅkhātaṃ  nibbānasaṅkhātañca anuttaraṃ sambodhiṃ phuṭṭhuṃ adhigantuṃ bhabbo  samatthoti. </p>
              <p>[06] ekādasamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 12. sampannasīlasuttavaṇṇanā </h3n>
            <h4>
              <h4n> </h4n>
              <p>[03] 111^b^.^eb^ dvādasame ^b^sampannasīlā^eb^ti ettha tividhaṃ  sampannaṃ paripuṇṇasamaṅgīmadhuravasena. tesu -- </p>
              <p>[21] ``sampannaṃ ^a^V0.0307^ea^ sālikedāraṃ, suvā bhuñjanti kosiya. </p>
              <p>[22] paṭivedemi te brahme, na ne vāretumussahe''ti.. (jā0  1.14.1) -- </p>
              <p>[25] ettha paripuṇṇattho sampannasaddo. ``iminā  pātimokkhasaṃvarena upeto hoti samupeto upagato samupagato sampanno  samannāgato''ti (vibha0 511) ettha samaṅgibhāvattho sampannasaddo  ^a^P2.0176^ea^. ``imissā, bhante, mahāpathaviyā heṭṭhimatalaṃ   ^a^M0.0336^ea^ sampannaṃ -- seyyathāpi khuddamadhuṃ anīlakaṃ, evamassāda''nti (pārā0  17) ettha madhurattho sampannasaddo. idha pana paripuṇṇatthepi  samaṅgibhāvepi vaṭṭati, tasmā ^b^sampannasīlā^eb^ti paripuṇṇasīlā  hutvātipi, sīlasamaṅgino hutvātipi evamettha attho veditabbo.</p>
              <p>[03] tattha ``paripuṇṇasīlā''ti iminā atthena khettadosavigamena  khettapāripūri viya paripuṇṇaṃ nāma hoti. tena vuttaṃ  ``khettadosavigamena khettapāripūri viya sīladosavigamena  sīlapāripūri vuttā''ti. ``sīlasamaṅgino''ti iminā pana atthena  sīlena samaṅgībhūtā samodhānagatā samannāgatā hutvā viharathāti vuttaṃ  hoti. tattha dvīhi kāraṇehi sampannasīlatā hoti sīlavipattiyā  ādīnavadassanena, sīlasampattiyā ānisaṃsadassanena ca. tadubhayampi  ^b^visuddhimagge^eb^ (visuddhi0 1.20-21) vuttanayena veditabbaṃ.  tattha ``sampannasīlā''ti ettāvatā kira bhagavā catupārisuddhisīlaṃ  uddisitvā ``pātimokkhasaṃvarasaṃvutā''ti iminā jeṭṭhakasīlaṃ  dassetītiādinā ettha yaṃ vattabbaṃ, taṃ heṭṭhā vuttameva. ^b^kimassa  uttari karaṇīya^eb^nti evaṃ sampannasīlānaṃ viharataṃ tumhākaṃ kinti  siyā uttari kātabbaṃ, paṭipajjitabbanti ceti attho.</p>
              <p>[03] evaṃ ``sampannasīlā, bhikkhave, viharathā''tiādinā  sampādanūpāyena saddhiṃ sīlasampadāya bhikkhū niyojento  anekapuggalādhiṭṭhānaṃ katvā desanaṃ ārabhitvā idāni yasmā  ekapuggalādhiṭṭhānavasena pavattitāpi bhagavato desanā  anekapuggalādhiṭṭhānāva hoti sabbasādhāraṇattā, tasmā taṃ  ekapuggalādhiṭṭhānavasena dassento ^b^``carato cepi, bhikkhave,  bhikkhuno''^eb^tiādimāha.</p>
              <p>[03] tattha abhijjhāyati etāyāti ^b^abhijjhā,^eb^  parabhaṇḍābhijjhāyanalakkhaṇassa lobhassetaṃ adhivacanaṃ. byāpajjati  pūtibhavati cittaṃ etenāti ^b^byāpādo,^eb^ ``anatthaṃ me  acarī''tiādinayappavattassa ekūnavīsatiāghātavatthuvisayassa  dosassetaṃ adhivacanaṃ. ubhinnampi ``tattha katamo ^a^V0.0308^ea^ kāmacchando?  yo kāmesu kāmacchando kāmasneho kāmapipāsā kāmapariḷāho  kāmamucchā kāmajjhosāna''nti ^a^P2.0177^ea^ (dha0 sa0  1159), tathā ``lobho lubbhanā lubbhitattaṃ sārāgo sārajjanā  sārajjitattaṃ abhijjhā lobho akusalamūla''ntiādinā (dha0 sa0  391), ``doso dussanā dussitattaṃ ^a^M0.0337^ea^ byāpatti byāpajjanā  byāpajjitattaṃ virodho paṭivirodho caṇḍikkaṃ asuropo anattamanatā  cittassā''tiādinā (dha0 sa0 418, 1237) ca vitthāro  veditabbo. ^b^vigato hotī^eb^ti ayañca abhijjhā, ayañca  byāpādo vigato hoti apagato, pahīno hotīti attho. ettāvatā  kāmacchandanīvaraṇassa ca byāpādanīvaraṇassa ca pahānaṃ dassitaṃ hoti.</p>
              <p>[03] ^b^thinamiddha^eb^nti thinañceva middhañca. tesu cittassa  akammaññatā thinaṃ, ālasiyassetaṃ adhivacanaṃ, vedanādīnaṃ tiṇṇaṃ  khandhānaṃ akammaññatā middhaṃ, pacalāyikabhāvassetaṃ adhivacanaṃ.  ubhinnampi ``tattha katamaṃ thinaṃ? yā cittassa akallatā  akammaññatā olīyanā sallīyanā. tattha katamaṃ middhaṃ? yā  kāyassa akallatā akammaññatā onāho pariyonāho''tiādinā (dha0  sa0 1162-1163) nayena vitthāro veditabbo.</p>
              <p>[03] ^b^uddhaccakukkucca^eb^nti uddhaccañceva kukkuccañca. tattha uddhaccaṃ  nāma cittassa uddhatākāro, kukkuccaṃ nāma akatakalyāṇassa katapāpassa  tappaccayā vippaṭisāro. ubhinnampi ``tattha katamaṃ uddhaccaṃ? yaṃ  cittassa uddhaccaṃ avūpasamo cetaso vikkhepo bhantattaṃ  cittassā''tiādinā (dha0 sa0 1165) vitthāro. ``akataṃ vata  me kalyāṇaṃ, akataṃ kusalaṃ, akataṃ bhīruttānaṃ; kataṃ pāpaṃ, kataṃ luddaṃ,  kataṃ kibbisa''ntiādinā (ma0 ni0 3.248; netti0 120)  pavattiākāro veditabbo.</p>
              <p>[03] ^b^vicikicchā^eb^ti buddhādīsu saṃsayo. tassā ``satthari  kaṅkhati vicikicchati, nādhimuccati na sampasīdatī''tiādinā  (vibha0 915), ``tattha katamā vicikicchā? yā kaṅkhā  kaṅkhāyanā kaṅkhāyitattaṃ vimati vicikicchā dveḷhakaṃ dvedhāpatho  saṃsayo anekaṃsaggāho āsappanā parisappanā apariyogāhanā  chambhitattaṃ cittassa manovilekho''tiādinā (dha0 sa0 1008) ca  nayena vitthāro veditabbo.</p>
              <p>[03] ettha ca abhijjhābyāpādādīnaṃ vigamavasena ca pahānavasena ca  tesaṃ vikkhambhanameva veditabbaṃ. yaṃ sandhāya vuttaṃ -- </p>
              <p>[02] ``so ^a^V0.0309^ea^ abhijjhaṃ loke pahāya vigatābhijjhena ^a^P2.0178^ea^  cetasā viharati, abhijjhāya cittaṃ parisodheti.  byāpādapadosaṃ pahāya abyāpannacitto viharati, byāpādapadosā cittaṃ  parisodheti. thinamiddhaṃ pahāya vigatathinamiddho viharati  ālokasaññī sato ^a^M0.0338^ea^ sampajāno, thinamiddhā cittaṃ parisodheti.  uddhaccakukkuccaṃ pahāya anuddhato viharati ajjhattaṃ upasantacitto  uddhaccakukkuccā cittaṃ parisodheti. vicikicchaṃ pahāya  tiṇṇavicikiccho viharati akathaṃkathī kusalesu dhammesu,  vicikicchāya cittaṃ parisodhetī''ti (vibha0 508).</p>
              <p>[03] tattha yathā nīvaraṇānaṃ pahānaṃ hoti, taṃ veditabbaṃ. kathañca  nesaṃ pahānaṃ hoti? ^b^kāmacchandassa^eb^ tāva asubhanimitte  yonisomanasikārena pahānaṃ hoti, subhanimitte  ayonisomanasikārenassa uppatti. tenāha bhagavā -- </p>
              <p>[02] ``atthi, bhikkhave, subhanimittaṃ. tattha  ayonisomanasikārabahulīkāro ayamāhāro anuppannassa vā  kāmacchandassa uppādāya, uppannassa vā kāmacchandassa bhiyyobhāvāya  vepullāyā''ti (saṃ0 ni0  5.232).</p>
              <p>[03] evaṃ subhanimitte ayonisomanasikārena uppajjantassa  kāmacchandassa tappaṭipakkhato asubhanimitte yonisomanasikārena  pahānaṃ hoti. tattha asubhanimittaṃ nāma asubhampi asubhārammaṇampi,  yonisomanasikāro nāma upāyamanasikāro, pathamanasikāro, anicce  aniccanti vā, dukkhe dukkhanti vā, anattani anattāti vā, asubhe  asubhanti vā manasikāro. taṃ tattha bahulaṃ pavattayato kāmacchando  pahīyati. tenāha bhagavā -- </p>
              <p>[02] ``atthi, bhikkhave, asubhanimittaṃ. tattha  yonisomanasikārabahulīkāro -- ayamāhāro anuppannassa vā  kāmacchandassa anuppādāya, uppannassa vā kāmacchandassa pahānāyā''ti  (saṃ0 ni0  5.232).</p>
              <p>[03] apica cha dhammā kāmacchandassa pahānāya saṃvattanti --  asubhanimittassa uggaho, asubhabhāvanānuyogo, indriyesu guttadvāratā,  bhojane mattaññutā, kalyāṇamittatā, sappāyakathāti. dasavidhañhi  asubhanimittaṃ uggaṇhantassapi kāmacchando pahīyati, bhāventassapi   ^a^V0.0310^ea^, indriyesu pihitadvārassapi ^a^P2.0179^ea^ catunnaṃ pañcannaṃ  ālopānaṃ okāse sati udakaṃ pivitvā yāpanasīlatāya bhojane  mattaññunopi. tena vuttaṃ -- </p>
              <p>[21] ``cattāro ^a^M0.0339^ea^ pañca ālope, abhutvā udakaṃ pive. </p>
              <p>[22] alaṃ phāsuvihārāya, pahitattassa bhikkhuno''ti..  (theragā0 983).</p>
              <p>[03] asubhakammikatissattherasadise kalyāṇamitte sevantassapi  kāmacchando pahīyati, ṭhānanisajjādīsu  dasāsubhanissitasappāyakathāyapi pahīyati. tena vuttaṃ ``cha dhammā  kāmacchandassa pahānāya saṃvattantī''ti.</p>
              <p>[03] paṭighanimitte āyonisomanasikārena ^b^byāpādassa^eb^ uppādo  hoti. tattha paṭighampi paṭighanimittaṃ, paṭighārammaṇampi  paṭighanimittaṃ. ayonisomanasikāro sabbattha ekalakkhaṇo eva.  taṃ tasmiṃ nimitte bahulaṃ pavattayato byāpādo uppajjati. tenāha  bhagavā -- </p>
              <p>[02] ``atthi, bhikkhave, paṭighanimittaṃ. tattha  ayonisomanasikārabahulīkāro -- ayamāhāro anuppannassa vā  byāpādassa uppādāya, uppannassa vā byāpādassa bhiyyobhāvāya  vepullāyā''ti (saṃ0 ni0  5.232).</p>
              <p>[03] mettāya pana cetovimuttiyā yonisomanasikārenassa pahānaṃ  hoti. tattha ``mettā''ti vutte appanāpi upacāropi vaṭṭati,  ``cetovimuttī''ti pana appanāva. yonisomanasikāro  vuttalakkhaṇova. taṃ tattha bahulaṃ pavattayato byāpādo pahīyati.  tenāha bhagavā -- </p>
              <p>[02] ``atthi, bhikkhave, mettācetovimutti. tattha  yonisomanasikārabahulīkāro ayamāhāro anuppannassa vā byāpādassa  anuppādāya uppannassa vā byāpādassa pahānāyā''ti (saṃ0 ni0   5.232).</p>
              <p>[03] apica cha dhammā byāpādassa pahānāya saṃvattanti --  mettānimittassa uggaho, mettābhāvanā, kammassakatāpaccavekkhaṇā,  paṭisaṅkhānabahulatā, kalyāṇamittatā, sappāyakathāti.  odhisakānodhisakadisāpharaṇānañhi aññataravasena mettaṃ  uggaṇhantassapi byāpādo pahīyati, odhiso anodhiso  disāpharaṇavasena mettaṃ bhāventassapi byāpādo pahīyati, ``tvaṃ etassa  kuddho ^a^V0.0311^ea^ kiṃ karissasi, kimassa sīlādīni ^a^M0.0340^ea^ vināsetuṃ sakkhissasi  nanu tvaṃ attano kammena āgantvā attano kammeneva gamissasi,  parassa kujjhanaṃ nāma vītaccikaṅgāratattāyasalākagūthādīni gahetvā  paraṃ ^a^P2.0180^ea^ paharitukāmatā viya hoti. esopi tava  kuddho kiṃ karissati, kiṃ te sīlādīni vināsetuṃ sakkhissati esa  attano kammena āgantvā attano kammeneva gamissati,  appaṭicchitapaheṇakaṃ viya, paṭivātaṃ khittarajomuṭṭhi viya ca etasseva  esa kodho matthake patissatī''ti evaṃ attano ca parassa cāti  ubhayesaṃ kammassakataṃ paccavekkhatopi, paccavekkhitvā paṭisaṅkhāne  ṭhitassapi, assaguttattherasadise mettābhāvanārate kalyāṇamitte  sevantassāpi byāpādo pahīyati, ṭhānanisajjādīsu  mettānissitasappāyakathāyapi pahīyati. tena vuttaṃ ``cha dhammā  byāpādassa pahānāya saṃvattantī''ti.</p>
              <p>[03] aratiādīsu ayonisomanasikārena ^b^thinamiddhassa^eb^  uppādo hoti. ^b^arati^eb^ nāma ukkaṇṭhitatā, ^b^tandī^eb^ nāma  kāyālasiyaṃ, ^b^vijambhitā^eb^ nāma kāyavinamanā, ^b^bhattasammado^eb^  nāma bhattamucchā bhattapariḷāho, ^b^cetaso līnattaṃ^eb^ nāma cittassa  līnākāro. imesu aratiādīsu ayonisomanasikāraṃ bahulaṃ  pavattayato thinamiddhaṃ uppajjati. tenāha bhagavā -- </p>
              <p>[02] ``atthi, bhikkhave, arati tandī vijambhitā  bhattasammado cetaso līnattaṃ. tattha ayonisomanasikārabahulīkāro  -- ayamāhāro anuppannassa vā thinamiddhassa uppādāya, uppannassa vā  thinamiddhassa bhiyyobhāvāya vepullāyā''ti (saṃ0 ni0  5.232).</p>
              <p>[03] ārambhadhātuādīsu pana yonisomanasikārena thinamiddhassa  pahānaṃ hoti. ^b^ārambhadhātu^eb^ nāma paṭhamārambhavīriyaṃ,  ^b^nikkamadhātu^eb^ nāma kosajjato nikkhantatāya tato balavataraṃ,  ^b^parakkamadhātu^eb^ nāma paraṃ paraṃ ṭhānaṃ akkamanato tatopi balavataraṃ.  imasmiṃ tippabhede vīriye yonisomanasikāraṃ bahulaṃ pavattayato  thinamiddhaṃ pahīyati. tenāha -- </p>
              <p>[02] ``atthi, bhikkhave, ārambhadhātu, nikkamadhātu,  parakkamadhātu. tattha yonisomanasikārabahulīkāro -- ayamāhāro  anuppannassa ^a^M0.0341^ea^ vā thinamiddhassa anuppādāya, uppannassa vā thinamiddhassa  pahānāyā''ti (saṃ0 ni0  5.232).</p>
              <p>[03] apica cha dhammā thinamiddhassa pahānāya saṃvattanti, atibhojane  nimittaggāho -- iriyāpathasamparivattanatā, ālokasaññāmanasikāro  ^a^P2.0181^ea^, abbhokāsavāso, kalyāṇamittatā, sappāyakathāti   ^a^V0.0312^ea^. āharahatthakabhuttavamitakatatthavaṭṭakālaṃsāṭakakākamāsakabhojanaṃ  bhuñjitvā rattiṭṭhānadivāṭṭhāne nisinnassa hi samaṇadhammaṃ karoto  thinamiddhaṃ mahāhatthī viya ottharantaṃ āgacchati,  catupañcāalopaokāsaṃ pana ṭhapetvā pānīyaṃ pivitvā yāpanasīlassa  bhikkhuno taṃ na hoti. evaṃ atibhojane nimittaṃ gaṇhantassapi  thinamiddhaṃ pahīyati. yasmiṃ iriyāpathe thinamiddhaṃ okkamati, tato  aññaṃ parivattentassapi, rattiṃ candālokaṃ dīpālokaṃ ukkālokaṃ divā  sūriyālokaṃ manasikarontassapi, abbhokāse vasantassapi  mahākassapattherasadise vigatathinamiddhe kalyāṇamitte sevantassapi  thinamiddhaṃ pahīyati, ṭhānanisajjādīsu dhutaṅganissitasappāyakathāyapi  pahīyati. tena vuttaṃ ``cha dhammā thinamiddhassa pahānāya  saṃvattantī''ti.</p>
              <p>[03] cetaso avūpasame ayonisomanasikārena ^b^uddhaccakukkuccassa^eb^  uppādo hoti. ^b^avūpasamo^eb^ nāma avūpasantākāro, atthato taṃ  uddhaccakukkuccameva. tattha ayonisomanasikāraṃ bahulaṃ pavattayato  uddhaccakukkuccaṃ uppajjati. tenāha -- </p>
              <p>[02] ``atthi, bhikkhave, cetaso avūpasamo. tattha  ayonisomanasikārabahulīkāro -- ayamāhāro anuppannassa vā  uddhaccakukkuccassa uppādāya, uppannassa vā uddhaccakukkuccassa  bhiyyobhāvāya vepullāyā''ti (saṃ0 ni0  5.232).</p>
              <p>[03] samādhisaṅkhāte pana cetaso vūpasame yonisomanasikārenassa  pahānaṃ hoti. tenāha -- </p>
              <p>[02] ``atthi, bhikkhave, cetaso vūpasamo. tattha  yonisomanasikārabahulīkāro -- ayamāhāro anuppannassa vā  uddhaccakukkuccassa anuppādāya, uppannassa vā uddhaccakukkuccassa  pahānāyā''ti (saṃ0 ni0  5.232).</p>
              <p>[03] apica ^a^M0.0342^ea^ cha dhammā uddhaccakukkuccassa pahānāya saṃvattanti --  bahussutatā, paripucchakatā, vinaye pakataññutā, vuḍḍhasevitā,  kalyāṇamittatā, sappāyakathāti. bāhusaccenapi hi ekaṃ vā dve vā  tayo vā cattāro vā pañca vā nikāye pāḷivasena ca atthavasena ca  uggaṇhantassapi uddhaccakukkuccaṃ pahīyati,  kappiyākappiyaparipucchābahulassapi, vinayapaññattiyaṃ  ciṇṇavasībhāvatāya pakataññunopi ^a^P2.0182^ea^, vuḍḍhe  mahallakatthere upasaṅkamantassapi, upālittherasadise vinayadhare  kalyāṇamitte sevantassapi uddhaccakukkuccaṃ pahīyati, ṭhānanisajjādīsu   ^a^V0.0313^ea^ kappiyākappiyanissitasappāyakathāyapi pahīyati. tena vuttaṃ ``cha  dhammā uddhaccakukkuccassa pahānāya saṃvattantī''ti.</p>
              <p>[03] vicikicchāṭṭhāniyesu dhammesu ayonisomanasikārena  ^b^vicikicchāya^eb^ uppādo hoti. ^b^vicikicchāṭṭhāniyā dhammā^eb^  nāma punappunaṃ vicikicchāya kāraṇattā vicikicchāva. tattha  ayonisomanasikāraṃ bahulaṃ pavattayato vicikicchā uppajjati.  tenāha -- </p>
              <p>[02] ``atthi, bhikkhave, vicikicchāṭṭhāniyā dhammā.  tattha ayonisomanasikārabahulīkāro -- ayamāhāro anuppannāya vā  vicikicchāya uppādāya, uppannāya vā vicikicchāya bhiyyobhāvāya  vepullāyā''ti (saṃ0 ni0  5.232).</p>
              <p>[03] kusalādidhammesu pana yonisomanasikārena vicikicchāya  pahānaṃ hoti. tenāha -- </p>
              <p>[02] ``atthi, bhikkhave, kusalākusalā dhammā,  sāvajjānavajjā dhammā, sevitabbāsevitabbā dhammā, hīnapaṇītā dhammā,  kaṇhasukkasappaṭibhāgā dhammā. tattha yonisomanasikārabahulīkāro  ayamāhāro anuppannāya vā vicikicchāya anuppādāya, uppannāya vā  vicikicchāya pahānāyā''ti (saṃ0 ni0  5.232).</p>
              <p>[03] apica cha dhammā vicikicchāya pahānāya saṃvattanti  bahussutatā, paripucchakatā, vinaye pakataññutā, adhimokkhabahulatā,  kalyāṇamittatā, sappāyakathāti ^a^M0.0343^ea^. bāhusaccavasenapi hi ekaṃ  vā...pe0... pañca vā nikāye pāḷivasena ca atthavasena ca  uggaṇhantassapi vicikicchā pahīyati, tīṇi ratanāni ārabbha  kusalādibhedesu dhammesu paripucchābahulassapi, vinaye  ciṇṇavasībhāvassapi, tīsu ratanesu okappanīya, saddhāsaṅkhāta,  adhimokkhabahulassapi, saddhādhimutte vakkalittherasadise kalyāṇamitte  sevantassapi vicikicchā pahīyati, ṭhānanisajjādīsu tiṇṇaṃ ratanānaṃ  guṇanissitasappāyakathāyapi pahīyati. tena vuttaṃ ``cha dhammā  vicikicchāya pahānāya saṃvattantī''ti.</p>
              <p>[03] ettha ca yathāvuttehi tehi tehi dhammehi vikkhambhanavasena  pahīnānaṃ imesaṃ nīvaraṇānaṃ kāmacchandanīvaraṇassa tāva arahattamaggena  accantappahānaṃ hoti, tathā thinamiddhanīvaraṇassa uddhaccanīvaraṇassa ca   ^a^V0.0314^ea^. byāpādanīvaraṇassa ^a^P2.0183^ea^ pana kukkuccanīvaraṇassa ca  anāgāmimaggena, vicikicchānīvaraṇassa sotāpattimaggena  accantappahānaṃ hoti. tasmā tesaṃ tathā pahānāya upakāradhamme dassetuṃ  ^b^``āraddhaṃ hoti vīriya''^eb^ntiādi āraddhaṃ. idameva vā  yathāvuttaṃ abhijjhādīnaṃ nīvaraṇānaṃ pahānaṃ, yasmā hīnavīriyatāya  kusītena, anupaṭṭhitassatitāya muṭṭhassatinā, apaṭippassaddhadarathatāya  sāraddhakāyena, asamāhitatāya vikkhittacittena na kadācipi te sakkā  nibbattetuṃ, pageva itaraṃ, tasmā yathā paṭipannassa so abhijjhādīnaṃ  vigamo pahānaṃ sambhavati, taṃ dassetuṃ ^b^``āraddhaṃ hoti  vīriya''^eb^ntiādi āraddhaṃ. tassattho -- tesaṃ nīvaraṇānaṃ pahānāya  sabbesampi vā saṃkilesadhammānaṃ samucchindanatthāya vīriyaṃ āraddhaṃ  hoti, paggahitaṃ asithilappavattanti vuttaṃ hoti. āraddhattā eva ca  antarā saṅkocassa anāpajjanato ^b^asallīnaṃ^eb^.</p>
              <p>[03] ^b^upaṭṭhitā sati asammuṭṭhā^eb^ti na kevalañca vīriyameva,  satipi ārammaṇābhimukhabhāvena upaṭṭhitā hoti, tathā upaṭṭhitattā eva  ca cirakatacirabhāsitānaṃ saraṇasamatthatāya asammuṭṭhā.  ^b^passaddho^eb^ti kāyacittadarathappassambhanena kāyopissa passaddho  hoti. tattha yasmā nāmakāye passaddhe rūpakāyopissa passaddho eva  hoti, tasmā ``nāmakāyo rūpakāyo''ti avisesetvā ``passaddho  kāyo''ti vuttaṃ. ^b^asāraddho^eb^ti so ca passaddhattā eva  asāraddho, vigatadarathoti vuttaṃ hoti. ^b^samāhitaṃ cittaṃ  ekagga^eb^nti cittampissa sammā āhitaṃ suṭṭhu ṭhapitaṃ appitaṃ viya  hoti, samāhitattā eva ca ekaggaṃ acalaṃ nipphandanaṃ niriñjananti.</p>
              <p>[03] ettāvatā ^a^M0.0344^ea^ jhānamaggānaṃ pubbabhāgapaṭipadā kathitā. tenevāha -- </p>
              <p>[02] ``carampi, bhikkhave, bhikkhu evaṃbhūto ātāpī ottāpī  satataṃ samitaṃ āraddhavīriyo pahitattoti vuccatī''ti (itivu0 110).</p>
              <p>[03] tassattho heṭṭhā vutto eva.</p>
              <p>[03] gāthāsu ^b^yataṃ care^eb^ti yatamāno careyya, caṅkamanādivasena  gamanaṃ kappentopi ``anuppannānaṃ pāpakānaṃ akusalānaṃ dhammānaṃ  anuppādāya chandaṃ janeti vāyamatī''tiādinā ^a^P2.0184^ea^  (saṃ0 ni0  5.651-662; vibha0 390) nayena  vuttasammappadhānavīriyavasena yatanto ghaṭento vāyamanto yathā akusalā  dhammā pahīyanti, kusalā dhammā bhāvanāpāripūriṃ gacchanti, evaṃ gamanaṃ   ^a^V0.0315^ea^ kappeyyāti attho. esa nayo sesesupi. keci pana ``yata''nti  etassa saṃyatoti atthaṃ vadanti. ^b^tiṭṭhe^eb^ti tiṭṭheyya ṭhānaṃ kappeyya.  ^b^acche^eb^ti nisīdeyya. ^b^saye^eb^ti nipajjeyya. ^b^yatamenaṃ  pasāraye^eb^ti etaṃ pasāretabbaṃ hatthapādādiṃ yataṃ yatamāno  yathāvuttavīriyasamaṅgīyeva hutvā pasāreyya, sabbattha pamādaṃ  vijaheyyāti adhippāyo.</p>
              <p>[03] idāni yathā paṭipajjanto yataṃ yatamāno nāma hoti, taṃ  paṭipadaṃ dassetuṃ ^b^``uddha''^eb^ntiādi vuttaṃ. tattha ^b^uddha^eb^nti  upari. ^b^tiriya^eb^nti tiriyato, puratthimadisādivasena samantato  disābhāgesūti attho. ^b^apācīna^eb^nti heṭṭhā. ^b^yāvatā jagato  gatī^eb^ti yattakā sattasaṅkhārabhedassa lokassa pavatti, tattha  sabbatthāti attho. ettāvatā anavasesato sammasanañāṇassa visayaṃ  saṅgahetvā dasseti. ^b^samavekkhitā^eb^ti sammā hetunā ñāyena  avekkhitā, aniccādivasena vipassakoti vuttaṃ hoti.  ^b^dhammāna^eb^nti sattasuññānaṃ. ^b^khandhāna^eb^nti rūpādīnaṃ pañcannaṃ  khandhānaṃ. ^b^udayabbaya^eb^nti udayañca vayañca. idaṃ vuttaṃ hoti  -- upari tiriyaṃ adhoti tisaṅgahe sabbasmiṃ loke  atītādibhedabhinnānaṃ pañcupādānakkhandhasaṅkhātānaṃ sabbesaṃ  rūpārūpadhammānaṃ aniccatādisammasanādhigatena udayabbayañāṇena  pañcavīsatiyā ākārehi udayaṃ, pañcavīsatiyā ākārehi vayañca  samavekkhitā samanupassitā bhaveyyāti.</p>
              <p>[03] ^b^cetosamathasāmīci^eb^nti ^a^M0.0345^ea^ cittasaṃkilesānaṃ accantavūpasamanato  ^a^P2.0185^ea^ cetosamathasaṅkhātassa ariyamaggassa  anucchavikapaṭipadaṃ ñāṇadassanavisuddhiṃ. ^b^sikkhamāna^eb^nti  paṭipajjamānaṃ bhāventaṃ ñāṇaparamparaṃ nibbattentaṃ. ^b^sadā^eb^ti  sabbakālaṃ, rattiñceva divā ca. ^b^sata^eb^nti catusampajaññena  samannāgatāya satiyā satokāriṃ. ^b^satataṃ pahitatto^eb^ti sabbakālaṃ  pahitatto nibbānaṃ paṭipesitattoti ^b^tathāvidhaṃ bhikkhuṃ^eb^ buddhādayo  ariyā ^b^āhu^eb^ ācikkhanti kathenti. sesaṃ vuttanayameva. </p>
              <p>[06] dvādasamasuttavaṇṇanā niṭṭhitā. </p>
            </h4>
          </h3>
          <h3>
            <h3n> 13. lokasuttavaṇṇanā </h3n>
            <h4>
              <h4n> </h4n>
              <p>[03] 112^b^.^eb^ terasame ^b^loko^eb^ti lujjanapalujjanaṭṭhena  loko, atthato purimaṃ ariyasaccadvayaṃ idha pana dukkhaṃ ariyasaccaṃ  veditabbaṃ. svāyaṃ sattaloko, saṅkhāraloko, okāsalokoti  vibhāgato ^a^V0.0316^ea^ sarūpato ca heṭṭhā vuttoyeva. apica khandhalokādivasena ca  anekavidho loko. yathāha --</p>
              <p>[03] ``lokoti khandhaloko, dhātuloko, āyatanaloko,  vipattibhavaloko, vipattisambhavaloko, sampattibhavaloko,  sampattisambhavaloko, eko loko sabbe sattā ahāraṭṭhitikā, dve  lokā nāmañca rūpañca, tayo lokā tisso vedanā, cattāro lokā  cattāro āhārā, pañca lokā pañcupādānakkhandhā, cha lokā cha  ajjhattikāni āyatanāni, satta lokā satta viññāṇaṭṭhitiyo, aṭṭha  lokā aṭṭha lokadhammā, nava lokā nava sattāvāsā, dasa lokā  dasāyatanāni, dvādasa lokā dvādasāyatanāni, aṭṭhārasa lokā aṭṭhārasa  dhātuyo''ti (mahāni0 3; cūḷani0 ajitamāṇavapucchāniddesa 2).</p>
              <p>[03] evamanekadhā vibhattopi loko pañcasu upādānakkhandhesu eva  saṅgahaṃ samosaraṇaṃ gacchati, upādānakkhandhā ca dukkhaṃ ariyasaccaṃ  jātipi dukkhā ^a^M0.0346^ea^ ...pe0... saṃkhittena pañcupādānakkhandhāpi dukkhāti.  tena vuttaṃ ``atthato purimaṃ ariyasaccadvayaṃ, idha pana dukkhaṃ  ariyasaccaṃ veditabba''nti. nanu ca lujjanapalujjanaṭṭho avisesena  pañcasu khandhesu sambhavatīti? saccaṃ sambhavati. yaṃ pana na  lujjatīti gahitaṃ, taṃ tathā na hoti, ekaṃseneva lujjati palujjatīti  ^a^P2.0186^ea^ so lokoti upādānakkhandhesveva lokasaddo  nirūḷhoti veditabbo. tasmā lokoti dukkhaṃ ariyasaccaṃ eva.</p>
              <p>[03] yadipi tathāgata-saddassa heṭṭhā tathāgatasutte nānānayehi  vitthārato attho vibhatto, tathāpi pāḷiyā atthasaṃvaṇṇanāmukhena  ayamatthavibhāvanā -- ^b^abhisambuddho^eb^ti ``abhiññeyyato  pariññeyyato''ti pubbe vuttavibhāgena vā avisesato tāva  āsayānusayacariyādhimuttiādibhedato kusalākusalādivibhāgato  vaṭṭappamāṇasaṇṭhānādibhedato, visesato vā pana ``ayaṃ sassatāsayo,  ayaṃ ucchedāsayo''tiādinā ``kakkhaḷalakkhaṇā pathavīdhātu,  paggharaṇalakkhaṇā āpodhātū''tiādinā ca abhivisiṭṭhena sayambhuñāṇena  sammā aviparītaṃ yo yo attho yathā yathā bujjhitabbo, tathā tathā  buddho ñāto attapaccakkho katoti abhisambuddho.</p>
              <p>[03] ^b^lokasmā^eb^ti yathāvuttalokato. ^b^visaṃyutto^eb^ti  visaṃsaṭṭho, tappaṭibaddhānaṃ sabbesaṃ saṃyojanānaṃ sammadeva samucchinnattā  tato vippamuttoti attho. ^b^lokasamudayo^eb^ti suttantanayena  taṇhā, abhidhammanayena ^a^V0.0317^ea^ pana abhisaṅkhārehi saddhiṃ  diyaḍḍhakilesasahassaṃ. ^b^pahīno^eb^ti bodhimaṇḍe arahattamaggañāṇena  samucchedappahānavasena savāsanaṃ pahīno. ^b^lokanirodho^eb^ti  nibbānaṃ. ^b^sacchikato^eb^ti attapaccakkho kato.  ^b^lokanirodhagāminī paṭipadā^eb^ti sīlādikkhandhattayasaṅgaho  ariyo aṭṭhaṅgiko maggo. so hi lokanirodhaṃ nibbānaṃ gacchati  adhigacchati, tadatthaṃ ariyehi paṭipajjīyati cāti  lokanirodhagāminī paṭipadāti vuccati.</p>
              <p>[03] ettāvatā tathāni abhisambuddho yāthāvato gatoti tathāgatoti  ayamattho dassito hoti. cattāri hi ariyasaccāni tathāni nāma.  yathāha -- </p>
              <p>[02] ``cattārimāni ^a^M0.0347^ea^, bhikkhave, tathāni avitathāni  anaññathāni. katamāni cattāri? idaṃ dukkhanti, bhikkhave,  tathametaṃ avitathametaṃ, anaññathameta''nti (saṃ0 ni0  5.1090)  vitthāro. </p>
              <p>[01] apica tathāya gatoti tathāgato, tathaṃ gatoti tathāgato  ^a^P2.0187^ea^, gatoti ca avagato atīto patto paṭipannoti  attho. idaṃ vuttaṃ hoti -- yasmā bhagavā sakalalokaṃ  tīraṇapariññāya tathāya aviparītāya gato avagato, tasmā loko  tathāgatena abhisambuddhoti tathāgato. lokasamudayaṃ pahānapariññāya  tathāya gato atītoti tathāgato. lokanirodhaṃ sacchikiriyāya  tathāya gato pattoti tathāgato. lokanirodhagāminiṃ paṭipadaṃ tathaṃ  aviparītaṃ gato paṭipannoti tathāgatoti. evaṃ imissā pāḷiyā  bhagavato tathāgatabhāvadīpanavasena attho veditabbo.</p>
              <p>[03] iti bhagavā catusaccābhisambodhanavasena attano tathāgatabhāvaṃ  pakāsetvā idāni tattha diṭṭhādiabhisambodhivasenapi taṃ dassetuṃ  ^b^``yaṃ, bhikkhave''^eb^tiādimāha. aṅguttaraṭṭhakathāyaṃ (a0 ni0  aṭṭha0 2.4.23) pana ``catūhi saccehi attano buddhabhāvaṃ  kathetvā''tiādi vuttaṃ. taṃ tathāgatasadda-buddhasaddānaṃ atthato  ninnānākaraṇataṃ dassetuṃ vuttaṃ. tathā ceva hi pāḷi pavattāti. tattha  ^b^diṭṭha^eb^nti rūpāyatanaṃ. ^b^suta^eb^nti saddāyatanaṃ. ^b^muta^eb^nti  patvā gahetabbato gandhāyatanaṃ, rasāyatanaṃ, phoṭṭhabbāyatanañca.  ^b^viññāta^eb^nti sukhadukkhādidhammārammaṇaṃ. ^b^patta^eb^nti  pariyesitvā vā apariyesitvā vā pattaṃ. ^b^pariyesita^eb^nti pattaṃ  vā appattaṃ vā pariyesitaṃ. ^b^anuvicaritaṃ manasā^eb^ti cittena  anusañcaritaṃ. kassa pana anuvicaritaṃ manasāti?  ^b^sadevakassa...pe0... sadevamanussāyā^eb^ti sambandhanīyaṃ. tattha  saha devehīti sadevako, tassa ^b^sadevakassa^eb^. sesapadesupi eseva  nayo. </p>
              <p>[01] sadevakavacanena ^a^V0.0318^ea^ cettha pañcakāmāvacaradevaggahaṇaṃ veditabbaṃ,  samārakavacanena chaṭṭhakāmāvacaradevaggahaṇaṃ, sabrahmakavacanena  brahmakāyikādibrahmaggahaṇaṃ, sassamaṇabrāhmaṇivacanena sāsanassa  paccatthikasamaṇabrāhmaṇaggahaṇañceva  samitapāpabāhitapāpasamaṇabrāhmaṇaggahaṇañca, pajāvacanena  sattalokaggahaṇaṃ ^a^M0.0348^ea^, sadevamanussavacanena sammutidevāvasesamanussaggahaṇaṃ.  evamettha tīhi padehi devamārabrahmehi saddhiṃ sattaloko, dvīhi  pajāvasena sattaloko gahitoti veditabbo.</p>
              <p>[03] aparo ^a^P2.0188^ea^ nayo -- sadevakaggahaṇena  arūpāvacaradevaloko gahito, samārakavacanena chakāmāvacaradevaloko,  sabrahmakavacanena rūpībrahmaloko, sassamaṇabrāhmaṇādivacanena  sammutidevehi saha avasesasattaloko gahito. apicettha  sadevakavacanena ukkaṭṭhaparicchedato sabbalokavisayassa bhagavato  abhisambuddhabhāve pakāsite yesamevaṃ siyā ``māro nāma mahānubhāvo  chakāmāvacarissaro vasavattī, brahmā pana tatopi mahānubhāvataro dasahi  aṅgulīhi dasasu cakkavāḷasahassesu ālokaṃ pharati,  uttamajjhānasamāpattisukhaṃ paṭisaṃvedeti. puthū ca samaṇabrāhmaṇā  iddhimanto dibbacakkhukā paracittaviduno mahānubhāvā saṃvijjanti.  ayañca sattakāyo ananto aparimāṇo, kimetesaṃ sabbesaṃyeva visayo  anavasesato bhagavatā abhisambuddho''ti? tesaṃ vimatiṃ vidhamento  bhagavā ^b^``sadevakassa lokassā''^eb^tiādimāha.</p>
              <p>[03] porāṇā panāhu -- ``sadevakassā''ti devatāhi saddhiṃ  avasesalokaṃ pariyādiyati, ``samārakassā''ti mārena saddhiṃ  avasesalokaṃ, ``sabrahmakassā''ti brahmehi saddhiṃ avasesalokaṃ. evaṃ  sabbepi tibhavūpage satte tīsu padesu pakkhipitvā puna dvīhi padehi  pariyādiyanto ``sassamaṇabrāhmaṇiyā pajāya sadevamanussāyā''ti  āha. evaṃ pañcahipi padehi khandhattayaparicchinne sabbasatte  pariyādiyati.</p>
              <p>[03] ^b^yasmā taṃ tathāgatena abhisambuddha^eb^nti iminā idaṃ dasseti  -- yaṃ aparimāṇāsu lokadhātūsu imassa sadevakassa lokassa ``nīlaṃ  pītaka''ntiādi rūpārammaṇaṃ cakkhudvāre āpāthaṃ āgacchati, taṃ sabbaṃ  ``ayaṃ satto imasmiṃ khaṇe imaṃ nāma rūpārammaṇaṃ disvā sumano vā  dummano vā majjhatto vā jāto''ti tathāgatassa evaṃ abhisambuddhaṃ.  tathā yaṃ aparimāṇāsu lokadhātūsu imassa sadevakassa lokassa  ``bherisaddo mudiṅgasaddo''tiādi saddārammaṇaṃ sotadvāre āpāthaṃ  āgacchati, ``mūlagandho tacagandho''tiādi gandhārammaṇaṃ ghānadvāre  āpāthamāgacchati, ``mūlaraso khandharaso''tiādi rasārammaṇaṃ  jivhādvāre āpāthamāgacchati ^a^M0.0349^ea^, ``kakkhaḷaṃ muduka''ntiādi  pathavīdhātutejodhātuvāyodhātubhedaṃ phoṭṭhabbārammaṇaṃ kāyadvāre  āpāthamāgacchati ^a^V0.0319^ea^, ``ayaṃ satto imasmiṃ khaṇe imaṃ nāma phoṭṭhabbaṃ  ^a^P2.0189^ea^ phusitvā sumano vā dummano vā majjhatto vā  jāto''ti sabbaṃ taṃ tathāgatassa evaṃ abhisambuddhaṃ.</p>
              <p>[03] tathā yaṃ aparimāṇāsu lokadhātūsu imassa sadevakassa lokassa  sukhādibhedaṃ dhammārammaṇaṃ manodvāre āpāthamāgacchati, ``ayaṃ satto  imasmiṃ khaṇe imaṃ nāma dhammārammaṇaṃ jānitvā sumano vā dummano  vā majjhatto vā jāto''ti sabbaṃ taṃ tathāgatassa evaṃ abhisambuddhaṃ.  evaṃ yaṃ imassa sadevakassa lokassa diṭṭhaṃ sutaṃ mutaṃ viññātaṃ, taṃ  tathāgatena adiṭṭhaṃ vā asutaṃ vā amutaṃ vā aviññātaṃ vā natthi.  imassa pana mahājanassa pariyesitvā appattampi atthi, apariyesitvā  appattampi atthi, pariyesitvā pattampi atthi, apariyesitvā pattampi  atthi. sabbampi tathāgatassa appattaṃ nāma natthi ñāṇena  asacchikataṃ. tato eva yaṃ aparimāṇāsu lokadhātūsu aparimāṇānaṃ  sattānaṃ cakkhudvāre āpāthamāgacchantaṃ rūpārammaṇaṃ nāma atthi, taṃ  bhagavā sabbaṃ sabbākārena jānāti passati. evaṃ jānatā passatā  cānena taṃ iṭṭhāniṭṭhādivasena vā diṭṭhasutamutaviññātesu  labbhamānapadavasena vā ``katamaṃ taṃ rūpaṃ rūpāyatanaṃ? yaṃ rūpaṃ catunnaṃ  mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ  pītaka''ntiādinā (dha0 sa0 617) nayena anekehi nāmehi  terasahi vārehi dvepaññāsāya nayehi vibhajjamānaṃ tatheva hoti, vitathaṃ  natthi. esa nayo sotadvārādīsupi āpāthamāgacchantesu saddādīsu.</p>
              <p>[03] ^b^tasmā tathāgatoti vuccatī^eb^ti yaṃ yathā lokena gataṃ, tassa  tatheva gatattā tathāgatoti vuccati. pāḷiyaṃ pana ``abhisambuddha''nti  vuttaṃ, taṃ tathāgatasaddena samānatthaṃ. iminā tathādassibhāvato  tathāgatoti ayamattho dassito hoti. vuttañhetaṃ dhammasenāpatinā -- </p>
              <p>[21] ``na tassa addiṭṭhamidhatthi kiñci, </p>
              <p>[27] atho aviññātamajānitabbaṃ. </p>
              <p>[26] sabbaṃ abhiññāsi yadatthi neyyaṃ, </p>
              <p>[22] tathāgato tena samantacakkhū''ti.. (mahāni0 156;  cūḷani0 mogharājamāṇavapucchāniddesa 85; paṭi0 ma0 1.121).</p>
              <p>[03] suttantepi ^a^M0.0350^ea^ vuttaṃ bhagavatā -- </p>
              <p>[02] ``yaṃ ^a^V0.0320^ea^, bhikkhave, sadevakassa lokassa...pe0...  sadevamanussāya pajāya diṭṭhaṃ sutaṃ mutaṃ ^a^P2.0190^ea^ viññātaṃ  pattaṃ pariyesitaṃ anuvicaritaṃ manasā, tamahaṃ jānāmi, tamahaṃ  abbhaññāsiṃ, taṃ tathāgatassa viditaṃ, taṃ tathāgato na upaṭṭhāsī''ti  (a0 ni0  4.24).</p>
              <p>[03] ^b^yañca, bhikkhave, rattiṃ tathāgato anuttaraṃ sammāsambodhiṃ  abhisambujjhatī^eb^ti yassañca visākhapuṇṇamarattiyaṃ tathā  āgatādiatthena tathāgato bhagavā bodhimaṇḍe aparājitapallaṅke nisinno  tiṇṇaṃ mārānaṃ matthakaṃ madditvā uttaritarābhāvato anuttaraṃ  sammāsambodhiṃ āsavakkhayañāṇena saddhiṃ sabbaññutaññāṇaṃ adhigacchati.  ^b^yañca rattiṃ anupādisesāya nibbānadhātuyā parinibbāyatī^eb^ti  yassañca visākhapuṇṇamarattiyaṃyeva kusinārāyaṃ upavattane mallānaṃ  sālavane yamakasālānamantare anupādisesāya nibbānadhātuyā  parinibbāyati. ^b^yaṃ etasmiṃ antare^eb^ti imāsaṃ dvinnaṃ  saupādisesānupādisesanibbānadhātūnaṃ vemajjhe  pañcacattālīsavassaparimāṇe kāle paṭhamabodhiyampi,  majjhimabodhiyampi, pacchimabodhiyampi yaṃ suttageyyādippabhedaṃ dhammaṃ  ^b^bhāsati^eb^ niddisanavasena, ^b^lapati^eb^ uddhisanavasena,  ^b^niddisati^eb^ paṭiniddisanavasena. ^b^sabbaṃ taṃ tatheva hotī^eb^ti  taṃ etthantare desitaṃ sabbaṃ suttageyyādinavaṅgaṃ buddhavacanaṃ atthato  byañjanato ca anupavajjaṃ anūnaṃ anadhikaṃ sabbākāraparipuṇṇaṃ  rāgamadanimmadanaṃ...pe0... mohamadanimmadanaṃ, natthi tattha  vālaggamattampi avakkhalitaṃ, ekamuddikāya lañchitaṃ viya ekanāḷiyā  mitaṃ viya ekatulāya tulitaṃ viya ca taṃ tatheva hoti yassatthāya  bhāsitaṃ, ekanteneva tassa sādhanato, ^b^no aññathā^eb^. tasmā  tathaṃ, avitathaṃ, anaññathaṃ. etena tathāvāditāya tathāgatoti dasseti.  gadāttho ayaṃ gatasaddo dakārassa takāraṃ katvā, tasmā tathaṃ  gadatīti tathāgatoti attho. atha vā āgadanaṃ āgado, vacananti  attho. tatho aviparīto āgado yassāti dakārassa takāraṃ katvā  tathāgatoti evamettha padasiddhi veditabbā. </p>
              <p>[01] ^b^yathāvādī tathākārī^eb^ti ye dhamme bhagavā ``ime  dhammā akusalā sāvajjā viññugarahitā samattā samādinnā ^a^P2.0191^ea^  ahitāya dukkhāya saṃvattantī''ti ^a^M0.0351^ea^ paresaṃ dhammaṃ desento  vadati, te dhamme ekanteneva sayaṃ pahāsi. ye pana dhamme bhagavā  ``ime dhammā kusalā anavajjā viññuppasatthā samattā samādinnā  hitāya sukhāya saṃvattantī''ti vadati, te dhamme ekanteneva sayaṃ  upasampajja vihāsi. tasmā yathāvādī bhagavā, tathākārīti  veditabbo. ^b^yathākārī tathāvādī^eb^ti sammadeva  sīlādiparipūraṇavasena sammā paṭipanno sayaṃ yathākārī bhagavā, tatheva  dhammadesanāya paresaṃ tattha patiṭṭhāpanavasena ^a^V0.0321^ea^ tathāvādī. bhagavato hi  vācāya kāyo anulometi, kāyassapi vācā. tasmā yathāvādī  tathākārī, yathākārī tathāvādī ca hoti. evaṃbhūtassa cassa yathā  vācā, kāyopi tathā gato pavatto. yathā ca kāyo, vācāpi tathā  gatā pavattāti attho.</p>
              <p>[03] ^b^abhibhū anabhibhūto^eb^ti upari bhavaggaṃ heṭṭhā avīcinirayaṃ  pariyantaṃ katvā tiriyaṃ aparimāṇāsu lokadhātūsu bhagavā sabbasatte  abhibhavati sīlenapi samādhināpi paññāyapi vimuttiyāpi  vimuttiñāṇadassanenapi, na tassa tulā vā pamāṇaṃ vā atthi, asamo  asamasamo appaṭimo appaṭibhāgo appaṭipuggalo atulo appameyyo  anuttaro dhammarājā devānaṃ atidevo sakkānaṃ atisakko brahmānaṃ  atibrahmā. tato eva sayaṃ na kenaci abhibhūtoti anabhibhūto.  ^b^aññadatthū^eb^ti ekaṃsatthe nipāto. yañhi kiñci neyyaṃ nāma,  sabbaṃ taṃ hatthatale āmalakaṃ viya passatīti ^b^daso^eb^. aviparītaṃ  āsayādiavabodhena hitūpasaṃhārādinā ca satte, bhāvaññathattūpanayavasena  saṅkhāre sabbākārena suciṇṇavasitāya samāpattiyo cittañca vase  vattetīti ^b^vasavattī^eb^. ettāvatā abhibhavanaṭṭhena bhagavā attano  tathāgatabhāvaṃ dasseti.</p>
              <p>[03] tatrevaṃ padasiddhi veditabbā -- agado viya agado. ko  panesa? desanāvilāso ceva puññussayo ca. teneva hesa mahānubhāvo  bhisakko viya dibbāgadena sappe, sabbe parappavādino sadevakañca lokaṃ  abhibhavati. iti sabbalokābhibhavane tatho aviparīto  desanāvilāso ceva puññussayo ca agado assāti dakārassa takāraṃ  katvā ^a^M0.0352^ea^ tathāgatoti veditabbo. tena vuttaṃ ``sadevake, bhikkhave,  loke...pe0... vasavattī, tasmā tathāgatoti vuccatī''ti.</p>
              <p>[03] gāthāsu ^a^P2.0192^ea^ ^b^sabbalokaṃ abhiññāyā^eb^ti  tedhātukalokasannivāsaṃ jānitvā. ^b^sabbaloke yathātatha^eb^nti  tasmiṃ tedhātukalokasannivāse yaṃkiñci neyyaṃ, taṃ sabbaṃ yathātathaṃ  aviparītaṃ jānitvā. ^b^sabbalokavisaṃyutto^eb^ti catunnaṃ yogānaṃ  anavasesappahānena sabbenapi lokena visaṃyutto vippamutto.  ^b^anūpayo^eb^ti sabbasmimpi loke taṇhādiṭṭhiupayehi anūpayo tehi  upayehi virahito.</p>
              <p>[03] ^b^sabbābhibhū^eb^ti rūpādīni sabbārammaṇāni, sabbaṃ  saṅkhāragataṃ, sabbepi māre abhibhavitvā ṭhito. ^b^dhīro^eb^ti  dhitisampanno. ^b^sabbaganthappamocano^eb^ti sabbe  abhijjhākāyaganthādike mocetvā ṭhito ^a^V0.0322^ea^ veneyyasantānepi attano  desanāvilāsena tesaṃ pamocanato sabbaganthappamocano.  ^b^phuṭṭhāssā^eb^ti phuṭṭhā assa. karaṇatthe idaṃ sāmivacanaṃ, phuṭṭhā  anenāti attho. ^b^paramā santī^eb^ti nibbānaṃ. tañhi tena  ñāṇaphusanena phuṭṭhaṃ. tenevāha ``nibbānaṃ akutobhaya''nti. atha vā  ^b^paramā santī^eb^ti uttamā santi. katarā sāti? nibbānaṃ.  yasmā pana nibbāne kutoci bhayaṃ natthi, tasmā taṃ  ^b^akutobhaya^eb^nti vuccati.</p>
              <p>[03] ^b^anīgho^eb^ti niddukkho. ^b^sabbakammakkhayaṃ patto^eb^ti  sabbesaṃ kammānaṃ khayaṃ pariyosānaṃ accantābhāvaṃ patto. ^b^vimutto  upadhisaṅkhaye^eb^ti upadhisaṅkhayasaṅkhāte nibbāne tadārammaṇāya  phalavimuttiyā vimutto. ^b^esa so^eb^ti eso so. ^b^sīho  anuttaro^eb^ti parissayānaṃ sahanaṭṭhena, kilesānaṃ hananaṭṭhena ca, tathāgato  anuttaro sīho nāma. ^b^brahma^eb^nti seṭṭhaṃ. ^b^cakka^eb^nti dhammacakkaṃ.  ^b^pavattayī^eb^ti tiparivaṭṭaṃ dvādasākāraṃ pavattesi.</p>
              <p>[03] ^b^itī^eb^ti ^a^M0.0353^ea^ evaṃ tathāgatassa guṇe jānitvā.  ^b^saṅgammā^eb^ti ^a^P2.0193^ea^ samāgantvā. ^b^taṃ^eb^  ^b^namassantī^eb^ti taṃ tathāgataṃ te saraṇaṃ gatā devamanussā namassanti.  mahantehi sīlādiguṇehi samannāgatattā ^b^mahantaṃ,^eb^  catuvesārajjayogena ^b^vītasāradaṃ^eb^. idāni yaṃ vadantā te  namassanti, taṃ dassetuṃ ^b^danto^eb^tiādi vuttaṃ. taṃ uttānatthameva.</p>
              <p>[03] iti imasmiṃ catukkanipāte chaṭṭhe sattame ca sutte vaṭṭaṃ kathitaṃ,  paṭhamadutiyatatiyadvādasamaterasamesu vivaṭṭaṃ kathitaṃ, sesesu vaṭṭavivaṭṭaṃ  kathitanti veditabbaṃ. </p>
              <p>[06] terasamasuttavaṇṇanā niṭṭhitā. </p>
              <p>[06] iti paramatthadīpaniyā </p>
              <p>[06] khuddakanikāya-aṭṭhakathāya </p>
              <p>[06] itivuttakassa catukkanipātavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> nigamanakathā</h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] ettāvatā ^a^M0.0354^ea^ ^a^V0.0323^ea^ ca -- </p>
              <p>[21] dhammissarena jagato, dhammālokavidhāyinā. </p>
              <p>[22] dhammānaṃ bodhaneyyānaṃ, jānatā desanāvidhiṃ.. </p>
              <p>[21] taṃ taṃ nidānamāgamma, sabbalokahitesinā. </p>
              <p>[22] ekakādippabhedena, desitāni mahesinā.. </p>
              <p>[21] dasuttarasataṃ dve ca, suttāni ^b^itivuttakaṃ^eb^. </p>
              <p>[22] itivuttappabhedena, saṅgāyiṃsu mahesayo.. </p>
              <p>[21] chaḷabhiññā vasippattā, pabhinnapaṭisambhidā. </p>
              <p>[22] yaṃ taṃ sāsanadhorayhā, dhammasaṅgāhakā pure.. </p>
              <p>[21] tassa atthaṃ pakāsetuṃ, porāṇaṭṭhakathānayaṃ. </p>
              <p>[22] nissāya yā samāraddhā, atthasaṃvaṇṇanā mayā.. </p>
              <p>[21] sā tattha paramatthānaṃ, suttantesu yathārahaṃ. </p>
              <p>[22] pakāsanā ^b^paramattha-dīpanī^eb^ nāma nāmato.. </p>
              <p>[21] sampattā pariniṭṭhānaṃ, anākulavinicchayā. </p>
              <p>[22] aṭṭhattiṃsappamāṇāya, pāḷiyā bhāṇavārato.. </p>
              <p>[21] iti taṃ saṅkharontena, yaṃ taṃ adhigataṃ mayā. </p>
              <p>[22] puññaṃ tassānubhāvena, lokanāthassa sāsanaṃ.. </p>
              <p>[21] ogāhetvā visuddhāya, sīlādipaṭipattiyā. </p>
              <p>[22] sabbepi pāṇino hontu, vimuttirasabhāgino.. </p>
              <p>[21] ciraṃ ^a^M0.0355^ea^ ^a^V0.0324^ea^ ^a^P2.0194^ea^ tiṭṭhatu lokasmiṃ,  sammāsambuddhasāsanaṃ. </p>
              <p>[22] tasmiṃ sagāravā niccaṃ, hontu sabbepi pāṇino.. </p>
              <p>[21] sammā vassatu kālena, devopi jagatippati. </p>
              <p>[22] saddhammanirato lokaṃ, dhammeneva pasāsatūti.. </p>
              <p>[06] iti badaratitthavihāravāsinā ācariyadhammapālena katā </p>
              <p>[06] itivuttakassa aṭṭhakathā niṭṭhitā.</p>
            </h4>
          </h3>
        </h2>
      </h1>
    </h0>
  </ha>
</body>
