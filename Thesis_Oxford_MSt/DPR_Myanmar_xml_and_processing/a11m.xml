<?xml version="1.0"?>
<body>
  <p>[06].. namo tassa bhagavato arahato sammāsambuddhassa.. </p>
  <h>[12] aṅguttaranikāyo </h>
  <ha>
    <han> ekādasakanipātapāḷi </han>
    <h0>
      <h0n> </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> 1. nissayavaggo </h3n>
            <h4>
              <h4n> 1. kimatthiyasuttaṃ </h4n>
              <p>[03] 1^b^.^eb^ {a0 ni0  10.1} evaṃ ^a^V3.0279^ea^ ^a^M3.0515^ea^ me sutaṃ -- ekaṃ  ^a^T5.0335^ea^ samayaṃ bhagavā sāvatthiyaṃ  viharati jetavane anāthapiṇḍikassa ārāme. atha ^a^P5.0311^ea^  kho āyasmā ānando yena bhagavā tenupasaṅkami;  upasaṅkamitvā bhagavantaṃ abhivādetvā ekamantaṃ nisīdi. ekamantaṃ  nisinno kho āyasmā ānando bhagavantaṃ etadavoca --  ``kimatthiyāni, bhante, kusalāni sīlāni kimānisaṃsānī''ti?  ``avippaṭisāratthāni kho, ānanda, kusalāni sīlāni  avippaṭisārānisaṃsānī''ti.</p>
              <p>[03] ``avippaṭisāro ^a^V3.0280^ea^ pana, bhante, kimatthiyo kimānisaṃso''?  ``avippaṭisāro kho, ānanda, pāmojjattho pāmojjānisaṃso''.</p>
              <p>[03] ``pāmojjaṃ pana, bhante, kimatthiyaṃ kimānisaṃsaṃ''?  ``pāmojjaṃ kho, ānanda, pītatthaṃ pītānisaṃsaṃ''.</p>
              <p>[03] ``pīti pana, bhante, kimatthiyā kimānisaṃsā''? ``pīti  kho, ānanda, passaddhatthā passaddhānisaṃsā''.</p>
              <p>[03] ``passaddhi pana, bhante, kimatthiyā kimānisaṃsā''?  ``passaddhi kho, ānanda, sukhatthā sukhānisaṃsā''.</p>
              <p>[03] ``sukhaṃ pana, bhante, kimatthiyaṃ kimānisaṃsaṃ''? ``sukhaṃ  kho, ānanda, samādhatthaṃ samādhānisaṃsaṃ''.</p>
              <p>[03] ``samādhi ^a^M3.0516^ea^ pana, bhante, kimatthiyo kimānisaṃso''?  ``samādhi kho, ānanda, yathābhūtañāṇadassanattho  yathābhūtañāṇadassanānisaṃso'' ^a^T5.0336^ea^.</p>
              <p>[03] ``yathābhūtañāṇadassanaṃ pana, bhante, kimatthiyaṃ kimānisaṃsaṃ''?  ``yathābhūtañāṇadassanaṃ kho, ānanda, nibbidatthaṃ nibbidānisaṃsaṃ''.</p>
              <p>[03] ``nibbidā, pana, bhante, kimatthiyā kimānisaṃsā''?  ``nibbidā kho, ānanda, virāgatthā virāgānisaṃsā ^a^P5.0312^ea^''.</p>
              <p>[03] ``virāgo pana, bhante, kimatthiyo kimānisaṃso''?  ``virāgo kho, ānanda, vimuttiñāṇadassanattho  vimuttiñāṇadassanānisaṃso. </p>
              <p>[01] ``iti kho, ānanda, kusalāni sīlāni  avippaṭisāratthāni avippaṭisārānisaṃsāni, avippaṭisāro  ^a^V3.0281^ea^ pāmojjattho pāmojjānisaṃso, pāmojjaṃ pītatthaṃ pītānisaṃsaṃ, pīti  passaddhatthā passaddhānisaṃsā, passaddhi sukhatthā sukhānisaṃsā, sukhaṃ  samādhatthaṃ samādhānisaṃsaṃ, samādhi yathābhūtañāṇadassanattho  yathābhūtañāṇadassanānisaṃso, yathābhūtañāṇadassanaṃ nibbidatthaṃ  nibbidānisaṃsaṃ, nibbidā virāgatthā virāgānisaṃsā, virāgo  vimuttiñāṇadassanattho vimuttiñāṇadassanānisaṃso. iti kho,  ānanda, kusalāni sīlāni anupubbena aggāya parentī''ti. paṭhamaṃ. </p>
            </h4>
            <h4>
              <h4n> 2. cetanākaraṇīyasuttaṃ </h4n>
              <p>[03] 2^b^.^eb^ {a0 ni0  10.2} ``sīlavato, bhikkhave, sīlasampannassa na  cetanāya karaṇīyaṃ -- `avippaṭisāro me uppajjatū'ti. dhammatā  esā, bhikkhave, yaṃ sīlavato sīlasampannassa avippaṭisāro  uppajjati.</p>
              <p>[03] ``avippaṭisārissa, bhikkhave, na cetanāya karaṇīyaṃ --  `pāmojjaṃ me uppajjatū'ti. dhammatā esā, bhikkhave, yaṃ  avippaṭisārissa pāmojjaṃ uppajjati.</p>
              <p>[03] ``pamuditassa, bhikkhave, na cetanāya karaṇīyaṃ -- `pīti me  uppajjatū'ti. dhammatā esā, bhikkhave, yaṃ pamuditassa pīti  uppajjati.</p>
              <p>[03] ``pītimanassa, bhikkhave, na cetanāya karaṇīyaṃ -- `kāyo  me ^a^T5.0337^ea^ passambhatū'ti. dhammatā esā, bhikkhave, yaṃ pītimanassa kāyo  passambhati.</p>
              <p>[03] ``passaddhakāyassa ^a^M3.0517^ea^, bhikkhave, na cetanāya karaṇīyaṃ -- `sukhaṃ  vediyāmī'ti. dhammatā esā, bhikkhave, yaṃ passaddhakāyo sukhaṃ  vediyati.</p>
              <p>[03] ``sukhino, bhikkhave, na cetanāya karaṇīyaṃ -- `cittaṃ me  samādhiyatū'ti. dhammatā esā, bhikkhave, yaṃ sukhino cittaṃ  samādhiyati.</p>
              <p>[03] ``samāhitassa ^a^V3.0282^ea^, bhikkhave, na cetanāya karaṇīyaṃ -- `yathābhūtaṃ  jānāmi passāmī'ti. dhammatā esā ^a^P5.0313^ea^, bhikkhave,  yaṃ samāhito yathābhūtaṃ jānāti passati.</p>
              <p>[03] ``yathābhūtaṃ, bhikkhave, jānato passato na cetanāya karaṇīyaṃ  -- `nibbindāmī'ti. dhammatā esā, bhikkhave, yaṃ yathābhūtaṃ jānaṃ  passaṃ nibbindati.</p>
              <p>[03] ``nibbinnassa, bhikkhave, na cetanāya karaṇīyaṃ --  `virajjāmī'ti. dhammatā esā, bhikkhave, yaṃ nibbinno virajjati.</p>
              <p>[03] ``virattassa, bhikkhave, na cetanāya karaṇīyaṃ --  `vimuttiñāṇadassanaṃ sacchikaromī'ti. dhammatā esā, bhikkhave, yaṃ  viratto vimuttiñāṇadassanaṃ sacchikaroti.</p>
              <p>[03] ``iti kho, bhikkhave, virāgo vimuttiñāṇadassanattho  vimuttiñāṇadassanānisaṃso, nibbidā virāgatthā virāgānisaṃsā,  yathābhūtañāṇadassanaṃ nibbidatthaṃ nibbidānisaṃsaṃ, samādhi  yathābhūtañāṇadassanattho yathābhūtañāṇadassanānisaṃso, sukhaṃ samādhatthaṃ  samādhānisaṃsaṃ, passaddhi sukhatthā sukhānisaṃsā, pīti passaddhatthā  passaddhānisaṃsā, pāmojjaṃ pītatthaṃ pītānisaṃsaṃ, avippaṭisāro  pāmojjattho pāmojjānisaṃso, kusalāni sīlāni avippaṭisāratthāni  avippaṭisārānisaṃsāni. iti kho, bhikkhave, dhammā dhamme ^a^T5.0338^ea^  abhisandenti, dhammā dhamme paripūrenti apārā pāraṃ gamanāyā''ti.  dutiyaṃ. </p>
            </h4>
            <h4>
              <h4n> 3. paṭhamaupanisāsuttaṃ </h4n>
              <p>[03] 3^b^.^eb^ {a0 ni0  5.24;  10.3} ``dussīlassa, bhikkhave, sīlavipannassa  hatūpaniso hoti avippaṭisāro. avippaṭisāre asati  avippaṭisāravipannassa hatūpanisaṃ hoti pāmojjaṃ. pāmojje asati  pāmojjavipannassa hatūpanisā hoti pīti. pītiyā asati  pītivipannassa hatūpanisā hoti passaddhi. passaddhiyā asati  ^a^M3.0518^ea^ passaddhivipannassa hatūpanisaṃ ^a^P5.0314^ea^ hoti sukhaṃ. sukhe  asati sukhavipannassa hatūpaniso hoti sammāsamādhi.  sammāsamādhimhi asati sammāsamādhivipannassa hatūpanisaṃ hoti  yathābhūtañāṇadassanaṃ. yathābhūtañāṇadassane asati  yathābhūtañāṇadassanavipannassa hatūpanisā ^a^V3.0283^ea^ hoti nibbidā. nibbidāya  asati nibbidāvipannassa hatūpaniso hoti virāgo. virāge asati  virāgavipannassa hatūpanisaṃ hoti vimuttiñāṇadassanaṃ.</p>
              <p>[03] ``seyyathāpi, bhikkhave, rukkho sākhāpalāsavipanno. tassa  papaṭikāpi na pāripūriṃ gacchati, tacopi... pheggupi... sāropi na  pāripūriṃ gacchati. evamevaṃ kho, bhikkhave, dussīlassa  sīlavipannassa hatūpaniso hoti avippaṭisāro, avippaṭisāre asati  avippaṭisāravipannassa hatūpanisaṃ hoti pāmojjaṃ...pe0...  vimuttiñāṇadassanaṃ.</p>
              <p>[03] ``sīlavato, bhikkhave, sīlasampannassa upanisasampanno hoti  avippaṭisāro, avippaṭisāre sati avippaṭisārasampannassa  upanisasampannaṃ hoti pāmojjaṃ, pāmojje sati pāmojjasampannassa  upanisasampannā hoti pīti, pītiyā sati pītisampannassa  upanisasampannā hoti passaddhi, passaddhiyā sati passaddhisampannassa  upanisasampannaṃ hoti sukhaṃ, sukhe sati sukhasampannassa  upanisasampanno ^a^T5.0339^ea^ hoti sammāsamādhi, sammāsamādhimhi sati  sammāsamādhisampannassa upanisasampannaṃ hoti yathābhūtañāṇadassanaṃ,  yathābhūtañāṇadassane sati yathābhūtañāṇadassanasampannassa upanisasampannā  hoti nibbidā, nibbidāya sati nibbidāsampannassa upanisasampanno  hoti virāgo, virāge sati virāgasampannassa upanisasampannaṃ hoti  vimuttiñāṇadassanaṃ.</p>
              <p>[03] ``seyyathāpi, bhikkhave, rukkho sākhāpalāsasampanno. tassa  papaṭikāpi pāripūriṃ gacchati, tacopi... pheggupi... sāropi  pāripūriṃ gacchati. evamevaṃ kho, bhikkhave, sīlavato  sīlasampannassa upanisasampanno hoti avippaṭisāro, avippaṭisāre  sati avippaṭisārasampannassa upanisasampannaṃ hoti...pe0...  vimuttiñāṇadassana''nti. tatiyaṃ. </p>
            </h4>
            <h4>
              <h4n> 4. dutiyaupanisāsuttaṃ </h4n>
              <p>[03] 4^b^.^eb^ tatra ^a^M3.0519^ea^ ^a^P5.0315^ea^ kho āyasmā  sāriputto bhikkhū āmantesi -- ``āvuso bhikkhave''ti {bhikkhavoti (sī0  syā0 pī0) evaṃ sabbattha a0 ni0  10.4}.  ``āvuso''ti kho te bhikkhū āyasmato sāriputtassa paccassosuṃ.  āyasmā sāriputto etadavoca --</p>
              <p>[03] ``dussīlassa ^a^V3.0284^ea^, āvuso, sīlavipannassa hatūpaniso hoti  avippaṭisāro, avippaṭisāre asati avippaṭisāravipannassa  hatūpanisaṃ hoti pāmojjaṃ, pāmojje asati pāmojjavipannassa  hatūpanisā hoti pīti, pītiyā asati pītivipannassa hatūpanisā  hoti passaddhi, passaddhiyā asati passaddhivipannassa hatūpanisaṃ hoti  sukhaṃ, sukhe asati sukhavipannassa hatūpaniso hoti sammāsamādhi,  sammāsamādhimhi asati sammāsamādhivipannassa hatūpanisaṃ hoti  yathābhūtañāṇadassanaṃ, yathābhūtañāṇadassane asati  yathābhūtañāṇadassanavipannassa hatūpanisā hoti nibbidā ^a^T5.0340^ea^, nibbidāya  asati nibbidāvipannassa hatūpaniso hoti virāgo, virāge asati  virāgavipannassa hatūpanisaṃ hoti vimuttiñāṇadassanaṃ.</p>
              <p>[03] ``seyyathāpi, āvuso, rukkho sākhāpalāsavipanno. tassa  papaṭikāpi na pāripūriṃ gacchati, tacopi... pheggupi... sāropi na  pāripūriṃ gacchati. evamevaṃ kho, āvuso, dussīlassa  sīlavipannassa hatūpaniso hoti avippaṭisāro, avippaṭisāre asati  avippaṭisāravipannassa hatūpanisaṃ hoti pāmojjaṃ...pe0...  vimuttiñāṇadassanaṃ.</p>
              <p>[03] ``sīlavato, āvuso, sīlasampannassa upanisasampanno hoti  avippaṭisāro, avippaṭisāre sati avippaṭisārasampannassa  upanisasampannaṃ hoti pāmojjaṃ, pāmojje sati pāmojjasampannassa  upanisasampannā hoti pīti, pītiyā sati pītisampannassa  upanisasampannā hoti passaddhi, passaddhiyā sati passaddhisampannassa  upanisasampannaṃ hoti sukhaṃ, sukhe sati sukhasampannassa  upanisasampanno hoti sammāsamādhi, sammāsamādhimhi sati  sammāsamādhisampannassa upanisasampannaṃ hoti yathābhūtañāṇadassanaṃ,  yathābhūtañāṇadassane sati yathābhūtañāṇadassanasampannassa upanisasampannā  hoti nibbidā, nibbidāya sati nibbidāsampannassa ^a^M3.0520^ea^ ^a^P5.0316^ea^  upanisasampanno hoti virāgo, virāge sati  virāgasampannassa upanisasampannaṃ hoti vimuttiñāṇadassanaṃ.</p>
              <p>[03] ``seyyathāpi, āvuso, rukkho sākhāpalāsasampanno. tassa  papaṭikāpi pāripūriṃ gacchati, tacopi... pheggupi... sāropi  pāripūriṃ gacchati. evamevaṃ kho, āvuso, sīlavato sīlasampannassa  upanisasampanno hoti avippaṭisāro, avippaṭisāre ^a^T5.0341^ea^ sati  avippaṭisārasampannassa upanisasampannaṃ hoti pāmojjaṃ...pe0...  vimuttiñāṇadassana''nti. catutthaṃ. </p>
            </h4>
            <h4>
              <h4n> 5. tatiyaupanisāsuttaṃ </h4n>
              <p>[03] 5^b^.^eb^ {a0 ni0  10.5} tatra ^a^V3.0285^ea^ kho āyasmā ānando bhikkhū  āmantesi...pe0... ``dussīlassa, āvuso, sīlavipannassa  hatūpaniso hoti avippaṭisāro, avippaṭisāre asati  avippaṭisāravipannassa hatūpanisaṃ hoti pāmojjaṃ, pāmojje asati  pāmojjavipannassa hatūpanisā hoti pīti, pītiyā asati  pītivipannassa hatūpanisā hoti passaddhi, passaddhiyā asati  passaddhivipannassa hatūpanisaṃ hoti sukhaṃ, sukhe asati sukhavipannassa  hatūpaniso hoti sammāsamādhi, sammāsamādhimhi asati  sammāsamādhivipannassa hatūpanisaṃ hoti yathābhūtañāṇadassanaṃ,  yathābhūtañāṇadassane asati yathābhūtañāṇadassanavipannassa hatūpanisā  hoti nibbidā, nibbidāya asati nibbidāvipannassa hatūpaniso  hoti virāgo, virāge asati virāgavipannassa hatūpanisaṃ hoti  vimuttiñāṇadassanaṃ.</p>
              <p>[03] ``seyyathāpi, āvuso, rukkho sākhāpalāsavipanno. tassa  papaṭikāpi na pāripūriṃ gacchati, tacopi... pheggupi... sāropi na  pāripūriṃ gacchati. evamevaṃ kho, āvuso, dussīlassa  sīlavipannassa hatūpaniso hoti avippaṭisāro, avippaṭisāre asati  avippaṭisāravipannassa hatūpanisaṃ hoti pāmojjaṃ...pe0...  vimuttiñāṇadassanaṃ.</p>
              <p>[03] ``sīlavato, āvuso, sīlasampannassa upanisasampanno hoti  avippaṭisāro, avippaṭisāre sati avippaṭisārasampannassa  upanisasampannaṃ hoti pāmojjaṃ, pāmojje sati pāmojjasampannassa  ^a^P5.0317^ea^ upanisasampannā hoti pīti, pītiyā sati  pītisampannassa upanisasampannā ^a^T5.0342^ea^ hoti passaddhi, passaddhiyā sati  passaddhisampannassa upanisasampannaṃ hoti sukhaṃ, sukhe sati  sukhasampannassa ^a^M3.0521^ea^ upanisasampanno hoti sammāsamādhi, sammāsamādhimhi  sati sammāsamādhisampannassa upanisasampannaṃ hoti  yathābhūtañāṇadassanaṃ, yathābhūtañāṇadassane sati  yathābhūtañāṇadassanasampannassa upanisasampannā hoti nibbidā,  nibbidāya sati nibbidāsampannassa upanisasampanno hoti virāgo,  virāge sati virāgasampannassa upanisasampannaṃ hoti  vimuttiñāṇadassanaṃ.</p>
              <p>[03] ``seyyathāpi, āvuso, rukkho sākhāpalāsasampanno. tassa  papaṭikāpi pāripūriṃ gacchati ^a^V3.0286^ea^, tacopi... pheggupi... sāropi  pāripūriṃ gacchati. evamevaṃ kho, āvuso, sīlavato sīlasampannassa  upanisasampanno hoti avippaṭisāro, avippaṭisāre sati  avippaṭisārasampannassa upanisasampannaṃ hoti pāmojjaṃ...pe0...  vimuttiñāṇadassana''nti. pañcamaṃ. </p>
            </h4>
            <h4>
              <h4n> 6. byasanasuttaṃ </h4n>
              <p>[03] 6^b^.^eb^ ``yo so, bhikkhave, bhikkhu akkosako  paribhāsako ariyūpavādo sabrahmacārīnaṃ, ṭhānametaṃ avakāso yaṃ so  ekādasannaṃ byasanānaṃ aññataraṃ byasanaṃ nigaccheyya.</p>
              <p>[03] katamesaṃ ekādasannaṃ? anadhigataṃ nādhigacchati, adhigatā  parihāyati, saddhammassa na vodāyanti, saddhammesu vā adhimāniko  hoti, anabhirato vā brahmacariyaṃ carati, aññataraṃ vā saṃkiliṭṭhaṃ  ^a^P5.0318^ea^ āpattiṃ āpajjati, sikkhaṃ vā paccakkhāya  hīnāyāvattati, gāḷhaṃ vā rogātaṅkaṃ phusati, ummādaṃ vā pāpuṇāti  cittakkhepaṃ vā, sammūḷho kālaṃ karoti, kāyassa bhedā paraṃ maraṇā  apāyaṃ duggatiṃ vinipātaṃ nirayaṃ upapajjati -- yo so, bhikkhave,  bhikkhu akkosako paribhāsako ariyūpavādo sabrahmacārīnaṃ, ṭhānametaṃ  avakāso yaṃ so imesaṃ ekādasannaṃ byasanānaṃ aññataraṃ byasanaṃ  nigaccheyya. {( ) etthantare pāṭho sī0 syā0 kaṃ0 pī0 potthakesu na  dissati}</p>
              <p>[03] ``yo so, bhikkhave, bhikkhu akkosako paribhāsako  ariyūpavādo sabrahmacārīnaṃ, aṭṭhānametaṃ anavakāso yaṃ so ekādasannaṃ  byasanānaṃ aññataraṃ byasanaṃ na nigaccheyya.</p>
              <p>[03] katamesaṃ ^a^M3.0522^ea^ ekādasannaṃ? anadhigataṃ nādhigacchati, adhigatā  parihāyati, saddhammassa na vodāyanti, saddhammesu vā adhimāniko  hoti, anabhirato vā brahmacariyaṃ carati, aññataraṃ vā saṃkiliṭṭhaṃ  āpattiṃ āpajjati, sikkhaṃ vā paccakkhāya hīnāyāvattati, gāḷhaṃ vā  rogātaṅkaṃ phusati, ummādaṃ vā pāpuṇāti cittakkhepaṃ vā, sammūḷho  kālaṃ karoti, kāyassa bhedā paraṃ maraṇā apāyaṃ duggatiṃ vinipātaṃ ^a^T5.0343^ea^  nirayaṃ upapajjati -- yo so, bhikkhave, bhikkhu akkosako  paribhāsako ariyūpavādo sabrahmacārīnaṃ, aṭṭhānametaṃ anavakāso yaṃ so  imesaṃ ekādasannaṃ byasanānaṃ aññataraṃ byasanaṃ na nigaccheyyā''ti.  chaṭṭhaṃ. </p>
            </h4>
            <h4>
              <h4n> 7. saññāsuttaṃ </h4n>
              <p>[03] 7^b^.^eb^ atha ^a^V3.0287^ea^ kho āyasmā ānando yena bhagavā  tenupasaṅkami; upasaṅkamitvā bhagavantaṃ abhivādetvā ekamantaṃ nisīdi.  ekamantaṃ nisinno kho āyasmā ānando bhagavantaṃ etadavoca --</p>
              <p>[03] ``siyā nu kho, bhante, bhikkhuno tathārūpo samādhipaṭilābho  yathā neva pathaviyaṃ pathavisaññī assa, na āpasmiṃ āposaññī  assa, na tejasmiṃ tejosaññī assa, na vāyasmiṃ vāyosaññī assa,  na ākāsānañcāyatane ākāsānañcāyatanasaññī assa, na  viññāṇañcāyatane viññāṇañcāyatanasaññī assa, na  ākiñcaññāyatane ākiñcaññāyatanasaññī assa, na  nevasaññānāsaññāyatane nevasaññānāsaññāyatanasaññī assa, na  idhaloke idhalokasaññī assa, na paraloke paralokasaññī assa,  yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,  tatrāpi na saññī assa; saññī ca pana assāti?</p>
              <p>[03] ``siyā, ānanda, bhikkhuno tathārūpo samādhipaṭilābho yathā  neva pathaviyaṃ pathavisaññī assa, na āpasmiṃ āposaññī assa, na  tejasmiṃ tejosaññī assa, na vāyasmiṃ vāyosaññī assa, na  ākāsānañcāyatane ākāsānañcāyatanasaññī assa, na  viññāṇañcāyatane viññāṇañcāyatanasaññī assa, na  ākiñcaññāyatane ākiñcaññāyatanasaññī ^a^T5.0344^ea^ assa, na  nevasaññānāsaññāyatane nevasaññānāsaññāyatanasaññī assa, na  idhaloke idhalokasaññī assa ^a^M3.0523^ea^, na paraloke paralokasaññī ^a^P5.0319^ea^  assa, yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ  anuvicaritaṃ manasā, tatrāpi na saññī assa; saññī ca pana  assā''ti.</p>
              <p>[03] ``yathā kathaṃ pana, bhante, siyā bhikkhuno tathārūpo  samādhipaṭilābho yathā neva pathaviyaṃ pathavisaññī assa, na āpasmiṃ  āposaññī assa, na tejasmiṃ tejosaññī assa, na vāyasmiṃ  vāyosaññī assa, na ākāsānañcāyatane ākāsānañcāyatanasaññī  assa, na viññāṇañcāyatane viññāṇañcāyatanasaññī assa, na  ākiñcaññāyatane ākiñcaññāyatanasaññī ^a^V3.0288^ea^ assa, na  nevasaññānāsaññāyatane nevasaññānāsaññāyatanasaññī assa, na  idhaloke idhalokasaññī assa, na paraloke paralokasaññī assa,  yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,  tatrāpi na saññī assa, saññī ca pana assāti.</p>
              <p>[03] ``idhānanda, bhikkhu evaṃsaññī hoti -- `etaṃ santaṃ etaṃ  paṇītaṃ, yadidaṃ sabbasaṅkhārasamatho sabbūpadhipaṭinissaggo  taṇhākkhayo virāgo nirodho nibbāna'nti. evaṃ kho, ānanda,  siyā bhikkhuno tathārūpo samādhipaṭilābho yathā neva pathaviyaṃ  pathavisaññī assa, na āpasmiṃ āposaññī assa, na tejasmiṃ  tejosaññī assa, na vāyasmiṃ vāyosaññī assa, na  ākāsānañcāyatane ākāsānañcāyatanasaññī assa, na  viññāṇañcāyatane viññāṇañcāyatanasaññī ^a^T5.0345^ea^ assa, na  ākiñcaññāyatane ākiñcaññāyatanasaññī assa, na  nevasaññānāsaññāyatane nevasaññānāsaññāyatanasaññī assa, na  idhaloke idhalokasaññī assa, na paraloke paralokasaññī assa,  yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,  tatrāpi na saññī assa, saññī ca pana assā''ti.</p>
              <p>[03] atha kho āyasmā ānando bhagavato bhāsitaṃ abhinanditvā  anumoditvā uṭṭhāyāsanā bhagavantaṃ abhivādetvā padakkhiṇaṃ ^a^P5.0320^ea^  katvā yenāyasmā sāriputto tenupasaṅkami; upasaṅkamitvā  āyasmatā sāriputtena saddhiṃ sammodi. sammodanīyaṃ kathaṃ sāraṇīyaṃ  vītisāretvā ekamantaṃ nisīdi. ekamantaṃ nisinno kho āyasmā  ānando āyasmantaṃ sāriputtaṃ etadavoca --</p>
              <p>[03] ``siyā ^a^M3.0524^ea^ nu kho, āvuso sāriputta, bhikkhuno tathārūpo  samādhipaṭilābho yathā neva pathaviyaṃ pathavisaññī assa...pe0...  yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,  tatrāpi na saññī assa, saññī pana assāti. ``siyā, āvuso  ānanda, bhikkhuno tathārūpo samādhipaṭilābho yathā neva pathaviyaṃ  pathavisaññī assa...pe0... yampidaṃ diṭṭhaṃ sutaṃ mutaṃ viññātaṃ pattaṃ  pariyesitaṃ anuvicaritaṃ manasā, tatrāpi na saññī assa, saññī ca  pana assā''ti.</p>
              <p>[03] ``yathā kathaṃ panāvuso sāriputta, siyā bhikkhuno tathārūpo  samādhipaṭilābho yathā neva pathaviyaṃ ^a^V3.0289^ea^ pathavisaññī assa...pe0...  yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,  tatrāpi na saññī assa ^a^T5.0346^ea^, saññī ca pana assā''ti?</p>
              <p>[03] ``idha, āvuso ānanda, bhikkhu evaṃsaññī hoti -- `etaṃ  santaṃ etaṃ paṇītaṃ, yadidaṃ sabbasaṅkhārasamatho sabbūpadhipaṭinissaggo  taṇhākkhayo virāgo nirodho nibbāna'nti. evaṃ kho, āvuso  ānanda, siyā bhikkhuno tathārūpo samādhipaṭilābho yathā neva  pathaviyaṃ pathavisaññī assa...pe0... yampidaṃ diṭṭhaṃ sutaṃ mutaṃ viññātaṃ  pattaṃ pariyesitaṃ anuvicaritaṃ manasā, tatrāpi na saññī assa, saññī  ca pana assā''ti.</p>
              <p>[03] ``acchariyaṃ, āvuso, abbhutaṃ, āvuso! yatra hi nāma satthu  ceva sāvakassa ca atthena attho byañjanena byañjanaṃ saṃsandissati  samessati na viggayhissati, yadidaṃ aggapadasmiṃ! idānāhaṃ,  āvuso, bhagavantaṃ upasaṅkamitvā ^a^P5.0321^ea^ etamatthaṃ apucchiṃ.  bhagavāpi me etehi akkharehi etehi padehi etehi byañjanehi  etamatthaṃ byākāsi, seyyathāpi āyasmā sāriputto. acchariyaṃ,  āvuso, abbhutaṃ, āvuso, yatra hi nāma satthu ceva sāvakassa ca  atthena attho byañjanena byañjanaṃ saṃsandissati samessati na  viggayhissati, yadidaṃ aggapadasmi''nti! sattamaṃ. </p>
            </h4>
            <h4>
              <h4n> 8. manasikārasuttaṃ </h4n>
              <p>[03] 8^b^.^eb^ atha kho āyasmā ānando yena bhagavā  tenupasaṅkami; upasaṅkamitvā bhagavantaṃ abhivādetvā ekamantaṃ nisīdi.  ekamantaṃ nisinno kho āyasmā ānando bhagavantaṃ etadavoca --</p>
              <p>[03] ``siyā ^a^M3.0525^ea^ nu kho, bhante, bhikkhuno tathārūpo samādhipaṭilābho  yathā na cakkhuṃ manasi kareyya, na rūpaṃ manasi kareyya, na sotaṃ  manasi kareyya, na saddaṃ manasi kareyya, na ^a^T5.0347^ea^ ghānaṃ manasi kareyya, na  gandhaṃ manasi kareyya, na jivhaṃ manasi kareyya, na rasaṃ manasi  kareyya, na kāyaṃ manasi kareyya, na phoṭṭhabbaṃ manasi kareyya, na  pathaviṃ manasi kareyya, na āpaṃ manasi kareyya, na tejaṃ manasi  kareyya, na vāyaṃ manasi kareyya, na ākāsānañcāyatanaṃ manasi  ^a^V3.0290^ea^ kareyya, na viññāṇañcāyatanaṃ manasi kareyya, na ākiñcaññāyatanaṃ  manasi kareyya, na nevasaññānāsaññāyatanaṃ manasi kareyya, na  idhalokaṃ manasi kareyya, na paralokaṃ manasi kareyya, yampidaṃ diṭṭhaṃ  sutaṃ mutaṃ viññātaṃ pattaṃ pariyesitaṃ anuvicaritaṃ manasā, tampi na  manasi kareyya; manasi ca pana kareyyā''ti?</p>
              <p>[03] ``siyā, ānanda, bhikkhuno tathārūpo samādhipaṭilābho yathā  na cakkhuṃ manasi kareyya, na rūpaṃ manasi kareyya, na sotaṃ manasi  kareyya, na saddaṃ manasi kareyya, na ghānaṃ manasi kareyya, na gandhaṃ  manasi kareyya, na jivhaṃ manasi kareyya, na rasaṃ manasi kareyya, na  kāyaṃ manasi kareyya, na phoṭṭhabbaṃ manasi kareyya, na pathaviṃ manasi  kareyya, na āpaṃ manasi kareyya, na tejaṃ manasi ^a^P5.0322^ea^  kareyya, na vāyaṃ manasi kareyya, na ākāsānañcāyatanaṃ manasi  kareyya, na viññāṇañcāyatanaṃ manasi kareyya, na ākiñcaññāyatanaṃ  manasi kareyya, na nevasaññānāsaññāyatanaṃ manasi kareyya, na  idhalokaṃ manasi kareyya, na paralokaṃ manasi kareyya, yampidaṃ diṭṭhaṃ  sutaṃ mutaṃ viññātaṃ pattaṃ pariyesitaṃ anuvicaritaṃ manasā, tampi na  manasi kareyya; manasi ca pana kareyyā''ti.</p>
              <p>[03] ``yathā kathaṃ pana, bhante, siyā bhikkhuno tathārūpo  samādhipaṭilābho yathā na cakkhuṃ manasi kareyya, na rūpaṃ manasi  kareyya... yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ ^a^T5.0348^ea^  anuvicaritaṃ manasā, tampi na manasi kareyya; manasi ca pana  kareyyā''ti?</p>
              <p>[03] ``idhānanda, bhikkhu evaṃ manasi karoti -- `etaṃ santaṃ etaṃ  paṇītaṃ, yadidaṃ sabbasaṅkhārasamatho sabbūpadhipaṭinissaggo  taṇhākkhayo virāgo nirodho nibbāna'nti. evaṃ kho, ānanda,  siyā bhikkhuno tathārūpo samādhipaṭilābho yathā na cakkhuṃ manasi  kareyya, na rūpaṃ manasi kareyya...pe0... yampidaṃ ^a^M3.0526^ea^ diṭṭhaṃ sutaṃ mutaṃ  viññātaṃ pattaṃ pariyesitaṃ anuvicaritaṃ manasā, tampi na manasi  kareyya; manasi ca pana kareyyā''ti. aṭṭhamaṃ. </p>
            </h4>
            <h4>
              <h4n> 9. saddhasuttaṃ </h4n>
              <p>[03] 9^b^.^eb^ ekaṃ samayaṃ bhagavā nātike viharati  giñjakāvasathe ^a^P5.0323^ea^. atha kho āyasmā saddho yena  ^a^V3.0291^ea^ bhagavā tenupasaṅkami; upasaṅkamitvā bhagavantaṃ abhivādetvā ekamantaṃ  nisīdi. ekamantaṃ nisinnaṃ kho āyasmantaṃ saddhaṃ bhagavā etadavoca  --</p>
              <p>[03] ``ājānīyajhāyitaṃ kho, saddha, jhāya; mā khaḷuṅkajhāyitaṃ {ājānīyajjhāyitaṃ  kho saddha jhāyatha, mā khaḷuṅkajjhāyitaṃ (sī0 pī0)}.  kathañca, khaḷuṅkajhāyitaṃ hoti? assakhaḷuṅko hi ^a^T5.0349^ea^, saddha, doṇiyā  baddho {bandho (syā0 ka0)} `yavasaṃ yavasa'nti jhāyati. taṃ kissa hetu? na hi, saddha,  assakhaḷuṅkassa doṇiyā baddhassa evaṃ hoti -- `kiṃ nu kho maṃ  ajja assadammasārathi kāraṇaṃ kāressati, kimassāhaṃ {kammassāhaṃ (ka0)} paṭikaromī'ti.  so doṇiyā baddho `yavasaṃ yavasa'nti jhāyati. evamevaṃ kho,  saddha, idhekacco purisakhaḷuṅko araññagatopi rukkhamūlagatopi  suññāgāragatopi kāmarāgapariyuṭṭhitena cetasā viharati kāmarāgaparetena  uppannassa ca kāmarāgassa nissaraṇaṃ yathābhūtaṃ nappajānāti. so  kāmarāgaṃyeva antaraṃ katvā jhāyati pajjhāyati nijjhāyati  avajjhāyati, byāpādapariyuṭṭhitena cetasā viharati...  thinamiddhapariyuṭṭhitena cetasā viharati... uddhaccakukkuccapariyuṭṭhitena  cetasā viharati... vicikicchāpariyuṭṭhitena cetasā viharati  vicikicchāparetena, uppannāya ca vicikicchāya nissaraṇaṃ yathābhūtaṃ  nappajānāti. so vicikicchaṃyeva antaraṃ katvā jhāyati pajjhāyati  nijjhāyati ^a^P5.0324^ea^ avajjhāyati. so pathavimpi  nissāya jhāyati, āpampi nissāya jhāyati, tejampi nissāya  jhāyati, vāyampi nissāya jhāyati, ākāsānañcāyatanampi nissāya  jhāyati, viññāṇañcāyatanampi nissāya jhāyati,  ākiñcaññāyatanampi nissāya jhāyati, nevasaññānāsaññāyatanampi  nissāya jhāyati, idhalokampi nissāya jhāyati, paralokampi  nissāya jhāyati, yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ  anuvicaritaṃ manasā, tampi nissāya jhāyati. evaṃ kho, saddha,  purisakhaḷuṅkajhāyitaṃ hoti.</p>
              <p>[03] ``kathañca ^a^M3.0527^ea^, saddha ^a^T5.0350^ea^, ājānīyajhāyitaṃ hoti? bhadro hi, saddha,  assājānīyo doṇiyā baddho na `yavasaṃ yavasa'nti jhāyati. taṃ  kissa hetu? bhadrassa hi, saddha, assājānīyassa doṇiyā baddhassa  evaṃ hoti -- `kiṃ nu kho maṃ ajja assadammasārathi kāraṇaṃ  kāressati, kimassāhaṃ paṭikaromī'ti. so doṇiyā baddho na  `yavasaṃ yavasa'nti jhāyati. bhadro hi, saddha, assājānīyo yathā  iṇaṃ yathā bandhaṃ yathā jāniṃ yathā kaliṃ evaṃ patodassa ajjhoharaṇaṃ  samanupassati. evamevaṃ kho, saddha, bhadro purisājānīyo  araññagatopi rukkhamūlagatopi suññāgāragatopi na  kāmarāgapariyuṭṭhitena cetasā viharati na kāmarāgaparetena, uppannassa ca  kāmarāgassa ^a^V3.0292^ea^ nissaraṇaṃ yathābhūtaṃ pajānāti, na byāpādapariyuṭṭhitena  cetasā viharati... na thinamiddhapariyuṭṭhitena cetasā viharati... na  uddhaccakukkuccapariyuṭṭhitena cetasā viharati... na  vicikicchāpariyuṭṭhitena cetasā viharati na vicikicchāparetena,  uppannāya ca vicikicchāya nissaraṇaṃ yathābhūtaṃ pajānāti. so neva  pathaviṃ nissāya jhāyati, na āpaṃ nissāya jhāyati, na tejaṃ  nissāya jhāyati, na vāyaṃ nissāya jhāyati, na ākāsānañcāyatanaṃ  nissāya jhāyati, na viññāṇañcāyatanaṃ nissāya jhāyati, na  ākiñcaññāyatanaṃ nissāya jhāyati, na nevasaññānāsaññāyatanaṃ  nissāya jhāyati, na idhalokaṃ ^a^P5.0325^ea^ nissāya jhāyati,  na paralokaṃ nissāya jhāyati, yampidaṃ diṭṭhaṃ sutaṃ mutaṃ viññātaṃ pattaṃ  pariyesitaṃ anuvicaritaṃ manasā, tampi nissāya na jhāyati; jhāyati  ca pana. evaṃ ^a^T5.0351^ea^ jhāyiñca pana, saddha, bhadraṃ purisājānīyaṃ saindā devā  sabrahmakā sapajāpatikā ārakāva namassanti -- </p>
              <p>[21] ``namo te purisājañña, namo te purisuttama. </p>
              <p>[22] yassa te nābhijānāma, yampi nissāya jhāyasī''ti..</p>
              <p>[03] evaṃ vutte āyasmā saddho bhagavantaṃ etadavoca -- ``kathaṃ jhāyī  pana, bhante, bhadro purisājānīyo {purisājānīyo jhāyati, so (sī0 syā0  pī0), purisājānīyo, so (ka0)} neva pathaviṃ nissāya jhāyati, na  āpaṃ nissāya jhāyati, na tejaṃ nissāya jhāyati, na vāyaṃ nissāya  jhāyati, na ākāsānañcāyatanaṃ nissāya jhāyati, na  viññāṇañcāyatanaṃ nissāya jhāyati, na ākiñcaññāyatanaṃ nissāya  jhāyati, na nevasaññānāsaññāyatanaṃ nissāya jhāyati, na idhalokaṃ  nissāya jhāyati ^a^M3.0528^ea^, na paralokaṃ nissāya jhāyati, yampidaṃ diṭṭhaṃ sutaṃ  mutaṃ viññātaṃ pattaṃ pariyesitaṃ anuvicaritaṃ manasā, tampi nissāya  na jhāyati; jhāyati ca pana? kathaṃ jhāyiñca pana, bhante, bhadraṃ  purisājānīyaṃ saindā devā sabrahmakā sapajāpatikā ārakāva  namassanti -- </p>
              <p>[21] ``namo te purisājañña, namo te purisuttama. </p>
              <p>[22] yassa te nābhijānāma, yampi nissāya jhāyasī''ti..</p>
              <p>[03] ``idha, saddha, bhadrassa purisājānīyassa pathaviyaṃ pathavisaññā  vibhūtā hoti, āpasmiṃ āposaññā ^a^V3.0293^ea^ vibhūtā hoti, tejasmiṃ  tejosaññā vibhūtā hoti, vāyasmiṃ vāyosaññā vibhūtā hoti,  ākāsānañcāyatane ākāsānañcāyatanasaññā ^a^T5.0352^ea^ vibhūtā hoti,  viññāṇañcāyatane viññāṇañcāyatanasaññā vibhūtā ^a^P5.0326^ea^  hoti, ākiñcaññāyatane ākiñcaññāyatanasaññā vibhūtā hoti,  nevasaññānāsaññāyatane nevasaññānāsaññāyatanasaññā vibhūtā hoti,  idhaloke idhalokasaññā vibhūtā hoti, paraloke paralokasaññā vibhūtā  hoti, yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ  manasā, tatrāpi saññā vibhūtā hoti. evaṃ jhāyī kho, saddha, bhadro  purisājānīyo neva pathaviṃ nissāya jhāyati...pe0... yampidaṃ diṭṭhaṃ  sutaṃ mutaṃ viññātaṃ pattaṃ pariyesitaṃ anuvicaritaṃ manasā, tampi  nissāya na jhāyati; jhāyati ca pana. evaṃ jhāyiñca pana, saddha,  bhadraṃ purisājānīyaṃ saindā devā sabrahmakā sapajāpatikā ārakāva  namassanti -- </p>
              <p>[21] ``namo te purisājañña, namo te purisuttama. </p>
              <p>[22] yassa te nābhijānāma, yampi nissāya jhāyasī''ti..  navamaṃ. </p>
            </h4>
            <h4>
              <h4n> 10. moranivāpasuttaṃ </h4n>
              <p>[03] 10^b^.^eb^ ekaṃ samayaṃ bhagavā rājagahe viharati  moranivāpe paribbājakārāme. tatra kho bhagavā bhikkhū āmantesi --  ``bhikkhavo''ti. ``bhadante''ti ^a^T5.0353^ea^ te bhikkhū bhagavato paccassosuṃ.  bhagavā etadavoca --</p>
              <p>[03] ``tīhi, bhikkhave, dhammehi samannāgato bhikkhu accantaniṭṭho  hoti accantayogakkhemī accantabrahmacārī accantapariyosāno seṭṭho  devamanussānaṃ. katamehi tīhi? asekhena sīlakkhandhena, asekhena  samādhikkhandhena ^a^M3.0529^ea^, asekhena paññākkhandhena -- imehi, kho, bhikkhave,  tīhi dhammehi samannāgato bhikkhu accantaniṭṭho hoti  accantayogakkhemī accantabrahmacārī accantapariyosāno seṭṭho  devamanussānaṃ.</p>
              <p>[03] ``aparehipi, bhikkhave, tīhi dhammehi samannāgato bhikkhu  accantaniṭṭho hoti accantayogakkhemī accantabrahmacārī  accantapariyosāno seṭṭho devamanussānaṃ. katamehi tīhi  ^a^V3.0294^ea^? iddhipāṭihāriyena, ādesanāpāṭihāriyena, anusāsanīpāṭihāriyena --  imehi kho, bhikkhave, tīhi dhammehi samannāgato bhikkhu accantaniṭṭho  ^a^P5.0327^ea^ hoti, accantayogakkhemī accantabrahmacārī  accantapariyosāno seṭṭho devamanussānaṃ.</p>
              <p>[03] ``aparehipi, bhikkhave, tīhi dhammehi samannāgato bhikkhu  accantaniṭṭho hoti accantayogakkhemī accantabrahmacārī  accantapariyosāno seṭṭho devamanussānaṃ. katamehi tīhi?  sammādiṭṭhiyā, sammāñāṇena, sammāvimuttiyā -- imehi kho,  bhikkhave, tīhi dhammehi samannāgato bhikkhu accantaniṭṭho hoti  accantayogakkhemī accantabrahmacārī accantapariyosāno seṭṭho  devamanussānaṃ.</p>
              <p>[03] ``dvīhi ^a^T5.0354^ea^, bhikkhave, dhammehi samannāgato bhikkhu accantaniṭṭho  hoti accantayogakkhemī accantabrahmacārī accantapariyosāno seṭṭho  devamanussānaṃ. katamehi dvīhi? vijjāya, caraṇena -- imehi kho,  bhikkhave, dvīhi dhammehi samannāgato bhikkhu accantaniṭṭho hoti  accantayogakkhemī accantabrahmacārī accantapariyosāno seṭṭho  devamanussānaṃ. brahmunā pesā, bhikkhave, sanaṅkumārena gāthā bhāsitā  -- </p>
              <p>[21] ``khattiyo seṭṭho janetasmiṃ, ye gottapaṭisārino. </p>
              <p>[22] vijjācaraṇasampanno, so seṭṭho devamānuse''ti {dī0 ni0 1.277; saṃ0 ni0  1.182;   2.245}..</p>
              <p>[03] ``sā kho panesā, bhikkhave, sanaṅkumārena gāthā bhāsitā  subhāsitā, no dubbhāsitā; atthasaṃhitā ^a^P5.0328^ea^, no  anatthasaṃhitā; anumatā mayā. ahampi, bhikkhave, evaṃ vadāmi -- </p>
              <p>[21] ``khattiyo ^a^M3.0530^ea^ seṭṭho janetasmiṃ, ye gottapaṭisārino. </p>
              <p>[22] vijjācaraṇasampanno, so seṭṭho devamānuse''ti.. dasamaṃ. </p>
              <p>[06] nissayavaggo {nissāyavaggo (syā0 kaṃ0)} paṭhamo. </p>
              <p>[01] tassuddānaṃ -- </p>
              <p>[21] kimatthiyā ^a^V3.0295^ea^ cetanā tayo, upanisā byasanena ca. </p>
              <p>[22] dve saññā manasikāro, saddho moranivāpakanti.. </p>
            </h4>
          </h3>
          <h3>
            <h3n> 2. anussativaggo </h3n>
            <h4>
              <h4n> 1. paṭhamamahānāmasuttaṃ </h4n>
              <p>[03] 11^b^.^eb^ ekaṃ ^a^T5.0355^ea^ ^a^V3.0296^ea^ samayaṃ bhagavā sakkesu viharati  kapilavatthusmiṃ nigrodhārāme. tena kho pana samayena sambahulā  bhikkhū bhagavato cīvarakammaṃ karonti -- ``niṭṭhitacīvaro bhagavā  temāsaccayena cārikaṃ pakkamissatī''ti. assosi kho mahānāmo  sakko -- ``sambahulā kira bhikkhū bhagavato cīvarakammaṃ karonti --  `niṭṭhitacīvaro bhagavā temāsaccayena cārikaṃ pakkamissatī'''ti.</p>
              <p>[03] atha kho mahānāmo sakko yena bhagavā tenupasaṅkami;  upasaṅkamitvā bhagavantaṃ abhivādetvā ekamantaṃ nisīdi. ekamantaṃ  nisinno kho mahānāmo sakko bhagavantaṃ etadavoca -- ``sutaṃ metaṃ,  bhante -- `sambahulā kira bhikkhū bhagavato cīvarakammaṃ karonti --  niṭṭhitacīvaro bhagavā temāsaccayena cārikaṃ pakkamissatī'ti. tesaṃ  no, bhante, nānāvihārehi viharataṃ kenassa {kena (syā0 kaṃ0)} vihārena vihātabba''nti?</p>
              <p>[03] ``sādhu ^a^P5.0329^ea^ sādhu, mahānāma! etaṃ kho,  mahānāma, tumhākaṃ patirūpaṃ kulaputtānaṃ, yaṃ tumhe tathāgataṃ  upasaṅkamitvā puccheyyātha -- `tesaṃ no, bhante, nānāvihārehi viharataṃ  kenassa vihārena vihātabba'''nti? saddho kho, mahānāma, ārādhako  hoti, no assaddho; āraddhavīriyo ārādhako hoti, no kusīto;  upaṭṭhitassati ārādhako hoti ^a^M3.0531^ea^, no muṭṭhassati; samāhito ārādhako  hoti, no asamāhito; paññavā ārādhako hoti, no duppañño.  imesu kho tvaṃ, mahānāma, pañcasu dhammesu patiṭṭhāya cha dhamme uttari {uttariṃ  (sī0 syā0 kaṃ0 pī0)}  bhāveyyāsi. {a0 ni0  6.10} ``idha tvaṃ, mahānāma, tathāgataṃ anussareyyāsi --  `itipi so bhagavā ^a^T5.0356^ea^ arahaṃ sammāsambuddho vijjācaraṇasampanno sugato  lokavidū anuttaro purisadammasārathi satthā devamanussānaṃ buddho  bhagavā'ti. yasmiṃ, mahānāma, samaye ariyasāvako tathāgataṃ  anussarati, nevassa tasmiṃ ^a^V3.0297^ea^ samaye rāgapariyuṭṭhitaṃ cittaṃ hoti, na  dosapariyuṭṭhitaṃ cittaṃ hoti, na mohapariyuṭṭhitaṃ cittaṃ hoti;  ujugatamevassa tasmiṃ samaye cittaṃ hoti tathāgataṃ ārabbha.  ujugatacitto kho pana, mahānāma, ariyasāvako labhati atthavedaṃ,  labhati dhammavedaṃ, labhati dhammūpasaṃhitaṃ pāmojjaṃ. pamuditassa pīti  jāyati, pītimanassa kāyo passambhati, passaddhakāyo sukhaṃ vediyati,  sukhino cittaṃ samādhiyati. ayaṃ vuccati, mahānāma, ariyasāvako  visamagatāya pajāya samappatto viharati, sabyāpajjāya pajāya  abyāpajjo viharati, dhammasotasamāpanno buddhānussatiṃ bhāveti.</p>
              <p>[03] ``puna caparaṃ tvaṃ, mahānāma, dhammaṃ anussareyyāsi --  `svākkhāto bhagavatā dhammo sandiṭṭhiko akāliko ehipassiko  opaneyyiko {opanayiko (sī0 syā0 kaṃ0 pī0)} paccattaṃ veditabbo viññūhī'ti. yasmiṃ, mahānāma,  samaye ariyasāvako dhammaṃ anussarati, nevassa tasmiṃ samaye  rāgapariyuṭṭhitaṃ cittaṃ ^a^P5.0330^ea^ hoti, na dosapariyuṭṭhitaṃ  cittaṃ hoti, na mohapariyuṭṭhitaṃ cittaṃ hoti; ujugatamevassa tasmiṃ  samaye cittaṃ hoti dhammaṃ ārabbha. ujugatacitto kho pana, mahānāma,  ariyasāvako labhati atthavedaṃ, labhati dhammavedaṃ, labhati dhammūpasaṃhitaṃ  pāmojjaṃ. pamuditassa pīti jāyati, pītimanassa kāyo passambhati,  passaddhakāyo sukhaṃ vediyati, sukhino cittaṃ samādhiyati. ayaṃ ^a^T5.0357^ea^  vuccati, mahānāma, ariyasāvako visamagatāya pajāya samappatto  viharati, sabyāpajjāya pajāya abyāpajjo viharati, dhammasotasamāpanno  dhammānussatiṃ bhāveti.</p>
              <p>[03] ``puna caparaṃ tvaṃ, mahānāma, saṅghaṃ anussareyyāsi --  `suppaṭipanno bhagavato sāvakasaṅgho, ujuppaṭipanno bhagavato  sāvakasaṅgho, ñāyappaṭipanno bhagavato ^a^M3.0532^ea^ sāvakasaṅgho, sāmīcippaṭipanno  bhagavato sāvakasaṅgho, yadidaṃ cattāri purisayugāni aṭṭha  purisapuggalā, esa bhagavato sāvakasaṅgho āhuneyyo pāhuneyyo  dakkhiṇeyyo añjalikaraṇīyo anuttaraṃ puññakkhettaṃ lokassā'ti.  yasmiṃ, mahānāma, samaye ariyasāvako saṅghaṃ anussarati, nevassa  tasmiṃ samaye rāgapariyuṭṭhitaṃ cittaṃ hoti, na dosapariyuṭṭhitaṃ cittaṃ  hoti, na mohapariyuṭṭhitaṃ cittaṃ hoti; ujugatamevassa tasmiṃ samaye  cittaṃ hoti saṅghaṃ ārabbha. ujugatacitto kho pana, mahānāma,  ariyasāvako labhati atthavedaṃ, labhati dhammavedaṃ, labhati dhammūpasaṃhitaṃ  pāmojjaṃ. pamuditassa pīti jāyati, pītimanassa kāyo passambhati,  passaddhakāyo sukhaṃ vediyati, sukhino cittaṃ samādhiyati. ayaṃ  vuccati, mahānāma, ariyasāvako visamagatāya pajāya samappatto  ^a^V3.0298^ea^ viharati, sabyāpajjāya pajāya abyāpajjo viharati, dhammasotasamāpanno  saṅghānussatiṃ bhāveti.</p>
              <p>[03] ``puna caparaṃ tvaṃ, mahānāma, attano sīlāni anussareyyāsi  akhaṇḍāni acchiddāni asabalāni akammāsāni bhujissāni  viññuppasatthāni aparāmaṭṭhāni samādhisaṃvattanikāni. yasmiṃ,  mahānāma, samaye ariyasāvako sīlaṃ anussarati, nevassa ^a^T5.0358^ea^ tasmiṃ  samaye rāgapariyuṭṭhitaṃ cittaṃ hoti, na dosapariyuṭṭhitaṃ cittaṃ hoti, na  mohapariyuṭṭhitaṃ ^a^P5.0331^ea^ cittaṃ hoti; ujugatamevassa tasmiṃ  samaye cittaṃ hoti sīlaṃ ārabbha. ujugatacitto kho pana, mahānāma,  ariyasāvako labhati atthavedaṃ, labhati dhammavedaṃ, labhati dhammūpasaṃhitaṃ  pāmojjaṃ. pamuditassa pīti jāyati, pītimanassa kāyo passambhati,  passaddhakāyo sukhaṃ vediyati, sukhino cittaṃ samādhiyati. ayaṃ  vuccati, mahānāma, ariyasāvako visamagatāya pajāya samappatto  viharati, sabyāpajjāya pajāya abyāpajjo viharati, dhammasotasamāpanno  sīlānussatiṃ bhāveti.</p>
              <p>[03] ``puna caparaṃ tvaṃ, mahānāma, attano cāgaṃ anussareyyāsi --  `lābhā vata me, suladdhaṃ vata me, yohaṃ maccheramalapariyuṭṭhitāya pajāya  vigatamalamaccherena cetasā agāraṃ ajjhāvasāmi muttacāgo payatapāṇi  vossaggarato yācayogo dānasaṃvibhāgarato'ti. yasmiṃ, mahānāma  ^a^M3.0533^ea^, samaye ariyasāvako cāgaṃ anussarati, nevassa tasmiṃ samaye  rāgapariyuṭṭhitaṃ cittaṃ hoti, na dosapariyuṭṭhitaṃ cittaṃ hoti, na  mohapariyuṭṭhitaṃ cittaṃ hoti; ujugatamevassa tasmiṃ samaye cittaṃ hoti  cāgaṃ ārabbha. ujugatacitto kho pana, mahānāma, ariyasāvako  labhati atthavedaṃ, labhati dhammavedaṃ, labhati dhammūpasaṃhitaṃ pāmojjaṃ.  pamuditassa pīti jāyati, pītimanassa kāyo passambhati,  passaddhakāyo sukhaṃ vediyati, sukhino cittaṃ samādhiyati. ayaṃ  vuccati, mahānāma, ariyasāvako visamagatāya pajāya samappatto  viharati, sabyāpajjāya pajāya abyāpajjo viharati, dhammasotasamāpanno  cāgānussatiṃ ^a^T5.0359^ea^ bhāveti.</p>
              <p>[03] ``puna caparaṃ tvaṃ, mahānāma, devatā anussareyyāsi -- `santi  devā cātumahārājikā, santi devā tāvatiṃsā, santi devā yāmā,  santi devā tusitā, santi devā nimmānaratino, santi devā  paranimmitavasavattino, santi devā brahmakāyikā, santi devā tatuttari.  yathārūpāya ^a^V3.0299^ea^ saddhāya samannāgatā tā devatā ito cutā tatthūpapannā  ^a^P5.0332^ea^, mayhampi tathārūpā saddhā saṃvijjati. yathārūpena  sīlena samannāgatā tā devatā ito cutā tatthūpapannā, mayhampi  tathārūpaṃ sīlaṃ saṃvijjati. yathārūpena sutena samannāgatā tā devatā  ito cutā tatthūpapannā, mayhampi tathārūpaṃ sutaṃ saṃvijjati. yathārūpena  cāgena samannāgatā tā devatā ito cutā tatthūpapannā, mayhampi  tathārūpo cāgo saṃvijjati. yathārūpāya paññāya samannāgatā tā  devatā ito cutā tatthūpapannā, mayhampi tathārūpā paññā saṃvijjatī'ti.  yasmiṃ, mahānāma, samaye ariyasāvako attano ca tāsañca devatānaṃ  saddhañca sīlañca sutañca cāgañca paññañca anussarati, nevassa tasmiṃ  samaye rāgapariyuṭṭhitaṃ cittaṃ hoti, na dosapariyuṭṭhitaṃ cittaṃ hoti, na  mohapariyuṭṭhitaṃ cittaṃ hoti; ujugatamevassa tasmiṃ samaye cittaṃ hoti  devatā ārabbha. ujugatacitto kho pana, mahānāma, ariyasāvako  labhati atthavedaṃ, labhati dhammavedaṃ, labhati dhammūpasaṃhitaṃ pāmojjaṃ.  pamuditassa pīti jāyati, pītimanassa kāyo passambhati,  passaddhakāyo sukhaṃ vediyati, sukhino cittaṃ samādhiyati. ayaṃ ^a^T5.0360^ea^  vuccati, mahānāma, ariyasāvako visamagatāya pajāya samappatto  ^a^M3.0534^ea^ viharati, sabyāpajjāya pajāya abyāpajjo viharati, dhammasotasamāpanno  devatānussatiṃ bhāvetī''ti. paṭhamaṃ. </p>
            </h4>
            <h4>
              <h4n> 2. dutiyamahānāmasuttaṃ </h4n>
              <p>[03] 12^b^.^eb^ ekaṃ samayaṃ bhagavā sakkesu viharati  kapilavatthusmiṃ nigrodhārāme. tena kho pana samayena mahānāmo  sakko gilānā vuṭṭhito hoti aciravuṭṭhito gelaññā. tena kho pana  samayena sambahulā bhikkhū bhagavato cīvarakammaṃ karonti --  ``niṭṭhitacīvaro bhagavā temāsaccayena cārikaṃ pakkamissatī''ti.</p>
              <p>[03] assosi kho mahānāmo sakko -- ``sambahulā kira bhikkhū  bhagavato cīvarakammaṃ karonti -- `niṭṭhitacīvaro bhagavā temāsaccayena  cārikaṃ pakkamissatī'''ti. atha kho mahānāmo sakko yena bhagavā  tenupasaṅkami; upasaṅkamitvā ^a^P5.0333^ea^ bhagavantaṃ abhivādetvā  ekamantaṃ nisīdi. ekamantaṃ nisinno kho mahānāmo sakko  bhagavantaṃ etadavoca -- ``sutaṃ metaṃ, bhante -- `sambahulā kira  bhikkhū bhagavato cīvarakammaṃ karonti -- niṭṭhitacīvaro bhagavā  temāsaccayena ^a^V3.0300^ea^ cārikaṃ pakkamissatī'ti. tesaṃ no, bhante,  nānāvihārehi viharataṃ kenassa vihārena vihātabba''nti?</p>
              <p>[03] ``sādhu sādhu, mahānāma! etaṃ kho, mahānāma, tumhākaṃ  patirūpaṃ kulaputtānaṃ yaṃ tumhe tathāgataṃ upasaṅkamitvā puccheyyātha --  `tesaṃ no, bhante, nānāvihārehi viharataṃ kenassa vihārena  vihātabba'nti? saddho kho, mahānāma, ārādhako hoti, no  assaddho; āraddhavīriyo ārādhako hoti, no kusīto; upaṭṭhitassati  ārādhako hoti, no muṭṭhassati; samāhito ārādhako hoti ^a^T5.0361^ea^, no  asamāhito; paññavā ārādhako hoti, no duppañño. imesu kho  tvaṃ, mahānāma, pañcasu dhammesu patiṭṭhāya cha dhamme uttari bhāveyyāsi.</p>
              <p>[03] {a0 ni0  6.9} ``idha tvaṃ, mahānāma, tathāgataṃ anussareyyāsi -- `itipi  so bhagavā...pe0... satthā devamanussānaṃ buddho bhagavā'ti. yasmiṃ,  mahānāma, samaye ariyasāvako tathāgataṃ anussarati, nevassa tasmiṃ  samaye rāgapariyuṭṭhitaṃ cittaṃ hoti, na dosapariyuṭṭhitaṃ cittaṃ hoti, na  mohapariyuṭṭhitaṃ cittaṃ hoti; ujugatamevassa tasmiṃ samaye cittaṃ hoti  tathāgataṃ ^a^M3.0535^ea^ ārabbha. ujugatacitto kho pana, mahānāma, ariyasāvako  labhati atthavedaṃ, labhati dhammavedaṃ, labhati dhammūpasaṃhitaṃ pāmojjaṃ.  pamuditassa pīti jāyati, pītimanassa kāyo passambhati,  passaddhakāyo sukhaṃ vediyati, sukhino cittaṃ samādhiyati. imaṃ kho  tvaṃ, mahānāma, buddhānussatiṃ gacchantopi bhāveyyāsi, ṭhitopi  bhāveyyāsi, nisinnopi bhāveyyāsi, sayānopi bhāveyyāsi, kammantaṃ  adhiṭṭhahantopi bhāveyyāsi, puttasambādhasayanaṃ ajjhāvasantopi  bhāveyyāsi.</p>
              <p>[03] ``puna ^a^P5.0334^ea^ caparaṃ tvaṃ, mahānāma, dhammaṃ  anussareyyāsi...pe0... saṅghaṃ anussareyyāsi...pe0... attano  sīlāni anussareyyāsi...pe0... attano cāgaṃ  anussareyyāsi...pe0... devatā anussareyyāsi -- `santi devā  cātumahārājikā...pe0... santi devā tatuttari. yathārūpāya saddhāya  samannāgatā tā devatā ito cutā tatthūpapannā, mayhampi tathārūpā saddhā  saṃvijjati. yathārūpena sīlena... sutena... cāgena... paññāya  samannāgatā tā devatā ito cutā tatthūpapannā ^a^T5.0362^ea^, mayhampi tathārūpā paññā  saṃvijjatī'ti. yasmiṃ, mahānāma, samaye ariyasāvako attano ca  tāsañca devatānaṃ saddhañca sīlañca sutañca ^a^V3.0301^ea^ cāgañca paññañca  anussarati, nevassa tasmiṃ samaye rāgapariyuṭṭhitaṃ cittaṃ hoti, na  dosapariyuṭṭhitaṃ cittaṃ hoti, na mohapariyuṭṭhitaṃ cittaṃ hoti;  ujugatamevassa tasmiṃ samaye cittaṃ hoti devatā ārabbha.  ujugatacitto kho pana, mahānāma, ariyasāvako labhati atthavedaṃ,  labhati dhammavedaṃ, labhati dhammūpasaṃhitaṃ pāmojjaṃ. pamuditassa pīti  jāyati, pītimanassa kāyo passambhati, passaddhakāyo sukhaṃ vediyati,  sukhino cittaṃ samādhiyati. imaṃ kho tvaṃ, mahānāma, devatānussatiṃ  gacchantopi bhāveyyāsi, ṭhitopi bhāveyyāsi, nisinnopi bhāveyyāsi,  sayānopi bhāveyyāsi, kammantaṃ adhiṭṭhahantopi bhāveyyāsi,  puttasambādhasayanaṃ ajjhāvasantopi bhāveyyāsī''ti. dutiyaṃ. </p>
            </h4>
            <h4>
              <h4n> 3. nandiyasuttaṃ </h4n>
              <p>[03] 13^b^.^eb^ ekaṃ samayaṃ bhagavā sakkesu viharati  kapilavatthusmiṃ nigrodhārāme. tena kho pana samayena bhagavā  sāvatthiyaṃ vassāvāsaṃ upagantukāmo hoti {ahosi (ka0)}.</p>
              <p>[03] assosi ^a^M3.0536^ea^ kho nandiyo sakko -- ``bhagavā kira sāvatthiyaṃ  vassāvāsaṃ upagantukāmo''ti. atha kho nandiyassa sakkassa  ^a^P5.0335^ea^ etadahosi -- ``yaṃnūnāhampi sāvatthiyaṃ  vassāvāsaṃ upagaccheyyaṃ. tattha kammantañceva adhiṭṭhahissāmi,  bhagavantañca lacchāmi kālena kālaṃ dassanāyā''ti.</p>
              <p>[03] atha kho bhagavā sāvatthiyaṃ vassāvāsaṃ upagacchi {upagañchi (sī0 pī0)}. nandiyopi  kho sakko sāvatthiyaṃ vassāvāsaṃ upagacchi. tattha kammantañceva  adhiṭṭhāsi ^a^T5.0363^ea^ {adhiṭṭhāya (syā0), adhiṭṭhāti (ka0)}, bhagavantañca labhi  {lacchati (syā0 ka0)} kālena kālaṃ dassanāya. tena kho  pana samayena sambahulā bhikkhū bhagavato cīvarakammaṃ karonti --  ``niṭṭhitacīvaro bhagavā temāsaccayena cārikaṃ pakkamissatī''ti.</p>
              <p>[03] assosi kho nandiyo sakko -- ``sambahulā kira bhikkhū  bhagavato cīvarakammaṃ karonti -- `niṭṭhitacīvaro bhagavā temāsaccayena  cārikaṃ pakkamissatī'''ti. atha kho nandiyo sakko yena bhagavā  tenupasaṅkami; upasaṅkamitvā bhagavantaṃ abhivādetvā ekamantaṃ nisīdi.  ekamantaṃ nisinno kho nandiyo sakko bhagavantaṃ etadavoca --  ``sutaṃ metaṃ, bhante ^a^V3.0302^ea^ -- `sambahulā kira bhikkhū bhagavato cīvarakammaṃ  karonti -- niṭṭhitacīvaro bhagavā temāsaccayena cārikaṃ  pakkamissatī'ti. tesaṃ no, bhante, nānāvihārehi viharataṃ kenassa  vihārena vihātabba''nti?</p>
              <p>[03] ``sādhu sādhu, nandiya! etaṃ kho, nandiya, tumhākaṃ patirūpaṃ  kulaputtānaṃ, yaṃ tumhe tathāgataṃ upasaṅkamitvā puccheyyātha -- `tesaṃ no,  bhante, nānāvihārehi viharataṃ kenassa vihārena vihātabba'nti?  saddho kho, nandiya, ārādhako hoti, no assaddho; sīlavā  ārādhako hoti, no dussīlo; āraddhavīriyo ārādhako hoti, no  kusīto; upaṭṭhitassati ārādhako hoti, no muṭṭhassati; samāhito  ārādhako hoti, no asamāhito; paññavā ārādhako hoti, no  duppañño. imesu kho te, nandiya, chasu dhammesu patiṭṭhāya pañcasu  dhammesu ajjhattaṃ sati upaṭṭhāpetabbā.</p>
              <p>[03] ``idha tvaṃ, nandiya, tathāgataṃ anussareyyāsi -- `itipi  ^a^P5.0336^ea^ so bhagavā arahaṃ sammāsambuddho vijjācaraṇasampanno  sugato lokavidū ^a^T5.0364^ea^ anuttaro purisadammasārathi ^a^M3.0537^ea^, satthā devamanussānaṃ  buddho bhagavā'ti. iti kho te, nandiya, tathāgataṃ ārabbha ajjhattaṃ  sati upaṭṭhāpetabbā.</p>
              <p>[03] ``puna caparaṃ tvaṃ, nandiya, dhammaṃ anussareyyāsi --  `svākkhāto bhagavatā dhammo sandiṭṭhiko akāliko ehipassiko  opaneyyiko paccattaṃ veditabbo viññūhī'ti. iti kho te, nandiya,  dhammaṃ ārabbha ajjhattaṃ sati upaṭṭhāpetabbā.</p>
              <p>[03] ``puna caparaṃ tvaṃ, nandiya, kalyāṇamitte anussareyyāsi --  `lābhā vata me, suladdhaṃ vata me, yassa me kalyāṇamittā anukampakā  atthakāmā ovādakā anusāsakā'ti. iti kho te, nandiya,  kalyāṇamitte ārabbha ajjhattaṃ sati upaṭṭhāpetabbā.</p>
              <p>[03] ``puna caparaṃ tvaṃ, nandiya, attano cāgaṃ anussareyyāsi --  `lābhā vata me, suladdhaṃ vata me, yohaṃ maccheramalapariyuṭṭhitāya pajāya  vigatamalamaccherena cetasā agāraṃ ajjhāvasāmi muttacāgo ^a^V3.0303^ea^ payatapāṇi  vossaggarato yācayogo dānasaṃvibhāgarato'ti. iti kho te,  nandiya, cāgaṃ ārabbha ajjhattaṃ sati upaṭṭhāpetabbā.</p>
              <p>[03] ``puna caparaṃ tvaṃ, nandiya, devatā anussareyyāsi -- `yā  devatā atikkammeva kabaḷīkārāhārabhakkhānaṃ {kabaḷiṃkārabhakkhānaṃ (sī0),  kabaḷīkārabhakkhānaṃ (syā0 kaṃ0 pī0)} devatānaṃ sahabyataṃ aññataraṃ  manomayaṃ kāyaṃ upapannā, tā karaṇīyaṃ attano na samanupassanti  katassa vā paticayaṃ. seyyathāpi, nandiya, bhikkhu asamayavimutto  karaṇīyaṃ attano na samanupassati katassa vā paticayaṃ; evamevaṃ kho,  nandiya, yā tā devatā ^a^T5.0365^ea^ atikkammeva kabaḷīkārāhārabhakkhānaṃ devatānaṃ  sahabyataṃ aññataraṃ manomayaṃ kāyaṃ upapannā, tā karaṇīyaṃ ^a^P5.0337^ea^  attano na samanupassanti katassa vā paticayaṃ. iti  kho te, nandiya, devatā ārabbha ajjhattaṃ sati upaṭṭhāpetabbā.</p>
              <p>[03] ``imehi kho, nandiya, ekādasahi dhammehi samannāgato  ariyasāvako pajahateva pāpake akusale dhamme, na upādiyati.  seyyathāpi, nandiya, kumbho nikkujjo {nikujjo (ka0)} vamateva udakaṃ, no vantaṃ  paccāvamati {paccāmasati (syā0)}; seyyathāpi vā pana, nandiya, sukkhe tiṇadāye aggi  mutto ḍahaññeva gacchati, no daḍḍhaṃ paccudāvattati ^a^M3.0538^ea^; evamevaṃ kho,  nandiya, imehi ekādasahi dhammehi samannāgato ariyasāvako  pajahateva pāpake akusale dhamme, na upādiyatī''ti. tatiyaṃ. </p>
            </h4>
            <h4>
              <h4n> 4. subhūtisuttaṃ </h4n>
              <p>[03] 14^b^.^eb^ atha kho āyasmā subhūti saddhena bhikkhunā  saddhiṃ yena bhagavā tenupasaṅkami; upasaṅkamitvā bhagavantaṃ abhivādetvā  ekamantaṃ nisīdi. ekamantaṃ nisinnaṃ kho āyasmantaṃ subhūtiṃ bhagavā  etadavoca -- ``ko nāmāyaṃ {ko nāmo ayaṃ (sī0 ka0), ko nāma ayaṃ  (syā0 kaṃ0)}, subhūti, bhikkhū''ti? ``saddho  nāmāyaṃ, bhante, bhikkhu, sudattassa {saddhassa (sī0 syā0 kaṃ0 pī0)} upāsakassa  putto, saddhā agārasmā anagāriyaṃ pabbajito''ti.</p>
              <p>[03] ``kacci panāyaṃ, subhūti, saddho bhikkhu sudattassa upāsakassa  putto saddhā agārasmā anagāriyaṃ pabbajito sandissati  saddhāpadānesū''ti? ``etassa, bhagavā, kālo; etassa, sugata,  kālo, yaṃ bhagavā saddhassa saddhāpadānāni bhāseyya. idānāhaṃ  jānissāmi yadi vā ayaṃ bhikkhu sandissati saddhāpadānesu yadi  vā no''ti.</p>
              <p>[03] ``tena ^a^V3.0304^ea^ hi, subhūti, suṇāhi, sādhukaṃ manasi karohi;  bhāsissāmī''ti. ``evaṃ, bhante''ti kho āyasmā subhūti bhagavato  paccassosi ^a^T5.0366^ea^. bhagavā etadavoca --</p>
              <p>[03] ``idha ^a^P5.0338^ea^, subhūti, bhikkhu sīlavā hoti,  pātimokkhasaṃvarasaṃvuto viharati ācāragocarasampanno aṇumattesu  vajjesu bhayadassāvī, samādāya sikkhati sikkhāpadesu. yampi,  subhūti, bhikkhu sīlavā hoti...pe0... samādāya sikkhati  sikkhāpadesu, idampi, subhūti, saddhassa saddhāpadānaṃ hoti.</p>
              <p>[03] ``puna caparaṃ, subhūti, bhikkhu bahussuto hoti sutadharo  sutasannicayo; ye te dhammā ādikalyāṇā majjhekalyāṇā  pariyosānakalyāṇā sātthaṃ sabyañjanaṃ kevalaparipuṇṇaṃ parisuddhaṃ  brahmacariyaṃ abhivadanti, tathārūpāssa dhammā bahussutā honti dhātā  vacasā paricitā manasānupekkhitā diṭṭhiyā suppaṭividdhā. yampi,  subhūti, bhikkhu bahussuto ^a^M3.0539^ea^ hoti...pe0... diṭṭhiyā suppaṭividdhā,  idampi, subhūti, saddhassa saddhāpadānaṃ hoti.</p>
              <p>[03] ``puna caparaṃ, subhūti, bhikkhu kalyāṇamitto hoti  kalyāṇasahāyo kalyāṇasampavaṅko. yampi, subhūti, bhikkhu  kalyāṇamitto hoti kalyāṇasahāyo kalyāṇasampavaṅko, idampi,  subhūti, saddhassa saddhāpadānaṃ hoti.</p>
              <p>[03] ``puna caparaṃ, subhūti, bhikkhu suvaco hoti sovacassakaraṇehi  dhammehi samannāgato khamo padakkhiṇaggāhī anusāsaniṃ. yampi,  subhūti, bhikkhu suvaco hoti sovacassakaraṇehi dhammehi samannāgato  khamo padakkhiṇaggāhī anusāsaniṃ, idampi, subhūti, saddhassa  saddhāpadānaṃ hoti.</p>
              <p>[03] ``puna caparaṃ, subhūti, bhikkhu yāni tāni sabrahmacārīnaṃ  uccāvacāni kiṃkaraṇīyāni tatra dakkho hoti analaso tatrupāyāya  vīmaṃsāya samannāgato ^a^T5.0367^ea^ alaṃ kātuṃ alaṃ saṃvidhātuṃ. yampi, subhūti,  bhikkhu yāni tāni sabrahmacārīnaṃ uccāvacāni kiṃkaraṇīyāni tatra  dakkho hoti analaso tatrupāyāya vīmaṃsāya samannāgato alaṃ kātuṃ  alaṃ saṃvidhātuṃ, idampi, subhūti, saddhassa saddhāpadānaṃ hoti.</p>
              <p>[03] ``puna ^a^V3.0305^ea^ ^a^P5.0339^ea^ caparaṃ, subhūti, bhikkhu dhammakāmo  hoti piyasamudāhāro abhidhamme abhivinaye uḷārapāmojjo. yampi,  subhūti, bhikkhu dhammakāmo hoti piyasamudāhāro abhidhamme  abhivinaye uḷārapāmojjo, idampi, subhūti, saddhassa saddhāpadānaṃ  hoti.</p>
              <p>[03] ``puna caparaṃ, subhūti, bhikkhu āraddhavīriyo viharati  akusalānaṃ dhammānaṃ pahānāya, kusalānaṃ dhammānaṃ upasampadāya, thāmavā  daḷhaparakkamo anikkhittadhuro kusalesu dhammesu. yampi, subhūti,  bhikkhu āraddhavīriyo viharati akusalānaṃ dhammānaṃ pahānāya kusalānaṃ  dhammānaṃ upasampadāya thāmavā daḷhaparakkamo anikkhittadhuro kusalesu  dhammesu, idampi, subhūti, saddhassa saddhāpadānaṃ hoti.</p>
              <p>[03] ``puna caparaṃ, subhūti, bhikkhu catunnaṃ jhānānaṃ ābhicetasikānaṃ  diṭṭhadhammasukhavihārānaṃ nikāmalābhī hoti akicchalābhī  akasiralābhī. yampi ^a^M3.0540^ea^, subhūti, bhikkhu catunnaṃ jhānānaṃ  ābhicetasikānaṃ diṭṭhadhammasukhavihārānaṃ nikāmalābhī hoti  akicchalābhī akasiralābhī, idampi, subhūti, saddhassa saddhāpadānaṃ  hoti.</p>
              <p>[03] ``puna caparaṃ, subhūti, bhikkhu anekavihitaṃ pubbenivāsaṃ  anussarati, seyyathidaṃ -- ekampi jātiṃ dvepi jātiyo tissopi  jātiyo catassopi jātiyo pañcapi jātiyo dasapi jātiyo  vīsampi jātiyo tiṃsampi jātiyo cattārīsampi jātiyo  paññāsampi jātiyo jātisatampi jātisahassampi jātisatasahassampi  anekepi saṃvaṭṭakappe anekepi vivaṭṭakappe anekepi ^a^T5.0368^ea^ saṃvaṭṭavivaṭṭakappe --  `amutrāsiṃ evaṃnāmo evaṃgotto evaṃvaṇṇo evamāhāro  evaṃsukhadukkhappaṭisaṃvedī evamāyupariyanto, so tato cuto amutra  udapādiṃ; tatrāpāsiṃ evaṃnāmo evaṃgotto evaṃvaṇṇo evamāhāro  evaṃsukhadukkhappaṭisaṃvedī evamāyupariyanto, so tato cuto  idhūpapanno'ti. iti sākāraṃ sauddesaṃ anekavihitaṃ pubbenivāsaṃ  anussarati. yampi, subhūti, bhikkhu ^a^P5.0340^ea^  anekavihitaṃ pubbenivāsaṃ anussarati, seyyathidaṃ, ekampi jātiṃ dvepi  jātiyo...pe0... iti sākāraṃ sauddesaṃ anekavihitaṃ pubbenivāsaṃ  anussarati. idampi, subhūti, saddhassa saddhāpadānaṃ hoti.</p>
              <p>[03] ``puna caparaṃ, subhūti, bhikkhu dibbena cakkhunā visuddhena  atikkantamānusakena satte passati ^a^V3.0306^ea^ cavamāne upapajjamāne hīne paṇīte  suvaṇṇe dubbaṇṇe, sugate duggate yathākammūpage satte pajānāti -- `ime  vata bhonto sattā kāyaduccaritena samannāgatā vacīduccaritena  samannāgatā manoduccaritena samannāgatā ariyānaṃ upavādakā  micchādiṭṭhikā micchādiṭṭhikammasamādānā, te kāyassa bhedā paraṃ  maraṇā apāyaṃ duggatiṃ vinipātaṃ nirayaṃ upapannā. ime vā pana  bhonto sattā kāyasucaritena samannāgatā vacīsucaritena samannāgatā  manosucaritena samannāgatā ariyānaṃ anupavādakā sammādiṭṭhikā  sammādiṭṭhikammasamādānā, te kāyassa bhedā paraṃ maraṇā sugatiṃ saggaṃ  lokaṃ upapannā'ti. iti dibbena cakkhunā visuddhena  atikkantamānusakena satte passati cavamāne upapajjamāne hīne paṇīte  suvaṇṇe dubbaṇṇe, sugate duggate yathākammūpage ^a^T5.0369^ea^ satte pajānāti.  yampi, subhūti, bhikkhu dibbena cakkhunā visuddhena...pe0...  yathākammūpage satte pajānāti, idampi, subhūti, saddhassa saddhāpadānaṃ  hoti.</p>
              <p>[03] ``puna ^a^M3.0541^ea^ caparaṃ, subhūti, bhikkhu āsavānaṃ khayā anāsavaṃ  cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā  upasampajja viharati. yampi, subhūti, bhikkhu āsavānaṃ  khayā...pe0... sacchikatvā upasampajja viharati, idampi, subhūti,  saddhassa saddhāpadānaṃ hotī''ti.</p>
              <p>[03] evaṃ vutte āyasmā subhūti bhagavantaṃ etadavoca --  ``yānimāni, bhante, bhagavatā saddhassa saddhāpadānāni bhāsitāni,  saṃvijjanti tāni imassa bhikkhuno, ayañca bhikkhu etesu  sandissati.</p>
              <p>[03] ``ayaṃ, bhante, bhikkhu sīlavā hoti, pātimokkhasaṃvarasaṃvuto  viharati ācāragocarasampanno aṇumattesu vajjesu bhayadassāvī,  samādāya sikkhati ^a^P5.0341^ea^ sikkhāpadesu.</p>
              <p>[03] ``ayaṃ, bhante, bhikkhu bahussuto hoti sutadharo  sutasannicayo; ye te dhammā ādikalyāṇā majjhekalyāṇā  pariyosānakalyāṇā sātthaṃ sabyañjanaṃ kevalaparipuṇṇaṃ parisuddhaṃ  brahmacariyaṃ abhivadanti, tathārūpāssa dhammā bahussutā honti dhātā  vacasā paricitā manasānupekkhitā diṭṭhiyā suppaṭividdhā.</p>
              <p>[03] ``ayaṃ ^a^V3.0307^ea^, bhante, bhikkhu kalyāṇamitto hoti kalyāṇasahāyo  kalyāṇasampavaṅko.</p>
              <p>[03] ``ayaṃ, bhante, bhikkhu suvaco hoti...pe0... anusāsaniṃ.</p>
              <p>[03] ``ayaṃ, bhante, bhikkhu yāni tāni ^a^T5.0370^ea^ sabrahmacārīnaṃ uccāvacāni  kiṃkaraṇīyāni tattha dakkho hoti analaso tatrupāyāya vīmaṃsāya  samannāgato alaṃ kātuṃ alaṃ saṃvidhātuṃ.</p>
              <p>[03] ``ayaṃ, bhante, bhikkhu dhammakāmo hoti piyasamudāhāro  abhidhamme abhivinaye uḷārapāmojjo.</p>
              <p>[03] ``ayaṃ, bhante, bhikkhu āraddhavīriyo viharati...pe0...  thāmavā daḷhaparakkamo anikkhittadhuro kusalesu dhammesu.</p>
              <p>[03] ``ayaṃ, bhante, bhikkhu catunnaṃ jhānānaṃ ābhicetasikānaṃ  diṭṭhadhammasukhavihārānaṃ nikāmalābhī hoti akicchalābhī  akasiralābhī.</p>
              <p>[03] ``ayaṃ ^a^M3.0542^ea^, bhante, bhikkhu anekavihitaṃ pubbenivāsaṃ anussarati,  seyyathidaṃ -- ekampi jātiṃ dvepi jātiyo...pe0... iti sākāraṃ  sauddesaṃ anekavihitaṃ pubbenivāsaṃ anussarati.</p>
              <p>[03] ``ayaṃ, bhante, bhikkhu dibbena cakkhunā visuddhena  atikkantamānusakena...pe0... yathākammūpage satte pajānāti.</p>
              <p>[03] ``ayaṃ, bhante, bhikkhu āsavānaṃ khayā...pe0... sacchikatvā  upasampajja viharati. yānimāni, bhante, bhagavatā saddhassa  saddhāpadānāni bhāsitāni, saṃvijjanti tāni imassa bhikkhuno,  ayañca bhikkhu etesu sandissatī''ti.</p>
              <p>[03] ``sādhu sādhu, subhūti! tena hi tvaṃ, subhūti, iminā ca  saddhena bhikkhunā saddhiṃ vihareyyāsi. yadā ca tvaṃ, subhūti,  ākaṅkheyyāsi tathāgataṃ dassanāya, iminā saddhena bhikkhunā saddhiṃ  upasaṅkameyyāsi tathāgataṃ dassanāyā''ti. catutthaṃ. </p>
            </h4>
            <h4>
              <h4n> 5. mettāsuttaṃ </h4n>
              <p>[03] 15^b^.^eb^ {paṭi0 ma0 2.22; mi0 pa0 4.4.6} ``mettāya ^a^V3.0308^ea^ ^a^P5.0342^ea^, bhikkhave,  cetovimuttiyā āsevitāya bhāvitāya bahulīkatāya yānīkatāya  vatthukatāya anuṭṭhitāya paricitāya susamāraddhāya ekādasānisaṃsā  pāṭikaṅkhā.</p>
              <p>[03] katame ekādasa? sukhaṃ supati, sukhaṃ paṭibujjhati ^a^T5.0371^ea^, na pāpakaṃ  supinaṃ passati, manussānaṃ piyo hoti, amanussānaṃ piyo hoti,  devatā rakkhanti, nāssa aggi vā visaṃ vā satthaṃ vā kamati, tuvaṭaṃ  cittaṃ samādhiyati, mukhavaṇṇo vippasīdati, asammūḷho kālaṃ  karoti, uttari appaṭivijjhanto brahmalokūpago hoti. mettāya,  bhikkhave, cetovimuttiyā āsevitāya bhāvitāya bahulīkatāya  yānīkatāya vatthukatāya anuṭṭhitāya paricitāya susamāraddhāya ime  ekādasānisaṃsā pāṭikaṅkhā''ti. pañcamaṃ. </p>
            </h4>
            <h4>
              <h4n> 6. aṭṭhakanāgarasuttaṃ </h4n>
              <p>[03] 16^b^.^eb^ ekaṃ samayaṃ āyasmā ānando vesāliyaṃ  viharati beluvagāmake {veḷuvagāmake (syā0 kaṃ0 ka0)}. tena kho pana samayena dasamo gahapati  aṭṭhakanāgaro pāṭaliputtaṃ anuppatto hoti kenacideva karaṇīyena.</p>
              <p>[03] atha ^a^M3.0543^ea^ kho dasamo gahapati aṭṭhakanāgaro yena kukkuṭārāmo yena  aññataro bhikkhu tenupasaṅkami; upasaṅkamitvā taṃ bhikkhuṃ etadavoca  -- ``kahaṃ nu kho, bhante, āyasmā ānando etarahi viharati?  dassanakāmā hi mayaṃ, bhante, āyasmantaṃ ānanda''nti. ``eso,  gahapati, āyasmā ānando vesāliyaṃ viharati beluvagāmake''ti.</p>
              <p>[03] atha kho dasamo gahapati aṭṭhakanāgaro pāṭaliputte taṃ karaṇīyaṃ  tīretvā yena vesālī beluvagāmako yenāyasmā ānando tenupasaṅkami;  upasaṅkamitvā āyasmantaṃ ānandaṃ abhivādetvā ekamantaṃ nisīdi.  ekamantaṃ nisinno kho dasamo gahapati aṭṭhakanāgaro āyasmantaṃ  ^a^P5.0343^ea^ ānandaṃ etadavoca -- ``atthi nu kho, bhante  ānanda, tena bhagavatā jānatā passatā arahatā sammāsambuddhena  ekadhammo sammadakkhāto, yattha bhikkhuno ^a^T5.0372^ea^ appamattassa ātāpino  pahitattassa viharato avimuttaṃ vā cittaṃ vimuccati, aparikkhīṇā vā  āsavā parikkhayaṃ ^a^V3.0309^ea^ gacchanti, ananuppattaṃ vā anuttaraṃ yogakkhemaṃ  anupāpuṇātī''ti? ``atthi kho, gahapati, tena bhagavatā jānatā  passatā arahatā sammāsambuddhena ekadhammo sammadakkhāto, yattha  bhikkhuno appamattassa ātāpino pahitattassa viharato avimuttaṃ vā  cittaṃ vimuccati, aparikkhīṇā vā āsavā parikkhayaṃ gacchanti,  ananuppattaṃ vā anuttaraṃ yogakkhemaṃ anupāpuṇātī''ti.</p>
              <p>[03] ``katamo pana, bhante ānanda, tena bhagavatā jānatā passatā  arahatā sammāsambuddhena ekadhammo sammadakkhāto, yattha bhikkhuno  appamattassa ātāpino pahitattassa viharato avimuttaṃ vā cittaṃ  vimuccati, aparikkhīṇā vā āsavā parikkhayaṃ gacchanti, ananuppattaṃ  vā anuttaraṃ yogakkhemaṃ anupāpuṇātī''ti? ``idha, gahapati, bhikkhu  vivicceva kāmehi vivicca akusalehi dhammehi savitakkaṃ savicāraṃ  vivekajaṃ pītisukhaṃ paṭhamaṃ jhānaṃ upasampajja viharati. so iti  paṭisañcikkhati -- `idampi kho paṭhamaṃ jhānaṃ abhisaṅkhataṃ  abhisañcetayitaṃ'. `yaṃ kho pana kiñci abhisaṅkhataṃ  abhisañcetayitaṃ, tadaniccaṃ nirodhadhamma'nti pajānāti. so tattha  ṭhito āsavānaṃ khayaṃ pāpuṇāti; no ce āsavānaṃ khayaṃ pāpuṇāti,  teneva dhammarāgena tāya dhammanandiyā pañcannaṃ orambhāgiyānaṃ  saṃyojanānaṃ parikkhayā opapātiko hoti tattha parinibbāyī  anāvattidhammo tasmā lokā. ayampi kho, gahapati, tena bhagavatā  jānatā passatā arahatā sammāsambuddhena ^a^T5.0373^ea^ ^a^M3.0544^ea^ ekadhammo sammadakkhāto,  yattha bhikkhuno appamattassa ātāpino pahitattassa viharato avimuttaṃ  vā cittaṃ vimuccati, aparikkhīṇā vā āsavā parikkhayaṃ gacchanti,  ananuppattaṃ vā anuttaraṃ yogakkhemaṃ anupāpuṇāti.</p>
              <p>[03] ``puna ^a^P5.0344^ea^ caparaṃ, gahapati, bhikkhu  vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ  avitakkaṃ avicāraṃ samādhijaṃ pītisukhaṃ dutiyaṃ jhānaṃ...pe0...   tatiyaṃ jhānaṃ...pe0... catutthaṃ jhānaṃ upasampajja viharati.  so iti paṭisañcikkhati -- `idampi kho catutthaṃ jhānaṃ  abhisaṅkhataṃ abhisañcetayitaṃ'. `yaṃ kho pana kiñci ^a^V3.0310^ea^ abhisaṅkhataṃ  abhisañcetayitaṃ tadaniccaṃ nirodhadhamma'nti pajānāti. so tattha  ṭhito āsavānaṃ khayaṃ pāpuṇāti; no ce āsavānaṃ khayaṃ pāpuṇāti,  teneva dhammarāgena tāya dhammanandiyā pañcannaṃ orambhāgiyānaṃ  saṃyojanānaṃ parikkhayā opapātiko hoti tattha parinibbāyī  anāvattidhammo tasmā lokā. ayampi kho, gahapati, tena bhagavatā  jānatā passatā arahatā sammāsambuddhena ekadhammo sammadakkhāto,  yattha bhikkhuno appamattassa ātāpino pahitattassa viharato avimuttaṃ  vā cittaṃ vimuccati aparikkhīṇā vā āsavā parikkhayaṃ gacchanti,  ananuppattaṃ vā anuttaraṃ yogakkhemaṃ anupāpuṇāti.</p>
              <p>[03] ``puna caparaṃ, gahapati, bhikkhu mettāsahagatena cetasā ekaṃ  disaṃ pharitvā viharati tathā dutiyaṃ tathā tatiyaṃ tathā catutthaṃ. iti  uddhamadho ^a^T5.0374^ea^ tiriyaṃ sabbadhi sabbattatāya sabbāvantaṃ lokaṃ mettāsahagatena  cetasā ekaṃ disaṃ pharitvā viharati vipulena mahaggatena appamāṇena  averena abyāpajjena pharitvā viharati. so iti paṭisañcikkhati  -- `ayampi kho mettā cetovimutti abhisaṅkhatā abhisañcetayitā'.  `yaṃ kho pana kiñci abhisaṅkhataṃ abhisañcetayitaṃ tadaniccaṃ  nirodhadhamma'nti pajānāti. so tattha ṭhito āsavānaṃ khayaṃ  pāpuṇāti; no ce āsavānaṃ khayaṃ pāpuṇāti, teneva dhammarāgena tāya  dhammanandiyā pañcannaṃ orambhāgiyānaṃ saṃyojanānaṃ parikkhayā  opapātiko hoti tattha parinibbāyī anāvattidhammo tasmā lokā.  ayampi kho, gahapati, tena bhagavatā jānatā...pe0 ^a^P5.0345^ea^ ... ananuppattaṃ vā anuttaraṃ yogakkhemaṃ anupāpuṇāti.</p>
              <p>[03] ``puna caparaṃ, gahapati, bhikkhu karuṇāsahagatena  cetasā...pe0... muditāsahagatena cetasā...pe0... upekkhāsahagatena  cetasā ekaṃ disaṃ pharitvā viharati ^a^M3.0545^ea^ tathā dutiyaṃ tathā tatiyaṃ tathā  catutthaṃ. iti uddhamadho tiriyaṃ sabbadhi sabbattatāya sabbāvantaṃ lokaṃ  upekkhāsahagatena cetasā vipulena mahaggatena appamāṇena averena  abyāpajjena pharitvā viharati. so iti paṭisañcikkhati --  `ayampi kho upekkhācetovimutti abhisaṅkhatā abhisañcetayitā'.  `yaṃ kho pana kiñci abhisaṅkhataṃ abhisañcetayitaṃ tadaniccaṃ  nirodhadhamma'nti ^a^T5.0375^ea^ pajānāti. so tattha ṭhito āsavānaṃ khayaṃ  pāpuṇāti; no ce āsavānaṃ khayaṃ pāpuṇāti, teneva dhammarāgena tāya  dhammanandiyā pañcannaṃ orambhāgiyānaṃ saṃyojanānaṃ parikkhayā  opapātiko hoti tattha parinibbāyī anāvattidhammo tasmā lokā.  ayampi kho ^a^V3.0311^ea^, gahapati, tena bhagavatā jānatā...pe0... ananuppattaṃ vā  anuttaraṃ yogakkhemaṃ anupāpuṇāti.</p>
              <p>[03] ``puna caparaṃ, gahapati, bhikkhu sabbaso rūpasaññānaṃ  samatikkamā paṭighasaññānaṃ atthaṅgamā nānattasaññānaṃ amanasikārā  `ananto ākāso'ti ākāsānañcāyatanaṃ upasampajja viharati. so  iti paṭisañcikkhati -- `ayampi kho ākāsānañcāyatanasamāpatti  abhisaṅkhatā abhisañcetayitā'. `yaṃ kho pana kiñci  abhisaṅkhataṃ abhisañcetayitaṃ tadaniccaṃ nirodhadhamma'nti pajānāti.  so tattha ṭhito āsavānaṃ khayaṃ pāpuṇāti; no ce āsavānaṃ ^a^P5.0346^ea^  khayaṃ pāpuṇāti, teneva dhammarāgena tāya dhammanandiyā  pañcannaṃ orambhāgiyānaṃ saṃyojanānaṃ parikkhayā opapātiko hoti  tattha parinibbāyī anāvattidhammo tasmā lokā. ayampi kho,  gahapati, tena bhagavatā jānatā...pe0... ananuppattaṃ ^a^T5.0376^ea^ vā anuttaraṃ  yogakkhemaṃ anupāpuṇāti.</p>
              <p>[03] ``puna caparaṃ, gahapati, bhikkhu sabbaso ākāsānañcāyatanaṃ  samatikkamma `anantaṃ viññāṇa'nti viññāṇañcāyatanaṃ upasampajja  viharati...pe0... sabbaso viññāṇañcāyatanaṃ samatikkamma `natthi  kiñcī'ti ākiñcaññāyatanaṃ upasampajja viharati. so iti  paṭisañcikkhati -- `ayampi kho ākiñcaññāyatanasamāpatti  abhisaṅkhatā abhisañcetayitā'. `yaṃ kho pana kiñci  abhisaṅkhataṃ abhisañcetayitaṃ tadaniccaṃ nirodhadhamma'nti pajānāti.  so tattha ṭhito āsavānaṃ khayaṃ pāpuṇāti; no ce āsavānaṃ khayaṃ  pāpuṇāti, teneva dhammarāgena tāya dhammanandiyā pañcannaṃ  orambhāgiyānaṃ saṃyojanānaṃ parikkhayā opapātiko hoti tattha  parinibbāyī anāvattidhammo tasmā lokā. ayampi ^a^M3.0546^ea^ kho, gahapati,  tena bhagavatā jānatā...pe0... ananuppattaṃ vā anuttaraṃ yogakkhemaṃ  anupāpuṇātī''ti.</p>
              <p>[03] evaṃ vutte dasamo gahapati aṭṭhakanāgaro āyasmantaṃ ānandaṃ  etadavoca -- ``seyyathāpi, bhante ānanda, puriso ekaṃ nidhimukhaṃ  gavesanto sakideva {sabbatthapi evameva dissati} ekādasa nidhimukhāni adhigaccheyya; evamevaṃ kho  ahaṃ, bhante, ekaṃ amatadvāraṃ gavesanto sakideva ekādasa amatadvārāni {ekādasannaṃ  amatadvārānaṃ (sabbattha) ma0 ni0 2.21 passitabbaṃ}  alatthaṃ sevanāya {savanāya (syā0) sī0 pī0 majjhimapaṇṇāsakadutiyasuttepi,  bhāvanāya (ma0 ni0 2.21)}. seyyathāpi, bhante, purisassa agāraṃ ekādasa dvāraṃ.  so ^a^P5.0347^ea^ tasmiṃ ^a^V3.0312^ea^ agāre āditte ^a^T5.0377^ea^ ekamekenapi dvārena  sakkuṇeyya attānaṃ sotthiṃ kātuṃ; evamevaṃ kho ahaṃ, bhante, imesaṃ  ekādasannaṃ amatadvārānaṃ ekamekenapi amatadvārena sakkuṇissāmi attānaṃ  sotthiṃ kātuṃ. ime hi nāma, bhante, aññatitthiyā ācariyassa  ācariyadhanaṃ pariyesissanti. kiṃ {kimaṅgaṃ (ma0 ni0 2.21)} panāhaṃ āyasmato ānandassa pūjaṃ  na karissāmī''ti!</p>
              <p>[03] atha kho dasamo gahapati aṭṭhakanāgaro vesālikañca  pāṭaliputtakañca bhikkhusaṅghaṃ sannipātāpetvā paṇītena khādanīyena  bhojanīyena sahatthā santappesi sampavāresi. ekamekañca bhikkhuṃ  paccekaṃ dussayugena acchādesi, āyasmantañca ānandaṃ ticīvarena.  āyasmato ānandassa pañcasataṃ vihāraṃ kārāpesīti. chaṭṭhaṃ. </p>
            </h4>
            <h4>
              <h4n> 7. gopālasuttaṃ </h4n>
              <p>[03] 17^b^.^eb^ ``ekādasahi, bhikkhave, aṅgehi samannāgato  gopālako abhabbo gogaṇaṃ pariharituṃ phātiṃ kātuṃ {phātikattuṃ (sī0), phātikātuṃ  (syā0 pī0)}. katamehi  ekādasahi? idha, bhikkhave, gopālako na rūpaññū hoti, na  lakkhaṇakusalo hoti, na āsāṭikaṃ hāretā {sāṭetā (sī0 syā0 pī0)} hoti, na vaṇaṃ  paṭicchādetā hoti, na dhūmaṃ kattā hoti, na titthaṃ jānāti, na pītaṃ  jānāti, na vīthiṃ jānāti, na gocarakusalo hoti, anavasesadohī  ca hoti, ye te usabhā gopitaro gopariṇāyakā te na atirekapūjāya  pūjetā hoti ^a^M3.0547^ea^. imehi kho, bhikkhave, ekādasahi aṅgehi samannāgato  gopālako abhabbo gogaṇaṃ pariharituṃ phātiṃ kātuṃ.</p>
              <p>[03] ``evamevaṃ kho, bhikkhave, ekādasahi dhammehi samannāgato  bhikkhu abhabbo imasmiṃ dhammavinaye vuddhiṃ virūḷhiṃ vepullaṃ āpajjituṃ.  katamehi ekādasahi? idha ^a^P5.0348^ea^, bhikkhave, bhikkhu  na rūpaññū hoti, na lakkhaṇakusalo hoti, na āsāṭikaṃ ^a^T5.0378^ea^ hāretā  hoti, na vaṇaṃ paṭicchādetā hoti, na dhūmaṃ kattā hoti, na titthaṃ  jānāti, na pītaṃ jānāti, na vīthiṃ jānāti, na gocarakusalo  hoti, anavasesadohī ca hoti, ye te bhikkhū therā rattaññū  cirapabbajitā saṅghapitaro saṅghapariṇāyakā te na atirekapūjāya  pūjetā hoti.</p>
              <p>[03] ``kathañca, bhikkhave, bhikkhu na rūpaññū hoti? idha,  bhikkhave, bhikkhu yaṃ kiñci rūpaṃ ^a^V3.0313^ea^ ( ) {(sabbaṃ rūpaṃ) ma0 ni0 1.347   ( ) katthaci dissati} `cattāri mahābhūtāni, catunnañca  mahābhūtānaṃ upādāyarūpa'nti yathābhūtaṃ nappajānāti. evaṃ kho,  bhikkhave, bhikkhu na rūpaññū hoti.</p>
              <p>[03] ``kathañca, bhikkhave, bhikkhu na lakkhaṇakusalo hoti?  idha, bhikkhave, bhikkhu `kammalakkhaṇo bālo, kammalakkhaṇo  paṇḍito'ti yathābhūtaṃ nappajānāti. evaṃ kho, bhikkhave, bhikkhu na  lakkhaṇakusalo hoti.</p>
              <p>[03] ``kathañca, bhikkhave, bhikkhu na āsāṭikaṃ hāretā hoti?  idha, bhikkhave, bhikkhu uppannaṃ kāmavitakkaṃ adhivāseti nappajahati na  vinodeti na byantīkaroti na anabhāvaṃ gameti, uppannaṃ  byāpādavitakkaṃ... uppannaṃ vihiṃsāvitakkaṃ... uppannuppanne pāpake akusale  dhamme adhivāseti nappajahati na vinodeti na byantīkaroti na  anabhāvaṃ gameti. evaṃ kho, bhikkhave, bhikkhu na āsāṭikaṃ hāretā  hoti.</p>
              <p>[03] ``kathañca, bhikkhave, bhikkhu na vaṇaṃ paṭicchādetā hoti?  idha, bhikkhave, bhikkhu cakkhunā rūpaṃ disvā nimittaggāhī hoti  anubyañjanaggāhī; yatvādhikaraṇamenaṃ cakkhundriyaṃ asaṃvutaṃ viharantaṃ  abhijjhādomanassā pāpakā akusalā ^a^T5.0379^ea^ dhammā anvāssaveyyuṃ, tassa  saṃvarāya na paṭipajjati; na rakkhati cakkhundriyaṃ, cakkhundriye saṃvaraṃ  nāpajjati. sotena saddaṃ sutvā... ghānena gandhaṃ ^a^P5.0349^ea^  ghāyitvā... jivhāya rasaṃ sāyitvā... kāyena phoṭṭhabbaṃ phusitvā...  manasā ^a^M3.0548^ea^ dhammaṃ viññāya nimittaggāhī hoti anubyañjanaggāhī;  yatvādhikaraṇamenaṃ manindriyaṃ asaṃvutaṃ viharantaṃ abhijjhādomanassā  pāpakā akusalā dhammā anvāssaveyyuṃ, tassa saṃvarāya na paṭipajjati;  na rakkhati manindriyaṃ, manindriye saṃvaraṃ nāpajjati. evaṃ kho,  bhikkhave, bhikkhu na vaṇaṃ paṭicchādetā hoti.</p>
              <p>[03] ``kathañca, bhikkhave, bhikkhu na dhūmaṃ kattā hoti? idha,  bhikkhave, bhikkhu na {ma0 ni0 1.346-347 pana ayaṃ nakāro dhammantipadassa anantaraṃ  dissati} yathāsutaṃ yathāpariyattaṃ dhammaṃ vitthārena paresaṃ  desetā hoti. evaṃ kho, bhikkhave, bhikkhu na dhūmaṃ kattā hoti.</p>
              <p>[03] ``kathañca, bhikkhave, bhikkhu na titthaṃ jānāti? idha,  bhikkhave, bhikkhu ye te bhikkhū ^a^V3.0314^ea^ bahussutā āgatāgamā dhammadharā  vinayadharā mātikādharā, te kālena kālaṃ upasaṅkamitvā na  paripucchati na paripañhati -- `idaṃ, bhante, kathaṃ, imassa ko  attho'ti? tassa te āyasmanto avivaṭañceva na vivaranti,  anuttānīkatañca na uttānīkaronti, anekavihitesu ca  kaṅkhāṭhāniyesu dhammesu kaṅkhaṃ na paṭivinodenti. evaṃ kho,  bhikkhave, bhikkhu na titthaṃ jānāti.</p>
              <p>[03] ``kathañca, bhikkhave, bhikkhu na pītaṃ jānāti? idha,  bhikkhave, bhikkhu tathāgatappavedite dhammavinaye desiyamāne na labhati  atthavedaṃ, na labhati dhammavedaṃ ^a^T5.0380^ea^, na labhati dhammūpasaṃhitaṃ pāmojjaṃ.  evaṃ kho, bhikkhave, bhikkhu na pītaṃ jānāti.</p>
              <p>[03] ``kathañca, bhikkhave, bhikkhu na vīthiṃ jānāti? idha,  bhikkhave, bhikkhu ariyaṃ aṭṭhaṅgikaṃ maggaṃ yathābhūtaṃ nappajānāti. evaṃ  kho, bhikkhave, bhikkhu na vīthiṃ jānāti.</p>
              <p>[03] ``kathañca, bhikkhave, bhikkhu na gocarakusalo hoti? idha  ^a^P5.0350^ea^, bhikkhave, bhikkhu cattāro satipaṭṭhāne yathābhūtaṃ  nappajānāti. evaṃ kho, bhikkhave, bhikkhu na gocarakusalo hoti.</p>
              <p>[03] ``kathañca, bhikkhave, bhikkhu anavasesadohī hoti? idha,  bhikkhave, bhikkhuṃ saddhā gahapatikā abhihaṭṭhuṃ pavārenti  cīvarapiṇḍapātasenāsanagilānapaccayabhesajjaparikkhārehi. tatra bhikkhu  mattaṃ na jānāti paṭiggahaṇāya. evaṃ kho, bhikkhave, bhikkhu  anavasesadohī hoti.</p>
              <p>[03] ``kathañca ^a^M3.0549^ea^, bhikkhave, bhikkhu ye te bhikkhū therā rattaññū  cirapabbajitā saṅghapitaro saṅghapariṇāyakā, te na atirekapūjāya  pūjetā hoti? idha, bhikkhave, bhikkhu ye te bhikkhū therā rattaññū  cirapabbajitā saṅghapitaro saṅghapariṇāyakā, tesu na mettaṃ kāyakammaṃ  paccupaṭṭhāpeti āvi ceva raho ca, na mettaṃ vacīkammaṃ... na mettaṃ  manokammaṃ paccupaṭṭhāpeti āvi ceva raho ca. evaṃ kho, bhikkhave,  bhikkhu ye te bhikkhū therā rattaññū cirapabbajitā saṅghapitaro  saṅghapariṇāyakā, na te atirekapūjāya pūjetā hoti.</p>
              <p>[03] ``imehi ^a^V3.0315^ea^ kho, bhikkhave, ekādasahi dhammehi samannāgato  bhikkhu ^a^T5.0381^ea^ abhabbo imasmiṃ dhammavinaye vuddhiṃ virūḷhiṃ vepullaṃ āpajjituṃ.</p>
              <p>[03] ``ekādasahi, bhikkhave, aṅgehi samannāgato gopālako bhabbo  gogaṇaṃ pariharituṃ phātiṃ kātuṃ. katamehi ekādasahi? idha,  bhikkhave, gopālako rūpaññū hoti, lakkhaṇakusalo hoti, āsāṭikaṃ  hāretā hoti, vaṇaṃ paṭicchādetā hoti, dhūmaṃ kattā hoti, titthaṃ  jānāti, pītaṃ jānāti, vīthiṃ jānāti, gocarakusalo hoti,  sāvasesadohī ca hoti, ye te usabhā gopitaro gopariṇāyakā te  atirekapūjāya pūjetā hoti -- imehi kho, bhikkhave, ekādasahi  aṅgehi samannāgato gopālako bhabbo gogaṇaṃ pariharituṃ phātiṃ kātuṃ.</p>
              <p>[03] ``evamevaṃ kho, bhikkhave, ekādasahi dhammehi samannāgato  bhikkhu bhabbo imasmiṃ dhammavinaye vuddhiṃ virūḷhiṃ vepullaṃ āpajjituṃ.  katamehi ekādasahi? idha ^a^P5.0351^ea^, bhikkhave, bhikkhu  rūpaññū hoti, lakkhaṇakusalo hoti, āsāṭikaṃ hāretā hoti, vaṇaṃ  paṭicchādetā hoti, dhūmaṃ kattā hoti, titthaṃ jānāti, pītaṃ jānāti,  vīthiṃ jānāti, gocarakusalo hoti, sāvasesadohī ca hoti, ye te  bhikkhū therā rattaññū cirapabbajitā saṅghapitaro saṅghapariṇāyakā te  atirekapūjāya pūjetā hoti.</p>
              <p>[03] ``kathañca, bhikkhave, bhikkhu rūpaññū hoti? idha, bhikkhave,  bhikkhu yaṃ kiñci rūpaṃ `cattāri mahābhūtāni, catunnañca mahābhūtānaṃ  upādāyarūpa'nti yathābhūtaṃ pajānāti. evaṃ kho, bhikkhave, bhikkhu  rūpaññū hoti.</p>
              <p>[03] ``kathañca ^a^M3.0550^ea^, bhikkhave, bhikkhu lakkhaṇakusalo hoti? idha,  bhikkhave, bhikkhu `kammalakkhaṇo bālo, kammalakkhaṇo paṇḍito'ti  yathābhūtaṃ pajānāti. evaṃ kho, bhikkhave, bhikkhu lakkhaṇakusalo ^a^T5.0382^ea^  hoti.</p>
              <p>[03] ``kathañca, bhikkhave, bhikkhu āsāṭikaṃ hāretā hoti? idha,  bhikkhave, bhikkhu uppannaṃ kāmavitakkaṃ nādhivāseti pajahati vinodeti  byantīkaroti anabhāvaṃ gameti, uppannaṃ byāpādavitakkaṃ... uppannaṃ  vihiṃsāvitakkaṃ... uppannuppanne pāpake akusale dhamme nādhivāseti  pajahati ^a^V3.0316^ea^ vinodeti byantīkaroti anabhāvaṃ gameti. evaṃ kho,  bhikkhave, bhikkhu āsāṭikaṃ hāretā hoti.</p>
              <p>[03] ``kathañca, bhikkhave, bhikkhu vaṇaṃ paṭicchādetā hoti? idha,  bhikkhave, bhikkhu cakkhunā rūpaṃ disvā na nimittaggāhī hoti  nānubyañjanaggāhī; yatvādhikaraṇamenaṃ cakkhundriyaṃ asaṃvutaṃ viharantaṃ  abhijjhādomanassā pāpakā akusalā dhammā anvāssaveyyuṃ, tassa  saṃvarāya paṭipajjati; rakkhati cakkhundriyaṃ, cakkhundriye saṃvaraṃ  āpajjati. sotena saddaṃ sutvā... ghānena gandhaṃ ghāyitvā... jivhāya  rasaṃ sāyitvā... kāyena phoṭṭhabbaṃ phusitvā... manasā dhammaṃ viññāya  na nimittaggāhī hoti nānubyañjanaggāhī; yatvādhikaraṇamenaṃ  manindriyaṃ asaṃvutaṃ viharantaṃ abhijjhādomanassā pāpakā akusalā  dhammā anvāssaveyyuṃ, tassa saṃvarāya ^a^P5.0352^ea^ paṭipajjati;  rakkhati manindriyaṃ, manindriye saṃvaraṃ āpajjati. evaṃ kho,  bhikkhave, bhikkhu vaṇaṃ paṭicchādetā hoti.</p>
              <p>[03] ``kathañca, bhikkhave, bhikkhu dhūmaṃ kattā hoti? idha,  bhikkhave, bhikkhu yathāsutaṃ yathāpariyattaṃ dhammaṃ vitthārena paresaṃ desetā  hoti. evaṃ kho, bhikkhave, bhikkhu dhūmaṃ kattā hoti.</p>
              <p>[03] ``kathañca, bhikkhave, bhikkhu titthaṃ jānāti? idha,  bhikkhave, bhikkhu ye te bhikkhū bahussutā āgatāgamā dhammadharā  vinayadharā mātikādharā, te ^a^T5.0383^ea^ kālena kālaṃ upasaṅkamitvā paripucchati  paripañhati -- `idaṃ, bhante, kathaṃ, imassa ko attho'ti? tassa te  āyasmanto avivaṭañceva vivaranti, anuttānīkatañca uttānīkaronti,  anekavihitesu ca kaṅkhāṭhāniyesu dhammesu kaṅkhaṃ paṭivinodenti.  evaṃ kho, bhikkhave, bhikkhu titthaṃ jānāti.</p>
              <p>[03] ``kathañca, bhikkhave, bhikkhu pītaṃ jānāti? idha,   bhikkhave, bhikkhu tathāgatappavedite dhammavinaye desiyamāne labhati atthavedaṃ,  labhati dhammavedaṃ, labhati dhammūpasaṃhitaṃ pāmojjaṃ. evaṃ kho, bhikkhave,  bhikkhu pītaṃ jānāti.</p>
              <p>[03] ``kathañca ^a^V3.0317^ea^ ^a^M3.0551^ea^, bhikkhave, bhikkhu vīthiṃ jānāti? idha,  bhikkhave, bhikkhu ariyaṃ aṭṭhaṅgikaṃ maggaṃ yathābhūtaṃ pajānāti. evaṃ  kho, bhikkhave, bhikkhu vīthiṃ jānāti.</p>
              <p>[03] ``kathañca, bhikkhave, bhikkhu gocarakusalo hoti? idha,  bhikkhave, bhikkhu cattāro satipaṭṭhāne yathābhūtaṃ pajānāti. evaṃ kho,  bhikkhave, bhikkhu gocarakusalo hoti.</p>
              <p>[03] ``kathañca, bhikkhave, bhikkhu sāvasesadohī hoti? idha,  bhikkhave, bhikkhuṃ saddhā gahapatikā abhihaṭṭhuṃ pavārenti  cīvarapiṇḍapātasenāsanagilānapaccayabhesajjaparikkhārehi. tatra bhikkhu  mattaṃ jānāti paṭiggahaṇāya. evaṃ ^a^P5.0353^ea^ kho,  bhikkhave, bhikkhu sāvasesadohī hoti.</p>
              <p>[03] ``kathañca, bhikkhave, bhikkhu ye te bhikkhū therā rattaññū  cirapabbajitā saṅghapitaro saṅghapariṇāyakā, te atirekapūjāya pūjetā  hoti? idha, bhikkhave, bhikkhu ye te therā rattaññū cirapabbajitā  saṅghapitaro saṅghapariṇāyakā, tesu mettaṃ kāyakammaṃ paccupaṭṭhāpeti  āvi ceva raho ca, mettaṃ vacīkammaṃ... mettaṃ manokammaṃ paccupaṭṭhāpeti  āvi ceva raho ca. evaṃ kho ^a^T5.0384^ea^, bhikkhave, bhikkhu ye te bhikkhū  therā rattaññū cirapabbajitā saṅghapitaro saṅghapariṇāyakā, te  atirekapūjāya pūjetā hoti.</p>
              <p>[03] ``imehi kho, bhikkhave, ekādasahi dhammehi samannāgato  bhikkhu bhabbo imasmiṃ dhammavinaye vuddhiṃ virūḷhiṃ vepullaṃ  āpajjitu''nti. sattamaṃ. </p>
            </h4>
            <h4>
              <h4n> 8. paṭhamasamādhisuttaṃ </h4n>
              <p>[03] 18^b^.^eb^ {a0 ni0  10.6} atha kho sambahulā bhikkhū yena bhagavā  tenupasaṅkamiṃsu; upasaṅkamitvā bhagavantaṃ abhivādetvā ekamantaṃ  nisīdiṃsu. ekamantaṃ nisinnā kho te bhikkhū bhagavantaṃ etadavocuṃ  --</p>
              <p>[03] ``siyā nu kho, bhante, bhikkhuno tathārūpo samādhipaṭilābho  yathā neva pathaviyaṃ pathavisaññī assa, na āpasmiṃ āposaññī  assa, na tejasmiṃ tejosaññī assa, na vāyasmiṃ vāyosaññī assa,  na ākāsānañcāyatane ^a^M3.0552^ea^ ākāsānañcāyatanasaññī assa, na  viññāṇañcāyatane ^a^V3.0318^ea^ viññāṇañcāyatanasaññī assa, na  ākiñcaññāyatane ākiñcaññāyatanasaññī assa, na  nevasaññānāsaññāyatane nevasaññānāsaññāyatanasaññī assa, na  idhaloke idhalokasaññī assa, na paraloke paralokasaññī assa,  yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā  tatrāpi na saññī assa; saññī ca pana assā''ti?</p>
              <p>[03] ``siyā, bhikkhave, bhikkhuno tathārūpo samādhipaṭilābho  yathā neva pathaviyaṃ pathavisaññī assa...pe0 ^a^P5.0354^ea^...  yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā  tatrāpi na saññī assa; saññī ca pana assā''ti.</p>
              <p>[03] ``yathā kathaṃ pana, bhante, siyā bhikkhuno tathārūpo  samādhipaṭilābho ^a^T5.0385^ea^ yathā neva pathaviyaṃ pathavisaññī assa...pe0...  yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā  tatrāpi na saññī assa; saññī ca pana assā''ti?</p>
              <p>[03] ``idha, bhikkhave, bhikkhu evaṃsaññī hoti -- `etaṃ santaṃ  etaṃ paṇītaṃ, yadidaṃ sabbasaṅkhārasamatho sabbūpadhipaṭinissaggo  taṇhākkhayo virāgo nirodho nibbāna'nti. evaṃ kho, bhikkhave,  siyā bhikkhuno tathārūpo samādhipaṭilābho yathā neva pathaviyaṃ  pathavisaññī assa, na āpasmiṃ āposaññī assa, na tejasmiṃ  tejosaññī assa, na vāyasmiṃ vāyosaññī assa, na  ākāsānañcāyatane ākāsānañcāyatanasaññī assa, na  viññāṇañcāyatane viññāṇañcāyatanasaññī assa, na  ākiñcaññāyatane ākiñcaññāyatanasaññī assa, na  nevasaññānāsaññāyatane nevasaññānāsaññāyatanasaññī assa, na  idhaloke idhalokasaññī assa, na paraloke paralokasaññī assa,  yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā  tatrāpi na saññī assa; saññī ca pana assā''ti. aṭṭhamaṃ. </p>
            </h4>
            <h4>
              <h4n> 9. dutiyasamādhisuttaṃ </h4n>
              <p>[03] 19^b^.^eb^ tatra kho bhagavā bhikkhū āmantesi --  ``bhikkhavo''ti. ``bhadante''ti te bhikkhū bhagavato paccassosuṃ.  bhagavā etadavoca --</p>
              <p>[03] ``siyā ^a^M3.0553^ea^ ^a^V3.0319^ea^ nu kho bhikkhave, bhikkhuno tathārūpo  samādhipaṭilābho yathā neva pathaviyaṃ pathavisaññī ^a^P5.0355^ea^  assa, na āpasmiṃ āposaññī assa...pe0... ^a^T5.0386^ea^ na ākiñcaññāyatane  ākiñcaññāyatanasaññī assa, na nevasaññānāsaññāyatane  nevasaññānāsaññāyatanasaññī assa, na idhaloke idhalokasaññī  assa, na paraloke paralokasaññī assa, yampidaṃ diṭṭhaṃ sutaṃ mutaṃ  viññātaṃ pattaṃ pariyesitaṃ anuvicaritaṃ manasā tatrāpi na saññī  assa; saññī ca pana assā''ti? ``bhagavaṃmūlakā no, bhante,  dhammā bhagavaṃnettikā bhagavaṃpaṭisaraṇā. sādhu vata, bhante, bhagavantaṃyeva  paṭibhātu etassa bhāsitassa attho. bhagavato sutvā bhikkhū  dhāressantī''ti.</p>
              <p>[03] ``tena hi, bhikkhave, suṇātha, sādhukaṃ manasi karotha;  bhāsissāmī''ti. ``evaṃ, bhante''ti kho te bhikkhū bhagavato  paccassosuṃ. bhagavā etadavoca --</p>
              <p>[03] ``siyā, bhikkhave, bhikkhuno tathārūpo samādhipaṭilābho  yathā neva pathaviyaṃ pathavisaññī assa...pe0... yampidaṃ diṭṭhaṃ sutaṃ  mutaṃ viññātaṃ pattaṃ pariyesitaṃ anuvicaritaṃ manasā tatrāpi na saññī  assa; saññī ca pana assā''ti.</p>
              <p>[03] ``yathā kathaṃ pana, bhante, siyā bhikkhuno tathārūpo  samādhipaṭilābho yathā neva pathaviyaṃ pathavisaññī assa...pe0...  yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā  tatrāpi na saññī assa; saññī ca pana assā''ti?</p>
              <p>[03] ``idha, bhikkhave, bhikkhu evaṃsaññī hoti -- `etaṃ santaṃ  etaṃ paṇītaṃ, yadidaṃ sabbasaṅkhārasamatho sabbūpadhipaṭinissaggo  taṇhākkhayo virāgo nirodho nibbāna'nti ^a^T5.0387^ea^. evaṃ kho, bhikkhave,  siyā bhikkhuno tathārūpo samādhipaṭilābho yathā neva pathaviyaṃ  pathavisaññī assa...pe0 ^a^P5.0356^ea^... yampidaṃ diṭṭhaṃ sutaṃ  mutaṃ viññātaṃ pattaṃ pariyesitaṃ anuvicaritaṃ manasā tatrāpi na saññī  assa; saññī ca pana assā''ti. navamaṃ. </p>
            </h4>
            <h4>
              <h4n> 10. tatiyasamādhisuttaṃ </h4n>
              <p>[03] 20^b^.^eb^ {a0 ni0  10.7} atha ^a^V3.0320^ea^ kho sambahulā bhikkhū yenāyasmā  sāriputto tenupasaṅkamiṃsu; upasaṅkamitvā āyasmatā sāriputtena saddhiṃ  sammodiṃsu. sammodanīyaṃ ^a^M3.0554^ea^ kathaṃ sāraṇīyaṃ vītisāretvā ekamantaṃ  nisīdiṃsu. ekamantaṃ nisinnā kho te bhikkhū āyasmantaṃ sāriputtaṃ  etadavocuṃ --</p>
              <p>[03] ``siyā nu kho, āvuso sāriputta, bhikkhuno tathārūpo  samādhipaṭilābho yathā neva pathaviyaṃ pathavisaññī assa...pe0... ^a^T5.0388^ea^  yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā  tatrāpi na saññī assa; saññī ca pana assā''ti? ``siyā,  āvuso, bhikkhuno tathārūpo samādhipaṭilābho yathā neva pathaviyaṃ  pathavisaññī assa...pe0... yampidaṃ diṭṭhaṃ sutaṃ mutaṃ viññātaṃ pattaṃ  pariyesitaṃ anuvicaritaṃ manasā tatrāpi na saññī assa; saññī ca  pana assā''ti.</p>
              <p>[03] ``yathā kathaṃ pana, āvuso sāriputta, siyā bhikkhuno  tathārūpo samādhipaṭilābho yathā neva pathaviyaṃ pathavisaññī  assa...pe0... yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ  anuvicaritaṃ manasā tatrāpi na saññī assa; saññī ca pana  assā''ti?</p>
              <p>[03] ``idha ^a^P5.0357^ea^, āvuso, bhikkhu evaṃsaññī hoti  -- `etaṃ santaṃ etaṃ paṇītaṃ, yadidaṃ sabbasaṅkhārasamatho  sabbūpadhipaṭinissaggo taṇhākkhayo virāgo nirodho nibbāna'nti.  evaṃ kho, āvuso, siyā bhikkhuno tathārūpo samādhipaṭilābho yathā  neva pathaviyaṃ pathavisaññī assa...pe0... yampidaṃ diṭṭhaṃ sutaṃ mutaṃ  viññātaṃ pattaṃ pariyesitaṃ anuvicaritaṃ manasā tatrāpi na saññī  assa; saññī ca pana assā''ti. dasamaṃ. </p>
            </h4>
            <h4>
              <h4n> 11. catutthasamādhisuttaṃ </h4n>
              <p>[03] 21^b^.^eb^ tatra ^a^T5.0389^ea^ kho āyasmā sāriputto bhikkhū  āmantesi -- ``siyā nu kho, āvuso, bhikkhuno tathārūpo  samādhipaṭilābho yathā neva pathaviyaṃ pathavisaññī assa, na āpasmiṃ  āposaññī assa, na tejasmiṃ tejosaññī assa, na vāyasmiṃ  vāyosaññī assa, na ākāsānañcāyatane ^a^V3.0321^ea^ ākāsānañcāyatanasaññī  assa, na viññāṇañcāyatane viññāṇañcāyatanasaññī assa, na  ākiñcaññāyatane ākiñcaññāyatanasaññī assa, na  nevasaññānāsaññāyatane nevasaññānāsaññāyatanasaññī assa, na  idhaloke idhalokasaññī assa, na paraloke paralokasaññī assa,  yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā  tatrāpi na saññī assa; saññī ca pana assā''ti?</p>
              <p>[03] ``dūratopi ^a^M3.0555^ea^ kho mayaṃ, āvuso, āgaccheyyāma āyasmato  sāriputtassa santike etassa bhāsitassa atthamaññātuṃ. sādhu  vatāyasmantaṃyeva sāriputtaṃ paṭibhātu etassa bhāsitassa attho.  āyasmato sāriputtassa sutvā bhikkhū dhāressantī''ti.</p>
              <p>[03] ``tenahāvuso, suṇātha, sādhukaṃ manasi karotha ^a^P5.0358^ea^;  bhāsissāmī''ti. ``evamāvuso''ti kho te bhikkhū  āyasmato sāriputtassa paccassosuṃ. āyasmā sāriputto etadavoca  --</p>
              <p>[03] ``siyā, āvuso bhikkhuno tathārūpo samādhipaṭilābho yathā  neva pathaviyaṃ pathavisaññī assa...pe0... yampidaṃ diṭṭhaṃ sutaṃ mutaṃ  viññātaṃ pattaṃ pariyesitaṃ anuvicaritaṃ manasā tatrāpi na saññī  assa; saññī ca pana assā''ti.</p>
              <p>[03] ``yathā kathaṃ panāvuso, siyā bhikkhuno tathārūpo  samādhipaṭilābho yathā ^a^T5.0390^ea^ neva pathaviyaṃ pathavisaññī assa...pe0...  yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā  tatrāpi na saññī assa; saññī ca pana assā''ti?</p>
              <p>[03] ``idha, āvuso, bhikkhu evaṃsaññī hoti -- `etaṃ santaṃ etaṃ  paṇītaṃ, yadidaṃ sabbasaṅkhārasamatho sabbūpadhipaṭinissaggo  taṇhākkhayo virāgo nirodho nibbāna'nti. evaṃ kho, āvuso,  siyā bhikkhuno tathārūpo samādhipaṭilābho yathā neva pathaviyaṃ  pathavisaññī assa, na āpasmiṃ āposaññī assa, na tejasmiṃ  tejosaññī assa, na vāyasmiṃ vāyosaññī assa, na  ākāsānañcāyatane ākāsānañcāyatanasaññī assa, na  viññāṇañcāyatane viññāṇañcāyatanasaññī assa, na  ākiñcaññāyatane ākiñcaññāyatanasaññī assa, na  nevasaññānāsaññāyatane nevasaññānāsaññāyatanasaññī assa, na  idhaloke idhalokasaññī assa ^a^V3.0322^ea^, na paraloke paralokasaññī assa,  yampidaṃ diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā  tatrāpi na saññī assa; saññī ca pana assā''ti. ekādasamaṃ. </p>
              <p>[06] anussativaggo dutiyo. </p>
              <p>[01] tassuddānaṃ -- </p>
              <p>[21] dve ^a^M3.0556^ea^ vuttā mahānāmena, nandiyena subhūtinā. </p>
              <p>[22] mettā aṭṭhako gopālo, cattāro ca samādhināti.. </p>
            </h4>
          </h3>
          <h3>
            <h3n> 3. sāmaññavaggo </h3n>
            <h4>
              <h4n> </h4n>
              <p>[03] 22-29^b^.^eb^ ``ekādasahi ^a^T5.0391^ea^ ^a^V3.0323^ea^ ^a^P5.0359^ea^, bhikkhave,  aṅgehi samannāgato gopālako abhabbo gogaṇaṃ pariharituṃ phātiṃ kātuṃ.  katamehi ekādasahi? idha, bhikkhave, gopālako na rūpaññū  hoti, na lakkhaṇakusalo hoti, na āsāṭikaṃ hāretā hoti, na vaṇaṃ  paṭicchādetā hoti, na dhūmaṃ kattā hoti, na titthaṃ jānāti, na pītaṃ  jānāti, na vīthiṃ jānāti, na gocarakusalo hoti, anavasesadohī  ca hoti, ye te usabhā gopitaro gopariṇāyakā te na atirekapūjāya  pūjetā hoti -- imehi kho, bhikkhave, ekādasahi aṅgehi  samannāgato gopālako abhabbo gogaṇaṃ pariharituṃ phātiṃ kātuṃ.</p>
              <p>[03] ``evamevaṃ kho, bhikkhave, ekādasahi dhammehi samannāgato  bhikkhu abhabbo cakkhusmiṃ aniccānupassī viharituṃ...pe0... abhabbo  cakkhusmiṃ dukkhānupassī viharituṃ... abhabbo cakkhusmiṃ  anattānupassī viharituṃ... abhabbo cakkhusmiṃ khayānupassī  viharituṃ... abhabbo cakkhusmiṃ vayānupassī viharituṃ... abhabbo  cakkhusmiṃ virāgānupassī viharituṃ... abhabbo cakkhusmiṃ  nirodhānupassī viharituṃ... abhabbo cakkhusmiṃ paṭinissaggānupassī  viharituṃ''. </p>
              <p>[03] 30-69^b^.^eb^ ...sotasmiṃ... ghānasmiṃ... jivhāya...  kāyasmiṃ... manasmiṃ.... </p>
              <p>[03] 70-117^b^.^eb^ ...rūpesu... saddesu... gandhesu... rasesu...  phoṭṭhabbesu... dhammesu.... </p>
              <p>[03] 118-165^b^.^eb^ ...cakkhuviññāṇe... sotaviññāṇe...  ghānaviññāṇe... jivhāviññāṇe... kāyaviññāṇe... manoviññāṇe.... </p>
              <p>[03] 166-213^b^.^eb^ ...cakkhusamphasse... sotasamphasse...  ghānasamphasse... jivhāsamphasse ^a^T5.0392^ea^... kāyasamphasse... manosamphasse.... </p>
              <p>[03] 214-261^b^.^eb^ ...cakkhusamphassajāya ^a^M3.0557^ea^  ^a^V3.0324^ea^ vedanāya... sotasamphassajāya vedanāya... ghānasamphassajāya   vedanāya... jivhāsamphassajāya vedanāya... kāyasamphassajāya vedanāya...  manosamphassajāya vedanāya.... </p>
              <p>[03] 262-309^b^.^eb^ ...rūpasaññāya... saddasaññāya...  gandhasaññāya... rasasaññāya... phoṭṭhabbasaññāya ^a^P5.0360^ea^...  dhammasaññāya.... </p>
              <p>[03] 310-357^b^.^eb^ ...rūpasañcetanāya... saddasañcetanāya...  gandhasañcetanāya... rasasañcetanāya... phoṭṭhabbasañcetanāya...  dhammasañcetanāya.... </p>
              <p>[03] 358-405^b^.^eb^ ...rūpataṇhāya... saddataṇhāya...  gandhataṇhāya... rasataṇhāya... phoṭṭhabbataṇhāya... dhammataṇhāya.... </p>
              <p>[03] 406-453^b^.^eb^ ...rūpavitakke... saddavitakke... gandhavitakke...  rasavitakke... phoṭṭhabbavitakke... dhammavitakke.... </p>
              <p>[03] 454-501^b^.^eb^ ...rūpavicāre... saddavicāre... gandhavicāre...  rasavicāre... phoṭṭhabbavicāre... dhammavicāre aniccānupassī  viharituṃ... dukkhānupassī viharituṃ... anattānupassī viharituṃ...  khayānupassī viharituṃ... vayānupassī viharituṃ... virāgānupassī  viharituṃ... nirodhānupassī viharituṃ... paṭinissaggānupassī  viharituṃ...pe0.... </p>
            </h4>
          </h3>
          <h3>
            <h3n> 4. rāgapeyyālaṃ </h3n>
            <h4>
              <h4n> </h4n>
              <p>[03] 502^b^.^eb^ ``rāgassa ^a^V3.0325^ea^, bhikkhave, abhiññāya ekādasa  dhammā bhāvetabbā. katame ekādasa? paṭhamaṃ jhānaṃ, dutiyaṃ jhānaṃ,  tatiyaṃ ^a^T5.0393^ea^ jhānaṃ, catutthaṃ jhānaṃ, mettācetovimutti, karuṇācetovimutti,  muditācetovimutti, upekkhācetovimutti, ākāsānañcāyatanaṃ,  viññāṇañcāyatanaṃ, ākiñcaññāyatanaṃ -- rāgassa, bhikkhave,  abhiññāya ime ekādasa dhammā bhāvetabbā. </p>
              <p>[03] 503-511^b^.^eb^ ``rāgassa, bhikkhave, pariññāya...  parikkhayāya... pahānāya... khayāya... vayāya... virāgāya...  nirodhāya... cāgāya... paṭinissaggāya... ime ekādasa dhammā  bhāvetabbā. </p>
              <p>[03] 512-671^b^.^eb^ ``dosassa ^a^M3.0558^ea^ ^a^P5.0361^ea^...pe0...  mohassa... kodhassa... upanāhassa... makkhassa... paḷāsassa...  issāya... macchariyassa... māyāya... sāṭheyyassa... thambhassa...  sārambhassa... mānassa... atimānassa... madassa... pamādassa  abhiññāya...pe0... pariññāya... parikkhayāya... pahānāya...  khayāya... vayāya... virāgāya... nirodhāya... cāgāya...  paṭinissaggāya ime ekādasa dhammā bhāvetabbā''ti. </p>
              <p>[01] idamavoca bhagavā. attamanā te bhikkhū bhagavato  bhāsitaṃ abhinandunti. </p>
              <p>[06] rāgapeyyālaṃ niṭṭhitaṃ. </p>
              <p>[21] nava suttasahassāni, bhiyyo pañcasatāni ca {pañca suttasatāni ca  (aṭṭha0)}. </p>
              <p>[22] sattapaññāsa suttantā {suttāni (aṭṭha0)}, aṅguttarasamāyutā {honti  aṅguttarāgame (aṭṭha0)} ti.. </p>
              <p>[06] ekādasakanipātapāḷi niṭṭhitā. </p>
              <p>[06] aṅguttaranikāyo samatto.</p>
            </h4>
          </h3>
        </h2>
      </h1>
    </h0>
  </ha>
</body>
