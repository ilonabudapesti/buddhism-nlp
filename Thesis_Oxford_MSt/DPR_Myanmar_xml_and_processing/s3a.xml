<?xml version="1.0"?>
<body>
  <p>[06].. namo tassa bhagavato arahato sammāsambuddhassa.. </p>
  <h>[12] saṃyuttanikāye </h>
  <ha>
    <han> khandhavagga-aṭṭhakathā </han>
    <h0>
      <h0n> </h0n>
      <h1>
        <h1n> </h1n>
        <h2>
          <h2n> 1. khandhasaṃyuttaṃ </h2n>
          <h3>
            <h3n> 1. nakulapituvaggo </h3n>
            <h4>
              <h4n> 1. nakulapitusuttavaṇṇanā </h4n>
              <p>[03] 1^b^.^eb^ ^b^khandhiyavaggassa^eb^ ^a^V2.0219^ea^ ^a^P2.0249^ea^  ^a^M2.0229^ea^ paṭhame ^b^bhaggesū^eb^ti evaṃnāmake janapade.  ^b^susumāragire^eb^ti susumāragiranagare. tasmiṃ kira māpiyamāne  susumāro saddamakāsi, tenassa ``susumāragira''ntveva nāmaṃ akaṃsu.  ^b^bhesakaḷāvane^eb^ti bhesakaḷāya nāma yakkhiniyā adhivutthattā  evaṃladdhanāme vane. tadeva migagaṇassa ^a^V2.0220^ea^ abhayatthāya dinnattā  ^b^migadāyo^eb^ti vuccati. bhagavā tasmiṃ janapade taṃ nagaraṃ nissāya  tasmiṃ vanasaṇḍe viharati. ^b^nakulapitā^eb^ti nakulassa nāma  dārakassa pitā.</p>
              <p>[03] ^b^jiṇṇo^eb^ti jarājiṇṇo. ^b^vuḍḍho^eb^ti vayovuḍḍho.  ^b^mahallako^eb^ti jātimahallako. ^b^addhagato^eb^ti tiyaddhagato.  ^b^vayoanuppatto^eb^ti tesu tīsu addhesu pacchimavayaṃ anuppatto.  ^b^āturakāyo^eb^ti gilānakāyo. idañhi sarīraṃ suvaṇṇavaṇṇampi  niccapaggharaṇaṭṭhena āturaṃyeva nāma ^a^M2.0230^ea^. visesena panassa  jarāturatā byādhāturatā maraṇāturatāti tisso āturatā honti.  tāsu kiñcāpi eso mahallakattā jarāturova, abhiṇharogatāya panassa  byādhāturatā idha adhippetā. ^b^abhikkhaṇātaṅko^eb^ti abhiṇharogo  nirantararogo. ^b^aniccadassāvī^eb^ti tāya āturatāya  icchiticchitakkhaṇe āgantuṃ asakkonto kadācideva daṭṭhuṃ labhāmi, na  sabbakālanti attho. ^b^manobhāvanīyāna^eb^nti manavaḍḍhakānaṃ  ^a^P2.0250^ea^. yesu hi diṭṭhesu kusalavasena cittaṃ vaḍḍhati, te  sāriputtamoggallānādayo mahātherā manobhāvanīyā nāma.  ^b^anusāsatū^eb^ti punappunaṃ sāsatu. purimañhi vacanaṃ ovādo nāma,  aparāparaṃ anusāsanī nāma. otiṇṇe vā vatthusmiṃ vacanaṃ ovādo  nāma, anotiṇṇe tantivasena vā paveṇivasena vā vuttaṃ anusāsanī  nāma. apica ovādoti vā anusāsanīti vā atthato ekameva,  byañjanamattameva nānaṃ.</p>
              <p>[03] ^b^āturo hāya^eb^nti āturo hi ayaṃ, suvaṇṇavaṇṇo  piyaṅgusāmopi samāno niccapaggharaṇaṭṭhena āturoyeva.  ^b^aṇḍabhūto^eb^ti aṇḍaṃ viya bhūto dubbalo. yathā kukkuṭaṇḍaṃ vā  mayūraṇḍaṃ vā geṇḍukaṃ viya gahetvā khipantena vā paharantena vā na  sakkā kīḷituṃ, tāvadeva bhijjati, evamayampi kāyo kaṇṭakepi  khāṇukepi pakkhalitassa bhijjatīti aṇḍaṃ viya bhūtoti aṇḍabhūto.  ^b^pariyonaddho^eb^ti sukhumena chavimattena pariyonaddho. aṇḍañhi  sāratacena pariyonaddhaṃ, tena ḍaṃsamakasādayo nilīyitvāpi chaviṃ  chinditvā yūsaṃ paggharāpetuṃ na sakkonti. imasmiṃ pana chaviṃ  chinditvā yaṃ icchanti, taṃ karonti. evaṃ sukhumāya chaviyā  pariyonaddho. ^b^kimaññatra bālyā^eb^ti bālabhāvato aññaṃ kimatthi?  bāloyeva ayanti attho. ^b^tasmā^eb^ti yasmā ayaṃ kāyo  evarūpo, tasmā.</p>
              <p>[03] ^b^tenupasaṅkamī^eb^ti rañño cakkavattissa upaṭṭhānaṃ gantvā  anantaraṃ pariṇāyakaratanassa upaṭṭhānaṃ gacchanto rājapuriso viya,  saddhammacakkavattissa bhagavato upaṭṭhānaṃ gantvā, anantaraṃ dhammasenāpatissa  ^a^V2.0221^ea^ apacitiṃ kātukāmo yenāyasmā sāriputto, tenupasaṅkami.  ^b^vippasannānī^eb^ti suṭṭhu pasannāni. ^b^indriyānī^eb^ti  manacchaṭṭhāni indriyāni. ^b^parisuddho^eb^ti niddoso.  ^b^pariyodāto^eb^ti ^a^M2.0231^ea^ tasseva vevacanaṃ. nirupakkilesatāyeva  hi esa pariyodātoti vutto, na setabhāvena. etassa ca  pariyodātataṃ disvāva ^a^P2.0251^ea^ indriyānaṃ vippasannataṃ  aññāsi. nayaggāhapaññā kiresā therassa.</p>
              <p>[03] ^b^kathañhi no siyā^eb^ti kena kāraṇena na laddhā bhavissati?  laddhāyevāti attho. iminā kiṃ dīpeti? satthuvissāsikabhāvaṃ.  ayaṃ kira satthu diṭṭhakālato paṭṭhāya pitipemaṃ, upāsikā cassa  mātipemaṃ paṭilabhati. ubhopi ``mama putto''ti satthāraṃ vadanti.  bhavantaragato hi nesaṃ sineho. sā kira upāsikā pañca  jātisatāni tathāgatassa mātāva, so ca, gahapati, pitāva ahosi.  puna pañca jātisatāni upāsikā mahāmātā, upāsako mahāpitā,  tathā cūḷāmātā cūḷapitāti. evaṃ satthā diyaḍḍhāttabhāvasahassaṃ  tesaṃyeva hatthe vaḍḍhito. teneva te yaṃ neva puttassa, na pitu santike  kathetuṃ sakkā, taṃ satthu santike nisinnā kathenti. imināyeva ca  kāraṇena bhagavā ``etadaggaṃ, bhikkhave, mama sāvakānaṃ upāsakānaṃ  vissāsikānaṃ yadidaṃ nakulapitā gahapati, yadidaṃ nakulamātā  gahapatānī''ti (a0 ni0  1.257) te etadagge ṭhapesi. iti  so imaṃ vissāsikabhāvaṃ pakāsento ^b^kathañhi no siyā^eb^ti āha.  ^b^amatena abhisitto^eb^ti nassidha aññaṃ kiñci jhānaṃ vā  vipassanā vā maggo vā phalaṃ vā ``amatābhiseko''ti daṭṭhabbo,  madhuradhammadesanāyeva pana ``amatābhiseko''ti veditabbo.  ^b^dūratopī^eb^ti tiroraṭṭhāpi tirojanapadāpi.</p>
              <p>[03] ^b^assutavā puthujjano^eb^ti idaṃ vuttatthameva. ^b^ariyānaṃ  adassāvī^eb^tiādīsu ^b^ariyā^eb^ti ārakattā kilesehi, anaye na  iriyanato, aye iriyanato, sadevakena ca lokena araṇīyato buddhā  ca paccekabuddhā ca buddhasāvakā ca vuccanti. buddhā eva vā idha  ariyā. yathāha -- ``sadevake, bhikkhave, loke...pe0... tathāgato  ariyo''ti vuccatīti (saṃ0 ni0  5.1098).  ^b^sappurisāna^eb^nti ettha pana paccekabuddhā tathāgatasāvakā ca  sappurisāti veditabbā. te hi lokuttaraguṇayogena sobhanā purisāti  ^a^P2.0252^ea^ sappurisā. sabbeva vā ete dvedhāpi vuttā.  buddhāpi hi ariyā ca sappurisā ca, paccekabuddhā buddhasāvakāpi.  yathāha -- </p>
              <p>[21] ``yo ^a^V2.0222^ea^ ^a^M2.0232^ea^ ve kataññū katavedi dhīro, </p>
              <p>[27] kalyāṇamitto daḷhabhatti ca hoti. </p>
              <p>[26] dukhitassa sakkacca karoti kiccaṃ, </p>
              <p>[22] tathāvidhaṃ sappurisaṃ vadantī''ti.. (jā0  2.17.78).</p>
              <p>[03] ``kalyāṇamitto daḷhabhatti ca hotī''ti ettāvatā hi  buddhasāvako vutto, kataññutādīhi paccekabuddhabuddhāti. idāni yo  tesaṃ ariyānaṃ adassanasīlo, na ca dassane sādhukārī, so  ``ariyānaṃ adassāvī''ti veditabbo. so ca cakkhunā adassāvī,  ñāṇena adassāvīti duvidho. tesu ñāṇena adassāvī idha  adhippeto. maṃsacakkhunā hi dibbacakkhunā vā ariyā diṭṭhāpi  adiṭṭhāva honti tesaṃ cakkhūnaṃ vaṇṇamattaggahaṇato na  ariyabhāvagocarato. soṇasiṅgālādayopi cakkhunā ariye passanti,  na cete ariyānaṃ dassāvino nāma.</p>
              <p>[03] tatridaṃ vatthu -- cittalapabbatavāsino kira khīṇāsavattherassa  upaṭṭhāko vuḍḍhapabbajito ekadivasaṃ therena saddhiṃ piṇḍāya caritvā,  therassa pattacīvaraṃ gahetvā, piṭṭhito āgacchanto theraṃ pucchi --  ``ariyā nāma, bhante, kīdisā''ti? thero āha -- ``idhekacco  mahallako ariyānaṃ pattacīvaraṃ gahetvā vattapaṭivattaṃ katvā sahacarantopi  neva ariye jānāti, evaṃ dujjānāvuso, ariyā''ti. evaṃ vuttepi  so neva aññāsi. tasmā na cakkhunā dassanaṃ dassanaṃ, ñāṇena  dassanameva dassanaṃ. yathāha -- ``kiṃ te, vakkali, iminā  pūtikāyena diṭṭhena? yo kho, vakkali, dhammaṃ passati, so maṃ  passati. yo maṃ passati, so dhammaṃ passatī''ti (saṃ0 ni0   3.87). tasmā cakkhunā passantopi ñāṇena ariyehi diṭṭhaṃ  aniccādilakkhaṇaṃ apassanto, ariyādhigatañca dhammaṃ anadhigacchanto  ariyakaradhammānaṃ ariyabhāvassa ca adiṭṭhattā ``ariyānaṃ  adassāvī''ti veditabbo.</p>
              <p>[03] ^b^ariyadhammassa akovido^eb^ti, satipaṭṭhānādibhede  ariyadhamme akusalo. ^b^ariyadhamme avinīto^eb^ti ettha pana -- </p>
              <p>[21] ``duvidho vinayo nāma, ekamekettha pañcadhā. </p>
              <p>[22] abhāvato tassa ayaṃ, avinītoti vuccati''..</p>
              <p>[03] ayañhi ^a^V2.0223^ea^ ^a^P2.0253^ea^ ^a^M2.0233^ea^ saṃvaravinayo  pahānavinayoti duvidho vinayo. ettha ca duvidhepi vinaye ekameko  vinayo pañcadhā bhijjati. ^b^saṃvaravinayo^eb^pi hi sīlasaṃvaro  satisaṃvaro ñāṇasaṃvaro khantisaṃvaro vīriyasaṃvaroti pañcavidho.  ^b^pahānavinayo^eb^pi tadaṅgappahānaṃ, vikkhambhanappahānaṃ samucchedappahānaṃ  paṭippassaddhippahānaṃ nissaraṇappahānanti pañcavidho.</p>
              <p>[03] tattha ``iminā pātimokkhasaṃvarena upeto hoti samupeto''ti  (vibha0 511) ayaṃ ^b^sīlasaṃvaro^eb^. ``rakkhati cakkhundriyaṃ,  cakkhundriye saṃvaraṃ āpajjatī''ti ayaṃ (dī0 ni0 1.213; ma0  ni0 1.295; saṃ0 ni0  4.239; a0 ni0  3.16)  ^b^satisaṃvaro^eb^. </p>
              <p>[21] ``yāni sotāni lokasmiṃ, (ajitāti bhagavā) </p>
              <p>[27] sati tesaṃ nivāraṇaṃ. </p>
              <p>[26] sotānaṃ saṃvaraṃ brūmi, </p>
              <p>[22] paññāyete pidhīyare''ti.. (su0 ni0 1041;  cūḷani0 ajitamāṇavapucchāniddesa.4) -- </p>
              <p>[25] ayaṃ ^b^ñāṇasaṃvaro^eb^. ``khamo hoti sītassa  uṇhassā''ti (ma0 ni0 1.24; a0 ni0  4.114;  6.58)  ayaṃ ^b^khantisaṃvaro^eb^. ``uppannaṃ kāmavitakkaṃ nādhivāsetī''ti  (ma0 ni0 1.26; a0 ni0  4.114;  6.58) ayaṃ  ^b^vīriyasaṃvaro^eb^. sabbopi cāyaṃ saṃvaro yathāsakaṃ saṃvaritabbānaṃ  vinetabbānañca kāyaduccaritādīnaṃ saṃvaraṇato ``saṃvaro'' vinayanato  ``vinayo''ti vuccati. evaṃ tāva saṃvaravinayo pañcadhā bhijjatīti  veditabbo.</p>
              <p>[03] tathā yaṃ nāmarūpaparicchedādīsu vipassanāñāṇesu  paṭipakkhabhāvato dīpālokeneva tamassa, tena tena vipassanāñāṇena  tassa tassa anatthassa pahānaṃ. seyyathidaṃ -- nāmarūpavavatthānena  sakkāyadiṭṭhiyā, paccayapariggahena ahetuvisamahetudiṭṭhīnaṃ, tasseva  aparabhāgena kaṅkhāvitaraṇena kathaṃkathībhāvassa, kalāpasammasanena  ``ahaṃ mamā''ti gāhassa, maggāmaggavavatthānena amagge maggasaññāya,  udayadassanena ucchedadiṭṭhiyā, vayadassanena sassatadiṭṭhiyā,  bhayadassanena sabhaye abhayasaññāya, ādīnavadassanena assādasaññāya,  nibbidānupassanāya abhiratisaññāya ^a^M2.0234^ea^, muccitukamyatāñāṇena  amuccitukāmatāya. upekkhāñāṇena anupekkhāya, anulomena ^a^V2.0224^ea^  dhammaṭṭhitiyaṃ nibbāne ca paṭilomabhāvassa, gotrabhunā  saṅkhāranimittagāhassa pahānaṃ, etaṃ ^b^tadaṅgappahānaṃ^eb^ nāma.</p>
              <p>[03] yaṃ ^a^P2.0254^ea^ pana upacārappanābhedena samādhinā  pavattibhāvanivāraṇato ghaṭappahāreneva udakapiṭṭhe sevālassa, tesaṃ tesaṃ  nīvaraṇādidhammānaṃ pahānaṃ, etaṃ ^b^vikkhambhanappahānaṃ^eb^ nāma. yaṃ  catunnaṃ ariyamaggānaṃ bhāvitattā taṃtaṃmaggavato attano santāne  ``diṭṭhigatānaṃ pahānāyā''tiādinā nayena (dha0 sa0 277; vibha0  628) vuttassa samudayapakkhikassa kilesagaṇassa accantaṃ  appavattibhāvena pahānaṃ, idaṃ ^b^samucchedappahānaṃ^eb^ nāma. yaṃ pana  phalakkhaṇe paṭippassaddhattaṃ kilesānaṃ, etaṃ ^b^paṭippassaddhippahānaṃ^eb^  nāma.</p>
              <p>[03] yaṃ sabbasaṅkhatanissaṭattā pahīnasabbasaṅkhataṃ nibbānaṃ, etaṃ  ^b^nissaraṇappahānaṃ^eb^ nāma. sabbampi cetaṃ pahānaṃ yasmā cāgaṭṭhena  pahānaṃ, vinayaṭṭhena vinayo, tasmā ``pahānavinayo''ti vuccati.  taṃtaṃpahānavato vā tassa tassa vinayassa sambhavatopetaṃ  ``pahānavinayo''ti vuccati. evaṃ pahānavinayopi pañcadhā  bhijjatīti veditabbo.</p>
              <p>[03] evamayaṃ saṅkhepato duvidho, bhedato ca dasavidho vinayo  bhinnasaṃvarattā pahātabbassa ca appahīnattā yasmā etassa assutavato  puthujjanassa natthi, tasmā abhāvato tassa ayaṃ ``avinīto''ti  vuccatīti. esa nayo ^b^sappurisānaṃ adassāvī sappurisadhammassa  akovido sappurisadhamme avinīto^eb^ti etthāpi. ninnānākaraṇañhi  etaṃ atthato. yathāha -- </p>
              <p>[02] ``yeva te ariyā, teva te sappurisā. yeva te  sappurisā, teva te ariyā. yo eva so ariyānaṃ dhammo, so eva  so sappurisānaṃ dhammo. yo eva so sappurisānaṃ dhammo, so eva  so ariyānaṃ dhammo. yeva te ariyavinayā, teva te sappurisavinayā.  yeva te sappurisavinayā ^a^M2.0235^ea^, teva te ariyavinayā.  ariyeti vā sappuriseti vā, ariyadhammeti vā sappurisadhammeti vā,  ariyavinayeti vā sappurisavinayeti vā esese eke ekaṭṭhe same  samabhāge tajjāte taññevā''ti.</p>
              <p>[03] ^b^rūpaṃ attato samanupassatī^eb^ti idhekacco rūpaṃ attato  samanupassati, ``yaṃ rūpaṃ, so ahaṃ ^a^V2.0225^ea^, yo ahaṃ, taṃ rūpa''nti  rūpañca ^a^P2.0255^ea^ attañca advayaṃ samanupassati. seyyathāpi  nāma telappadīpassa jhāyato yā acci, so vaṇṇo. yo vaṇṇo, sā  accīti acciñca vaṇṇañca advayaṃ samanupassati, evameva idhekacco  rūpaṃ attato samanupassati...pe0... advayaṃ samanupassatīti evaṃ rūpaṃ  ``attā''ti diṭṭhipassanāya passati. ^b^rūpavantaṃ vā attāna^eb^nti  arūpaṃ ``attā''ti gahetvā chāyāvantaṃ rukkhaṃ viya taṃ rūpavantaṃ  samanupassati. ^b^attani vā rūpa^eb^nti arūpameva ``attā''ti  gahetvā pupphasmiṃ gandhaṃ viya attani rūpaṃ samanupassati.  ^b^rūpasmiṃ vā attāna^eb^nti arūpameva ``attā''ti gahetvā karaṇḍake  maṇiṃ viya taṃ attānaṃ rūpasmiṃ samanupassati. ^b^pariyuṭṭhaṭṭhāyī^eb^ti  pariyuṭṭhānākārena abhibhavanākārena ṭhito, ``ahaṃ rūpaṃ, mama  rūpa''nti evaṃ taṇhādiṭṭhīhi gilitvā pariniṭṭhapetvā gaṇhanako nāma  hotīti attho. ^b^tassa taṃ rūpa^eb^nti tassa taṃ evaṃ gahitaṃ rūpaṃ.  vedanādīsupi eseva nayo.</p>
              <p>[03] tattha ``rūpaṃ attato samanupassatī''ti suddharūpameva attāti  kathitaṃ. ``rūpavantaṃ vā attānaṃ, attani vā rūpaṃ, rūpasmiṃ vā  attānaṃ, vedanaṃ attato...pe0... saññaṃ... saṅkhāre... viññāṇaṃ  attato samanupassatī''ti imesu sattasu ṭhānesu arūpaṃ attāti kathitaṃ.  ``vedanāvantaṃ vā attānaṃ, attani vā vedanaṃ, vedanāya vā  attāna''nti evaṃ catūsu khandhesu tiṇṇaṃ tiṇṇaṃ vasena dvādasasu ṭhānesu  rūpārūpamissako attā kathito. tattha ``rūpaṃ attato  samanupassati, vedanaṃ... saññaṃ... saṅkhāre... viññāṇaṃ attato  samanupassatī''ti imesu pañcasu ṭhānesu ucchedadiṭṭhi kathitā,  avasesesu sassatadiṭṭhīti evamettha pannarasa bhavadiṭṭhiyo pañca  vibhavadiṭṭhiyo honti, tā sabbāpi maggāvaraṇā, na saggāvaraṇā,  paṭhamamaggavajjhāti veditabbā.</p>
              <p>[03] ^b^evaṃ^eb^ ^a^M2.0236^ea^ ^b^kho, gahapati, āturakāyo ceva hoti  āturacitto cā^eb^ti kāyo nāma buddhānampi āturoyeva. cittaṃ pana  rāgadosamohānugataṃ āturaṃ nāma, taṃ idha dassitaṃ. ^b^no ca  āturacitto^eb^ti idha nikkilesatāya cittassa anāturabhāvo ^a^P2.0256^ea^  dassito. iti imasmiṃ sutte lokiyamahājano  āturakāyo ceva āturacitto cāti dassito, khīṇāsavā āturakāyā  anāturacittā, satta sekhā neva āturacittā, na anāturacittāti  veditabbā. bhajamānā pana anāturacittataṃyeva bhajantīti. paṭhamaṃ. </p>
            </h4>
            <h4>
              <h4n> 2. devadahasuttavaṇṇanā </h4n>
              <p>[03] 2^b^.^eb^ dutiye ^a^V2.0226^ea^ ^b^devadaha^eb^nti devā vuccanti  rājāno, tesaṃ maṅgaladaho, sayaṃjāto vā so dahoti, tasmā  ``devadaho''ti vutto. tassa avidūre nigamo devadahantveva  napuṃsakaliṅgavasena saṅkhaṃ gato. ^b^pacchābhūmagamikā^eb^ti pacchābhūmaṃ  aparadisāyaṃ niviṭṭhaṃ janapadaṃ gantukāmā. ^b^nivāsa^eb^nti temāsaṃ  vassāvāsaṃ. ^b^apalokito^eb^ti āpucchito. ^b^apalokethā^eb^ti  āpucchatha. kasmā theraṃ āpucchāpeti? te sabhāre kātukāmatāya.  yo hi ekavihāre vasantopi santikaṃ na gacchati pakkamanto  anāpucchā pakkamati, ayaṃ nibbhāro nāma. yo ekavihāre vasantopi  āgantvā passati, pakkamanto āpucchati, ayaṃ sabhāro nāma. imepi  bhikkhū bhagavā ``evamime sīlādīhi vaḍḍhissantī''ti sabhāre  kātukāmo āpucchāpeti.</p>
              <p>[03] ^b^paṇḍito^eb^ti dhātukosallādinā catubbidhena paṇḍiccena  samannāgato. ^b^anuggāhako^eb^ti āmisānuggahena ca dhammānuggahena  cāti dvīhipi anuggahehi anuggāhako. thero kira aññe bhikkhū  viya pātova piṇḍāya agantvā sabbabhikkhūsu gatesu sakalaṃ saṅghārāmaṃ  anuvicaranto asammaṭṭhaṭṭhānaṃ sammajjati, achaḍḍitaṃ kacavaraṃ chaḍḍeti,  saṅghārāme dunnikkhittāni mañcapīṭhadārubhaṇḍamattikābhaṇḍāni  paṭisāmeti. kiṃ kāraṇā? ``mā aññatitthiyā vihāraṃ paviṭṭhā  disvā paribhavaṃ akaṃsū''ti. tato gilānasālaṃ gantvā gilāne  assāsetvā ``kenattho''ti pucchitvā yena attho hoti, tadatthaṃ  ^a^M2.0237^ea^ tesaṃ daharasāmaṇere ādāya bhikkhācāravattena vā sabhāgaṭṭhāne  vā bhesajjaṃ pariyesitvā tesaṃ datvā, ``gilānupaṭṭhānaṃ nāma  buddhapaccekabuddhehi vaṇṇitaṃ, gacchatha sappurisā appamattā hothā''ti te  pesetvā sayaṃ piṇḍāya caritvā upaṭṭhākakule vā bhattakiccaṃ katvā vihāraṃ  gacchati. idaṃ tāvassa nibaddhavāsaṭṭhāne āciṇṇaṃ.</p>
              <p>[03] bhagavati ^a^P2.0257^ea^ pana cārikaṃ caramāne ``ahaṃ  aggasāvako''ti upāhanaṃ āruyha chattaṃ gahetvā purato purato na  gacchati. ye pana tattha mahallakā vā ābādhikā vā atidaharā vā,  tesaṃ rujjanaṭṭhānāni telena makkhāpetvā pattacīvaraṃ attano  daharasāmaṇerehi gāhāpetvā taṃdivasaṃ vā dutiyadivasaṃ vā te gaṇhitvāva  gacchati. ekadivasañhi taññeva āyasmantaṃ ativikāle sampattattā  senāsanaṃ alabhitvā, cīvarakuṭiyaṃ nisinnaṃ disvā, satthā punadivase  bhikkhusaṅghaṃ sannipātāpetvā, hatthivānaratittiravatthuṃ kathetvā,  ``yathāvuḍḍhaṃ senāsanaṃ dātabba''nti sikkhāpadaṃ ^a^V2.0227^ea^ paññāpesi.  evaṃ tāvesa āmisānuggahena anuggaṇhāti. ovadanto panesa  satavārampi sahassavārampi tāva ovadati, yāva so puggalo  sotāpattiphale patiṭṭhāti, atha naṃ vissajjetvā aññaṃ ovadati.  iminā nayena ovadato cassa ovāde ṭhatvā arahattaṃ pattā gaṇanapathaṃ  atikkantā. evaṃ dhammānuggahena anuggaṇhāti.</p>
              <p>[03] ^b^paccassosu^eb^nti te bhikkhū ``amhākaṃ neva upajjhāyo, na  ācariyo na sandiṭṭhasambhatto. kiṃ tassa santike karissāmā''ti?  tuṇhībhāvaṃ anāpajjitvā ``evaṃ, bhante''ti satthu vacanaṃ  sampaṭicchiṃsu. ^b^eḷagalāgumbe^eb^ti gacchamaṇḍapake. so kira  eḷagalāgumbo dhuvasalilaṭṭhāne jāto. athettha catūhi pādehi maṇḍapaṃ  katvā tassa upari taṃ gumbaṃ āropesuṃ, so taṃ maṇḍapaṃ chādesi.  athassa heṭṭhā iṭṭhakāhi paricinitvā vālikaṃ okiritvā āsanaṃ  paññāpayiṃsu. sītalaṃ divāṭṭhānaṃ udakavāto vāyati. thero tasmiṃ  nisīdi. taṃ sandhāya vuttaṃ ``eḷagalāgumbe''ti.</p>
              <p>[03] ^b^nānāverajjagata^eb^nti ekassa rañño rajjato nānāvidhaṃ  rajjagataṃ. ^b^virajja^eb^nti aññaṃ rajjaṃ. yathā hi sadesato añño  videso, evaṃ nivuttharajjato aññaṃ ^a^M2.0238^ea^ rajjaṃ virajjaṃ nāma, taṃ  verajjanti vuttaṃ. ^b^khattiyapaṇḍitā^eb^ti bimbisārakosalarājādayo  paṇḍitarājāno. ^b^brāhmaṇapaṇḍitā^eb^ti caṅkītārukkhādayo  paṇḍitabrāhmaṇā. ^b^gahapatipaṇḍitā^eb^ti cittasudattādayo  paṇḍitagahapatayo. ^b^samaṇapaṇḍitā^eb^ti sabhiyapilotikādayo  paṇḍitaparibbājakā ^a^P2.0258^ea^. ^b^vīmaṃsakā^eb^ti  atthagavesino. ^b^kiṃvādī^eb^ti kiṃ attano dassanaṃ vadati, kiṃ  laddhikoti attho. ^b^kimakkhāyī^eb^ti kiṃ sāvakānaṃ  ovādānusāsaniṃ ācikkhati? ^b^dhammassa cānudhamma^eb^nti bhagavatā  vuttabyākaraṇassa anubyākaraṇaṃ. ^b^sahadhammiko^eb^ti sakāraṇo.  ^b^vādānuvādo^eb^ti bhagavatā vuttavādassa anuvādo.  ``vādānupāto''tipi pāṭho, satthu vādassa anupāto anupatanaṃ,  anugamananti attho. imināpi vādaṃ anugato vādoyeva dīpito  hoti.</p>
              <p>[03] ^b^avigatarāgassā^eb^tiādīsu taṇhāvaseneva attho veditabbo.  taṇhā hi rajjanato ^b^rāgo,^eb^ chandiyanato ^b^chando,^eb^  piyāyanaṭṭhena ^b^pemaṃ,^eb^ pivitukāmaṭṭhena ^b^pipāsā,^eb^ anudahanaṭṭhena  ^b^pariḷāho^eb^ti vuccati. ^b^akusale cāvuso, dhamme^eb^tiādi  kasmā āraddhaṃ? pañcasu khandhesu avītarāgassa ādīnavaṃ ^a^V2.0228^ea^,  vītarāgassa ca ānisaṃsaṃ dassetuṃ. tatra ^b^avighāto^eb^ti niddukkho.  ^b^anupāyāso^eb^ti nirupatāpo. ^b^apariḷāho^eb^ti niddāho.  evaṃ sabbattha attho veditabbo. dutiyaṃ. </p>
            </h4>
            <h4>
              <h4n> 3. hāliddikānisuttavaṇṇanā </h4n>
              <p>[03] 3^b^.^eb^ tatiye ^b^avantīsū^eb^ti  avantidakkhiṇāpathasaṅkhāte avantiraṭṭhe. ^b^kuraraghare^eb^ti evaṃnāmake  nagare. ^b^papāte^eb^ti ekato papāte. tassa kira pabbatassa ekaṃ  passaṃ chinditvā pātitaṃ viya ahosi. ``pavatte''tipi pāṭho,  nānātitthiyānaṃ laddhipavattaṭṭhāneti attho. iti thero tasmiṃ raṭṭhe taṃ  nagaraṃ nissāya tasmiṃ pabbate viharati. ^b^hāliddikānī^eb^ti  evaṃnāmako. ^b^aṭṭhakavaggiye māgaṇḍiyapañhe^eb^ti aṭṭhakavaggikamhi  māgaṇḍiyapañho nāma atthi, tasmiṃ pañhe. ^b^rūpadhātū^eb^ti  rūpakkhandho adhippeto. ^b^rūpadhāturāgavinibaddha^eb^nti rūpadhātumhi  rāgena vinibaddhaṃ ^a^P2.0259^ea^. ^b^viññāṇa^eb^nti  kammaviññāṇaṃ. ^b^okasārī^eb^ti gehasārī ālayasārī.</p>
              <p>[03] kasmā ^a^M2.0239^ea^ panettha ``viññāṇadhātu kho, gahapatī''ti na  vuttanti? sammohavighātatthaṃ. ``oko''ti hi atthato paccayo  vuccati, purejātañca kammaviññāṇaṃ pacchājātassa kammaviññāṇassapi  vipākaviññāṇassapi vipākaviññāṇañca vipākaviññāṇassapi  kammaviññāṇassapi paccayo hoti, tasmā ``kataraṃ nu kho idha  viññāṇa''nti? sammoho bhaveyya, tassa vighātatthaṃ taṃ agahetvā  asambhinnāva desanā katā. apica ārammaṇavasena catasso  abhisaṅkhāraviññāṇaṭṭhitiyo vuttāti tā dassetumpi idha viññāṇaṃ na  gahitaṃ.</p>
              <p>[03] ^b^upayupādānā^eb^ti taṇhūpayadiṭṭhūpayavasena dve upayā,  kāmupādānādīni cattāri upādānāni ca. ^b^cetaso  adhiṭṭhānābhinivesānusayā^eb^ti akusalacittassa adhiṭṭhānabhūtā ceva  abhinivesabhūtā ca anusayabhūtā ca. ^b^tathāgatassā^eb^ti  sammāsambuddhassa. sabbesampi hi khīṇāsavānaṃ ete pahīnāva, satthu  pana khīṇāsavabhāvo loke atipākaṭoti uparimakoṭiyā evaṃ vuttaṃ.  ^b^viññāṇadhātuyā^eb^ti idha viññāṇaṃ kasmā gahitaṃ?  kilesappahānadassanatthaṃ. kilesā hi na kevalaṃ catūsuyeva khandhesu  pahīnā pahīyanti, pañcasupi pahīyantiyevāti kilesappahānadassanatthaṃ  gahitaṃ. ^b^evaṃ kho, gahapati, anokasārī hotī^eb^ti evaṃ  kammaviññāṇena okaṃ asarantena anokasārī nāma hoti.</p>
              <p>[03] ^b^rūpanimittaniketavisāravinibandhā^eb^ti ^a^V2.0229^ea^ rūpameva  kilesānaṃ paccayaṭṭhena nimittaṃ, ārammaṇakiriyasaṅkhātanivāsanaṭṭhānaṭṭhena  niketanti rūpanimittaniketaṃ. visāro ca vinibandho ca  visāravinibandhā. ubhayenapi hi kilesānaṃ patthaṭabhāvo ca  vinibandhanabhāvo ca vutto, rūpanimittanikete visāravinibandhāti  rūpanimittaniketavisāravinibandhā, tasmā rūpanimittaniketamhi  uppannena ^a^P2.0260^ea^ kilesavisārena ceva kilesabandhanena  cāti attho. ^b^niketasārīti vuccatī^eb^ti ārammaṇakaraṇavasena  nivāsanaṭṭhānaṃ sārīti vuccati. ^b^pahīnā^eb^ti te  rūpanimittaniketakilesavisāravinibandhā pahīnā. </p>
              <p>[01] kasmā panettha pañcakkhandhā ``okā''ti vuttā, cha  ārammaṇāni ``niketa''nti? chandarāgassa balavadubbalatāya.  samānepi hi etesaṃ ālayaṭṭhena visayabhāve ^b^oko^eb^ti  niccanivāsanaṭṭhānagehameva vuccati, ^b^niketa^eb^nti ^a^M2.0240^ea^ ``ajja  asukaṭṭhāne kīḷissāmā''ti katasaṅketaṭṭhānaṃ nivāsaṭṭhānaṃ uyyānādi.  tattha yathā puttadāradhanadhaññapuṇṇagehe chandarāgo balavā hoti, evaṃ  ajjhattikesu khandhesu. yathā pana uyyānaṭṭhānādīsu tato dubbalataro  hoti, evaṃ bāhiresu chasu ārammaṇesūti chandarāgassa balavadubbalatāya  evaṃ desanā katāti veditabbo.</p>
              <p>[03] ^b^sukhitesu sukhito^eb^ti upaṭṭhākesu dhanadhaññalābhādivasena  sukhitesu ``idānāhaṃ manāpaṃ bhojanaṃ labhissāmī''ti gehasitasukhena  sukhito hoti, tehi pattasampattiṃ anubhavamāno viya carati.  ^b^dukkhitesu dukkhito^eb^ti tesaṃ kenacideva kāraṇena dukkhe uppanne  sayaṃ dviguṇena dukkhena dukkhito hoti. ^b^kiccakaraṇīyesū^eb^ti  kiccasaṅkhātesu karaṇīyesu. ^b^tesu yogaṃ āpajjatī^eb^ti upayogaṃ  sayaṃ tesaṃ kiccānaṃ kattabbataṃ āpajjati. ^b^kāmesū^eb^ti vatthukāmesu.  ^b^evaṃ kho, gahapati, kāmehi aritto hotī^eb^ti evaṃ  kilesakāmehi aritto hoti anto kāmānaṃ bhāvena atuccho.  sukkapakkho tesaṃ abhāvena ^b^ritto^eb^ tucchoti veditabbo.</p>
              <p>[03] ^b^purakkharāno^eb^ti vaṭṭaṃ purato kurumāno. ^b^evaṃrūpo  siya^eb^ntiādīsu dīgharassakāḷodātādīsu rūpesu ``evaṃrūpo nāma  bhaveyya''nti pattheti. sukhādīsu vedanāsu evaṃvedano nāma;  nīlasaññādīsu saññāsu evaṃ sañño nāma; puññābhisaṅkhārādīsu  saṅkhāresu evaṃsaṅkhāro nāma; cakkhuviññāṇādīsu ^a^P2.0261^ea^  viññāṇesu ``evaṃ viññāṇo nāma bhaveyya''nti pattheti.</p>
              <p>[03] ^b^apurakkharāno^eb^ti ^a^V2.0230^ea^ vaṭṭaṃ purato akurumāno.  ^b^sahitaṃ me, asahitaṃ te^eb^ti tuyhaṃ vacanaṃ asahitaṃ asiliṭṭhaṃ, mayhaṃ  sahitaṃ siliṭṭhaṃ madhurapānasadisaṃ. ^b^adhiciṇṇaṃ te viparāvatta^eb^nti  yaṃ tuyhaṃ dīghena kālena paricitaṃ suppaguṇaṃ, taṃ mama vādaṃ āgamma  sabbaṃ khaṇena viparāvattaṃ nivattaṃ. ^b^āropito te vādo^eb^ti tuyhaṃ  doso mayā āropito. ^b^cara vādappamokkhāyā^eb^ti taṃ taṃ  ācariyaṃ upasaṅkamitvā uttari pariyesanto imassa vādassa mokkhāya  cara āhiṇḍāhi. ^b^nibbeṭhehi vā sace pahosī^eb^ti atha sayameva  pahosi, idheva nibbeṭhehīti. tatiyaṃ. </p>
            </h4>
            <h4>
              <h4n> 4. dutiyahāliddikānisuttavaṇṇanā </h4n>
              <p>[03] 4^b^.^eb^ catutthe ^a^M2.0241^ea^ ^b^sakkapañhe^eb^ti  cūḷasakkapañhe, mahāsakkapañhepetaṃ vuttameva. ^b^taṇhāsaṅkhayavimuttā^eb^ti  taṇhāsaṅkhaye nibbāne tadārammaṇāya phalavimuttiyā vimuttā.  ^b^accantaniṭṭhā^eb^ti antaṃ atikkantaniṭṭhā satataniṭṭhā. sesapadesupi  eseva nayo. catutthaṃ. </p>
            </h4>
            <h4>
              <h4n> 5. samādhisuttavaṇṇanā </h4n>
              <p>[03] 5^b^.^eb^ pañcame ^b^samādhi^eb^nti idaṃ bhagavā te bhikkhū  cittekaggatāya parihāyante disvā, ``cittekaggataṃ labhantānaṃ imesaṃ  kammaṭṭhānaṃ phātiṃ gamissatī''ti ñatvā āha. ^b^abhinandatī^eb^ti  pattheti. ^b^abhivadatī^eb^ti tāya abhinandanāya ``aho piyaṃ iṭṭhaṃ  kantaṃ manāpa''nti vadati. vācaṃ abhinandantopi ca taṃ ārammaṇaṃ  nissāya evaṃ lobhaṃ uppādento abhivadatiyeva nāma. ^b^ajjhosāya  tiṭṭhatī^eb^ti gilitvā pariniṭṭhapetvā gaṇhāti. ^b^yā^eb^ ^a^P2.0262^ea^  ^b^rūpe nandī^eb^ti yā sā rūpe balavapatthanāsaṅkhātā  nandī. ^b^tadupādāna^eb^nti taṃ gahaṇaṭṭhena upādānaṃ.  ^b^nābhinandatī^eb^ti na pattheti. ^b^nābhivadatī^eb^ti patthanāvasena  na ``iṭṭhaṃ kanta''nti vadati. vipassanācittena cetasā ``aniccaṃ  dukkha''nti vacībhedaṃ karontopi nābhivadatiyeva. pañcamaṃ. </p>
            </h4>
            <h4>
              <h4n> 6. paṭisallāṇasuttavaṇṇanā </h4n>
              <p>[03] 6^b^.^eb^ chaṭṭhe ^b^paṭisallāṇe^eb^ti idaṃ bhagavā te bhikkhū  kāyavivekena parihāyante disvā ``kāyavivekaṃ labhantānaṃ imesaṃ  kammaṭṭhānaṃ phātiṃ gamissatī''ti ñatvā āha. chaṭṭhaṃ. </p>
            </h4>
            <h4>
              <h4n> 7. upādāparitassanāsuttavaṇṇanā </h4n>
              <p>[03] 7^b^.^eb^ sattame ^a^V2.0231^ea^ ^b^upādāparitassana^eb^nti  gahaṇena uppannaṃ paritassanaṃ. ^b^anupādāaparitassana^eb^nti  aggahaṇena aparitassanaṃ. ^b^rūpavipariṇāmānuparivattiviññāṇaṃ  hotī^eb^ti ``mama rūpaṃ vipariṇata''nti vā ``ahu vata metaṃ, dāni  vata me natthī''ti vā ādinā nayena kammaviññāṇaṃ rūpassa  bhedānuparivatti hoti. ^b^vipariṇāmānuparivattijā^eb^ti  vipariṇāmassa anuparivattito vipariṇāmārammaṇacittato ^a^M2.0242^ea^  jātā. ^b^paritassanā dhammasamuppādā^eb^ti taṇhāparitassanā ca  akusaladhammasamuppādā ca. ^b^citta^eb^nti kusalacittaṃ.  ^b^pariyādāya tiṭṭhantī^eb^ti pariyādiyitvā tiṭṭhanti.  ^b^uttāsavā^eb^ti sauttāso. ^b^vighātavā^eb^ti savighāto sadukkho.  ^b^apekkhavā^eb^ti sālayo. ^b^upādāya ca paritassatī^eb^ti  gaṇhitvā paritassako nāma hoti. ^b^na  rūpavipariṇāmānuparivattī^eb^ti khīṇāsavassa kammaviññāṇameva natthi,  tasmā rūpabhedānuparivatti na hotīti vattuṃ vaṭṭati. sattamaṃ. </p>
            </h4>
            <h4>
              <h4n> 8. dutiyaupādāparitassanāsuttavaṇṇanā </h4n>
              <p>[03] 8^b^.^eb^ aṭṭhame taṇhāmānadiṭṭhivasena desanā katā.  iti paṭipāṭiyā catūsu suttesu vaṭṭavivaṭṭameva kathitaṃ. aṭṭhamaṃ. </p>
            </h4>
            <h4>
              <h4n> 9. kālattayāniccasuttavaṇṇanā </h4n>
              <p>[03] 9^b^.^eb^ navame ^a^P2.0263^ea^ ^b^ko pana vādo  paccuppannassā^eb^ti paccuppannamhi kathāva kā, aniccameva taṃ. te kira  bhikkhū atītānāgataṃ aniccanti sallakkhetvā paccuppanne kilamiṃsu,  atha nesaṃ ito atītānāgatepi ``paccuppannaṃ anicca''nti vuccamāne  bujjhissantīti ajjhāsayaṃ viditvā satthā puggalajjhāsayena imaṃ  desanaṃ desesi. navamaṃ. </p>
            </h4>
            <h4>
              <h4n> 10-11. kālattayadukkhasuttādivaṇṇanā </h4n>
              <p>[03] 10-11^b^.^eb^ dasamekādasamāni ^a^V2.0232^ea^ ^b^dukkhaṃ  anattā^eb^ti padehi visesetvā tathārūpeneva puggalajjhāsayena  kathitānīti. dasamekādasamāni. </p>
              <p>[06] nakulapituvaggo paṭhamo. </p>
            </h4>
          </h3>
          <h3>
            <h3n> 2. aniccavaggo </h3n>
            <h4>
              <h4n> 1-10. aniccasuttādivaṇṇanā </h4n>
              <p>[03] 12-21^b^.^eb^ aniccavagge pariyosānasuttaṃ pucchāvasikaṃ,  sesāni tathā tathā bujjhanakānañca vasena desitānīti. paṭhamādīni. </p>
              <p>[06] aniccavaggo dutiyo. </p>
            </h4>
          </h3>
          <h3>
            <h3n> 3. bhāravaggo </h3n>
            <h4>
              <h4n> 1. bhārasuttavaṇṇanā </h4n>
              <p>[03] 22^b^.^eb^ bhāravaggassa ^a^M2.0243^ea^ paṭhame  ^b^pañcupādānakkhandhātissa vacanīya^eb^nti pañcupādānakkhandhā iti  assa vacanīyaṃ, evaṃ vattabbaṃ bhaveyyāti attho. ^b^ayaṃ vuccati,  bhikkhave, bhāro^eb^ti ye ime pañcupādānakkhandhā, ayaṃ bhāroti vuccati.  kenaṭṭhenāti? parihārabhāriyaṭṭhena. etesañhi  ṭhāpanagamananisīdāpananipajjāpananhāpanamaṇḍanakhādāpanabhuñjāpanādiparihāro  bhāriyoti parihārabhāriyaṭṭhena bhāroti vuccati. ^b^evaṃnāmo^eb^ti  tisso dattotiādināmo. ^b^evaṃgotto^eb^ti kaṇhāyano  vacchāyanotiādigotto. iti vohāramattasiddhaṃ puggalaṃ  ``bhārahāro''ti katvā dasseti. puggalo ^a^V2.0233^ea^ hi  paṭisandhikkhaṇeyeva ^a^P2.0264^ea^ khandhabhāraṃ ukkhipitvā dasapi  vassāni vīsatipi vassasatampīti yāvajīvaṃ imaṃ khandhabhāraṃ nhāpento  bhojento mudusamphassamañcapīṭhesu nisīdāpento nipajjāpento  pariharitvā cutikkhaṇe chaḍḍetvā puna paṭisandhikkhaṇe aparaṃ khandhabhāraṃ  ādiyati, tasmā bhārahāroti jāto.</p>
              <p>[03] ^b^ponobhavikā^eb^ti punabbhavanibbattikā.  ^b^nandīrāgasahagatā^eb^ti nandirāgena saha ekattameva gatā.  tabbhāvasahagatañhi idha adhippetaṃ. ^b^tatra tatrābhinandinī^eb^ti  upapattiṭṭhāne vā rūpādīsu vā ārammaṇesu tattha tattha  abhinandanasīlāva. ^b^kāmataṇhā^eb^dīsu pañcakāmaguṇiko rāgo  kāmataṇhā nāma, rūpārūpabhavarāgo jhānanikanti sassatadiṭṭhisahagato  rāgoti ayaṃ bhavataṇhā nāma, ucchedadiṭṭhisahagato rāgo vibhavataṇhā  nāma. ^b^bhārādāna^eb^nti bhāragahaṇaṃ. taṇhāya hi esa bhāraṃ  ādiyati. ^b^asesavirāganirodho^eb^tiādi sabbaṃ nibbānasseva  vevacanaṃ. tañhi āgamma taṇhā asesato virajjati nirujjhati  cajiyati paṭinissajjiyati vimuccati, natthi cettha kāmālayo vā  diṭṭhālayo vāti nibbānaṃ etāni nāmāni labhati. ^b^samūlaṃ  taṇha^eb^nti taṇhāya avijjā mūlaṃ nāma. ^b^abbuyhā^eb^ti  arahattamaggena taṃ samūlakaṃ uddharitvā. ^b^nicchāto parinibbuto^eb^ti  nittaṇho parinibbuto nāmāti vattuṃ vaṭṭatīti. paṭhamaṃ. </p>
            </h4>
            <h4>
              <h4n> 2. pariññasuttavaṇṇanā </h4n>
              <p>[03] 23^b^.^eb^ dutiye ^a^M2.0244^ea^ ^b^pariññeyye^eb^ti  parijānitabbe, samatikkamitabbeti attho. ^b^pariñña^eb^nti  accantapariññaṃ, samatikkamanti attho. ^b^rāgakkhayo^eb^tiādi  nibbānassa nāmaṃ. tañhi accantapariññā nāma. dutiyaṃ. </p>
            </h4>
            <h4>
              <h4n> 3. abhijānasuttavaṇṇanā </h4n>
              <p>[03] 24^b^.^eb^ tatiye ^b^abhijāna^eb^nti abhijānanto.  iminā ñātapariññā kathitā, dutiyapadena tīraṇapariññā,  tatiyacatutthehi pahānapariññāti imasmiṃ sutte tisso pariññā  kathitāti. tatiyaṃ. </p>
            </h4>
            <h4>
              <h4n> 4-9. chandarāgasuttādivaṇṇanā </h4n>
              <p>[03] 25-30^b^.^eb^ catutthādīni ^a^V2.0234^ea^ ^a^P2.0265^ea^  dhātusaṃyutte vuttanayeneva veditabbāni. paṭipāṭiyā panettha  pañcamachaṭṭhasattamesu cattāri saccāni kathitāni, aṭṭhamanavamesu vaṭṭavivaṭṭaṃ.  catutthādīni. </p>
            </h4>
            <h4>
              <h4n> 10. aghamūlasuttavaṇṇanā </h4n>
              <p>[03] 31^b^.^eb^ dasame ^b^agha^eb^nti dukkhaṃ. evamettha  dukkhalakkhaṇameva kathitaṃ. dasamaṃ. </p>
            </h4>
            <h4>
              <h4n> 11. pabhaṅgusuttavaṇṇanā </h4n>
              <p>[03] 32^b^.^eb^ ekādasame ^b^pabhaṅgu^eb^nti pabhijjanasabhāvaṃ.  evamidha aniccalakkhaṇameva kathitanti. ekādasamaṃ. </p>
              <p>[06] bhāravaggo tatiyo. </p>
            </h4>
          </h3>
          <h3>
            <h3n> 4. natumhākavaggo </h3n>
            <h4>
              <h4n> 1. natumhākasuttavaṇṇanā </h4n>
              <p>[03] 33^b^.^eb^ natumhākavaggassa paṭhame ^b^pajahathā^eb^ti  chandarāgappahānena pajahatha. tiṇādīsu ^b^tiṇaṃ^eb^ nāma antopheggu  bahisāraṃ tālanāḷikerādi. ^b^kaṭṭhaṃ^eb^ ^a^M2.0245^ea^ nāma antosāraṃ  bahipheggu khadirasālasākapanasādi. ^b^sākhā^eb^ nāma rukkhassa  bāhā viya nikkhantā. ^b^palāsaṃ^eb^ nāma tālanāḷikerapaṇṇādi.  paṭhamaṃ. </p>
            </h4>
            <h4>
              <h4n> 2. dutiyanatumhākasuttavaṇṇanā </h4n>
              <p>[03] 34^b^.^eb^ dutiyaṃ ^a^V2.0235^ea^ vinā upamāya bujjhanakānaṃ  ajjhāsayena vuttaṃ. dutiyaṃ. </p>
            </h4>
            <h4>
              <h4n> 3. aññatarabhikkhusuttavaṇṇanā </h4n>
              <p>[03] 35^b^.^eb^ tatiye ^b^rūpañce, bhante, anusetī^eb^ti yadi  rūpaṃ anuseti. ^b^tena saṅkhaṃ gacchatī^eb^ti kāmarāgādīsu yena  anusayena taṃ rūpaṃ anuseti, teneva anusayena ``ratto duṭṭho  mūḷho''ti paṇṇattiṃ gacchati. ^b^na tena saṅkhaṃ gacchatī^eb^ti tena  abhūtena anusayena ``ratto duṭṭho mūḷho''ti saṅkhaṃ na gacchatīti.  tatiyaṃ. </p>
            </h4>
            <h4>
              <h4n> 4. dutiyāññatarabhikkhusuttavaṇṇanā </h4n>
              <p>[03] 36^b^.^eb^ catutthe ^a^P2.0266^ea^ ^b^taṃ  anumīyatī^eb^ti taṃ anusayitaṃ rūpaṃ marantena anusayena anumarati.  na hi ārammaṇe bhijjamāne tadārammaṇā dhammā tiṭṭhanti. ^b^yaṃ  anumīyatī^eb^ti yaṃ rūpaṃ yena anusayena anumarati. ^b^tena saṅkhaṃ  gacchatī^eb^ti tena anusayena ``ratto duṭṭho mūḷho''ti saṅkhaṃ gacchati.  atha vā ^b^ya^eb^nti karaṇavacanametaṃ, yena anusayena anumīyati,  tena ``ratto duṭṭho mūḷho''ti saṅkhaṃ gacchatīti attho. catutthaṃ. </p>
            </h4>
            <h4>
              <h4n> 5-6. ānandasuttādivaṇṇanā </h4n>
              <p>[03] 37-38^b^.^eb^ pañcame ^b^ṭhitassa aññathattaṃ paññāyatī^eb^ti  dharamānassa jīvamānassa jarā paññāyati. ^b^ṭhitī^eb^ti hi  jīvitindriyasaṅkhātāya anupālanāya nāmaṃ. ^b^aññathatta^eb^nti  jarāya. tenāhu porāṇā -- </p>
              <p>[21] ``uppādo jāti akkhāto, bhaṅgo vutto vayoti ca. </p>
              <p>[22] aññathattaṃ jarā vuttā, ṭhitī ca anupālanā''ti.. </p>
              <p>[01] evaṃ ^a^V2.0236^ea^ ekekassa khandhassa  uppādajarābhaṅgasaṅkhātāni tīṇi lakkhaṇāni honti yāni sandhāya  vuttaṃ ``tīṇimāni, bhikkhave, saṅkhatassa saṅkhatalakkhaṇānī''ti  (a0 ni0  3.47).</p>
              <p>[03] tattha ^a^M2.0246^ea^ saṅkhataṃ nāma paccayanibbatto yo koci  saṅkhāro. saṅkhāro ca na lakkhaṇaṃ, lakkhaṇaṃ na saṅkhāro, na  ca saṅkhārena vinā lakkhaṇaṃ paññāpetuṃ sakkā, nāpi lakkhaṇaṃ vinā  saṅkhāro, lakkhaṇena pana saṅkhāro pākaṭo hoti. yathā hi na ca  gāvīyeva lakkhaṇaṃ, lakkhaṇameva na gāvī, nāpi gāviṃ muñcitvā  lakkhaṇaṃ paññāpetuṃ sakkā, nāpi lakkhaṇaṃ muñcitvā gāviṃ, lakkhaṇena  pana gāvī pākaṭā hoti, evaṃsampadamidaṃ veditabbaṃ.</p>
              <p>[03] tattha saṅkhārānaṃ uppādakkhaṇe saṅkhāropi uppādalakkhaṇampi  kālasaṅkhāto tassa khaṇopi paññāyati. ``uppādopī''ti  ^a^P2.0267^ea^ vutte saṅkhāropi jarālakkhaṇampi kālasaṅkhāto  tassa khaṇopi paññāyati. bhaṅgakkhaṇe saṅkhāropi taṃlakkhaṇampi  kālasaṅkhāto tassa khaṇopi paññāyati. apare pana vadanti  ``arūpadhammānaṃ jarākhaṇo nāma na sakkā paññāpetuṃ, sammāsambuddho ca  `vedanāya uppādo paññāyati, vayo paññāyati, ṭhitāya aññathattaṃ  paññāyatī'ti vadanto arūpadhammānampi tīṇi lakkhaṇāni paññāpeti,  tāni atthikkhaṇaṃ upādāya labbhantī''ti vatvā -- </p>
              <p>[21] ``atthitā sabbadhammānaṃ, ṭhiti nāma pavuccati. </p>
              <p>[22] tasseva bhedo maraṇaṃ, sabbadā sabbapāṇina''nti.. -- </p>
              <p>[25] imāya ācariyagāthāya tamatthaṃ sādhenti. atha vā  santativasena ṭhānaṃ ṭhitīti veditabbanti ca vadanti. yasmā pana  sutte ayaṃ viseso natthi, tasmā ācariyamatiyā suttaṃ apaṭibāhetvā  suttameva pamāṇaṃ kattabbaṃ. chaṭṭhaṃ uttānameva. pañcamachaṭṭhāni. </p>
            </h4>
            <h4>
              <h4n> 7-10. anudhammasuttādivaṇṇanā </h4n>
              <p>[03] 39-42^b^.^eb^ sattame ^b^dhammānudhammappaṭipannassā^eb^ti navannaṃ  lokuttaradhammānaṃ anulomadhammaṃ pubbabhāgapaṭipadaṃ paṭipannassa.  ^b^ayamanudhammo^eb^ti ayaṃ anulomadhammo hoti.  ^b^nibbidābahulo^eb^ti ukkaṇṭhanabahulo ^a^V2.0237^ea^ hutvā.  ^b^parijānātī^eb^ti tīhi pariññāhi parijānāti.  ^b^parimuccatī^eb^ti maggakkhaṇe uppannāya pahānapariññāya parimuccati.  evaṃ imasmiṃ sutte maggova kathito hoti, tathā ito paresu tīsu.  idha pana anupassanā aniyamitā, tesu ^a^M2.0247^ea^ niyamitā.  tasmā idhāpi sā tattha niyamitavaseneva niyametabbā. na hi sakkā  tīsu aññataraṃ anupassanaṃ vinā nibbindituṃ parijānituṃ vāti.  sattamādīni. </p>
              <p>[06] natumhākavaggo catuttho. </p>
            </h4>
          </h3>
          <h3>
            <h3n> 5. attadīpavaggo </h3n>
            <h4>
              <h4n> 1. attadīpasuttavaṇṇanā </h4n>
              <p>[03] 43^b^.^eb^ attadīpavaggassa ^a^P2.0268^ea^ paṭhame  ^b^attadīpā^eb^ti attānaṃ dīpaṃ tāṇaṃ leṇaṃ gatiṃ parāyaṇaṃ patiṭṭhaṃ katvā  viharathāti attho. ^b^attasaraṇā^eb^ti idaṃ tasseva vevacanaṃ.  ^b^anaññasaraṇā^eb^ti idaṃ aññassa saraṇapaṭikkhepavacanaṃ. na hi  añño aññassa saraṇaṃ hoti aññassa vāyāmena aññassa  asijjhanato, vuttampi cetaṃ -- </p>
              <p>[21] ``attā hi attano nātho, </p>
              <p>[22] ko hi nātho paro siyā''ti.. (dha0 pa0 160). </p>
              <p>[01] tenāha ``anaññasaraṇā''ti. ko panettha attā nāma?  lokiyalokuttaro dhammo. tenevāha -- ``dhammadīpā dhammasaraṇā  anaññasaraṇā''ti. ^b^yonī^eb^ti kāraṇaṃ -- ``yoni hesā,  bhūmija, phalassa adhigamāyā''tiādīsu (ma0 ni0 3.227) viya.  ^b^kiṃpahotikā^eb^ti kiṃpabhutikā, kuto pabhavantīti attho?  ^b^rūpassa tvevā^eb^ti idaṃ tesaṃyeva sokādīnaṃ pahānadassanatthaṃ āraddhaṃ.  ^b^na paritassatī^eb^ti na gaṇhāti na gahati.  ^b^tadaṅganibbuto^eb^ti tena vipassanaṅgena kilesānaṃ nibbutattā  tadaṅganibbuto. imasmiṃ sutte vipassanāva kathitā. paṭhamaṃ. </p>
            </h4>
            <h4>
              <h4n> 2. paṭipadāsuttavaṇṇanā </h4n>
              <p>[03] 44^b^.^eb^ dutiye ^a^V2.0238^ea^ ^b^dukkhasamudayagāminī  samanupassanā^eb^ti yasmā sakkāyo dukkhaṃ, tassa ca samudayagāminī  paṭipadā nāma ``rūpaṃ attato samanupassatī''ti evaṃ ^a^M2.0248^ea^  diṭṭhisamanupassanā vuttā, tasmā dukkhasamudayagāminī samanupassanāti  ayamettha attho hoti. ^b^dukkhanirodhagāminī samanupassanā^eb^ti  ettha saha vipassanāya catumaggañāṇaṃ ``samanupassanā''ti vuttaṃ.  iti imasmiṃ sutte vaṭṭavivaṭṭaṃ kathitaṃ. dutiyaṃ. </p>
            </h4>
            <h4>
              <h4n> 3. aniccasuttavaṇṇanā </h4n>
              <p>[03] 45^b^.^eb^ tatiye ^b^sammappaññāya daṭṭhabba^eb^nti saha  vipassanāya maggapaññāya daṭṭhabbaṃ. ^b^virajjati vimuccatī^eb^ti  maggakkhaṇe virajjati, phalakkhaṇe vimuccati. ^b^anupādāya  āsavehī^eb^ti anuppādanirodhena ^a^P2.0269^ea^ niruddhehi  āsavehi agahetvā iti vimuccati. ^b^rūpadhātuyā^eb^tiādi  paccavekkhaṇadassanatthaṃ vuttaṃ. saha phalena paccavekkhaṇadassanatthantipi  vadantiyeva. ^b^ṭhita^eb^nti upari kattabbakiccābhāvena ṭhitaṃ.  ^b^ṭhitattā santussita^eb^nti pattabbaṃ pattabhāvena santuṭṭhaṃ.  ^b^paccattaṃyeva parinibbāyatī^eb^ti sayameva parinibbāyati. tatiyaṃ. </p>
            </h4>
            <h4>
              <h4n> 4. dutiyāniccasuttavaṇṇanā </h4n>
              <p>[03] 46^b^.^eb^ catutthe ^b^pubbantānudiṭṭhiyo^eb^ti pubbantaṃ  anugatā aṭṭhārasa diṭṭhiyo na honti. ^b^aparantānudiṭṭhiyo^eb^ti  aparantaṃ anugatā catucattālīsa diṭṭhiyo na honti. ^b^thāmaso  parāmāso^eb^ti diṭṭhithāmaso ceva diṭṭhiparāmāso ca na hoti.  ettāvatā paṭhamamaggo dassito. idāni saha vipassanāya tayo magge  ca phalāni ca dassetuṃ ^b^rūpasmi^eb^ntiādi āraddhaṃ. atha vā  diṭṭhiyo nāma vipassanāya eva pahīnā, idaṃ pana upari saha  vipassanāya cattāro magge dassetuṃ āraddhaṃ. catutthaṃ. </p>
            </h4>
            <h4>
              <h4n> 5. samanupassanāsuttavaṇṇanā </h4n>
              <p>[03] 47^b^.^eb^ pañcame ^a^V2.0239^ea^ ^b^pañcupādānakkhandhe  samanupassanti etesaṃ vā aññatara^eb^nti paripuṇṇagāhavasena pañcakkhandhe  samanupassanti, aparipuṇṇagāhavasena etesaṃ aññataraṃ. ^b^iti  ayañceva samanupassanā^eb^ti iti ayañca diṭṭhisamanupassanā.  ^b^asmīti cassa avigataṃ hotī^eb^ti yassa ayaṃ samanupassanā  atthi, tasmiṃ asmīti taṇhāmānadiṭṭhisaṅkhātaṃ papañcattayaṃ avigatameva  hoti. ^b^pañcannaṃ^eb^ ^a^M2.0249^ea^ ^b^indriyānaṃ avakkanti hotī^eb^ti  tasmiṃ kilesajāte sati kammakilesapaccayānaṃ pañcannaṃ indriyānaṃ  nibbatti hoti.</p>
              <p>[03] ^b^atthi, bhikkhave, mano^eb^ti idaṃ kammamanaṃ sandhāya vuttaṃ.  ^b^dhammā^eb^ti ārammaṇaṃ. ^b^avijjādhātū^eb^ti javanakkhaṇe avijjā.  ^b^avijjāsamphassajenā^eb^ti avijjāsampayuttaphassato ^a^P2.0270^ea^  jātena. apica ^b^mano^eb^ti bhavaṅgakkhaṇe  vipākamanodhātu, āvajjanakkhaṇe kiriyamanodhātu. ^b^dhammā^eb^dayo  vuttappakārāva. ^b^asmītipissa hotī^eb^ti taṇhāmānadiṭṭhivasena  asmīti evampissa hoti. ito paresu ^b^ayamahamasmī^eb^ti  rūpādīsu kiñcideva dhammaṃ gahetvā ``ayaṃ ahamasmī''ti  attadiṭṭhivasena vuttaṃ. ^b^bhavissa^eb^nti sassatadiṭṭhivasena. ^b^na  bhavissa^eb^nti ucchedadiṭṭhivasena. ^b^rūpī bhavissa^eb^ntiādīni  sabbāni sassatameva bhajanti. ^b^athetthā^eb^ti atha tenevākārena  ṭhitesu etesu indriyesu. ^b^avijjā pahīyatī^eb^ti catūsu saccesu  aññāṇabhūtā avijjā pahīyati. ^b^vijjā uppajjatī^eb^ti  arahattamaggavijjā uppajjati. evamettha asmīti taṇhāmānadiṭṭhiyo.  kammassa pañcannañca indriyānaṃ antare eko sandhi, vipākamanaṃ  pañcindriyapakkhikaṃ katvā pañcannañca indriyānaṃ kammassa ca antare  eko sandhīti. iti tayo papañcā atīto addhā, indriyādīni  paccuppanno addhā, tattha kammamanaṃ ādiṃ katvā anāgatassa paccayo  dassitoti. pañcamaṃ. </p>
            </h4>
            <h4>
              <h4n> 6. khandhasuttavaṇṇanā </h4n>
              <p>[03] 48^b^.^eb^ chaṭṭhe rūpakkhandho kāmāvacaro, cattāro khandhā  catubhūmakā. ^b^sāsava^eb^nti āsavānaṃ ārammaṇabhāvena paccayabhūtaṃ.  ^b^upādāniya^eb^nti tatheva ca upādānānaṃ paccayabhūtaṃ. vacanattho  panettha -- ārammaṇaṃ katvā pavattehi saha āsavehīti ^b^sāsavaṃ^eb^.  upādātabbanti ^b^upādāniyaṃ^eb^. idhāpi ^a^V2.0240^ea^ rūpakkhandho  kāmāvacaro, avasesā tebhūmakā vipassanācāravasena vuttā. evamettha  rūpaṃ rāsaṭṭhena khandhesu paviṭṭhaṃ, sāsavarāsaṭṭhena upādānakkhandhesu.  vedanādayo sāsavāpi atthi, anāsavāpi atthi. te rāsaṭṭhena  sabbepi khandhesu paviṭṭhā, tebhūmakā panettha sāsavaṭṭhena upādānakkhandhesu  paviṭṭhāti. chaṭṭhaṃ. </p>
            </h4>
            <h4>
              <h4n> 7-8. soṇasuttādivaṇṇanā </h4n>
              <p>[03] 49-50^b^.^eb^ sattame ^a^M2.0250^ea^ ^a^P2.0271^ea^  ^b^seyyohamasmī^eb^ti visiṭṭho uttamo ahamasmi. ^b^kimaññatra  yathābhūtassa adassanā^eb^ti yathābhūtassa adassanato aññaṃ kiṃ bhaveyya?  adassanaṃ aññāṇameva bhaveyyāti attho. idānissa te parivaṭṭaṃ  vajirabhedadesanaṃ ārabhanto ^b^taṃ kiṃ maññasi soṇo^eb^tiādimāha.  aṭṭhamaṃ uttānameva. sattamāṭṭhamāni. </p>
            </h4>
            <h4>
              <h4n> 9-10. nandikkhayasuttādivaṇṇanā </h4n>
              <p>[03] 51-52^b^.^eb^ navamadasamesu ^b^nandikkhayā rāgakkhayo,  rāgakkhayā nandikkhayo^eb^ti idaṃ nandīti vā rāgoti vā imesaṃ  atthato ninnānākaraṇatāya vuttaṃ. nibbidānupassanāya vā  nibbindanto nandiṃ pajahati, virāgānupassanāya virajjanto rāgaṃ  pajahati. ettāvatā vipassanaṃ niṭṭhapetvā ``rāgakkhayā  nandikkhayo''ti idha maggaṃ dassetvā ``nandirāgakkhayā cittaṃ  vimutta''nti phalaṃ dassitanti. navamadasamāni. </p>
              <p>[06] attadīpavaggo pañcamo. </p>
              <p>[06] mūlapaṇṇāsako samatto. </p>
            </h4>
          </h3>
          <h3>
            <h3n> 6. upayavaggo </h3n>
            <h4>
              <h4n> 1. upayasuttavaṇṇanā </h4n>
              <p>[03] 53^b^.^eb^ upayavaggassa ^a^V2.0241^ea^ paṭhame ^b^upayo^eb^ti  taṇhāmānadiṭṭhivasena pañcakkhandhe upagato. ^b^viññāṇa^eb^nti  kammaviññāṇaṃ. ^b^āpajjeyyā^eb^ti kammaṃ javāpetvā  paṭisandhiākaḍḍhanasamatthatāya vuddhiādīni āpajjeyya.  ^b^viññāṇupaya^eb^nti padassa aggahaṇe kāraṇaṃ vuttameva.  ^b^vocchijjatārammaṇa^eb^nti ^a^P2.0272^ea^  paṭisandhiākaḍḍhanasamatthatāya abhāvena ārammaṇaṃ vocchijjati.  ^b^patiṭṭhā viññāṇassā^eb^ti kammaviññāṇassa patiṭṭhā na hoti.  ^b^tadappatiṭṭhita^eb^nti taṃ appatiṭṭhitaṃ. ^b^anabhisaṅkhacca  vimutta^eb^nti paṭisandhiṃ anabhisaṅkharitvā vimuttaṃ. paṭhamaṃ. </p>
            </h4>
            <h4>
              <h4n> 2. bījasuttavaṇṇanā </h4n>
              <p>[03] 54^b^.^eb^ dutiye ^b^bījajātānī^eb^ti bījāni.  ^b^mūlabīja^eb^nti vacaṃ vacattaṃ haliddaṃ siṅgiveranti evamādi.  ^b^khandhabīja^eb^nti assattho nigrodhoti evamādi.  ^b^phalubīja^eb^nti ^a^M2.0251^ea^ ucchu veḷu naḷoti evamādi.  ^b^aggabīja^eb^nti ajjukaṃ phaṇijjakanti evamādi.  ^b^bījabīja^eb^nti sālivīhiādi pubbaṇṇañceva muggamāsādi  aparaṇṇañca. ^b^akhaṇḍānī^eb^ti abhinnāni. bhinnakālato paṭṭhāya  bījaṃ bījatthāya na upakappati. ^b^apūtikānī^eb^ti udakatemanena  apūtikāni. pūtibījañhi bījatthāya na upakappati.  ^b^avātātapahatānī^eb^ti vātena ca ātapena ca na hatāni, nirojataṃ  na pāpitāni. nirojañhi kasaṭaṃ bījaṃ bījatthāya na upakappati.  ^b^sārādānī^eb^ti gahitasārāni patiṭṭhitasārāni. nissārañhi  bījaṃ bījatthāya na upakappati. ^b^sukhasayitānī^eb^ti cattāro  māse koṭṭhe pakkhittaniyāmeneva sukhaṃ sayitāni. ^b^pathavī^eb^ti  heṭṭhā patiṭṭhānapathavī. ^b^āpo^eb^ti uparisnehanāapo. ^b^catasso  viññāṇaṭṭhitiyo^eb^ti kammaviññāṇassa ārammaṇabhūtā rūpādayo cattāro  khandhā. te hi ārammaṇavasena patiṭṭhābhūtattā pathavīdhātusadisā.  ^b^nandirāgo^eb^ sinehanaṭṭhena āpodhātusadiso. ^b^viññāṇaṃ  sāhāra^eb^nti sappaccayaṃ kammaviññāṇaṃ. tañhi bījaṃ viya pathaviyaṃ  ārammaṇapathaviyaṃ viruhati. dutiyaṃ. </p>
            </h4>
            <h4>
              <h4n> 3. udānasuttavaṇṇanā </h4n>
              <p>[03] 55^b^.^eb^ tatiye ^a^V2.0242^ea^ ^a^P2.0273^ea^  ^b^udānaṃ udānesī^eb^ti balavasomanassasamuṭṭhānaṃ udānaṃ udāhari.  kiṃ nissāya panesa bhagavato uppannoti. sāsanassa niyyānikabhāvaṃ.  kathaṃ? evaṃ kirassa ahosi, ``tayome upanissayā --  dānūpanissayo sīlūpanissayo bhāvanūpanissayo cā''ti. tesu  dānasīlūpanissayā dubbalā, bhāvanūpanissayo balavā.  dānasīlūpanissayā hi tayo magge ca phalāni ca pāpenti,  bhāvanūpanissayo arahattaṃ pāpeti. iti dubbalūpanissaye patiṭṭhito  bhikkhu ghaṭento vāyamanto pañcorambhāgiyāni bandhanāni chetvā tīṇi  maggaphalāni nibbatteti, ``aho sāsanaṃ niyyānika''nti  āvajjentassa ayaṃ udapādi.</p>
              <p>[03] tattha ``dubbalūpanissaye ṭhatvā ghaṭamāno tīṇi maggaphalāni  pāpuṇātī''ti imassatthassāvibhāvanatthaṃ ^b^milakattherassa^eb^ vatthu  veditabbaṃ -- so kira gihikāle pāṇātipātakammena jīvikaṃ kappento  araññe pāsasatañceva adūhalasatañca yojesi. athekadivasaṃ  aṅgārapakkamaṃsaṃ khāditvā pāsaṭṭhānesu vicaranto pipāsābhibhūto ekassa  araññavāsittherassa ^a^M2.0252^ea^ vihāraṃ gantvā therassa caṅkamantassa  avidūre ṭhitaṃ pānīyaghaṭaṃ vivari, hatthatemanamattampi udakaṃ nāddasa.  so kujjhitvā āha -- ``bhikkhu, bhikkhu tumhe gahapatikehi dinnaṃ  bhuñjitvā bhuñjitvā supatha, pānīyaghaṭe añjalimattampi udakaṃ na ṭhapetha,  na yuttameta''nti. thero ``mayā pānīyaghaṭo pūretvā ṭhapito, kiṃ nu  kho eta''nti? gantvā olokento paripuṇṇaghaṭaṃ disvā  pānīyasaṅkhaṃ pūretvā adāsi. so dvattisaṅkhapūraṃ pivitvā cintesi  -- ``evaṃ pūritaghaṭo nāma mama kammaṃ āgamma tattakapālo viya  jāto. kiṃ nu kho anāgate attabhāve bhavissatī''ti?  saṃviggacitto dhanuṃ chaḍḍetvā, ``pabbājetha maṃ, bhante''ti āha. thero  tacapañcakakammaṭṭhānaṃ ācikkhitvā taṃ pabbājesi.</p>
              <p>[03] tassa samaṇadhammaṃ karontassa bahūnaṃ migasūkarānaṃ māritaṭṭhānaṃ  pāsādūhalānañca yojitaṭṭhānaṃ upaṭṭhāti. taṃ anussarato sarīre dāho  uppajjati, kūṭagoṇo viya kammaṭṭhānampi vīthiṃ na paṭipajjati. so  ``kiṃ karissāmi bhikkhubhāvenā''ti ^a^P2.0274^ea^?  anabhiratiyā pīḷito therassa santikaṃ gantvā vanditvā āha --  ``na sakkomi, bhante, samaṇadhammaṃ kātu''nti. atha naṃ thero  ``hatthakammaṃ karohī''ti āha. so ``sādhu, bhante''ti vatvā  udumbarādayo allarukkhe chinditvā ^a^V2.0243^ea^ mahantaṃ rāsiṃ katvā,  ``idāni kiṃ karomī''ti pucchi? jhāpehi nanti. so catūsu  disāsu aggiṃ datvā jhāpetuṃ asakkonto, ``bhante, na sakkomī''ti  āha. thero ``tena hi apehī''ti pathaviṃ dvidhā katvā avīcito  khajjopanakamattaṃ aggiṃ nīharitvā tattha pakkhipi. so tāva mahantaṃ  rāsiṃ sukkhapaṇṇaṃ viya khaṇena jhāpesi. athassa thero avīciṃ  dassetvā, ``sace vibbhamissasi, ettha paccissasī''ti saṃvegaṃ  janesi. so avīcidassanato paṭṭhāya pavedhamāno ``niyyānikaṃ,  bhante, buddhasāsana''nti pucchi, āmāvusoti. bhante, buddhasāsanassa  niyyānikatte sati milako attamokkhaṃ karissati, mā  cintayitthāti. tato paṭṭhāya samaṇadhammaṃ karoti ghaṭeti, tassa  vattapaṭivattaṃ pūreti, niddāya bādhayamānāya tintaṃ palālaṃ sīse ṭhapetvā  pāde soṇḍiyaṃ otāretvā nisīdati. so ekadivasaṃ pānīyaṃ  ^a^M2.0253^ea^ parissāvetvā ghaṭaṃ ūrumhi ṭhapetvā udakamaṇikānaṃ pacchedaṃ  āgamayamāno aṭṭhāsi. atha kho thero sāmaṇerassa imaṃ uddesaṃ deti  -- </p>
              <p>[21] ``uṭṭhānavato satīmato, </p>
              <p>[27] sucikammassa nisammakārino. </p>
              <p>[26] saññatassa dhammajīvino, </p>
              <p>[22] appamattassa yasobhivaḍḍhatī''ti.. (dha0 pa0 24).</p>
              <p>[03] so catuppadikampi taṃ gāthaṃ attaniyeva upanesi --  ``uṭṭhānavatā nāma mādisena bhavitabbaṃ. satimatāpi  mādiseneva...pe0... appamattenapi mādiseneva bhavitabba''nti. evaṃ  taṃ gāthaṃ attani upanetvā tasmiṃyeva padavāre ṭhito pañcorambhāgiyāni  saṃyojanāni chinditvā anāgāmiphale patiṭṭhāya haṭṭhatuṭṭho -- </p>
              <p>[21] ``allaṃ palālapuñjāhaṃ, sīsenādāya caṅkamiṃ. </p>
              <p>[22] pattosmi tatiyaṃ ṭhānaṃ, ettha me natthi saṃsayo''ti..  -- </p>
              <p>[25] imaṃ udānagāthaṃ āha. evaṃ ^a^P2.0275^ea^  dubbalūpanissaye ṭhito ghaṭento vāyamanto pañcorambhāgiyāni  saṃyojanāni chinditvā tīṇi maggaphalāni nibbatteti. tenāha  bhagavā -- ``no cassaṃ, no ca ^a^V2.0244^ea^ me siyā, nābhavissa, na  me bhavissatīti evaṃ adhimuccamāno bhikkhu chindeyya orambhāgiyāni  saṃyojanānī''ti.</p>
              <p>[03] tattha ^b^no cassaṃ, no ca me siyā^eb^ti sace ahaṃ na  bhaveyyaṃ, mama parikkhāropi na bhaveyya. sace vā pana me atīte  kammābhisaṅkhāro nābhavissa, idaṃ me etarahi khandhapañcakaṃ na bhaveyya.  ^b^nābhavissa, na me bhavissatī^eb^ti idāni pana tathā  parakkamissāmi, yathā me āyatiṃ khandhābhinibbattako kammasaṅkhāro  na bhavissati, tasmiṃ asati āyatiṃ paṭisandhi nāma na me  bhavissati. ^b^evaṃ adhimuccamāno^eb^ti evaṃ adhimuccanto bhikkhu  dubbalūpanissaye ṭhito pañcorambhāgiyāni saṃyojanāni chindeyya.  ^b^evaṃ vutte^eb^ti evaṃ sāsanassa niyyānikabhāvaṃ āvajjentena bhagavatā  ^a^M2.0254^ea^ imasmiṃ udāne vutte. ^b^rūpaṃ vibhavissatī^eb^ti rūpaṃ  bhijjissati. ^b^rūpassa vibhavā^eb^ti vibhavadassanena  sahavipassanena. sahavipassanakā hi cattāro maggā rūpādīnaṃ  vibhavadassanaṃ nāma. taṃ sandhāyetaṃ vuttaṃ. ^b^evaṃ adhimuccamāno,  bhante, bhikkhu chindeyyā^eb^ti, bhante, evaṃ adhimuccamāno bhikkhu  chindeyyeva pañcorambhāgiyāni saṃyojanāni. kasmā na  chindissatīti?</p>
              <p>[03] idāni upari maggaphalaṃ pucchanto ^b^kathaṃ pana,  bhante^eb^tiādimāha. tattha ^b^anantarā^eb^ti dve anantarāni  āsannānantarañca dūrānantarañca. vipassanā maggassa āsannānantaraṃ  nāma, phalassa dūrānantaraṃ nāma. taṃ sandhāya ``kathaṃ pana, bhante,  jānato kathaṃ passato vipassanānantarā `āsavānaṃ ^a^P2.0276^ea^  khayo'ti saṅkhaṃ gataṃ arahattaphalaṃ hotī''ti pucchati.  ^b^atasitāye^eb^ti atasitabbe abhāyitabbe ṭhānamhi. ^b^tāsaṃ  āpajjatī^eb^ti bhayaṃ āpajjati. ^b^tāso heso^eb^ti yā esā ``no  cassaṃ, no ca me siyā''ti evaṃ pavattā dubbalavipassanā, sā yasmā  attasinehaṃ pariyādātuṃ na sakkoti, tasmā assutavato puthujjanassa  tāso nāma hoti. so hi ``idānāhaṃ ucchijjissāmi, na dāni  kiñci bhavissāmī''ti attānaṃ papāte patantaṃ viya passati aññataro  brāhmaṇo viya. lohapāsādassa kira heṭṭhā tipiṭakacūḷanāgatthero  tilakkhaṇāhataṃ dhammaṃ parivatteti. atha aññatarassa brāhmaṇassa  ekamante ṭhatvā dhammaṃ suṇantassa saṅkhārā suññato upaṭṭhahiṃsu. so  papāte patanto viya hutvā vivaṭadvārena tato palāyitvā gehaṃ  pavisitvā, puttaṃ ure sayāpetvā, ``tāta, sakyasamayaṃ āvajjento  manamhi naṭṭho''ti āha. ^b^na heso bhikkhu tāso^eb^ti esā evaṃ  pavattā balavavipassanā sutavato ariyasāvakassa na tāso  ^a^V2.0245^ea^ nāma hoti.  na hi tassa evaṃ hoti ``ahaṃ ucchijjissāmī''ti vā  ``vinassissāmī''ti vāti. evaṃ pana hoti ``saṅkhārāva  uppajjanti, saṅkhārāva nirujjhantī''ti. tatiyaṃ. </p>
            </h4>
            <h4>
              <h4n> 4. upādānaparipavattasuttavaṇṇanā </h4n>
              <p>[03] 56^b^.^eb^ catutthe ^b^catuparivaṭṭa^eb^nti ekekasmiṃ khandhe  catunnaṃ parivaṭṭanavasena. ^b^rūpaṃ abbhaññāsi^eb^nti rūpaṃ  dukkhasaccanti abhiññāsiṃ. evaṃ sabbapadesu catusaccavaseneva  ^a^M2.0255^ea^ attho  veditabbo. ^b^āhārasamudayā^eb^ti ettha sacchandarāgo  kabaḷīkārāhāro āhāro nāma. ^b^paṭipannā^eb^ti sīlato paṭṭhāya  yāva arahattamaggā paṭipannā honti. ^b^gādhantī^eb^ti patiṭṭhahanti.  ettāvatā sekkhabhūmiṃ kathetvā idāni asekkhabhūmiṃ kathento ^b^ye ca  kho keci, bhikkhave^eb^tiādimāha. ^b^suvimuttā^eb^ti  arahattaphalavimuttiyā suṭṭhu vimuttā. ^b^kevalino^eb^ti sakalino  ^a^P2.0277^ea^ katasabbakiccā. ^b^vaṭṭaṃ tesaṃ natthi  paññāpanāyā^eb^ti yena te avasiṭṭhena vaṭṭena paññāpeyyuṃ, taṃ nesaṃ vaṭṭaṃ  natthi paññāpanāya. atha vā vaṭṭanti kāraṇaṃ, paññāpanāya kāraṇaṃ  natthīti. ettāvatā asekkhabhūmivāro kathito. catutthaṃ. </p>
            </h4>
            <h4>
              <h4n> 5. sattaṭṭhānasuttavaṇṇanā </h4n>
              <p>[03] 57^b^.^eb^ pañcame ^b^sattaṭṭhānakusalo^eb^ti sattasu  okāsesu cheko. ^b^vusitavā^eb^ti vusitavāso.  ^b^uttamapuriso^eb^ti seṭṭhapuriso. sesamettha vuttanayeneva veditabbaṃ.  idaṃ pana suttaṃ ussadanandiyañceva palobhanīyañcāti veditabbaṃ. yathā  hi rājā vijitasaṅgāmo saṅgāme vijayino yodhe uccaṭṭhāne ṭhapetvā  tesaṃ sakkāraṃ karoti. kiṃ kāraṇā? etesaṃ sakkāraṃ disvā sesāpi  sūrā bhavituṃ maññissantīti, evameva bhagavā appameyyaṃ kālaṃ  pāramiyo pūretvā mahābodhimaṇḍe kilesamāravijayaṃ katvā sabbaññutaṃ  patto sāvatthiyaṃ jetavanamahāvihāre nisīditvā imaṃ suttaṃ desento  khīṇāsave ukkhipitvā thomesi vaṇṇesi. kiṃ kāraṇā? evaṃ  avasesā sekkhapuggalā arahattaphalaṃ pattabbaṃ maññissantīti. evametaṃ  suttaṃ khīṇāsavānaṃ ukkhipitvā pasaṃsitattā ussadanandiyaṃ, sekkhānaṃ  palobhitattā palobhanīyanti veditabbaṃ.</p>
              <p>[03] ^b^evaṃ^eb^ ^a^V2.0246^ea^ ^b^kho, bhikkhave, bhikkhu sattaṭṭhānakusalo  hotī^eb^ti ettāvatā cettha maggaphalapaccavekkhaṇavasena desanaṃ niṭṭhapetvāpi  puna ^b^kathañca, bhikkhave, bhikkhu tividhūpaparikkhī hotī^eb^ti idaṃ  ``khīṇāsavo yasmiṃ ārammaṇe satatavihārena viharati, taṃ satto vā  puggalo vā na hoti, dhātuādimattameva pana hotī''ti evaṃ  khīṇāsavassa satatavihārañca, ``imesu dhammesu kammaṃ katvā ayaṃ  āgato''ti āgamanīyapaṭipadañca dassetuṃ vuttaṃ. tattha ^b^dhātuso  upaparikkhatī^eb^ti dhātusabhāvena passati oloketi. sesapadadvayepi  eseva nayo. pañcamaṃ. </p>
            </h4>
            <h4>
              <h4n> 6. sammāsambuddhasuttavaṇṇanā </h4n>
              <p>[03] 58^b^.^eb^ chaṭṭhe ^a^M2.0256^ea^ ^a^P2.0278^ea^ ^b^ko  adhippayāso^eb^ti ko adhikapayogo. ^b^anuppannassā^eb^ti imañhi  maggaṃ kassapasammāsambuddho uppādesi, antarā añño satthā uppādetuṃ  nāsakkhi, iti bhagavā anuppannassa maggassa uppādetā nāma.  nagaropamasmiñhi avaḷañjanaṭṭhānesu purāṇamaggo jāto, idha  avattamānaṭṭhena anuppannamaggo nāma. asañjātassāti tasseva vevacanaṃ.  ^b^anakkhātassā^eb^ti akathitassa. maggaṃ jānātīti  ^b^maggaññū^eb^. maggaṃ viditaṃ pākaṭaṃ akāsīti ^b^maggavidū^eb^.  magge ca amagge ca kovidoti ^b^maggakovido^eb^.  ^b^maggānugā^eb^ti maggaṃ anugacchantā. ^b^pacchā samannāgatā^eb^ti  ahaṃ paṭhamaṃ gato, sāvakā pacchā samannāgatā. chaṭṭhaṃ. </p>
            </h4>
            <h4>
              <h4n> 7. anattalakkhaṇasuttavaṇṇanā </h4n>
              <p>[03] 59^b^.^eb^ sattame ^b^pañcavaggiye^eb^ti aññāsi  koṇḍaññattherādike pañca jane purāṇupaṭṭhāke. ^b^āmantesī^eb^ti  āsāḷhipuṇṇamadivase dhammacakkappavattanato paṭṭhāya anukkamena  sotāpattiphale patiṭṭhite ``idāni nesaṃ āsavakkhayāya dhammaṃ  desessāmī''ti pañcamiyaṃ pakkhassa āmantesi. ^b^etadavocā^eb^ti  etaṃ ``rūpaṃ, bhikkhave, anattā''tiādinayappavattaṃ anattalakkhaṇasuttaṃ  avoca. tattha ^b^anattā^eb^ti pubbe vuttehi catūhi kāraṇehi anattā.  ^b^taṃ kiṃ maññatha, bhikkhave^eb^ti idaṃ kasmā āraddhaṃ? ettakena  ṭhānena anattalakkhaṇameva kathitaṃ, na aniccadukkhalakkhaṇāni, idāni  tāni dassetvā samodhānetvā tīṇipi lakkhaṇāni dassetuṃ  idamāraddhanti veditabbaṃ. ^b^tasmā^eb^ti yasmā ime pañcakkhandhā  aniccā dukkhā anattā, tasmā. ^b^yaṃkiñci rūpa^eb^ntiādīsu  vitthārakathā ^a^V2.0247^ea^ visuddhimagge paññābhāvanādhikāre khandhaniddese  vuttāva. sesaṃ sabbattha vuttānusāreneva veditabbaṃ. imasmiṃ pana sutte  anattalakkhaṇameva kathitanti. sattamaṃ. </p>
            </h4>
            <h4>
              <h4n> 8. mahālisuttavaṇṇanā </h4n>
              <p>[03] 60^b^.^eb^ aṭṭhame ^b^ekantadukkha^eb^ntiādīni  ^b^dhātusaṃyutte^eb^ vuttanayāneva. aṭṭhamaṃ. </p>
            </h4>
            <h4>
              <h4n> 9. ādittasuttavaṇṇanā </h4n>
              <p>[03] 61^b^.^eb^ navame ^a^M2.0257^ea^ ^a^P2.0279^ea^  ^b^āditta^eb^nti ekādasahi aggīhi ādittaṃ pajjalitaṃ. iti  dvīsupi imesu suttesu dukkhalakkhaṇameva kathitaṃ. navamaṃ. </p>
            </h4>
            <h4>
              <h4n> 10. niruttipathasuttavaṇṇanā </h4n>
              <p>[03] 62^b^.^eb^ ^b^dasame^eb^ niruttiyova ^b^niruttipathā,^eb^  atha vā niruttiyo ca tā niruttivasena viññātabbānaṃ atthānaṃ pathattā  pathā cāti niruttipathā. sesapadadvayepi eseva nayo. tīṇipi  cetāni aññamaññavevacanānevāti veditabbāni. ^b^asaṃkiṇṇā^eb^ti  avijahitā, ``ko imehi attho''ti vatvā achaḍḍitā.  ^b^asaṃkiṇṇapubbā^eb^ti atītepi na jahitapubbā. ^b^na  saṃkīyantī^eb^ti etarahipi ``kimetehī''ti na chaḍḍīyanti. ^b^na  saṃkīyissantī^eb^ti anāgatepi na chaḍḍīyissanti.  ^b^appaṭikuṭṭhā^eb^ti appaṭibāhitā. ^b^atīta^eb^nti attano sabhāvaṃ  bhaṅgameva vā atikkantaṃ. ^b^niruddha^eb^nti desantaraṃ asaṅkamitvā  tattheva niruddhaṃ vūpasantaṃ. ^b^vipariṇata^eb^nti vipariṇāmaṃ gataṃ naṭṭhaṃ.  ^b^ajāta^eb^nti anuppannaṃ. ^b^apātubhūta^eb^nti apākaṭībhūtaṃ.</p>
              <p>[03] ^b^ukkalā^eb^ti ukkalajanapadavāsino. ^b^vassabhaññā^eb^ti  vasso ca bhañño ca. dvepi hi te mūladiṭṭhigatikā.  ^b^ahetukavādā^eb^tiādīsu ``natthi hetu natthi paccayo''ti gahitattā  ahetukavādā. ``karoto na karīyati pāpa''nti gahitattā  ^b^akiriyavādā^eb^. ``natthi dinna''ntiādigahaṇato  ^b^natthikavādā^eb^. tattha ime dve janā, tisso diṭṭhiyo, kiṃ  ekekassa diyaḍḍhā hotīti? na tathā, yathā pana eko bhikkhu  paṭipāṭiyā cattāripi jhānāni nibbatteti ^a^V2.0248^ea^, evamettha ekeko  tissopi diṭṭhiyo nibbattesīti veditabbo. ``natthi hetu natthi  paccayo''ti punappunaṃ āvajjentassa āharantassa abhinandantassa  assādentassa maggadassanaṃ viya hoti. so micchattaniyāmaṃ  okkamati, so ekantakāḷakoti ^a^P2.0280^ea^ vuccati. yathā  pana ahetukadiṭṭhiyaṃ, evaṃ ``karoto na karīyati pāpaṃ, natthi  dinna''nti imesupi ṭhānesu micchattaniyāmaṃ okkamati.</p>
              <p>[03] ^b^na garahitabbaṃ nappaṭikkositabbaṃ amaññiṃsū^eb^ti ettha  ``yadetaṃ atītaṃ nāma, nayidaṃ atītaṃ, idamassa anāgataṃ vā paccuppannaṃ  vā''ti vadanto garahati nāma. tattha dosaṃ dassetvā ``kiṃ iminā  garahitenā''ti? vadanto ^a^M2.0258^ea^ paṭikkosati nāma. ime pana  niruttipathe tepi accantakāḷakā diṭṭhigatikā na garahitabbe na  paṭikkositabbe maññiṃsu. atītaṃ pana atītameva, anāgataṃ  anāgatameva, paccuppannaṃ paccuppannameva kathayiṃsu.  ^b^nindāghaṭṭanabyārosaupārambhabhayā^eb^ti viññūnaṃ santikā nindābhayena  ca ghaṭṭanabhayena ca dosāropanabhayena ca upārambhabhayena ca. iti  imasmiṃ sutte catubhūmikakhandhānaṃ paṇṇatti kathitāti. dasamaṃ. </p>
              <p>[06] upayavaggo chaṭṭho. </p>
            </h4>
          </h3>
          <h3>
            <h3n> 7. arahantavaggo </h3n>
            <h4>
              <h4n> 1. upādiyamānasuttavaṇṇanā </h4n>
              <p>[03] 63^b^.^eb^ arahantavaggassa paṭhame ^b^upādiyamāno^eb^ti  taṇhāmānadiṭṭhivasena gaṇhamāno. ^b^baddho mārassā^eb^ti mārassa  pāsena baddho nāma. ^b^mutto pāpimato^eb^ti pāpimato pāsena mutto  nāma hoti. paṭhamaṃ. </p>
            </h4>
            <h4>
              <h4n> 2. maññamānasuttavaṇṇanā </h4n>
              <p>[03] 64^b^.^eb^ dutiye ^b^maññamāno^eb^ti  taṇhāmānadiṭṭhimaññanāhi maññamāno. dutiyaṃ. </p>
            </h4>
            <h4>
              <h4n> 3. abhinandamānasuttavaṇṇanā </h4n>
              <p>[03] 65^b^.^eb^ tatiye ^a^V2.0249^ea^ ^b^abhinandamāno^eb^ti  taṇhāmānadiṭṭhiabhinandanāhiyeva abhinandamāno. tatiyaṃ. </p>
            </h4>
            <h4>
              <h4n> 4-5. aniccasuttādivaṇṇanā </h4n>
              <p>[03] 66-68^b^.^eb^ catutthe ^b^chando^eb^ti taṇhāchando.  pañcamachaṭṭhesupi eseva nayo. catutthādīni. </p>
            </h4>
            <h4>
              <h4n> 7. anattaniyasuttavaṇṇanā </h4n>
              <p>[03] 69^b^.^eb^ sattame ^a^P2.0281^ea^ ^b^anattaniya^eb^nti  na attano santakaṃ, attano parikkhārabhāvena suññatanti attho.  sattamaṃ. </p>
            </h4>
            <h4>
              <h4n> 8-10. rajanīyasaṇṭhitasuttādivaṇṇanā </h4n>
              <p>[03] 70-72^b^.^eb^ aṭṭhame ^a^M2.0259^ea^ ^b^rajanīyasaṇṭhita^eb^nti  rajanīyena ākārena saṇṭhitaṃ, rāgassa paccayabhāvena ṭhitanti attho.  navamadasamāni rāhulasaṃyutte vuttanayeneva veditabbānīti. aṭṭhamādīni. </p>
              <p>[06] arahantavaggo sattamo. </p>
            </h4>
          </h3>
          <h3>
            <h3n> 8. khajjanīyavaggo </h3n>
            <h4>
              <h4n> 1-3. assādasuttādivaṇṇanā </h4n>
              <p>[03] 73-75^b^.^eb^ khajjanīyavaggassa ^a^V2.0250^ea^ ādito tīsu  suttesu catusaccameva kathitaṃ. paṭhamādīni. </p>
            </h4>
            <h4>
              <h4n> 4. arahantasuttavaṇṇanā </h4n>
              <p>[03] 76^b^.^eb^ catutthe ^b^yāvatā, bhikkhave, sattāvāsā^eb^ti,  bhikkhave, yattakā sattāvāsā nāma atthi. ^b^yāvatā bhavagga^eb^nti  yattakaṃ bhavaggaṃ nāma atthi. ^b^ete aggā ete seṭṭhā^eb^ti ete  aggabhūtā ceva seṭṭhabhūtā ca. ^b^yadidaṃ arahanto^eb^ti ye ime  arahanto nāma. idampi suttaṃ purimanayeneva ussadanandiyañca  palobhanīyañcāti veditabbaṃ.</p>
              <p>[03] ^b^athāparaṃ etadavocā^eb^ti tadatthaparidīpanāhi ceva  visesatthaparidīpanāhi ca gāthāhi etaṃ ``sukhino vata  arahanto''tiādivacanaṃ avoca. tattha ^b^sukhino^eb^ti jhānasukhena  maggasukhena phalasukhena ca sukhitā. ^b^taṇhā tesaṃ na vijjatī^eb^ti  tesaṃ apāyadukkhajanikā taṇhā na vajjati. evaṃ te imassapi  taṇhāmūlakassa abhāvena sukhitāva. ^b^asmimāno samucchinno^eb^ti  navavidho asmimāno ^a^P2.0282^ea^ arahattamaggena samucchinno.  ^b^mohajālaṃ padālita^eb^nti ñāṇena avijjājālaṃ phālitaṃ.</p>
              <p>[03] ^b^aneja^eb^nti ejāsaṅkhātāya taṇhāya pahānabhūtaṃ arahattaṃ.  ^b^anupalittā^eb^ti taṇhādiṭṭhilepehi alittā. ^b^brahmabhūtā^eb^ti  seṭṭhabhūtā. ^b^pariññāyā^eb^ti tīhi pariññāhi parijānitvā.  ^b^sattasaddhammagocarā^eb^ti saddhā hirī ^a^M2.0260^ea^ ottappaṃ bāhusaccaṃ  āraddhavīriyatā upaṭṭhitassatitā paññāti ime satta saddhammā gocaro  etesanti sattasaddhammagocarā.</p>
              <p>[03] ^b^sattaratanasampannā^eb^ti sattahi bojjhaṅgaratanehi samannāgatā.  ^b^anuvicarantī^eb^ti lokiyamahājanāpi ^a^V2.0251^ea^ anuvicarantiyeva.  idha pana khīṇāsavānaṃ nirāsaṅkacāro nāma gahito. tenevāha  ^b^``pahīnabhayabheravā''^eb^ti. tattha ^b^bhayaṃ^eb^ bhayameva, ^b^bheravaṃ^eb^  balavabhayaṃ. ^b^dasahaṅgehi sampannā^eb^ti asekkhehi dasahi aṅgehi  samannāgatā. ^b^mahānāgā^eb^ti catūhi kāraṇehi mahānāgā.  ^b^samāhitā^eb^ti upacārappanāhi samāhitā. ^b^taṇhā tesaṃ na  vijjatī^eb^ti ``ūno loko atitto taṇhādāsoti kho, mahārāja,  tena bhagavatā''ti (ma0 ni0 2.305) evaṃ vuttā dāsakārikā  taṇhāpi tesaṃ natthi. iminā khīṇāsavānaṃ bhujissabhāvaṃ dasseti. </p>
              <p>[01] ^b^asekhañāṇa^eb^nti arahattaphalañāṇaṃ. ^b^antimoyaṃ  samussayo^eb^ti pacchimo ayaṃ attabhāvo. ^b^yo sāro  brahmacariyassā^eb^ti sāro nāma phalaṃ. ^b^tasmiṃ aparapaccayā^eb^ti  tasmiṃ ariyaphale, na aññaṃ pattiyāyanti, paccakkhatova paṭivijjhitvā  ṭhitā. ^b^vidhāsu na vikampantī^eb^ti tīsu mānakoṭṭhāsesu na  vikampanti. ^b^dantabhūmi^eb^nti arahattaṃ. ^b^vijitāvino^eb^ti  rāgādayo vijetvā ṭhitā.</p>
              <p>[03] ^b^uddha^eb^ntiādīsu ^b^uddhaṃ^eb^ vuccati kesamatthako,  ^b^apācīnaṃ^eb^ pādatalaṃ, ^b^tiriyaṃ^eb^ vemajjhaṃ. uddhaṃ vā atītaṃ,  apācīnaṃ anāgataṃ, tiriyaṃ paccuppannaṃ. uddhaṃ vā vuccati devaloko,  apācīnaṃ apāyaloko, tiriyaṃ manussaloko. ^b^nandī tesaṃ na  vijjatī^eb^ti etesu ṭhānesu saṅkhepato vā atītānāgatapaccuppannesu  khandhesu tesaṃ taṇhā natthi. idha vaṭṭamūlakataṇhāya ^a^P2.0283^ea^  abhāvo dassito. ^b^buddhā^eb^ti catunnaṃ saccānaṃ buddhattā  buddhā.</p>
              <p>[03] idaṃ panettha sīhanādasamodhānaṃ -- ``vimuttisukhenamhā  sukhitā, dukkhajanikā no taṇhā pahīnā, pañcakkhandhā pariññātā,  dāsakārikataṇhā ceva vaṭṭamūlikataṇhā ca pahīnā, anuttaramhā  asadisā, catunnaṃ saccānaṃ buddhattā buddhā''ti bhavapiṭṭhe ṭhatvā  abhītanādasaṅkhātaṃ sīhanādaṃ nadanti khīṇāsavāti. catutthaṃ. </p>
            </h4>
            <h4>
              <h4n> 5. dutiyārahantasuttavaṇṇanā </h4n>
              <p>[03] 77^b^.^eb^ pañcamaṃ ^a^M2.0261^ea^ vinā gāthāhi suddhikameva  katvā kathiyamānaṃ bujjhanakānaṃ ajjhāsayena vuttaṃ. pañcamaṃ. </p>
            </h4>
            <h4>
              <h4n> 6. sīhasuttavaṇṇanā </h4n>
              <p>[03] 78^b^.^eb^ chaṭṭhe ^a^V2.0252^ea^ ^b^sīho^eb^ti cattāro sīhā --  tiṇasīho, kāḷasīho, paṇḍusīho, kesarasīhoti. tesu  ^b^tiṇasīho^eb^ kapotavaṇṇagāvisadiso tiṇabhakkho ca hoti.  ^b^kāḷasīho^eb^ kāḷagāvisadiso tiṇabhakkhoyeva. ^b^paṇḍusīho ^eb^paṇḍupalāsavaṇṇagāvisadiso maṃsabhakkho. ^b^kesarasīho^eb^  lākhārasaparikammakateneva mukhena agganaṅguṭṭhena catūhi ca  pādapariyantehi samannāgato, matthakatopissa paṭṭhāya lākhātūlikāya  katvā viya tisso rājiyo piṭṭhimajjhena gantvā antarasatthimhi  dakkhiṇāvattā hutvā ṭhitā, khandhe panassa  satasahassagghanikakambalaparikkhepo viya kesarabhāro hoti,  avasesaṭṭhānaṃ parisuddhaṃ sālipiṭṭhasaṅkhacuṇṇapicuvaṇṇaṃ hoti. imesu  catūsu sīhesu ayaṃ kesarasīho idha adhippeto.</p>
              <p>[03] ^b^migarājā^eb^ti migagaṇassa rājā. ^b^āsayā^eb^ti  vasanaṭṭhānato suvaṇṇaguhato vā rajatamaṇiphalikamanosilāguhato vā  nikkhamatīti vuttaṃ hoti. nikkhamamāno panesa catūhi kāraṇehi  nikkhamati andhakārapīḷito vā ālokatthāya, uccārapassāvapīḷito  vā tesaṃ vissajjanatthāya, jighacchāpīḷito vā gocaratthāya,  sambhavapīḷito vā assaddhammapaṭisevanatthāya. idha pana gocaratthāya  nikkhantoti adhippeto.</p>
              <p>[03] ^b^vijambhatī^eb^ti ^a^P2.0284^ea^ suvaṇṇatale vā  rajatamaṇiphalikamanosilātalānaṃ vā aññatarasmiṃ dve pacchimapāde samaṃ  patiṭṭhāpetvā purimapāde purato pasāretvā sarīrassa pacchābhāgaṃ  ākaḍḍhitvā purimabhāgaṃ abhiharitvā piṭṭhiṃ nāmetvā gīvaṃ ukkhipitvā  asanisaddaṃ karonto viya nāsapuṭāni pothetvā sarīralaggaṃ rajaṃ  vidhunanto vijambhati. vijambhanabhūmiyañca pana taruṇavacchako viya  aparāparaṃ javati. javato panassa sarīraṃ andhakāre paribbhamantaṃ  alātaṃ viya khāyati.</p>
              <p>[03] ^b^anuviloketī^eb^ti ^a^M2.0262^ea^ kasmā anuviloketi?  parānuddayatāya. tasmiṃ kira sīhanādaṃ nadante papātāvāṭādīsu  visamaṭṭhānesu carantā hatthigokaṇṇamahiṃsādayo pāṇā papātepi āvāṭepi  patanti, tesaṃ anuddayāya anuviloketi. kiṃ panassa luddakammassa  paramaṃsakhādino anuddayā nāma atthīti? āma atthi. tathā hesa  ``kiṃ me bahūhi ghātitehī''ti? attano gocaratthāyapi ^a^V2.0253^ea^  khuddake pāṇe na gaṇhāti, evaṃ anuddayaṃ karoti. vuttampicetaṃ --  ``māhaṃ kho khuddake pāṇe visamagate saṅghātaṃ āpādesi''nti (a0  ni0  10.21).</p>
              <p>[03] ^b^sīhanādaṃ nadatī^eb^ti tikkhattuṃ tāva abhītanādaṃ nadati.  evañca panassa vijambhanabhūmiyaṃ ṭhatvā nadantassa saddo samantā  tiyojanapadesaṃ ekaninnādaṃ karoti, tamassa ninnādaṃ sutvā  tiyojanabbhantaragatā dvipadacatuppadagaṇā yathāṭhāne ṭhātuṃ na sakkonti.  ^b^gocarāya pakkamatī^eb^ti āhāratthāya gacchati. kathaṃ? so hi  vijambhanabhūmiyaṃ ṭhatvā dakkhiṇato vā vāmato vā uppatanto usabhamattaṃ  ṭhānaṃ gaṇhāti, uddhaṃ uppatanto cattāripi aṭṭhapi usabhāni uppatati,  samaṭṭhāne ujukaṃ pakkhandanto soḷasausabhamattampi vīsatiusabhamattampi  ṭhānaṃ pakkhandati, thalā vā pabbatā vā pakkhandanto saṭṭhiusabhamattampi  asītiusabhamattampi ṭhānaṃ pakkhandati, antarāmagge rukkhaṃ vā pabbataṃ  vā disvā taṃ pariharanto vāmato vā dakkhiṇato vā, usabhamattampi  apakkamati. tatiyaṃ pana sīhanādaṃ naditvā teneva ^a^P2.0285^ea^  saddhiṃ tiyojane ṭhāne paññāyati. tiyojanaṃ gantvā nivattitvā  ṭhito attanova nādassa anunādaṃ suṇāti. evaṃ sīghena javena  pakkamatīti.</p>
              <p>[03] ^b^yebhuyyenā^eb^ti pāyena. ^b^bhayaṃ saṃvegaṃ santāsa^eb^nti sabbaṃ  cittutrāsasseva nāmaṃ. sīhassa hi saddaṃ sutvā bahū sattā bhāyanti,  appakā na bhāyanti. ke pana teti? samasīho hatthājānīyo  assājānīyo usabhājānīyo purisājānīyo khīṇāsavoti. kasmā  panete na bhāyantīti? samasīho nāma ``jātigottakulasūrabhāvehi  samānosmī''ti na bhāyati, hatthājānīyādayo attano  sakkāyadiṭṭhibalavatāya na bhāyanti, khīṇāsavo sakkāyadiṭṭhipahīnattā na  bhāyati.</p>
              <p>[03] ^b^bilāsayā^eb^ti ^a^M2.0263^ea^ bile sayantā bilavāsino  ahinakulagodhādayo. ^b^dakāsayā^eb^ti udakavāsino  macchakacchapādayo. ^b^vanāsayā^eb^ti vanavāsino  hatthiassagokaṇṇamigādayo. ^b^pavisantī^eb^ti ``idāni āgantvā  gaṇhissatī''ti maggaṃ olokentāva pavisanti. ^b^daḷhehī^eb^ti  thirehi. ^b^varattehī^eb^ti cammarajjūhi. ^b^mahiddhiko^eb^tiādīsu  vijambhanabhūmiyaṃ ṭhatvā dakkhiṇapassādīhi usabhamattaṃ, ujukaṃ  vīsatiusabhamattādilaṅghanavasena mahiddhikatā, sesamigānaṃ  adhipatibhāvena mahesakkhatā, samantā tiyojane saddaṃ sutvā  palāyantānaṃ vasena mahānubhāvatā veditabbā.</p>
              <p>[03] ^b^evameva^eb^ ^a^V2.0254^ea^ ^b^kho^eb^ti bhagavā tesu tesu suttesu  tathā tathā attānaṃ kathesi. ``sīhoti kho, bhikkhave,  tathāgatassetaṃ adhivacanaṃ arahato sammāsambuddhassā''ti (a0 ni0   5.99;  10.21) imasmiṃ tāva sutte sīhasadisaṃ attānaṃ kathesi.  ``bhisakko sallakattoti kho, sunakkhatta, tathāgatassetaṃ  adhivacana''nti (ma0 ni0 3.65) imasmiṃ vejjasadisaṃ.  ``brāhmaṇoti, bhikkhave, tathāgatassetaṃ adhivacana''nti (a0 ni0   8.85) imasmiṃ brāhmaṇasadisaṃ. ``puriso maggakusaloti kho,  tissa, tathāgatassetaṃ adhivacana''nti (saṃ0 ni0  3.84) imasmiṃ  maggadesakapurisasadisaṃ. ``rājāhamasmi selā''ti (su0 ni0  559) imasmiṃ rājasadisaṃ. ``sīhoti kho tathāgatassetaṃ ^a^P2.0286^ea^  adhivacana''nti (a0 ni0  5.99;  10.21)  imasmiṃ pana sutte sīhasadisameva katvā attānaṃ kathento evamāha.</p>
              <p>[03] tatrāyaṃ sadisatā -- sīhassa kañcanaguhādīsu vasanakālo viya  hi tathāgatassa dīpaṅkarapādamūle katābhinīhārassa aparimitakālaṃ  pāramiyo pūretvā pacchimabhave paṭisandhiggahaṇena ceva mātukucchito  nikkhamanena ca dasasahassilokadhātuṃ kampetvā vuddhimanvāya  dibbasampattisadisaṃ sampattiṃ anubhavamānassa tīsu pāsādesu  nivāsakālo daṭṭhabbo. sīhassa kañcanaguhādito nikkhantakālo  viya tathāgatassa ekūnatiṃse saṃvacchare vivaṭena dvārena kaṇḍakaṃ āruyha  channasahāyassa nikkhamitvā tīṇi rajjāni atikkamitvā  anomānadītīre brahmunā dinnāni kāsāyāni ^a^M2.0264^ea^ paridahitvā  pabbajitassa sattame divase rājagahaṃ gantvā tattha piṇḍāya caritvā  paṇḍavagiripabbhāre katabhattakiccassa sammāsambodhiṃ patvā, paṭhamameva  magadharaṭṭhaṃ āgamanatthāya yāva rañño paṭiññādānakālo.</p>
              <p>[03] sīhassa vijambhanakālo viya tathāgatassa dinnapaṭiññassa  āḷārakālāmaupasaṅkamanaṃ ādiṃ katvā yāva sujātāya dinnapāyāsassa  ekūnapaṇṇāsāya piṇḍehi paribhuttakālo veditabbo. sīhassa  kesaravidhunanaṃ viya sāyanhasamaye sottiyena dinnā aṭṭha tiṇamuṭṭhiyo  gahetvā dasasahassacakkavāḷadevatāhi thomiyamānassa gandhādīhi  pūjiyamānassa tikkhattuṃ bodhiṃ padakkhiṇaṃ katvā bodhimaṇḍaṃ āruyha  cuddasahatthubbedhe ṭhāne tiṇasantharaṃ santharitvā caturaṅgavīriyaṃ adhiṭṭhāya  nisinnassa taṃkhaṇaṃyeva mārabalaṃ vidhamitvā tīsu yāmesu tisso  vijjā visodhetvā anulomapaṭilomaṃ paṭiccasamuppādamahāsamuddaṃ  yamakañāṇamanthanena manthentassa sabbaññutaññāṇe paṭividdhe tadanubhāvena  dasasahassilokadhātukampanaṃ veditabbaṃ.</p>
              <p>[03] sīhassa ^a^V2.0255^ea^ catuddisāvilokanaṃ viya  paṭividdhasabbaññutaññāṇassa sattasattāhaṃ bodhimaṇḍe viharitvā  paribhuttamadhupiṇḍikāhārassa ajapālanigrodhamūle mahābrahmuno ^a^P2.0287^ea^  dhammadesanāyācanaṃ paṭiggahetvā tattha viharantassa ekādasame  divase ``sve āsāḷhipuṇṇamā bhavissatī''ti paccūsasamaye ``kassa  nu kho ahaṃ paṭhamaṃ dhammaṃ deseyya''nti? āḷārudakānaṃ kālaṅkatabhāvaṃ  ñatvā dhammadesanatthāya pañcavaggiyānaṃ olokanaṃ daṭṭhabbaṃ. sīhassa  gocaratthāya tiyojanaṃ gamanakālo viya attano pattacīvaramādāya  ``pañcavaggiyānaṃ dhammacakkaṃ pavattessāmī''ti pacchābhatte  ajapālanigrodhato vuṭṭhitassa aṭṭhārasayojanamaggaṃ gamanakālo.</p>
              <p>[03] sīhanādakālo viya tathāgatassa aṭṭhārasayojanamaggaṃ gantvā  pañcavaggiye saññāpetvā acalapallaṅke nisinnassa dasahi  cakkavāḷasahassehi sannipatitena devagaṇena parivutassa ``dveme,  bhikkhave, antā pabbajitena na sevitabbā''tiādinā (saṃ0 ni0   5.1081; mahāva0 13) nayena dhammacakkappavattanakālo veditabbo.  imasmiñca pana pade desiyamāne tathāgatasīhassa dhammaghoso heṭṭhā  avīciṃ upari bhavaggaṃ gahetvā dasasahassilokadhātuṃ ^a^M2.0265^ea^  paṭicchādesi. sīhassa saddena khuddakapāṇānaṃ santāsaṃ āpajjanakālo  viya tathāgatassa tīṇi lakkhaṇāni dīpetvā cattāri saccāni  soḷasahākārehi saṭṭhiyā ca nayasahassehi vibhajitvā dhammaṃ kathentassa  dīghāyukadevatānaṃ ñāṇasantāsassa uppattikālo veditabbo.</p>
              <p>[03] ^b^yadā^eb^ti yasmiṃ kāle. ^b^tathāgato^eb^ti aṭṭhahi  kāraṇehi bhagavā tathāgato -- tathā āgatoti tathāgato, tathā gatoti  tathāgato, tathalakkhaṇaṃ āgatoti tathāgato, tathadhamme yāthāvato  abhisambuddhoti tathāgato, tathadassitāya tathāgato, tathāvāditāya  tathāgato, tathākāritāya tathāgato. abhibhavanaṭṭhena tathāgatoti.  tesaṃ vitthāro brahmajālavaṇṇanāyampi (dī0 ni0 aṭṭha0 1.7)  mūlapariyāyavaṇṇanāyampi (ma0 ni0 aṭṭha0 1.12) vuttoyeva.  ^b^loke^eb^ti sattaloke. ^b^uppajjatī^eb^ti abhinīhārato paṭṭhāya  yāva bodhipallaṅkā vā arahattamaggañāṇā vā uppajjati nāma ^a^P2.0288^ea^,  arahattaphale pana patte uppanno nāma. ^b^arahaṃ  sammāsambuddho^eb^tiādīni visuddhimagge buddhānussatiniddese  vitthāritāni.</p>
              <p>[03] ^b^iti rūpa^eb^nti idaṃ rūpaṃ ettakaṃ rūpaṃ, na ito bhiyyo  rūpaṃ atthīti. ettāvatā sabhāvato sarasato pariyantato paricchedato  paricchindanato yāvatā cattāro ca mahābhūtā catunnañca ^a^V2.0256^ea^  mahābhūtānaṃ upādāyarūpaṃ, taṃ sabbaṃ dassitaṃ hoti. ^b^iti rūpassa  samudayo^eb^ti ayaṃ rūpassa samudayo nāma. ettāvatā hi  ``āhārasamudayo rūpasamudayo''tiādi sabbaṃ dassitaṃ hoti.  ^b^iti rūpassa atthaṅgamo^eb^ti ayaṃ rūpassa atthaṅgamo. imināpi  ``āhāranirodhā rūpanirodho''tiādi sabbaṃ dassitaṃ hoti.  ^b^iti vedanā^eb^tiādīsupi eseva nayo.</p>
              <p>[03] ^b^vaṇṇavanto^eb^ti sarīravaṇṇena vaṇṇavanto. ^b^dhammadesanaṃ  sutvā^eb^ti imaṃ pañcasu khandhesu paṇṇāsalakkhaṇapaṭimaṇḍitaṃ tathāgatassa  dhammadesanaṃ sutvā. ^b^yebhuyyenā^eb^ti idha ke ṭhapeti? ariyasāvake  deve. tesañhi khīṇāsavattā cittutrāsabhayampi na uppajjati,  saṃviggassa yoniso padhānena pattabbaṃ ^a^M2.0266^ea^ pattatāya ñāṇasaṃvegopi.  itaresaṃ pana devānaṃ ``tāso heso bhikkhū''ti aniccataṃ  manasikarontānaṃ cittutrāsabhayampi, balavavipassanākāle ñāṇabhayampi  uppajjati. ^b^bho^eb^ti dhammālapanamattametaṃ.  ^b^sakkāyapariyāpannā^eb^ti pañcakkhandhapariyāpannā. iti tesaṃ  sammāsambuddhe vaṭṭadosaṃ dassetvā tilakkhaṇāhataṃ katvā dhammaṃ desente  ñāṇabhayaṃ nāma okkamati.</p>
              <p>[03] ^b^abhiññāyā^eb^ti jānitvā. ^b^dhammacakka^eb^nti  paṭivedhañāṇampi desanāñāṇampi. ^b^paṭivedhañāṇaṃ^eb^ nāma yena  ñāṇena bodhipallaṅke nisinno cattāri saccāni soḷasahākārehi  saṭṭhiyā ca nayasahassehi paṭivijjhi. ^b^desanāñāṇaṃ^eb^ nāma yena  ñāṇena tiparivaṭṭaṃ dvādasākāraṃ dhammacakkaṃ pavattesi. ubhayampi taṃ  dasabalassa ure jātañāṇameva. tesu ^a^P2.0289^ea^ idha  desanāñāṇaṃ gahetabbaṃ. taṃ panesa yāva aṭṭhārasahi brahmakoṭīhi saddhiṃ  aññāsikoṇḍaññattherassa sotāpattiphalaṃ uppajjati, tāva pavatteti nāma.  tasmiṃ uppanne pavattitaṃ nāma hotīti veditabbaṃ.  ^b^appaṭipuggalo^eb^ti sadisapuggalarahito. ^b^yasassino^eb^ti  parivārasampannā. ^b^tādino^eb^ti lābhālābhādīhi ekasadisassa.  chaṭṭhaṃ. </p>
            </h4>
            <h4>
              <h4n> 7. khajjanīyasuttavaṇṇanā </h4n>
              <p>[03] 79^b^.^eb^ sattame ^b^pubbenivāsa^eb^nti na idaṃ  abhiññāvasena anussaraṇaṃ sandhāya vuttaṃ, vipassanāvasena pana  pubbenivāsaṃ anussarante samaṇabrāhmaṇe sandhāyetaṃ vuttaṃ. tenevāha --  ``sabbete pañcupādānakkhandhe anussaranti, etesaṃ vā aññatara''nti.  abhiññāvasena hi samanussarantassa ^a^V2.0257^ea^ khandhāpi  upādānakkhandhāpi khandhapaṭibaddhāpi paṇṇattipi ārammaṇaṃ hotiyeva.  ^b^rūpaṃyeva anussaratī^eb^ti evañhi anussaranto na aññaṃ kiñci  sattaṃ vā puggalaṃ vā anussarati, atīte pana niruddhaṃ rūpakkhandhameva  anussarati. vedanādīsupi eseva nayoti. suññatāpabbaṃ niṭṭhitaṃ.</p>
              <p>[03] idāni suññatāya lakkhaṇaṃ dassetuṃ ^b^kiñca, bhikkhave, rūpaṃ  vadethā^eb^tiādimāha. yathā hi naṭṭhaṃ goṇaṃ pariyesamāno puriso  gogaṇe caramāne rattaṃ vā kāḷaṃ vā balībaddaṃ disvāpi na ettakeneva  ``ayaṃ mayhaṃ goṇo''ti sanniṭṭhānaṃ ^a^M2.0267^ea^ kātuṃ sakkoti. kasmā?  aññesampi tādisānaṃ atthitāya. sarīrapadese panassa  sattisūlādilakkhaṇaṃ disvā ``ayaṃ mayhaṃ santako''ti sanniṭṭhānaṃ  hoti, evameva suññatāya kathitāyapi yāva suññatālakkhaṇaṃ na  kathīyati, tāva sā akathitāva hoti, lakkhaṇe pana kathite kathitā  nāma hoti. goṇo viya hi suññatā, goṇalakkhaṇaṃ viya  suññatālakkhaṇaṃ. yathā goṇalakkhaṇe asallakkhite goṇo na suṭṭhu  sallakkhito hoti, tasmiṃ pana sallakkhite so sallakkhito nāma  hoti, evameva suññatālakkhaṇe akathite suññatā akathitāva hoti,  tasmiṃ pana kathite sā kathitā nāma ^a^P2.0290^ea^ hotīti  suññatālakkhaṇaṃ dassetuṃ ^b^kiñca, bhikkhave, rūpaṃ  vadethā^eb^tiādimāha.</p>
              <p>[03] tattha ^b^kiñcā^eb^ti kāraṇapucchā, kena kāraṇena rūpaṃ vadetha,  kena kāraṇenetaṃ rūpaṃ nāmāti attho. ^b^ruppatīti kho^eb^ti ettha  ^b^itī^eb^ti kāraṇuddeso, yasmā ruppati, tasmā rūpanti vuccatīti  attho. ^b^ruppatī^eb^ti kuppati ghaṭṭīyati pīḷīyati, bhijjatīti  attho. ^b^sītenapi ruppatī^eb^tiādīsu sītena tāva ruppanaṃ  lokantarikaniraye pākaṭaṃ. tiṇṇaṃ tiṇṇañhi cakkavāḷānaṃ antare  ekeko lokantarikanirayo nāma hoti aṭṭhayojanasahassappamāṇo.  yassa neva heṭṭhā pathavī atthi, na upari  candimasūriyadīpamaṇiāloko, niccandhakāro. tattha nibbattasattānaṃ  tigāvuto attabhāvo hoti, te vagguliyo viya pabbatapāde  dīghaputhulehi nakhehi laggitvā avaṃsirā olambanti. yadā  saṃsappantā aññamaññassa hatthapāsāgatā honti, atha ``bhakkho no  laddho''ti? maññamānā tattha byāvaṭā viparivattitvā lokasandhārake  udake patanti, vāte paharantepi madhukaphalāni viya chijjitvā udake  patanti, patitamattāva accantakhāre udake tattatele patitapiṭṭhapiṇḍi  viya paṭapaṭāyamānā vilīyanti. evaṃ sītena ruppanaṃ  lokantarikaniraye ^a^V2.0258^ea^ pākaṭaṃ. mahiṃsakaraṭṭhādīsupi  himapātasītalesu padesesu etaṃ pākaṭameva. tattha hi sattā sītena  bhinnasarīrā jīvitakkhayampi pāpuṇanti.</p>
              <p>[03] uṇhena ruppanaṃ avīcimahāniraye pākaṭaṃ hoti. jighacchāya  ruppanaṃ pettivisaye ceva dubbhikkhakāle ca pākaṭaṃ. pipāsāya ruppanaṃ  kālakañjikādīsu pākaṭaṃ. eko kira kālakañjikāsuro pipāsaṃ  adhivāsetuṃ asakkonto ^a^M2.0268^ea^ yojanagambhīravitthāraṃ mahāgaṅgaṃ otari,  tassa gatagataṭṭhāne udakaṃ chijjati, dhūmo uggacchati, tatte piṭṭhipāsāṇe  caṅkamanakālo viya hoti. tassa udakasaddaṃ sutvā ito cito ca  vicarantasseva ratti vibhāyi. atha naṃ pātova bhikkhācāraṃ ^a^P2.0291^ea^  gacchantā tiṃsamattā piṇḍacārikabhikkhū disvā ``ko nāma  tvaṃ sappurisā''ti? pucchiṃsu. ``petohamasmi, bhante''ti. ``kiṃ  pariyesasī''ti? ``pānīyaṃ, bhante''ti. ``ayaṃ gaṅgā paripuṇṇā,  kiṃ tvaṃ na passasī''ti? ``na upakappati, bhante''ti. tena hi  gaṅgāpiṭṭhe nipajja, mukhe te pānīyaṃ āsiñcissāmā''ti. so  vālikāpuḷine uttāno nipajji. bhikkhū tiṃsamatte patte nīharitvā  udakaṃ āharitvā tassa mukhe āsiñciṃsu. tesaṃ tathā karontānaṃyeva  velā upakaṭṭhā jātā. tato ``bhikkhācārakālo amhākaṃ sappurisa,  kacci te assādamattā laddhā''ti āhaṃsu. peto ``sace me, bhante,  tiṃsamattānaṃ ayyānaṃ tiṃsapattehi āsittaudakato aḍḍhapasatamattampi  paragalaṃ gataṃ, petattabhāvato mokkho mā hotū''ti āha. evaṃ  pipāsāya ruppanaṃ pettivisaye pākaṭaṃ.</p>
              <p>[03] ḍaṃsādīhi ruppanaṃ ḍaṃsamakkhikādibahulesu padesesu pākaṭaṃ.  ettha ca ^b^ḍaṃsā^eb^ti piṅgalamakkhikā. ^b^makasā^eb^ti makasāva.  ^b^vātā^eb^ti kucchivātapiṭṭhivātādivasena veditabbā. sarīrasmiñhi  vātarogo uppajjitvā hatthapādapiṭṭhiādīni bhindati, kāṇaṃ karoti,  khujjaṃ karoti, pīṭhasappiṃ karoti. ^b^ātapo^eb^ti sūriyātapo.  tena ruppanaṃ marukantārādīsu pākaṭaṃ. ekā kira itthī marukantāre  rattiṃ satthato ohīnā divā sūriye uggacchante vālikāya tappamānāya  pāde ṭhapetuṃ asakkontī sīsato pacchiṃ otāretvā akkami. kamena  pacchiyā uṇhābhitattāya ṭhātuṃ asakkontī tassā upari sāṭakaṃ ṭhapetvā  akkami. tasmimpi santatte attano aṅkena gahitaputtakaṃ adhomukhaṃ  nipajjāpetvā kandantaṃyeva akkamitvā saddhiṃ tena tasmiṃyeva ṭhāne  uṇhābhitattā kālamakāsi.</p>
              <p>[03] ^b^sarīsapā^eb^ti ^a^V2.0259^ea^ ye keci dīghajātikā sarantā  gacchanti. tesaṃ samphassena ruppanaṃ āsīvisadaṭṭhakādīnaṃ vasena  veditabbaṃ. iti bhagavatā yāni imāni sāmaññapaccattavasena dhammānaṃ  dve lakkhaṇāni, tesu rūpakkhandhassa tāva paccattalakkhaṇaṃ dassitaṃ.  rūpakkhandhasseva hi etaṃ, na vedanādīnaṃ ^a^P2.0292^ea^, tasmā  paccattalakkhaṇanti ^a^M2.0269^ea^ vuccati. aniccadukkhānattalakkhaṇaṃ pana  vedanādīnampi hoti, tasmā taṃ sāmaññalakkhaṇanti vuccati.</p>
              <p>[03] ^b^kiñca, bhikkhave, vedanaṃ vadethā^eb^tiādīsu purimasadisaṃ  vuttanayeneva veditabbaṃ. yaṃ pana purimena asadisaṃ, tassāyaṃ vibhāvanā  -- ^b^sukhampi vedayatī^eb^ti sukhaṃ ārammaṇaṃ vedeti anubhavati.  parato padadvayepi eseva nayo. kathaṃ panetaṃ ārammaṇaṃ sukhaṃ dukkhaṃ  adukkhamasukhaṃ nāma jātanti? sukhādīnaṃ paccayato. svāyamattho  ``yasmā ca kho, mahāli, rūpaṃ sukhaṃ sukhānupatitaṃ sukhāvakkanta''nti  imasmiṃ mahālisutte (saṃ0 ni0  3.60) āgatoyeva.  ^b^vedayatī^eb^ti ettha ca vedanāva vedayati, na añño satto vā  puggalo vā. vedanā hi vedayitalakkhaṇā, tasmā vatthārammaṇaṃ paṭicca  vedanāva vedayatīti. evamidha bhagavā vedanāyapi paccattalakkhaṇameva  bhājetvā dassesi.</p>
              <p>[03] ^b^nīlampi sañjānātī^eb^ti nīlapupphe vā vatthe vā parikammaṃ  katvā upacāraṃ vā appanaṃ vā pāpento sañjānāti. ayañhi saññā  nāma parikammasaññāpi upacārasaññāpi appanāsaññāpi vaṭṭati, nīlaṃ  nīlanti uppajjanasaññāpi vaṭṭatiyeva. ^b^pītakā^eb^dīsupi eseva  nayo. idhāpi bhagavā sañjānanalakkhaṇāya saññāya paccattalakkhaṇameva  bhājetvā dassesi.</p>
              <p>[03] ^b^rūpaṃ rūpattāya saṅkhatamabhisaṅkharontī^eb^ti yathā yāgumeva  yāguttāya, pūvameva pūvattāya pacati nāma, evaṃ paccayehi samāgantvā  katabhāvena saṅkhatanti laddhanāmaṃ rūpameva rūpattāya yathā abhisaṅkhataṃ  rūpaṃ nāma hoti, tathattāya rūpabhāvāya abhisaṅkharoti āyūhati  sampiṇḍeti, nipphādetīti attho. ^b^vedanā^eb^dīsupi eseva nayo.  ayaṃ panettha saṅkhepo -- attanā saha jāyamānaṃ rūpaṃ sampayutte ca  vedanādayo dhamme abhisaṅkharoti nibbattetīti. idhāpi bhagavā  cetayitalakkhaṇassa saṅkhārassa paccattalakkhaṇameva bhājetvā dassesi.</p>
              <p>[03] ^b^ambilampi^eb^ ^a^P2.0293^ea^ ^b^vijānātī^eb^ti  ambāmbāṭakamātuluṅgādiambilaṃ ``ambila''nti vijānāti. eseva  ^a^V2.0260^ea^ nayo sabbapadesu. api cettha ^b^tittaka^eb^nti  nimbapaṭolādinānappakāraṃ ^b^kaṭuka^eb^nti pippalimaricādinānappakāraṃ.  ^b^madhura^eb^nti sappiphāṇitādinānappakāraṃ ^a^M2.0270^ea^.  ^b^khārika^eb^nti vātiṅgaṇanāḷikera  caturassavallivettaṅkurādinānappakāraṃ. ^b^akhārika^eb^nti yaṃ vā taṃ  vā phalajātaṃ kārapaṇṇādimissakapaṇṇaṃ. ^b^loṇika^eb^nti  loṇayāguloṇamacchaloṇabhattādinānappakāraṃ.  ^b^aloṇika^eb^ntialoṇayāgualoṇamacchāloṇabhattādinānappakāraṃ.  ^b^tasmā viññāṇanti vuccatī^eb^ti yasmā imaṃ ambilādibhedaṃ  aññamaññavisiṭṭhena ambilādibhāvena jānāti, tasmā viññāṇanti  vuccatīti. evamidhāpi bhagavā vijānanalakkhaṇassa viññāṇassa  paccattalakkhaṇameva bhājetvā dassesi.</p>
              <p>[03] yasmā pana ārammaṇassa ākārasaṇṭhānagahaṇavasena saññā  pākaṭā hoti, tasmā sā cakkhudvāre vibhattā. yasmā vināpi  ākārasaṇṭhānā ārammaṇassa paccattabhedagahaṇavasena viññāṇaṃ pākaṭaṃ  hoti, tasmā taṃ jivhādvāre vibhattaṃ. imesaṃ pana  saññāviññāṇapaññānaṃ asammohato sabhāvasallakkhaṇatthaṃ ^b^sañjānāti,  vijānāti, pajānātī^eb^ti ettha visesā veditabbā. tattha  upasaggamattameva viseso, jānātīti padaṃ pana aviseso. tassapi  jānanaṭṭhena viseso veditabbo. saññā hi nīlādivasena  ārammaṇasañjānanamattameva, aniccaṃ dukkhamanattāti lakkhaṇapaṭivedhaṃ  pāpetuṃ na sakkoti. viññāṇaṃ nīlādivasena ārammaṇañceva jānāti,  aniccādivasena lakkhaṇapaṭivedhañca pāpeti, ussakkitvā pana  maggapātubhāvaṃ pāpetuṃ na sakkoti. paññā nīlādivasena ārammaṇampi  jānāti, aniccādivasena lakkhaṇapaṭivedhampi pāpeti, ussakkitvā  maggapātubhāvampi pāpeti.</p>
              <p>[03] yathā hi heraññikaphalake kahāpaṇarāsimhi kate  ajātabuddhidārako ^a^P2.0294^ea^ gāmikapuriso mahāheraññikoti  tīsu janesu oloketvā ṭhitesu ajātabuddhidārako kahāpaṇānaṃ  cittavicittacaturassamaṇḍalādibhāvameva jānāti, ``idaṃ manussānaṃ  upabhogaparibhogaṃ ratanasammata''nti na jānāti. gāmikapuriso  cittādibhāvañca jānāti, manussānaṃ  upabhogaparibhogaratanasammatabhāvañca, ``ayaṃ kūṭo, ayaṃ cheko, ayaṃ  karaṭo, ayaṃ saṇho''ti na jānāti. mahāheraññiko cittādibhāvampi  ratanasammatabhāvampi kūṭādibhāvampi jānāti. jānanto ca pana  ^a^M2.0271^ea^ rūpaṃ disvāpi saddaṃ sutvāpi gandhaṃ ghāyitvāpi rasaṃ  sāyitvāpi hatthena garulahubhāvaṃ upadhāretvāpi ``asukagāme  kato''tipi jānāti, ``asukanigame asukanagare asukapabbatacchāyāya  ^a^V2.0261^ea^ asukanadītīre kato''tipi, ``asukācariyena kato''tipi  jānāti. evameva saññā ajātabuddhidārakassa kahāpaṇadassanaṃ viya  nīlādivasena ārammaṇamattameva jānāti. viññāṇaṃ gāmikapurisassa  kahāpaṇadassanaṃ viya nīlādivasena ārammaṇampi jānāti,  aniccādivasena lakkhaṇapaṭivedhampi pāpeti. paññā mahāheraññikassa  kahāpaṇadassanaṃ viya nīlādivasena ārammaṇampi jānāti,  aniccādivasena lakkhaṇapaṭivedhampi pāpeti, ussakkitvā  maggapātubhāvampi pāpeti.</p>
              <p>[03] so pana nesaṃ viseso duppaṭivijjho. tenāha āyasmā  nāgaseno -- </p>
              <p>[02] ``dukkaraṃ, mahārāja, bhagavatā katanti. kiṃ, bhante  nāgasena, bhagavatā dukkaraṃ katanti? dukkaraṃ, mahārāja, bhagavatā kataṃ,  imesaṃ arūpīnaṃ cittacetasikānaṃ dhammānaṃ ekārammaṇe vattamānānaṃ  vavatthānaṃ akkhātaṃ `ayaṃ phasso, ayaṃ vedanā, ayaṃ saññā, ayaṃ  cetanā, idaṃ citta'''nti (mi0 pa0 2.7.16).</p>
              <p>[03] yathā hi tilatelaṃ sāsapatelaṃ madhukatelaṃ eraṇḍakatelaṃ  vasātelanti imāni pañca telāni ekacāṭiyaṃ pakkhipitvā divasaṃ  yamakamanthe hi manthetvā tato ``idaṃ tilatelaṃ, idaṃ sāsapatela''nti  ekekassa ^a^P2.0295^ea^ pāṭiyekkaṃ uddharaṇaṃ nāma dukkaraṃ, idaṃ tato  dukkarataraṃ. bhagavā pana sabbaññutaññāṇassa suppaṭividdhattā dhammissaro  dhammarājā imesaṃ arūpīnaṃ dhammānaṃ ekārammaṇe vattamānānaṃ vavatthānaṃ  akāsi. pañcannaṃ mahānadīnaṃ samuddaṃ paviṭṭhaṭṭhāne ``idaṃ gaṅgāya udakaṃ,  idaṃ yamunāyā''ti evaṃ pāṭiyekkaṃ udakuddharaṇenāpi ayamattho veditabbo.</p>
              <p>[03] iti paṭhamapabbena suññataṃ, dutiyena suññatālakkhaṇanti dvīhi  pabbehi anattalakkhaṇaṃ kathetvā idāni dukkhalakkhaṇaṃ dassetuṃ ^b^tatra,  bhikkhave^eb^tiādimāha. tattha ^b^khajjāmī^eb^ti na rūpaṃ sunakho  viya maṃsaṃ luñcitvā luñcitvā khādati, yathā pana  kiliṭṭhavatthanivattho tatonidānaṃ pīḷaṃ sandhāya ``khādati maṃ  ^a^M2.0272^ea^ vattha''nti bhaṇati, evamidampi pīḷaṃ uppādentaṃ khādati  nāmāti veditabbaṃ. ^b^paṭipanno hotī^eb^ti sīlaṃ ādiṃ katvā yāva  arahattamaggā paṭipanno hoti. yo panettha balavañāṇo tikkhabuddhi  ñāṇuttaro yogāvacaro padhānabhūmiyaṃ vāyamanto khāṇunā vā kaṇṭakena  vā viddho āvudhena vā pahaṭo byagghādīhi vā gahetvā khajjamāno taṃ  vedanaṃ abbohārikaṃ ^a^V2.0262^ea^ katvā mūlakammaṭṭhānaṃ sammasanto  arahattameva gaṇhāti, ayaṃ vedanāya nibbidāya virāgāya nirodhāya  paṭipanno nāma vuccati pītamallatthero viya kuṭumbiyaputtamahātissatthero  viya vattaniaṭaviyaṃ tiṃsamattānaṃ bhikkhūnaṃ aññataro byagghamukhe  nipannabhikkhu viya kaṇṭakena viddhatthero viya ca.</p>
              <p>[03] dvādasasu kira bhikkhūsu ghaṇṭiṃ paharitvā araññe  padhānamanuyuñjantesu eko sūriye atthaṅgatamatteyeva ghaṇṭiṃ paharitvā  caṅkamaṃ oruyha caṅkamanto ^a^P2.0296^ea^ tiriyaṃ nimmathento  tiṇapaṭicchannaṃ kaṇṭakaṃ akkami. kaṇṭako piṭṭhipādena nikkhanto.  tattaphālena vinividdhakālo viya vedanā vattati. thero cintesi --  ``kiṃ imaṃ kaṇṭakaṃ uddharāmi, udāhu pakatiyā vijjhitvā  ṭhitakaṇṭaka''nti? tassa evamahosi -- ``iminā kaṇṭakena  viddhattā nirayādīsu bhayaṃ nāma natthi, pakatiyā vijjhitvā  ṭhitakaṇṭakaṃyevā''ti. so taṃ vedanaṃ abbohārikaṃ katvā sabbarattiṃ  caṅkamitvā vibhātāya rattiyā aññassa saññaṃ adāsi. so āgantvā  ``kiṃ, bhante''ti pucchi? ``kaṇṭakenamhi, āvuso, viddho''ti.  ``kāya velāya, bhante''ti? ``sāyameva, āvuso''ti. ``kasmā  na amhe pakkosittha, kaṇṭakaṃ uddharitvā tattha telampi siñceyyāmā''ti?  ``pakatiyā vijjhitvā ṭhitakaṇṭakameva uddharituṃ vāyamimhā,  āvuso''ti. ``sakkuṇittha, bhante, uddharitu''nti. ``ekadesamattena  me, āvuso, uddhaṭo''ti. sesavatthūni dīghamajjhimaṭṭhakathāsu (dī0  ni0 aṭṭha0 2.373; ma0 ni0 aṭṭha0 1.106) satipaṭṭhānasuttaniddese  vitthāritāneva.</p>
              <p>[03] ^b^taṃ kiṃ maññatha, bhikkhave^eb^ti kasmā āraddhaṃ? imasmiṃ  pabbe dukkhalakkhaṇameva kathitaṃ, na aniccalakkhaṇaṃ. taṃ dassetuṃ  idamāraddhaṃ. tīṇi lakkhaṇāni samodhānetvā dassetumpi āraddhameva.  ^b^apacināti no ācinātī^eb^ti vaṭṭaṃ vināseti, neva cināti.  ^b^pajahati na upādiyatī^eb^ti tadeva vissajjeti, na ^a^M2.0273^ea^  gaṇhāti. ^b^visineti na ussinetī^eb^ti vikirati na sampiṇḍeti.  ^b^vidhūpeti na sandhūpetī^eb^ti nibbāpeti na jālāpeti.</p>
              <p>[03] ^b^evaṃ passaṃ, bhikkhave^eb^ti idaṃ kasmā āraddhaṃ? vaṭṭaṃ  vināsetvā ṭhitaṃ mahākhīṇāsavaṃ dassessāmīti āraddhaṃ. ettakena vā  ṭhānena vipassanā kathitā, idāni saha vipassanāya cattāro magge  dassetuṃ idaṃ āraddhaṃ. atha vā ettakena ṭhānena paṭhamamaggo kathito,  idāni saha ^a^V2.0263^ea^ vipassanāya tayo magge dassetuṃ idamāraddhaṃ.  ettakena vā ṭhānena tīṇi maggāni kathitāni, idāni saha  vipassanāya arahattamaggaṃ dassetumpi idaṃ āraddhameva.</p>
              <p>[03] ^b^sapajāpatikā^eb^ti ^a^P2.0297^ea^ saddhiṃ pajāpatinā  devarājena. ^b^ārakāva namassantī^eb^ti dūratova namassanti, dūrepi  ṭhitaṃ namassantiyeva āyasmantaṃ nītattheraṃ viya.</p>
              <p>[03] thero kira pupphacchaḍḍakakulato nikkhamma pabbajito, khuraggeyeva  arahattaṃ patvā cintesi -- ``ahaṃ ajjeva pabbajito ajjeva me  pabbajitakiccaṃ matthakaṃ pattaṃ, catupaccayasantosabhāvanārāmamaṇḍitaṃ  mahāariyavaṃsapaṭipadaṃ pūressāmī''ti. so paṃsukūlatthāya sāvatthiṃ  pavisitvā coḷakaṃ pariyesanto vicari. atheko mahābrahmā  samāpattito vuṭṭhāya manussapathaṃ olokento theraṃ disvā -- ``ajjeva  pabbajitvā ajjeva khuragge arahattaṃ patvā mahāariyavaṃsapaṭipadaṃ pūretuṃ  coḷakaṃ pariyesatī''ti añjaliṃ paggayha namassamāno aṭṭhāsi.  tamañño mahābrahmā disvā ``kaṃ namassasī''ti? pucchi. nītattheraṃ  namassāmīti. kiṃ kāraṇāti? ajjeva pabbajitvā ajjeva khuragge  arahattaṃ patvā mahāariyavaṃsapaṭipadaṃ pūretuṃ coḷakaṃ pariyesatīti.  sopi naṃ namassamāno aṭṭhāsi. athañño, athaññoti sattasatā  mahābrahmāno namassamānā aṭṭhaṃsu. tena vuttaṃ -- </p>
              <p>[21] ``tā devatā sattasatā uḷārā, </p>
              <p>[27] brahmā vimānā abhinikkhamitvā. </p>
              <p>[26] nītaṃ namassanti pasannacittā, </p>
              <p>[22] `khīṇāsavo gaṇhati paṃsukūlaṃ'''.. </p>
              <p>[21] ``tā ^a^M2.0274^ea^ devatā sattasatā uḷārā, </p>
              <p>[27] brahmā vimānā abhinikkhamitvā. </p>
              <p>[26] nītaṃ namassanti pasannacittā, </p>
              <p>[22] `khīṇāsavo kayirati paṃsukūlaṃ'''.. </p>
              <p>[21] ```khīṇāsavo ^a^V2.0264^ea^ dhovati paṃsukūlaṃ'. </p>
              <p>[27] `khīṇāsavo rajati paṃsukūlaṃ'. </p>
              <p>[22] `khīṇāsavo pārupati paṃsakūla'''nti..</p>
              <p>[03] iti bhagavā imasmiṃ sutte desanaṃ tīhi bhavehi vinivattetvā  arahattassa kūṭaṃ gaṇhi. desanāpariyosāne pañcasatā bhikkhū arahatte  patiṭṭhahiṃsu. sattamaṃ. </p>
            </h4>
            <h4>
              <h4n> 8. piṇḍolyasuttavaṇṇanā </h4n>
              <p>[03] 80^b^.^eb^ aṭṭhame ^b^kismiñcideva pakaraṇe^eb^ti  kismiñcideva kāraṇe. ^b^paṇāmetvā^eb^ti nīharitvā. kismiṃ pana  kāraṇe ete bhagavatā paṇāmitāti? ekasmiñhi ^a^P2.0298^ea^  antovasse bhagavā sāvatthiyaṃ vasitvā vutthavasso pavāretvā  mahābhikkhusaṅghaparivāro sāvatthito nikkhamitvā janapadacārikaṃ  caranto kapilavatthuṃ patvā nigrodhārāmaṃ pāvisi. sakyarājāno  ``satthā āgato''ti sutvā pacchābhatte kappiyāni  telamadhuphāṇitādīni ceva pānakāni ca kājasatehi gāhāpetvā vihāraṃ  gantvā saṅghassa niyyātetvā satthāraṃ vanditvā paṭisanthāraṃ karontā  ekamante nisīdiṃsu. satthā tesaṃ madhuradhammakathaṃ kathento nisīdi.  tasmiṃ khaṇe ekacce bhikkhū senāsanaṃ paṭijagganti, ekacce  mañcapīṭhādīni paññāpenti, sāmaṇerā appaharitaṃ karonti.  bhājanīyaṭṭhāne sampattabhikkhūpi atthi, asampattabhikkhūpi atthi.  sampattā asampattānaṃ lābhaṃ gaṇhantā, ``amhākaṃ detha, amhākaṃ  ācariyassa detha upajjhāyassa dethā''ti kathentā mahāsaddamakaṃsu.  satthā sutvā theraṃ pucchi ``ke pana te, ānanda, uccāsaddā mahāsaddā  kevaṭṭā maññe macchavilope''ti? thero etamatthaṃ ārocesi. satthā  sutvā ``āmisahetu, ānanda, bhikkhū mahāsaddaṃ karontī''ti āha.  ``āma, bhante''ti. ``ananucchavikaṃ, ānanda, appatirūpaṃ. na  ^a^M2.0275^ea^ hi mayā kappasatasahassādhikāni cattāri asaṅkhyeyyāni  cīvarādihetu pāramiyo pūritā, nāpi ime bhikkhū cīvarādihetu  agārasmā anagāriyaṃ pabbajitā, arahattahetu pabbajitvā anatthaṃ  atthasadisaṃ asāraṃ sārasadisaṃ karonti, gacchānanda, te bhikkhū  paṇāmehī''ti.</p>
              <p>[03] ^b^pubbaṇhasamaya^eb^nti dutiyadivase pubbaṇhasamayaṃ.  ^b^beluvalaṭṭhikāya mūle^eb^ti taruṇabeluvarukkhamūle. ^b^pabāḷho^eb^ti  pabāhito. pavāḷhotipi pāṭho, pavāhitoti attho. ubhayampi  nīhaṭabhāvameva ^a^V2.0265^ea^ dīpeti. ^b^siyā aññathatta^eb^nti  pasādaññathattaṃ vā bhāvaññathattaṃ vā bhaveyya. kathaṃ? ``sammāsambuddhena  mayaṃ lahuke kāraṇe paṇāmitā''ti ^a^P2.0299^ea^ pasādaṃ mandaṃ  karontānaṃ pasādaññathattaṃ nāma hoti. saliṅgeneva titthāyatanaṃ  pakkamantānaṃ bhāvaññathattaṃ nāma. ^b^siyā vipariṇāmo^eb^ti ettha pana  ``mayaṃ satthu ajjhāsayaṃ gaṇhituṃ sakkhissāmāti pabbajitā, naṃ  gahetuṃ asakkontānaṃ kiṃ amhākaṃ pabbajjāyā''ti? sikkhaṃ paccakkhāya  hīnāyāvattanaṃ vipariṇāmoti veditabbo. ^b^vacchassā^eb^ti  khīrūpakavacchassa. ^b^aññathatta^eb^nti milāyanāññathattaṃ.  khīrūpako hi vaccho mātu adassanena khīraṃ alabhanto milāyati  kampati pavedhati. ^b^vipariṇāmo^eb^ti maraṇaṃ. so hi khīraṃ  alabhamāno khīrapipāsāya sussanto patitvā marati.</p>
              <p>[03] ^b^bījānaṃ taruṇāna^eb^nti udakena anuggahetabbānaṃ  virūḷhabījānaṃ. ^b^aññathatta^eb^nti milāyanaññathattameva. tāni  hi udakaṃ alabhantāni milāyanti. ^b^vipariṇāmo^eb^ti vināso.  tāni hi udakaṃ alabhantāni sukkhitvā vinassanti, palālameva  honti. ^b^anuggahito^eb^ti āmisānuggahena ceva dhammānuggahena ca  anuggahito. ^b^anuggaṇheyya^eb^nti dvīhipi etehi anuggahehi  anuggaṇheyyaṃ. acirapabbajitā hi sāmaṇerā ceva daharabhikkhū ca  cīvarādipaccayavekalle vā sati gelaññe vā satthārā vā  ācariyupajjhāyehi vā āmisānuggahena ananuggahitā kilamantā na  sakkonti sajjhāyaṃ vā manasikāraṃ vā kātuṃ, dhammānuggahena  ananuggahitā uddesena ceva ovādānusāsaniyā ca parihāyamānā na  sakkonti akusalaṃ parivajjetvā kusalaṃ bhāvetuṃ. imehi pana dvīhi  anuggahehi anuggahitā kāyena akilamantā sajjhāyamanasikāre  pavattitvā yathānusiṭṭhaṃ paṭipajjamānā ^a^M2.0276^ea^ aparabhāge taṃ anuggahaṃ  alabhantāpi teneva purimānuggahena laddhabalā sāsane patiṭṭhahanti, tasmā  bhagavato evaṃ parivitakko udapādi.</p>
              <p>[03] ^b^bhagavato purato pāturahosī^eb^ti satthu cittaṃ ñatvā --  ``ime bhikkhū bhagavatā paṇāmitā, idāni nesaṃ anuggahaṃ kātukāmo  evaṃ cintesi, kāraṇaṃ bhagavā cintesi, ahamettha ussāhaṃ  janessāmī''ti purato pākaṭo ahosi. ^b^santettha bhikkhū^eb^ti idaṃ  so mahābrahmā yathā nāma byatto sūdo yadeva ^a^P2.0300^ea^  ambilaggādīsu rasajātaṃ rañño ruccati, taṃ abhisaṅkhārena sādutaraṃ  katvā punadivase upanāmeti, evameva attano byattatāya bhagavatā  āhaṭaupamaṃyeva ^b^evametaṃ bhagavā^eb^tiādivacanehi abhisaṅkharitvā  bhagavantaṃ yācanto bhikkhusaṅghassa anuggahakaraṇatthaṃ vadati ^a^V2.0266^ea^.  tattha ^b^abhinandatū^eb^ti ``mama santikaṃ bhikkhusaṅgho  āgacchatū''ti. evamassa āgamanaṃ sampiyāyamāno abhinandatu.  ^b^abhivadatū^eb^ti āgatassa ca ovādānusāsaniṃ dadanto abhivadatu.</p>
              <p>[03] ^b^paṭisallānā^eb^ti ekībhāvā. ^b^iddhābhisaṅkhāraṃ  abhisaṅkhāsī^eb^ti iddhiṃ akāsi. ^b^ekadvīhikāyā^eb^ti ekeko  ceva dve dve ca hutvā. ^b^sārajjamānarūpā^eb^ti ottappamānasabhāvā  bhāyamānā. kasmā pana bhagavā tesaṃ tathā upasaṅkamanāya  iddhimakāsīti? hitapatthanāya. yadi hi te vaggavaggā hutvā  āgaccheyyuṃ, ``bhagavā bhikkhusaṅghaṃ paṇāmetvā araññaṃ paviṭṭho  ekadivasampi tattha vasituṃ nāsakkhi, vegeneva āgato''ti keḷimpi  kareyyuṃ. atha nesaṃ neva buddhagāravaṃ paccupaṭṭhaheyya, na dhammadesanaṃ  sampaṭicchituṃ samatthā bhaveyyuṃ. sabhayānaṃ pana sasārajjānaṃ  ekadvīhikāya āgacchantānaṃ buddhagāravañceva paccupaṭṭhitaṃ bhavissati,  dhammadesanañca sampaṭicchituṃ sakkhissantīti cintetvā tesaṃ  hitapatthanāya tathārūpaṃ iddhiṃ akāsi.</p>
              <p>[03] ^b^nisīdiṃsū^eb^ti tesu hi sārajjamānarūpesu āgacchantesu  eko bhikkhu ``mamaṃyeva satthā oloketi, maṃyeva maññe  niggaṇhitukāmo''ti saṇikaṃ āgantvā vanditvā nisīdi, athañño  athaññoti evaṃ pañcabhikkhusatāni nisīdiṃsu. evaṃ nisinnaṃ pana  bhikkhusaṅghaṃ sīdantare sannisinnaṃ mahāsamuddaṃ ^a^P2.0301^ea^ viya  nivāte padīpaṃ viya ca niccalaṃ disvā satthā cintesi -- ``imesaṃ  ^a^M2.0277^ea^ bhikkhūnaṃ kīdisī dhammadesanā vaṭṭatī''ti? athassa  etadahosi -- ``ime āhārahetu paṇāmitā, piṇḍiyālopadhammadesanāva  nesaṃ sappāyā, taṃ dassetvā matthake tiparivaṭṭadesanaṃ desessāmi,  desanāpariyosāne sabbe arahattaṃ pāpuṇissantī''ti. atha nesaṃ taṃ  dhammadesanaṃ desento ^b^antamidaṃ, bhikkhave^eb^tiādimāha.</p>
              <p>[03] tattha ^b^anta^eb^nti pacchimaṃ lāmakaṃ. ^b^yadidaṃ  piṇḍolya^eb^nti yaṃ evaṃ piṇḍapariyesanena jīvikaṃ kappentassa jīvitaṃ.  ayaṃ panettha padattho -- piṇḍāya ulatīti piṇḍolo, piṇḍolassa  kammaṃ ^b^piṇḍolyaṃ,^eb^ piṇḍapariyesanena nipphāditajīvitanti attho.  ^b^abhisāpo^eb^ti akkoso. kupitā hi manussā attano  paccatthikaṃ ``cīvaraṃ nivāsetvā kapālaṃ gahetvā piṇḍaṃ pariyesamāno  carissatī''ti akkosanti. atha vā pana ``kiṃ tuyhaṃ akātabbaṃ  atthi, yo tvaṃ evaṃ balavā vīriyasampannopi hirottappaṃ pahāya kapaṇo  viya piṇḍolo vicarasi pattapāṇī''ti? evampi ^a^V2.0267^ea^  akkosantiyeva. ^b^tañca kho eta^eb^nti evaṃ taṃ abhisāpaṃ  samānampi piṇḍolyaṃ. ^b^kulaputtā upenti atthavasikā^eb^ti mama  sāsane jātikulaputtā ca ācārakulaputtā ca atthavasikā  kāraṇavasikā hutvā kāraṇavasaṃ paṭicca upenti.</p>
              <p>[03] ^b^rājābhinītā^eb^tiādīsu ye rañño santakaṃ khāditvā raññā  bandhanāgāre bandhāpitā palāyitvā pabbajanti, te rājābhinītā nāma.  te hi raññā bandhanaṃ abhinītattā ^b^rājābhinītā^eb^ nāma. ye  pana corehi aṭaviyaṃ gahetvā ekaccesu māriyamānesu ekacce ``mayaṃ  sāmi tumhehi vissaṭṭhā gehaṃ anajjhāvasitvā pabbajissāma, tattha yaṃ  yaṃ buddhapūjādipuññaṃ karissāma, tato tumhākaṃ pattiṃ dassāmā''ti tehi  vissaṭṭhā pabbajanti, te ^b^corābhinītā^eb^ nāma. tepi hi corehi  māretabbataṃ abhinītāti corābhinītā nāma. ye pana iṇaṃ gahetvā  paṭidātuṃ asakkontā palāyitvā pabbajanti, te ^b^iṇaṭṭā^eb^ nāma,  iṇapīḷitāti attho ^a^P2.0302^ea^. iṇaṭṭhātipi pāṭho, iṇe  ṭhitāti attho. ye rājacorachātakarogabhayānaṃ aññatarena abhibhūtā  upaddutā pabbajanti, te ^b^bhayaṭṭā^eb^ nāma, bhayapīḷitāti attho.  bhayaṭṭhātipi pāṭho, bhaye ^a^M2.0278^ea^ ṭhitāti attho.  ^b^ājīvikāpakatā^eb^ti ājīvikāya upaddutā abhibhūtā, puttadāraṃ  posetuṃ asakkontāti attho. ^b^otiṇṇāmhā^eb^ti anto anupaviṭṭhā.</p>
              <p>[03] ^b^so ca hoti abhijjhālū^eb^ti idaṃ so kulaputto  ``dukkhassa antaṃ karissāmī''tiādivasena cittaṃ uppādetvā  pabbajito, aparabhāge, taṃ pabbajjaṃ tathārūpaṃ kātuṃ na sakkoti, taṃ  dassetuṃ vuttaṃ. tattha ^b^abhijjhālū^eb^ti parabhaṇḍānaṃ abhijjhāyitā.  ^b^tibbasārāgo^eb^ti bahalarāgo. ^b^byāpannacitto^eb^ti pūtibhāvena  vipannacitto. ^b^paduṭṭhamanasaṅkappo^eb^ti tikhiṇasiṅgo viya goṇo  duṭṭhacitto. ^b^muṭṭhassatī^eb^ti bhattanikkhittakāko viya naṭṭhassati,  idha kataṃ ettha nassati. ^b^asampajāno^eb^ti nippañño.  khandhādiparicchedarahito. ^b^asamāhito^eb^ti caṇḍasote baddhanāvā  viya upacārappanābhāvena asaṇṭhito. ^b^vibbhantacitto^eb^ti  bandhāruḷhamago viya santamano. ^b^pākatindriyo^eb^ti yathā gihī  puttadhītaro olokento asaṃvutindriyo hoti, evaṃ asaṃvutindriyo.</p>
              <p>[03] ^b^chavālāta^eb^nti chavānaṃ daḍḍhaṭṭhāne alātaṃ. ^b^ubhatopadittaṃ  majjhe gūthagata^eb^nti pamāṇena aṭṭhaṅgulamattaṃ dvīsu ṭhānesu ādittaṃ majjhe  gūthamakkhitaṃ. ^b^neva gāme^eb^ti ^a^P2.0303^ea^ sace hi taṃ  yuganaṅgalagopānasipakkhapāsakādīnaṃ ^a^V2.0268^ea^ atthāya upanetuṃ sakkā  assa, gāme kaṭṭhatthaṃ phareyya. sace khettakuṭiyaṃ kaṭṭhattharamañcakādīnaṃ  atthāya upanetuṃ sakkā, araññe kaṭṭhatthaṃ phareyya. yasmā pana  ubhayathāpi na sakkā, tasmā evaṃ vuttaṃ. ^b^gihibhogā ca  parihīno^eb^ti yo agāre vasantehi gihīhi dāyajje bhājiyamāne  bhogo laddhabbo assa, tato ca parihīno. ^b^sāmaññatthañcā^eb^ti  ācariyupajjhāyānaṃ ovāde ṭhatvā pariyattipaṭivedhavasena pattabbaṃ  sāmaññatthañca. imañca pana upamaṃ satthā na dussīlassa vasena  āhari, parisuddhasīlassa pana alasassa abhijjhādīhi dosehi  upahatassa puggalassa imaṃ upamaṃ āhari.</p>
              <p>[03] ^b^tayome, bhikkhave^eb^ti kasmā āraddhaṃ? imassa puggalassa  chavālātasadisabhāvo neva mātāpitūhi kato, na ācariyupajjhāyehi,  imehi pana pāpavitakkehi katoti dassanatthaṃ āraddhaṃ. ^b^animittaṃ  vā samādhi^eb^nti ^a^M2.0279^ea^ vipassanāsamādhiṃ. so hi  niccanimittādīnaṃ samugghātanena animittoti vuccati. ettha ca  cattāro satipaṭṭhānā missakā, animittasamādhi pubbabhāgo.  animittasamādhi vā missako, satipaṭṭhānā pubbabhāgāti veditabbā.</p>
              <p>[03] ^b^dvemā, bhikkhave, diṭṭhiyo^eb^ti idaṃ pana na kevalaṃ  animittasamādhibhāvanā imesaṃyeva tiṇṇaṃ mahāvitakkānaṃ pahānāya  saṃvattati, sassatucchedadiṭṭhīnampi pana samugghātaṃ karotīti dassanatthaṃ  vuttaṃ. ^b^na vajjavā assa^eb^nti niddoso bhaveyyaṃ. sesamettha  uttānameva. iti bhagavā imasmimpi sutte desanaṃ tīhi bhavehi  vinivattetvā arahattena kūṭaṃ gaṇhi. desanāvasāne pañcasatā bhikkhū  saha paṭisambhidāhi arahattaṃ pāpuṇiṃsūti. aṭṭhamaṃ. </p>
            </h4>
            <h4>
              <h4n> 9. pālileyyasuttavaṇṇanā </h4n>
              <p>[03] 81^b^.^eb^ navame ^a^P2.0304^ea^ ^b^cārikaṃ  pakkāmī^eb^ti kosambikānaṃ bhikkhūnaṃ kalahakāle satthā ekadivasaṃ  dīghītissa kosalarañño vatthuṃ āharitvā ``na hi verena verāni,  sammantīdha kudācana''ntiādīhi (dha0 pa0 5) gāthāhi ovadati.  taṃdivasaṃ tesaṃ kalahaṃ karontānaṃyeva ratti vibhātā. dutiyadivasepi  bhagavā tameva vatthuṃ kathesi. taṃdivasampi tesaṃ kalahaṃ karontānaṃyeva  ratti vibhātā. tatiyadivasepi bhagavā tameva vatthuṃ kathesi. atha  naṃ aññataro bhikkhu evamāha -- ``appossukko, bhante, bhagavā  diṭṭhadhammasukhavihāraṃ anuyutto viharatu, mayametena bhaṇḍanena ^a^V2.0269^ea^  kalahena viggahena vivādena paññāyissāmā''ti. satthā  ``pariyādiṇṇarūpacittā kho ime moghapurisā, na ime sakkā  saññāpetu''nti cintetvā -- ``kiṃ mayhaṃ imehi, ekacāravāsaṃ  vasissāmī''ti? so pātova sarīrapaṭijagganaṃ katvā kosambiyaṃ  piṇḍāya caritvā kañcipi anāmantetvā ekova adutiyo cārikaṃ  pakkāmi.</p>
              <p>[03] ^b^yasmiṃ, āvuso, samaye^eb^ti idaṃ thero yasmāssa ajja  bhagavā ekena bhikkhunā saddhiṃ pakkamissati, ajja dvīhi, ajja satena,  ajja sahassena, ajja ekakovāti sabbo bhagavato cāro vidito  pākaṭo paccakkho, tasmā āha.</p>
              <p>[03] ^b^anupubbenā^eb^ti ^a^M2.0280^ea^ gāmanigamapaṭipāṭiyā piṇḍāya  caramāno ekacāravāsaṃ tāva vasamānaṃ bhikkhuṃ passitukāmo hutvā  bālakaloṇakāragāmaṃ agamāsi. tattha bhaguttherassa  sakalapacchābhattañceva tiyāmarattiñca ekacāravāse ānisaṃsaṃ kathetvā  punadivase tena pacchāsamaṇena piṇḍāya caritvā taṃ tattheva nivattetvā  ``samaggavāsaṃ vasamāne tayo kulaputte passissāmī''ti  pācīnavaṃsamigadāyaṃ agamāsi. tesampi sakalapacchābhattañceva  tiyāmarattiñca ekacāravāse ānisaṃsaṃ kathetvā te tattheva nivattetvā  ekakova pālileyya nagarābhimukho pakkamitvā anupubbena  pālileyyanagaraṃ sampatto. tena vuttaṃ -- ``anupubbena cārikaṃ  caramāno yena pālileyyakaṃ, tadavasarī''ti.</p>
              <p>[03] ^b^bhaddasālamūle^eb^ti pālileyyavāsino bhagavato dānaṃ datvā  ^a^P2.0305^ea^ pālileyyato avidūre rakkhitavanasaṇḍo nāma  atthi, tattha bhagavato paṇṇasālaṃ katvā ``ettha vasathā''ti paṭiññaṃ  kāretvā vāsayiṃsu. bhaddasālo pana tattheko manāpo laddhako  sālarukkho. bhagavā taṃ nagaraṃ upanissāya tasmiṃ vanasaṇḍe  paṇṇasālasamīpe tasmiṃ rukkhamūle viharati. tena vuttaṃ  ``bhaddasālamūle''ti.</p>
              <p>[03] evaṃ viharante panettha tathāgate aññataro hatthināgo hatthinīhi  hatthipotakādīhi gocarabhūmititthogāhanādīsu ubbāḷho yūthe  ukkaṇṭhito ``kiṃ me imehi hatthīhī''ti? yūthaṃ pahāya manussapathaṃ  gacchanto pālileyyakavanasaṇḍe bhagavantaṃ disvā ghaṭasahassena  nibbāpitasantāpo viya nibbuto hutvā satthu santike aṭṭhāsi. so  tato paṭṭhāya satthu vattapaṭivattaṃ karonto mukhadhovanaṃ ^a^V2.0270^ea^ deti,  nhānodakaṃ āharati, dantakaṭṭhaṃ deti, pariveṇaṃ sammajjati, araññato  madhurāni phalāphalāni āharitvā satthuno deti. satthā paribhogaṃ  karoti.</p>
              <p>[03] ekadivasaṃ satthā rattibhāgasamanantare caṅkamitvā pāsāṇaphalake  nisīdi. hatthīpi avidūre ṭhāne aṭṭhāsi. satthā pacchato  oloketvā na kiñci addasa, evaṃ purato ca ubhayapassesu ca.  athassa ``sukhaṃ vatāhaṃ aññatra tehi bhaṇḍanakārakehi vasāmī''ti  cittaṃ uppajji. hatthinopi ``mayā nāmitasākhaṃ aññe khādantā  natthī''tiādīni cintetvā -- ``sukhaṃ vata ekakova ^a^M2.0281^ea^  vasāmi, satthu vattaṃ kātuṃ labhāmī''ti cittaṃ uppajji. satthā attano  cittaṃ oloketvā -- ``mama tāva īdisaṃ cittaṃ, kīdisaṃ nu kho  hatthissā''ti tassāpi tādisameva disvā ``sameti no citta''nti  imaṃ udānaṃ udānesi -- </p>
              <p>[21] ``etaṃ nāgassa nāgena, īsādantassa hatthino. </p>
              <p>[22] sameti cittaṃ cittena, yadeko ramatī vane''ti..  (mahāva0 467).</p>
              <p>[03] ^b^atha kho sambahulā bhikkhū^eb^ti atha evaṃ tathāgate tattha  viharante pañcasatā disāsu vassaṃvutthā bhikkhū. ^b^yenāyasmā  ānando^eb^ti ``satthā kira bhikkhusaṅghaṃ paṇāmetvā araññaṃ  paviṭṭho''ti attano dhammatāya satthu santikaṃ gantuṃ asakkontā  yenāyasmā ānando, tenupasaṅkamiṃsu.</p>
              <p>[03] ^b^anantarā^eb^ ^a^P2.0306^ea^ ^b^āsavānaṃ khayo^eb^ti  maggānantaraṃ arahattaphalaṃ. ^b^vicayaso^eb^ti vicayena, tesaṃ tesaṃ  dhammānaṃ sabhāvavicinanasamatthena ñāṇena paricchinditvāti attho.  ^b^dhammo^eb^ti sāsanadhammo. cattāro satipaṭṭhānātiādi ye ye  koṭṭhāse paricchinditvā dhammo desito, tesaṃ pakāsanatthāya vuttaṃ.  ^b^samanupassanā^eb^ti diṭṭhisamanupassanā. ^b^saṅkhāro so^eb^ti  diṭṭhisaṅkhāro so. ^b^tatojo so saṅkhāro^eb^ti tato taṇhāto  so saṅkhāro jāto. taṇhāsampayuttesu cittesupi catūsu cittesu esa  jāyati. ^b^sāpi taṇhā^eb^ti sā diṭṭhisaṅkhārassa paccayabhūtā  taṇhā. ^b^sāpi vedanā^eb^ti sā taṇhāya paccayabhūtā vedanā.  ^b^sopi phasso^eb^ti so vedanāya paccayo avijjāsamphasso.  ^b^sāpi avijjā^eb^ti sā phassasampayuttā avijjā.</p>
              <p>[03] ^b^no cassaṃ^eb^ ^a^V2.0271^ea^, ^b^no ca me siyā^eb^ti sace ahaṃ  na bhaveyyaṃ, mama parikkhāropi na bhaveyya. ^b^nābhavissaṃ, na me  bhavissatī^eb^ti sace pana āyatimpi ahaṃ na bhavissāmi, evaṃ mama  parikkhāropi na bhavissati. ettake ṭhāne bhagavā tena bhikkhunā  gahitagahitadiṭṭhiṃ vissajjāpento āgato puggalajjhāsayenapi  desanāvilāsenapi. ^b^tatojo so saṅkhāro^eb^ti  taṇhāsampayuttacitte vicikicchāva natthi, kathaṃ vicikicchāsaṅkhāro  taṇhāto jāyatīti? appahīnattā. yassa hi taṇhāya appahīnāya  so ^a^M2.0282^ea^ uppajjati, taṃ sandhāyetaṃ vuttaṃ. diṭṭhiyāpi eseva nayo  labbhatiyeva catūsu hi cittuppādesu sampayuttadiṭṭhi nāma natthi.  yasmā pana taṇhāya appahīnattā sā uppajjati, tasmā taṃ sandhāya  tatrāpi ayamattho yujjati. iti imasmiṃ sutte tevīsatiyā ṭhānesu  arahattaṃ pāpetvā vipassanā kathitā. navamaṃ. </p>
            </h4>
            <h4>
              <h4n> 10. puṇṇamasuttavaṇṇanā </h4n>
              <p>[03] 82^b^.^eb^ dasame ^b^tadahuposathe^eb^tiādi pavāraṇasutte  vitthāritameva. ^b^kiñcideva desa^eb^nti kiñci kāraṇaṃ. ^b^sake  āsane nisīditvā puccha yadākaṅkhasī^eb^ti kasmā evamāha? so  kira bhikkhu pañcasatabhikkhuparivāro. ācariye ^a^P2.0307^ea^  pana ṭhitake pucchante sace te bhikkhū nisīdanti, satthari gāravaṃ kataṃ  hoti, ācariye agāravaṃ. sace uṭṭhahanti, ācariye gāravaṃ kataṃ  hoti, satthari agāravaṃ. iti nesaṃ cittaṃ anekaggaṃ bhavissati,  desanaṃ sampaṭicchituṃ na sakkhissanti. tasmiṃ pana nisīditvā  pucchante tesaṃ cittaṃ ekaggaṃ bhavissati, desanaṃ sampaṭicchituṃ  sakkhissantīti ñatvā bhagavā evamāha. ^b^ime nu kho, bhante^eb^ti  ayaṃ thero pañcannaṃ bhikkhusatānaṃ ācariyo, pañcakkhandhamattampi  nappajānātīti na vattabbo. pañhaṃ pucchantena pana ``ime  pañcupādānakkhandhā, na aññe''ti evaṃ jānantena viya hutvā pucchituṃ  na vaṭṭati, tasmā ajānanto viya pucchati. tepi cassa  antevāsikā ``amhākaṃ ācariyo `ahaṃ jānāmī'ti na katheti,  sabbaññutaññāṇena pana saddhiṃ saṃsanditvāva kathetī''ti sotabbaṃ  saddhātabbaṃ maññissantītipi ajānanto viya pucchati.</p>
              <p>[03] ^b^chandamūlakā^eb^ti taṇhāchandamūlakā. ^b^na kho bhikkhu  taññeva upādānaṃ te pañcupādānakkhandhā^eb^ti yasmā chandarāgamattaṃ  pañcakkhandhā na hoti, tasmā idaṃ vuttaṃ. yasmā pana sahajātato vā  ārammaṇato vā khandhe muñcitvā upādānaṃ natthi, tasmā ^b^nāpi  aññatra pañcahi^eb^ ^a^V2.0272^ea^ ^b^upādānakkhandhehi upādāna^eb^nti vuttaṃ.  taṇhāsampayuttasmiñhi citte vattamāne taṃcittasamuṭṭhānarūpaṃ  rūpakkhandho, ṭhapetvā taṃ taṇhaṃ sesā arūpadhammā cattāro khandhāti  sahajātatopi khandhe muñcitvā upādānaṃ natthi. upādānassa pana  rūpādīsu aññataraṃ ārammaṇaṃ katvā uppajjanato ārammaṇatopi  pañcakkhandhe muñcitvā upādānaṃ natthi. ^b^chandarāgavemattatā^eb^ti  chandarāganānattaṃ. ^b^evaṃ kho bhikkhū^eb^ti evaṃ rūpārammaṇassa  chandarāgassa ^a^M2.0283^ea^ vedanādīsu aññataraṃ ārammaṇaṃ akaraṇato siyā  chandarāgavemattatā. ^b^khandhādhivacana^eb^nti ^a^P2.0308^ea^  khandhāti ayaṃ paññatti. ayaṃ pana anusandhi na ghaṭiyati, kiñcāpi  na ghaṭiyati, sānusandhikāva pucchā, sānusandhikaṃ vissajjanaṃ.  ayañhi thero tesaṃ tesaṃ bhikkhūnaṃ ajjhāsayena pucchati, satthāpi tesaṃ  tesaṃ ajjhāsayeneva vissajjeti. sesaṃ sabbattha uttānameva. dasamaṃ.</p>
              <p>[03] imassa ca pana vaggassa ekekasmiṃ sutte pañcasatā pañcasatā  bhikkhū arahattaṃ pattāti. </p>
              <p>[06] khajjanīyavaggo aṭṭhamo. </p>
            </h4>
          </h3>
          <h3>
            <h3n> 9. theravaggo </h3n>
            <h4>
              <h4n> 1. ānandasuttavaṇṇanā </h4n>
              <p>[03] 83^b^.^eb^ theravaggassa paṭhame ^b^mantāṇiputto^eb^ti,  mantāṇiyā nāma brāhmaṇiyā putto. ^b^upādāyā^eb^ti āgamma  ārabbha sandhāya paṭicca. ^b^asmīti hotī^eb^ti asmīti evaṃ  pavattaṃ taṇhāmānadiṭṭhipapañcattayaṃ hoti. ^b^daharo^eb^ti taruṇo.  ^b^yuvā^eb^ti yobbanena samannāgato. ^b^maṇḍanakajātiko^eb^ti  maṇḍanakasabhāvo maṇḍanakasīlo. ^b^mukhanimitta^eb^nti mukhapaṭibimbaṃ.  tañhi parisuddhaṃ ādāsamaṇḍalaṃ paṭicca paññāyati. kiṃ pana taṃ  olokayato sakamukhaṃ paññāyati, paramukhanti? yadi sakaṃ bhaveyya,  parammukhaṃ hutvā paññāyeyya, atha parassa bhaveyya, vaṇṇādīhi asadisaṃ  hutvā paññāyeyya. tasmā na taṃ attano, na parassa, ādāsaṃ pana  nissāya nibhāsarūpaṃ nāma taṃ paññāyatīti vadanti. atha yaṃ udake  paññāyati, taṃ kena kāraṇenāti ^a^V2.0273^ea^? mahābhūtānaṃ visuddhatāya.  ^b^dhammo me abhisamito^eb^ti mayā ñāṇena catusaccadhammo  abhisamāgato, sotāpannosmi jātoti kathesi. paṭhamaṃ. </p>
            </h4>
            <h4>
              <h4n> 2. tissasuttavaṇṇanā </h4n>
              <p>[03] 84^b^.^eb^ dutiye ^a^M2.0284^ea^ ^a^P2.0309^ea^  ^b^madhurakajāto viyā^eb^ti sañjātagarubhāvo viya akammañño.  ^b^disāpi me^eb^ti ayaṃ puratthimā ayaṃ dakkhiṇāti evaṃ disāpi  mayhaṃ na pakkhāyanti, na pākaṭā hontīti vadati. ^b^dhammāpi maṃ  na paṭibhantī^eb^ti pariyattidhammāpi mayhaṃ na upaṭṭhahanti, uggahitaṃ  sajjhāyitaṃ na dissatīti vadati. ^b^vicikicchā^eb^ti no  mahāvicikicchā. na hi tassa ``sāsanaṃ niyyānikaṃ nu kho, na  nu kho''ti vimati uppajjati. evaṃ panassa hoti ``sakkhissāmi  nu kho samaṇadhammaṃ kātuṃ, udāhu pattacīvaradhāraṇamattameva  karissāmī''ti.</p>
              <p>[03] ^b^kāmānametaṃ adhivacana^eb^nti yathā hi ninnaṃ pallalaṃ  olokentassa dassanarāmaṇeyyakamattaṃ atthi, yo panettha otarati, taṃ  caṇḍamīnākulatāya ākaḍḍhitvā anayabyasanaṃ pāpeti, evamevaṃ pañcasu  kāmaguṇesu cakkhudvārādīnaṃ ārammaṇe rāmaṇeyyakamattaṃ atthi, yo  panettha gedhaṃ āpajjati, taṃ ākaḍḍhitvā nirayādīsu eva pakkhipanti.  appassādā hi kāmā bahudukkhā bahupāyāsā, ādīnavo ettha  bhiyyoti imaṃ atthavasaṃ paṭicca ``kāmānametaṃ adhivacana''nti vuttaṃ.  ^b^ahamanuggahenā^eb^ti ahaṃ dhammāmisānuggahehi ^a^P2.0310^ea^  anuggaṇhāmi. ^b^abhinandī^eb^ti sampaṭicchi. na kevalañca  abhinandi, imaṃ pana satthu santikā assāsaṃ labhitvā ghaṭento  vāyamanto katipāhena arahatte patiṭṭhāsi. dutiyaṃ. </p>
            </h4>
            <h4>
              <h4n> 3. yamakasuttavaṇṇanā </h4n>
              <p>[03] 85^b^.^eb^ tatiye ^b^diṭṭhigata^eb^nti sace hissa evaṃ  bhaveyya ``saṅkhārā uppajjanti ceva nirujjhanti ca,  saṅkhārappavattameva appavattaṃ hotī''ti, diṭṭhigataṃ nāma na bhaveyya,  sāsanāvacarikaṃ ñāṇaṃ bhaveyya. yasmā panassa ``satto ucchijjati  vinassatī''ti ahosi, tasmā diṭṭhigataṃ nāma jātaṃ. ^b^thāmasā  parāmāsā^eb^ti diṭṭhithāmena ceva diṭṭhiparāmāsena ca.</p>
              <p>[03] ^b^yenāyasmā^eb^ ^a^V2.0274^ea^ ^b^sāriputto^eb^ti yathā nāma  paccante kupite taṃ vūpasametuṃ asakkontā rājapurisā senāpatissa vā  rañño vā santikaṃ gacchanti, evaṃ diṭṭhigatavasena tasmiṃ there kupite  taṃ vūpasametuṃ asakkontā te bhikkhū yena dhammarājassa dhammasenāpati  āyasmā sāriputto ^a^M2.0285^ea^, tenupasaṅkamiṃsu. ^b^evaṃbyākho^eb^ti  tesaṃ bhikkhūnaṃ santike viya therassa sammukhā paggayha vattuṃ asakkonto  olambantena hadayena ``evaṃbyākho''ti āha. ^b^taṃ kiṃ maññasi,  āvuso^eb^ti? idaṃ thero tassa vacanaṃ sutvā, ``nāyaṃ attano laddhiyaṃ  dosaṃ passati, dhammadesanāya assa taṃ pākaṭaṃ karissāmī''ti  cintetvā tiparivaṭṭaṃ desanaṃ desetuṃ ārabhi.</p>
              <p>[03] ^b^taṃ kiṃ maññasi, āvuso yamaka, rūpaṃ tathāgato^eb^ti idaṃ  kasmā āraddhaṃ? anuyogavattaṃ dāpanatthaṃ.  tiparivaṭṭadesanāvasānasmiñhi thero sotāpanno jāto. atha naṃ  anuyogavattaṃ dāpetuṃ ``taṃ kiṃ maññasī''tiādimāha?  ^b^tathāgato^eb^ti ^a^P2.0311^ea^ satto. rūpaṃ vedanā saññā  saṅkhārā viññāṇanti ime pañcakkhandhe sampiṇḍetvā ``tathāgato''ti  samanupassasīti pucchati. ^b^ettha ca te, āvuso^eb^ti idaṃ therassa  anuyoge bhummaṃ. idaṃ vuttaṃ hoti -- ettha ca te ettake ṭhāne diṭṭheva  dhamme saccato thirato satte anupalabbhiyamāneti. ^b^sace taṃ,  āvuso^eb^ti idametaṃ aññaṃ byākarāpetukāmo pucchati. ^b^yaṃ dukkhaṃ  taṃ niruddha^eb^nti yaṃ dukkhaṃ, tadeva niruddhaṃ, añño satto nirujjhanako  nāma natthi, evaṃ byākareyyanti attho.</p>
              <p>[03] ^b^etasseva atthassā^eb^ti etassa paṭhamamaggassa.  ^b^bhiyyosomattāya ñāṇāyā^eb^ti atirekappamāṇassa ñāṇassa atthāya,  sahavipassanakānaṃ upari ca tiṇṇaṃ maggānaṃ āvibhāvatthāyāti attho.  ^b^ārakkhasampanno^eb^ti antoārakkhena ceva bahiārakkhena ca  samannāgato. ^b^ayogakkhemakāmo^eb^ti catūhi yogehi khemabhāvaṃ  anicchanto. ^b^pasayhā^eb^ti pasayhitvā abhibhavitvā.  ^b^anupakhajjā^eb^ti anupavisitvā.</p>
              <p>[03] ^b^pubbuṭṭhāyī^eb^tiādīsu dūratova āgacchantaṃ disvā āsanato  paṭhamataraṃ vuṭṭhātīti ^b^pubbuṭṭhāyī^eb^. tassa āsanaṃ datvā tasmiṃ  nisinne pacchā nipatati nisīdatīti, ^b^pacchānipātī^eb^. pātova  vuṭṭhāya ``ettakā kasituṃ gacchatha, ettakā vapitu''nti vā sabbapaṭhamaṃ  vuṭṭhātīti ^b^pubbuṭṭhāyī^eb^. sāyaṃ sabbesu attano attano vasanaṭṭhānaṃ  gatesu gehassa samantato ārakkhaṃ saṃvidhāya dvārāni thaketvā  sabbapacchā nipajjanatopi ^b^pacchānipātī^eb^. ``kiṃ karomi  ^a^M2.0286^ea^, ayyaputta ^a^V2.0275^ea^? kiṃ karomi ayyaputtā''ti? mukhaṃ  olokento kiṃkāraṃ paṭisāvetīti ^b^kiṃkārapaṭissāvī^eb^. manāpaṃ  caratīti ^b^manāpacārī^eb^. piyaṃ vadatīti ^b^piyavādī.  mittatopi naṃ saddaheyyā^eb^ti mitto me ayanti saddaheyya.  ^b^vissāsaṃ āpajjeyyā^eb^ti ekato pānabhojanādiṃ karonto  vissāsiko bhaveyya. ^b^saṃvissattho^eb^ti suṭṭhu vissattho.</p>
              <p>[03] ^b^evameva kho^eb^ti ettha idaṃ opammasaṃsandanaṃ --  bālagahapatiputto viya hi vaṭṭasannissitakāle assutavā puthujjano  ^a^P2.0312^ea^, vadhakapaccāmitto viya abaladubbalā pañcakkhandhā,  vadhakapaccāmittassa ``bālagahapatiputtaṃ upaṭṭhahissāmī''ti upagatakālo  viya paṭisandhikkhaṇe upagatā pañcakkhandhā, tassa hi ``na me ayaṃ  sahāyo, vadhakapaccatthiko aya''nti ajānanakālo viya  vaṭṭanissitaputhujjanassa pañcakkhandhe ``na ime mayha''nti agahetvā  ``mama rūpaṃ, mama vedanā, mama saññā, mama saṅkhārā, mama  viññāṇa''nti gahitakālo, vadhakapaccatthikassa ``mitto me aya''nti  gahetvā sakkārakaraṇakālo viya ``mama ime''ti gahetvā pañcannaṃ  khandhānaṃ nhāpanabhojanādīhi sakkārakaraṇakālo, ``ativissattho me  aya''nti ñatvā sakkāraṃ karontasseva asinā sīsacchindanaṃ viya  vissatthassa bālaputhujjanassa tikhiṇehi bhijjamānehi khandhehi  jīvitapariyādānaṃ veditabbaṃ.</p>
              <p>[03] ^b^upetī^eb^ti upagacchati. ^b^upādiyatī^eb^ti gaṇhāti.  ^b^adhiṭṭhātī^eb^ti adhitiṭṭhati. ^b^attā me^eb^ti ayaṃ me attāti.  ^b^sutavā ca kho, āvuso, ariyasāvako^eb^ti yathā pana paṇḍito  gahapatiputto evaṃ upagataṃ paccatthikaṃ ``paccatthiko me aya''nti ñatvā  appamatto tāni tāni kammāni kāretvā anatthaṃ pariharati, atthaṃ  pāpuṇāti, evaṃ sutavā ariyasāvakopi ``na rūpaṃ attato  samanupassatī''tiādinā nayena pañcakkhandhe ahanti vā mamanti vā  agahetvā, ``paccatthikā me ete''ti ñatvā  rūpasattakārūpasattakādivasena vipassanāya yojetvāva tatonidānaṃ  dukkhaṃ parivajjetvā aggaphalaṃ arahattaṃ pāpuṇāti. sesamettha uttānameva.  tatiyaṃ. </p>
            </h4>
            <h4>
              <h4n> 4. anurādhasuttavaṇṇanā </h4n>
              <p>[03] 86^b^.^eb^ catutthe ^b^araññakuṭikāya^eb^nti tasseva  vihārassa paccante paṇṇasālāyaṃ. ^b^taṃ tathāgato^eb^ti tumhākaṃ satthā  tathāgato taṃ sattaṃ ^a^M2.0287^ea^ tathāgataṃ. ^b^aññatra imehī^eb^ti tassa  kira evaṃ ahosi ^a^V2.0276^ea^ ``ime sāsanassa paṭipakkhā  paṭivilomā, yathā ime bhaṇanti, na evaṃ satthā paññāpessati,  aññathā paññāpessatī''ti. tasmā evamāha. ^b^evaṃ vutte te  aññatitthiyā^eb^ti evaṃ therena attano ca paresañca samayaṃ ajānitvā  vutte ekadesena sāsanasamayaṃ jānantā ^a^P2.0313^ea^ therassa vāde  dosaṃ dātukāmā te aññatitthiyā paribbājakā āyasmantaṃ anurādhaṃ  etadavocuṃ.</p>
              <p>[03] ^b^taṃ kiṃ maññasi anurādhā^eb^ti satthā tassa kathaṃ sutvā  cintesi -- ``ayaṃ bhikkhu attano laddhiyaṃ dosaṃ na jānāti,  kārako panesa yuttayogo, dhammadesanāya eva naṃ jānāpessāmī''ti  tiparivaṭṭaṃ desanaṃ desetukāmo ``taṃ kiṃ maññasi,  anurādhā''tiādimāha. athassa tāya desanāya arahattappattassa  anuyogavattaṃ āropento ^b^taṃ kiṃ maññasi, anurādha? rūpaṃ  tathāgato^eb^tiādimāha. ^b^dukkhañceva paññapemi, dukkhassa ca  nirodha^eb^nti vaṭṭadukkhañceva vaṭṭadukkhassa ca nirodhaṃ nibbānaṃ  paññapemi. dukkhanti vā vacanena dukkhasaccaṃ gahitaṃ. tasmiṃ gahite  samudayasaccaṃ gahitameva hoti, tassa mūlattā. nirodhanti vacanena  nirodhasaccaṃ gahitaṃ. tasmiṃ gahite maggasaccaṃ gahitameva hoti tassa  upāyattā. iti pubbe cāhaṃ, anurādha, etarahi ca catusaccameva  paññapemīti dasseti. evaṃ imasmiṃ sutte vaṭṭavivaṭṭameva kathitaṃ.  catutthaṃ. </p>
            </h4>
            <h4>
              <h4n> 5. vakkalisuttavaṇṇanā </h4n>
              <p>[03] 87^b^.^eb^ pañcame ^b^kumbhakāranivesane^eb^ti  kumbhakārasālāyaṃ. thero kira vutthavasso pavāretvā bhagavantaṃ  dassanāya āgacchati. tassa nagaramajjhe mahāābādho uppajji, pādā  na vahanti. atha naṃ mañcakasivikāya kumbhakārasālaṃ āhariṃsu.  sā ca sālā tesaṃ kammasālā, na nivesanasālā. taṃ sandhāya vuttaṃ  ``kumbhakāranivesane viharatī''ti. ^b^bāḷhagilāno^eb^ti  adhimattagilāno. ^b^samadhosī^eb^ti samantato adhosi,  calanākārena apacitiṃ dassesi. vattaṃ kiretaṃ bāḷhagilānenapi  buḍḍhataraṃ disvā uṭṭhānākārena apaciti dassetabbā. tena pana ``mā  cali mā calī''ti vattabbo. ^b^santimāni āsanānī^eb^ti  buddhakālasmiñhi ekassapi bhikkhuno ^a^M2.0288^ea^ vasanaṭṭhāne ^a^P2.0314^ea^  ``sace satthā āgacchissati, idha nisīdissatī''ti  āsanaṃ paññattameva hoti antamaso phalakamattampi paṇṇasanthāramattampi.  ^b^khamanīyaṃ yāpanīya^eb^nti kacci dukkhaṃ khamituṃ iriyāpathaṃ vā  yāpetuṃ sakkāti pucchati. ^b^paṭikkamantī^eb^ti nivattanti.  ^b^abhikkamantī^eb^ti adhigacchanti ^a^V2.0277^ea^.  ^b^paṭikkamosāna^eb^nti paṭikkamo etāsaṃ. ^b^sīlato na  upavadatī^eb^ti sīlaṃ ārabbha sīlabhāvena na upavadati.  ^b^cirapaṭikāha^eb^nti cirapaṭiko ahaṃ, cirato paṭṭhāya ahanti attho.  ^b^pūtikāyenā^eb^ti attano suvaṇṇavaṇṇampi kāyaṃ bhagavā  dhuvapaggharaṇaṭṭhena evamāha. ^b^yo kho, vakkali, dhamma^eb^nti idha  bhagavā ``dhammakāyo kho, mahārāja, tathāgato''ti vuttaṃ dhammakāyataṃ  dasseti. navavidho hi lokuttaradhammo tathāgatassa kāyo nāma.</p>
              <p>[03] idāni therassa tiparivaṭṭadhammadesanaṃ ārabhanto ^b^taṃ kiṃ  maññasī^eb^tiādimāha. ^b^kāḷasilā^eb^ti kāḷasilāvihāro.  ^b^vimokkhāyā^eb^ti maggavimokkhatthāya. ^b^suvimutto  vimuccissatī^eb^ti arahattaphalavimuttiyā vimutto hutvā vimuccissati.  tā kira devatā ``yena nīhārena iminā vipassanā āraddhā,  anantarāyena arahattaṃ pāpuṇissatī''ti ñatvā evamāhaṃsu.  ^b^apāpaka^eb^nti alāmakaṃ. ^b^satthaṃ āharesī^eb^ti thero kira  adhimāniko ahosi. so samādhivipassanāhi vikkhambhitānaṃ  kilesānaṃ samudācāraṃ apassanto ``khīṇāsavomhī''ti saññī hutvā  ``kiṃ me iminā dukkhena jīvitena? satthaṃ āharitvā  marissāmī''ti tikhiṇena satthena kaṇṭhanāḷaṃ chindi. athassa  dukkhā vedanā uppajji. so tasmiṃ khaṇe attano puthujjanabhāvaṃ ñatvā  avissaṭṭhakammaṭṭhānattā sīghaṃ mūlakammaṭṭhānaṃ ādāya sammasanto arahattaṃ  pāpuṇitvāva kālamakāsi. paccavekkhaṇā panassa ca kathaṃ ahosīti?  khīṇāsavassa ekūnavīsati ^a^P2.0315^ea^ paccavekkhaṇā na  sabbāva avassaṃ laddhabbā, tikhiṇenāpi pana asinā sīse chijjante  ekaṃ dve ñāṇāni avassaṃ uppajjanti.</p>
              <p>[03] ^b^vivattakkhandha^eb^nti parivattakkhandhaṃ. ^b^semāna^eb^nti  sayamānaṃ. thero kira uttānako nipanno satthaṃ āhari. tassa  sarīraṃ yathāṭhitameva ahosi. sīsaṃ pana dakkhiṇapassena parivattitvā  aṭṭhāsi. ariyasāvakā hi yebhuyyena dakkhiṇapasseneva kālaṃ  karonti. tenassa sarīraṃ yathāṭhitaṃyeva ahosi. sīsaṃ pana  dakkhiṇapassena parivattitvā ṭhitaṃ. taṃ sandhāya vivattakkhandho nāma  jātotipi vadanti. ^b^dhūmāyitatta^eb^nti dhūmāyanabhāvaṃ ^a^M2.0289^ea^.  ^b^timirāyitatta^eb^nti timirāyanabhāvaṃ. dhūmavalāhakaṃ viya  timiravalāhakaṃ viya cāti attho. pañcamaṃ. </p>
            </h4>
            <h4>
              <h4n> 6. assajisuttavaṇṇanā </h4n>
              <p>[03] 88^b^.^eb^ chaṭṭhe ^b^kassapakārāme^eb^ti kassapaseṭṭhinā  kārite ārāme. ^b^kāyasaṅkhāre^eb^ti assāsapassāse ^a^V2.0278^ea^.  so hi te catutthajjhānena passambhitvā passambhitvā vihāsi.  ^b^evaṃ hotī^eb^ti idāni taṃ samādhiṃ appaṭilabhantassa evaṃ hoti.  ^b^no cassāhaṃ parihāyāmī^eb^ti kacci nu kho ahaṃ sāsanato na  parihāyāmi? tassa kira ābādhadosena appitappitā samāpatti  parihāyi, tasmā evaṃ cintesi. ^b^samādhisārakā  samādhisāmaññā^eb^ti samādhiṃyeva sārañca sāmaññañca maññanti.  mayhaṃ pana sāsane na etaṃ sāraṃ, vipassanāmaggaphalāni sāraṃ. so  tvaṃ samādhito parihāyanto kasmā cintesi ``sāsanato  parihāyāmī''ti. evaṃ theraṃ assāsetvā idānissa tiparivaṭṭaṃ  dhammadesanaṃ ārabhanto ^b^taṃ kiṃ maññasī^eb^tiādimāha. athassa  tiparivaṭṭadesanāvasāne arahattaṃ pattassa satatavihāraṃ dassento ^b^so  sukhaṃ ce vedanaṃ vedayatī^eb^tiādimāha ^a^P2.0316^ea^. tattha  ^b^anabhinanditāti pajānātī^eb^ti sukhavedanāya tāva abhinandanā  hotu, dukkhavedanāya kathaṃ hotīti? dukkhaṃ patvā sukhaṃ pattheti,  yadaggena sukhaṃ pattheti, tadaggena dukkhaṃ patthetiyeva.  sukhavipariṇāmena hi dukkhaṃ āgatameva hotīti evaṃ dukkhe  abhinandanā veditabbā. sesaṃ pubbe vuttanayamevāti. chaṭṭhaṃ. </p>
            </h4>
            <h4>
              <h4n> 7. khemakasuttavaṇṇanā </h4n>
              <p>[03] 89^b^.^eb^ sattame ^b^attaniya^eb^nti attano  parikkhārajātaṃ. ^b^asmīti adhigata^eb^nti asmīti evaṃ pavattā  taṇhāmānā adhigatā. ^b^sandhāvanikāyā^eb^ti punappunaṃ gamanāgamanena.  ^b^upasaṅkamī^eb^ti badarikārāmato gāvutamattaṃ ghositārāmaṃ  agamāsi. dāsakatthero pana catukkhattuṃ gamanāgamanena taṃdivasaṃ  dviyojanaṃ addhānaṃ āhiṇḍi. kasmā pana taṃ therā pahiṇiṃsu?  vissutassa dhammakathikassa santikā dhammaṃ suṇissāmāti. sayaṃ  kasmā na gatāti? therassa vasanaṭṭhānaṃ araññaṃ sambādhaṃ, tattha  saṭṭhimattānaṃ therānaṃ ṭhātuṃ vā nisīdituṃ vā okāso natthīti na gatā.  ``idhāgantvā amhākaṃ dhammaṃ kathetū''tipi ^a^M2.0290^ea^ kasmā pana na  pahiṇiṃsūti? therassa ābādhikattā. atha kasmā punappunaṃ  pahiṇiṃsūti? sayameva ñatvā amhākaṃ kathetuṃ āgamissatīti.  theropi tesaṃ ajjhāsayaṃ ñatvāva agamāsīti.</p>
              <p>[03] ^b^na khvāhaṃ, āvuso, rūpa^eb^nti yo hi rūpameva asmīti  vadati, tena itare cattāro khandhā paccakkhātā honti. yo aññatra  rūpā vadati, tena rūpaṃ paccakkhātaṃ hoti. vedanādīsupi eseva nayo.  therassa pana samūhato pañcasupi khandhesu asmīti adhigato, tasmā  ^a^V2.0279^ea^ evamāha. ^b^hotevā^eb^ti hotiyeva. ^b^anusahagato^eb^ti  sukhumo. ^b^ūse^eb^ti chārikākhāre. ^b^khāre^eb^ti ūsakhāre.  ^b^sammadditvā^eb^ti temetvā khādetvā.</p>
              <p>[03] ^b^evameva^eb^ ^a^P2.0317^ea^ ^b^kho^eb^ti ettha idaṃ  opammasaṃsandanaṃ -- kiliṭṭhavatthaṃ viya hi puthujjanassa cittācāro,  tayo khārā viya tisso anupassanā, tīhi khārehi dhotavatthaṃ viya  desanāya madditvā ṭhito anāgāmino cittācāro, anusahagato  ūsādigandho viya arahattamaggavajjhā kilesā, gandhakaraṇḍako viya  arahattamaggañāṇaṃ gandhakaraṇḍakaṃ āgamma anusahagatānaṃ ūsagandhādīnaṃ  samugghāto viya arahattamaggena sabbakilesakkhayo, gandhaparibhāvitavatthaṃ  nivāsetvā chaṇadivase antaravīthiyaṃ sugandhagandhino vicaraṇaṃ viya  khīṇāsavassa sīlagandhādīhi dasa disā upavāyantassa yathākāmacāro.</p>
              <p>[03] ^b^ācikkhitu^eb^nti kathetuṃ. ^b^desetu^eb^nti pakāsetuṃ.  ^b^paññāpetu^eb^nti jānāpetuṃ. ^b^paṭṭhapetu^eb^nti patiṭṭhāpetuṃ.  ^b^vivaritu^eb^nti vivaṭaṃ kātuṃ. ^b^vibhajitu^eb^nti suvibhattaṃ kātuṃ.  ^b^uttānīkātu^eb^nti uttānakaṃ kātuṃ. ^b^saṭṭhimattānaṃ therāna^eb^nti  te kira therena kathitakathitaṭṭhāne vipassanaṃ paṭṭhapetvā uparūpari  sammasantā desanāpariyosāne arahattaṃ pāpuṇiṃsu. theropi aññena  nīhārena akathetvā vipassanāsahagatacitteneva kathesi. tasmā sopi  arahattaṃ pāpuṇi. tena vuttaṃ -- ``saṭṭhimattānaṃ therānaṃ bhikkhūnaṃ  anupādāya āsavehi cittāni vimucciṃsu āyasmato khemakassa cā''ti.  sattamaṃ. </p>
            </h4>
            <h4>
              <h4n> 8. channasuttavaṇṇanā </h4n>
              <p>[03] 90^b^.^eb^ aṭṭhame ^a^M2.0291^ea^ ^b^āyasmā channo^eb^ti  tathāgatena saddhiṃ ekadivase jāto mahābhinikkhamanadivase saddhiṃ  nikkhamitvā puna aparabhāge satthu santike pabbajitvā ``amhākaṃ  buddho amhākaṃ dhammo''ti evaṃ makkhī ceva paḷāsī ca hutvā  sabrahmacārīnaṃ pharusavācāya saṅghaṭṭanaṃ karonto thero. ^b^avāpuraṇaṃ  ādāyā^eb^ti kuñcikaṃ gahetvā. ^b^vihārena vihāraṃ  upasaṅkamitvā^eb^ti ekaṃ vihāraṃ pavisitvā tato aññaṃ, tato aññanti  evaṃ tena tena vihārena taṃ taṃ vihāraṃ upasaṅkamitvā. ^b^etadavoca  ovadantu ma^eb^nti kasmā evaṃ mahantena ussāhena tattha tattha gantvā  etaṃ avocāti? uppannasaṃvegatāya. tassa hi parinibbute satthari  dhammasaṅgāhakattherehi pesito āyasmā ^a^V2.0280^ea^ ānando kosambiṃ  ^a^P2.0318^ea^ gantvā brahmadaṇḍaṃ adāsi. so dinne brahmadaṇḍe  sañjātapariḷāho visaññībhūto patitvā puna saññaṃ labhitvā vuṭṭhāya  ekassa bhikkhuno santikaṃ gato, so tena saddhiṃ kiñci na kathesi.  aññassa santikaṃ agamāsi, sopi na kathesīti evaṃ sakalavihāraṃ  vicaritvā nibbinno pattacīvaraṃ ādāya bārāṇasiṃ gantvā uppannasaṃvego  tattha tattha gantvā evaṃ avoca.</p>
              <p>[03] ^b^sabbe saṅkhārā aniccā^eb^ti sabbe tebhūmakasaṅkhārā  aniccā. ^b^sabbe dhammā anattā^eb^ti sabbe catubhūmakadhammā anattā.  iti sabbepi te bhikkhū theraṃ ovadantā aniccalakkhaṇaṃ  anattalakkhaṇanti dveva lakkhaṇāni kathetvā dukkhalakkhaṇaṃ na  kathayiṃsu. kasmā? evaṃ kira nesaṃ ahosi -- ``ayaṃ bhikkhu  vādī dukkhalakkhaṇe paññāpiyamāne rūpaṃ dukkhaṃ...pe0... viññāṇaṃ  dukkhaṃ, maggo dukkho, phalaṃ dukkhanti `tumhe dukkhappattā bhikkhū  nāmā'ti gahaṇaṃ gaṇheyya, yathā gahaṇaṃ gahetuṃ na sakkoti, evaṃ  niddosamevassa katvā kathessāmā''ti dveva lakkhaṇāni kathayiṃsu.</p>
              <p>[03] ^b^paritassanā upādānaṃ uppajjatī^eb^ti paritassanā ca  upādānañca uppajjati. ^b^paccudāvattati mānasaṃ, atha ko carahi me  attā^eb^ti yadi rūpādīsu ekopi anattā, atha ko nāma me attāti  evaṃ paṭinivattati ``mayhaṃ mānasa''nti. ayaṃ kira thero paccaye  apariggahetvā vipassanaṃ paṭṭhapesi, sāssa dubbalavipassanā attagāhaṃ  pariyādātuṃ asakkuṇantī saṅkhāresu suññato ^a^M2.0292^ea^ upaṭṭhahantesu  ``ucchijjissāmi vinassissāmī''ti ucchedadiṭṭhiyā ceva  paritassanāya ca paccayo ahosi. so ca attānaṃ pāpate papatantaṃ  viya disvā, ``paritassanā upādānaṃ uppajjati, paccudāvattati  mānasaṃ, atha ko carahi me attā''ti āha. ^b^na kho panevaṃ dhammaṃ  passato hotī^eb^ti catusaccadhammaṃ passantassa evaṃ na hoti.  ^b^tāvatikā vissaṭṭhī^eb^ti tattako vissāso. ^b^sammukhā  meta^eb^nti thero tassa vacanaṃ sutvā, ``kīdisā nu kho imassa  dhammadesanā sappāyā''ti? cintento tepiṭakaṃ ^a^P2.0319^ea^  buddhavacanaṃ vicinitvā kaccānasuttaṃ (saṃ0 ni0  2.15) addasa  ``idaṃ āditova diṭṭhiviniveṭhanaṃ katvā majjhe buddhabalaṃ dīpetvā  saṇhasukhumapaccayākāraṃ pakāsayamānaṃ gataṃ, idamassa desessāmī''ti  dassento ``sammukhā meta''ntiādimāha. aṭṭhamaṃ. </p>
            </h4>
            <h4>
              <h4n> 9-10. rāhulasuttādivaṇṇanā </h4n>
              <p>[03] 91-92^b^.^eb^ navamadasamāni ^a^V2.0281^ea^ rāhulasaṃyutte (saṃ0  ni0  2.188) vuttatthāneva. kevalaṃ hetāni ayaṃ theravaggoti  katvā idhāgatānīti. navamadasamāni. </p>
              <p>[06] theravaggo navamo. </p>
            </h4>
          </h3>
          <h3>
            <h3n> 10. pupphavaggo </h3n>
            <h4>
              <h4n> 1. nadīsuttavaṇṇanā </h4n>
              <p>[03] 93^b^.^eb^ pupphavaggassa paṭhame ^b^pabbateyyā^eb^ti pabbate  pavattā. ^b^ohārinī^eb^ti sote patitapatitāni tiṇapaṇṇakaṭṭhādīni  heṭṭhāhārinī. ^b^dūraṅgamā^eb^ti nikkhantaṭṭhānato paṭṭhāya  catupañcayojanasatagāminī. ^b^sīghasotā^eb^ti caṇḍasotā.  ^b^kāsā^eb^tiādīni sabbāni tiṇajātāni. ^b^rukkhā^eb^ti  eraṇḍādayo dubbalarukkhā. ^b^te naṃ ajjholambeyyu^eb^nti te tīre  jātāpi onamitvā aggehi udakaṃ phusantehi adhiolambeyyuṃ, upari  lambeyyunti attho. ^b^palujjeyyu^eb^nti samūlamattikāya saddhiṃ sīse  pateyyuṃ. so tehi ajjhotthaṭo vālukamattikodakehi mukhaṃ pavisantehi  mahāvināsaṃ pāpuṇeyya.</p>
              <p>[03] ^b^evameva^eb^ ^a^M2.0293^ea^ ^b^kho^eb^ti ettha sote patitapuriso  viya vaṭṭasannissito bālaputhujjano daṭṭhabbo, ubhatotīre kāsādayo  viya dubbalapañcakkhandhā, ``ime gahitāpi maṃ tāretuṃ na  sakkhissantī''ti tassa purisassa ajānitvā gahaṇaṃ viya ime  khandhā ``na mayhaṃ sahāyā''ti bālaputhujjanassa ajānitvā catūhi  gāhehi gahaṇaṃ, gahitagahitānaṃ palujjanattā purisassa byasanappatti viya  catūhi gāhehi gahitānaṃ khandhānaṃ vipariṇāme bālaputhujjanassa  sokādibyasanappatti veditabbā. paṭhamaṃ. </p>
            </h4>
            <h4>
              <h4n> 2. pupphasuttavaṇṇanā </h4n>
              <p>[03] 94^b^.^eb^ dutiye ^a^V2.0282^ea^ ^a^P2.0320^ea^  ^b^vivadatī^eb^ti ``aniccaṃ dukkhaṃ anattā asubha''nti yathāsabhāvena  vadantena saddhiṃ ``niccaṃ sukhaṃ attā subha''nti vadanto vivadati.  ^b^lokadhammo^eb^ti khandhapañcakaṃ. tañhi lujjanasabhāvattā  lokadhammoti vuccati. ^b^kinti karomī^eb^ti kathaṃ karomi?  mayhañhi paṭipattikathanameva bhāro, paṭipattipūraṇaṃ pana kulaputtānaṃ  bhāroti dasseti. imasmiṃ sutte tayo lokā kathitā. ``nāhaṃ,  bhikkhave, lokenā''ti ettha hi sattaloko kathito, ``atthi,  bhikkhave, loke lokadhammo''ti ettha saṅkhāraloko, ``tathāgato  loke jāto loke saṃvaḍḍho''ti ettha okāsaloko kathito. dutiyaṃ. </p>
            </h4>
            <h4>
              <h4n> 3. pheṇapiṇḍūpamasuttavaṇṇanā </h4n>
              <p>[03] 95^b^.^eb^ tatiye ^b^gaṅgāya nadiyā tīre^eb^ti  ayujjhapuravāsino aparimāṇabhikkhuparivāraṃ cārikaṃ caramānaṃ tathāgataṃ  attano nagaraṃ sampattaṃ disvā ekasmiṃ gaṅgāya nivattanaṭṭhāne  mahāvanasaṇḍamaṇḍitappadese satthu vihāraṃ katvā adaṃsu. bhagavā tattha  viharati. taṃ sandhāya vuttaṃ ``gaṅgāya nadiyā tīre''ti. ^b^tatra  kho bhagavā bhikkhū āmantesī^eb^ti tasmiṃ vihāre vasanto bhagavā  sāyanhasamayaṃ gandhakuṭito nikkhamitvā gaṅgātīre paññattavarabuddhāsane  nisinno gaṅgāya nadiyā āgacchantaṃ mahantaṃ pheṇapiṇḍaṃ disvā, ``mama  sāsane pañcakkhandhanissitaṃ ekaṃ dhammaṃ kathessāmī''ti cintetvā  parivāretvā nisinne bhikkhū āmantesi.</p>
              <p>[03] ^b^mahantaṃ^eb^ ^a^M2.0294^ea^ ^b^pheṇapiṇḍa^eb^nti uṭṭhānuṭṭhāne  badarapakkappamāṇato paṭṭhāya anusotāgamanena anupubbena pavaḍḍhitvā  pabbatakūṭamattaṃ jātaṃ, yattha udakasappādayo anekapāṇayo nivasanti,  evarūpaṃ mahantaṃ pheṇapiṇḍaṃ. ^b^āvaheyyā^eb^ti āhareyya. so  panāyaṃ pheṇapiṇḍo uṭṭhitaṭṭhānepi bhijjati ^a^P2.0321^ea^, thokaṃ  gantvāpi, ekadviyojanādivasena dūraṃ gantvāpi, antarā pana  abhijjantopi mahāsamuddaṃ patvā avassameva bhijjati.  ^b^nijjhāyeyyā^eb^ti olokeyya. ^b^yoniso upaparikkheyyā^eb^ti  kāraṇena upaparikkheyya. ^b^kiñhi siyā, bhikkhave, pheṇapiṇḍe  sāro^eb^ti, bhikkhave, pheṇapiṇḍamhi sāro nāma kiṃ bhaveyya?  vilīyitvā viddhaṃseyyeva.</p>
              <p>[03] ^b^evameva^eb^ ^a^V2.0283^ea^ ^b^kho^eb^ti yathā pheṇapiṇḍo nissāro,  evaṃ rūpampi niccasāradhuvasārāttasāravirahena nissārameva. yathā ca  so ``iminā pattaṃ vā thālakaṃ vā karissāmī''ti gahetuṃ na sakkā,  gahitopi tamatthaṃ na sādheti, bhijjati eva, evaṃ rūpampi niccanti  vā dhuvanti vā ahanti vā mamanti vā gahetuṃ na sakkā, gahitampi na  tathā tiṭṭhati, aniccaṃ dukkhaṃ anattā asubhaññeva hotīti evaṃ  pheṇapiṇḍasadisameva hoti. yathā vā pana pheṇapiṇḍo chiddāvachiddo  anekasandhighaṭito bahūnaṃ udakasappādīnaṃ pāṇānaṃ āvāso, evaṃ  rūpampi chiddāvachiddaṃ anekasandhighaṭitaṃ, kulavasenevettha asīti  kimikulāni vasanti, tadeva tesaṃ sūtigharampi vaccakuṭipi  gilānasālāpi susānampi, na te aññattha gantvā gabbhavuṭṭhānādīni  karonti, evampi pheṇapiṇḍasadisaṃ.</p>
              <p>[03] yathā ca pheṇapiṇḍo ādito badarapakkamatto hutvā anupubbena  pabbatakūṭamattopi hoti, evaṃ rūpampi ādito kalalamattaṃ hutvā  anupubbena byāmamattampi gomahiṃsahatthiādīnaṃ vasena pabbatakūṭādimattaṃ  hoti macchakacchapādīnaṃ vasena anekayojanasatapamāṇampi, evampi  pheṇapiṇḍasadisaṃ. yathā ca pheṇapiṇḍo uṭṭhitamattopi bhijjati, thokaṃ  gantvāpi, dūraṃ gantvāpi, samuddaṃ patvā pana avassameva bhijjati,  evamevaṃ rūpampi kalalabhāvepi bhijjati abbudādibhāvepi, antarā pana  abhijjamānampi vassasatāyukānaṃ vassasataṃ patvā avassameva bhijjati,  maraṇamukhe cuṇṇavicuṇṇaṃ hoti, evampi pheṇapiṇḍasadisaṃ. </p>
              <p>[01] ^b^kiñhi^eb^ ^a^M2.0295^ea^ ^a^P2.0322^ea^ ^b^siyā,  bhikkhave, vedanāya sāro^eb^tiādīsu vedanādīnaṃ pubbuḷādīhi evaṃ  sadisatā veditabbā. yathā hi pubbuḷo asāro evaṃ vedanāpi.  yathā ca so abalo agayhūpago, na sakkā taṃ gahetvā phalakaṃ vā  āsanaṃ vā kātuṃ, gahitopi bhijjateva, evaṃ vedanāpi abalā  agayhūpagā, na sakkā niccāti vā dhuvāti vā gahetuṃ, gahitāpi na  tathā tiṭṭhati, evaṃ agayhūpagatāyapi vedanā pubbuḷasadisā. yathā pana  tasmiṃ tasmiṃ udakabindumhi pubbuḷo uppajjati ceva bhijjati ca, na  ciraṭṭhitiko hoti, evaṃ vedanāpi uppajjati ceva bhijjati ca, na  ciraṭṭhitikā hoti. ekaccharakkhaṇe koṭisatasahassasaṅkhā  uppajjitvā nirujjhati. yathā ca pubbuḷo udakatalaṃ, udakabinduṃ,  udakajallaṃ, saṅkaḍḍhitvā puṭaṃ katvā gahaṇavātañcāti cattāri kāraṇāni  paṭicca uppajjati, evaṃ vedanāpi vatthuṃ ārammaṇaṃ kilesajallaṃ  phassasaṅghaṭṭanañcāti cattāri kāraṇāni paṭicca uppajjati. evampi  vedanā pubbuḷasadisā.</p>
              <p>[03] ^b^saññāpi^eb^ ^a^V2.0284^ea^ asārakaṭṭhena marīcisadisā. tathā  agayhūpagaṭṭhena. na hi sakkā taṃ gahetvā pivituṃ vā nhāyituṃ vā  bhājanaṃ vā pūretuṃ. apica yathā marīci vipphandati, sañjātūmivegā  viya khāyati, evaṃ nīlasaññādibhedā saññāpi nīlādianubhavanatthāya  phandati vipphandati. yathā ca marīci mahājanaṃ vippalambheti  ``puṇṇavāpi viya puṇṇanadī viya dissatī''ti vadāpeti, evaṃ  saññāpi vippalambheti, ``idaṃ nīlakaṃ subhaṃ sukhaṃ nicca''nti  vadāpeti. pītakādīsupi eseva nayo. evaṃ saññā  vippalambhanenāpi marīcisadisā.</p>
              <p>[03] ^b^akukkukajāta^eb^nti anto asañjātaghanadaṇḍakaṃ. saṅkhārāpi  asārakaṭṭhena kadalikkhandhasadisā, tathā agayhūpagaṭṭhena ^a^P2.0323^ea^.  yatheva hi kadalikkhandhato kiñci gahetvā na sakkā  gopānasiādīnaṃ atthāya upanetuṃ, upanītampi na tathā hoti, evaṃ  saṅkhārāpi na sakkā niccādivasena gahetuṃ, gahitāpi na tathā honti.  yathā ca kadalikkhandho bahupattavaṭṭisamodhāno hoti, evaṃ  saṅkhārakkhandho bahudhammasamodhāno. yathā ca kadalikkhandho  nānālakkhaṇo. aññoyeva hi bāhirāya pattavaṭṭiyā vaṇṇo, añño  tato abbhantarābbhantarānaṃ, evameva saṅkhārakkhandhepi ^a^M2.0296^ea^  aññadeva phassassa lakkhaṇaṃ, aññā cetanādīnaṃ, samodhānetvā pana  saṅkhārakkhandhova vuccatīti evampi saṅkhārakkhandho  kadalikkhandhasadiso. </p>
              <p>[01] ^b^cakkhumā puriso^eb^ti maṃsacakkhunā ceva  paññācakkhunā cāti dvīhi cakkhūhi cakkhumā. maṃsacakkhumpi hissa  parisuddhaṃ vaṭṭati apagatapaṭalapiḷakaṃ, paññācakkhumpi  asārabhāvadassanasamatthaṃ. viññāṇampi asārakaṭṭhena māyāsadisaṃ,  tathā agayhūpagaṭṭhena. yathā ca māyā ittarā lahupaccupaṭṭhānā, evaṃ  viññāṇaṃ. tañhi tatopi ittaratarañceva lahupaccupaṭṭhānatarañca. teneva  hi cittena puriso āgato viya gato viya ṭhito viya nisinno  viya hoti. aññadeva ca āgamanakāle cittaṃ, aññaṃ gamanakālādīsu.  evampi viññāṇaṃ māyāsadisaṃ. māyā ca mahājanaṃ vañceti,  yaṃkiñcideva ``idaṃ suvaṇṇaṃ rajataṃ muttā''ti gāhāpeti, viññāṇampi  mahājanaṃ vañceti. teneva hi cittena āgacchantaṃ viya gacchantaṃ viya  ṭhitaṃ viya nisinnaṃ viya katvā gāhāpeti. aññadeva ca āgamane  cittaṃ, aññaṃ gamanādīsu. evampi viññāṇaṃ māyāsadisaṃ.</p>
              <p>[03] ^b^bhūripaññenā^eb^ti saṇhapaññena ceva vipulavitthatapaññena ca.  ^b^āyū^eb^ti jīvitindriyaṃ. ^b^usmā^eb^ti ^a^V2.0285^ea^  kammajatejodhātu. ^b^parabhatta^eb^nti nānāvidhānaṃ kimigaṇādīnaṃ bhattaṃ  hutvā. ^b^etādisāyaṃ santāno^eb^ti etādisī ayaṃ paveṇī  matakassa ^a^P2.0324^ea^ yāva susānā ghaṭṭīyatīti.  ^b^māyāyaṃ bālalāpinī^eb^ti yvāyaṃ viññāṇakkhandho nāma, ayaṃ  bālamahājanalapāpanikamāyā nāma. ^b^vadhako^eb^ti dvīhi kāraṇehi  ayaṃ khandhasaṅkhāto vadhako aññamaññaghātanenapi, khandhesu sati vadho  paññāyatītipi. ekā hi pathavīdhātu bhijjamānā sesadhātuyo  gahetvāva bhijjati, tathā āpodhātuādayo. rūpakkhandho ca  bhijjamāno arūpakkhandhe gahetvāva bhijjati, tathā arūpakkhandhesu  vedanādayo saññādike. cattāropi cete vatthurūpanti evaṃ  aññamaññavadhanenettha vadhakatā veditabbā. khandhesu pana sati  vadhabandhanacchedādīni sambhavanti, evaṃ etesu sati vadhabhāvatopi  vadhakatā veditabbā. ^b^sabbasaṃyoga^eb^nti sabbaṃ dasavidhampi  saṃyojanaṃ. ^b^accutaṃ pada^eb^nti nibbānaṃ. tatiyaṃ. </p>
            </h4>
            <h4>
              <h4n> 4-6. gomayapiṇḍasuttādivaṇṇanā </h4n>
              <p>[03] 96-98^b^.^eb^ catutthe ^a^M2.0297^ea^ ^b^sassatisama^eb^nti  sinerumahāpathavīcandimasūriyādīhi sassatīhi samaṃ. ^b^parittaṃ  gomayapiṇḍa^eb^nti appamattakaṃ madhukapupphappamāṇaṃ gomayakhaṇḍaṃ. kuto  panānenetaṃ laddhanti. paribhaṇḍakaraṇatthāya ābhatato gahitanti eke.  atthassa pana viññāpanatthaṃ iddhiyā abhisaṅkharitvā hatthāruḷhaṃ  katanti veditabbanti. ^b^attabhāvapaṭilābho^eb^ti paṭiladdhāttabhāvo.  ^b^na yidaṃ brahmacariyavāso paññāyethā^eb^ti ayaṃ  maggabrahmacariyavāso nāma na paññāyeyya. maggo hi tebhūmakasaṅkhāre  vivaṭṭento uppajjati. yadi ca ettako attabhāvo nicco bhaveyya,  maggo uppajjitvāpi saṅkhāravaṭṭaṃ vivaṭṭetuṃ na sakkuṇeyyāti  brahmacariyavāso na paññāyetha.</p>
              <p>[03] idāni sace koci saṅkhāro nicco bhaveyya, mayā  mahāsudassanarājakāle anubhūtā sampatti niccā bhaveyya, sāpi ca  aniccāti taṃ dassetuṃ ^b^bhūtapubbāhaṃ bhikkhu rājā  ahosi^eb^ntiādimāha. tattha ^b^kusāvatīrājadhānippamukhānī^eb^ti  kusāvatīrājadhānī tesaṃ nagarānaṃ pamukhā, sabbaseṭṭhāti attho.  ^b^sāramayānī^eb^ti ^a^P2.0325^ea^ rattacandanasāramayāni.  upadhānaṃ pana sabbesaṃ suttamayameva. ^b^goṇakatthatānī^eb^ti  caturaṅgulādhikalomena kāḷakojavena atthatāni, yaṃ  mahāpiṭṭhiyakojavoti vadanti. ^b^paṭakatthatānī^eb^ti ubhatolomena  uṇṇāmayena setakambalena atthatāni. ^b^paṭalikatthatānī^eb^ti  ghanapupphena uṇṇāmayāttharaṇena atthatāni.  ^b^kadalimigapavarapaccattharaṇānī^eb^ti kadalimigacammamayena ^a^V2.0286^ea^  uttamapaccattharaṇena atthatāni. taṃ kira paccattharaṇaṃ setavatthassa upari  kadalimigacammaṃ attharitvā sibbetvā karonti.  ^b^sauttaracchadānī^eb^ti saha uttaracchadena, upari baddhena rattavitānena  saddhinti attho. ^b^ubhatolohitakūpadhānī^eb^ti sīsūpadhānañca  pādūpadhānañcāti pallaṅkānaṃ ubhatolohitakūpadhānāni.  ^b^vejayantarathappamukhānī^eb^ti ettha vejayanto nāma tassa rañño  ratho, yassa cakkānaṃ indanīlamaṇimayā nābhi, sattaratanamayā arā,  pavāḷamayā nemi, rajatamayo akkho, indanīlamaṇimayaṃ upakkharaṃ,  rajatamayaṃ kubbaraṃ. so tesaṃ rathānaṃ pamukho aggo.  ^b^dukūlasandānānī^eb^ti dukūlasantharāni. ^b^kaṃsūpadhāraṇānī^eb^ti  rajatamayadohabhājanāni. ^b^vatthakoṭisahassānī^eb^ti yathārucitaṃ  ^a^M2.0298^ea^ paribhuñjissatīti nhatvā ṭhitakāle upanītavatthāneva  sandhāyetaṃ vuttaṃ. ^b^bhattābhihāro^eb^ti abhiharitabbabhattaṃ.</p>
              <p>[03] ^b^yamahaṃ tena samayena ajjhāvasāmī^eb^ti yattha vasāmi, taṃ  ekaññeva nagaraṃ hoti, avasesesu puttadhītādayo ceva dāsamanussā ca  vasiṃsu. pāsādakūṭāgārādīsupi eseva nayo. pallaṅkādīsu ekaṃyeva  sayaṃ paribhuñjati, sesā puttādīnaṃ paribhogā honti. itthīsu ekāva  paccupaṭṭhāti, sesā parivāramattā honti. ^b^velāmikā^eb^ti  khattiyassa vā brāhmaṇiyā, brāhmaṇassa vā khattiyāniyā kucchismiṃ  jātā. ^b^paridahāmī^eb^ti ^a^P2.0326^ea^ ekaṃyeva dussayugaṃ  nivāsemi, sesāni parivāretvā vicarantānaṃ asītisahassādhikānaṃ  soḷasannaṃ purisasatasahassānaṃ hontīti dasseti. ^b^bhuñjāmī^eb^ti  paramappamāṇena nāḷikodanamattaṃ bhuñjāmi, sesaṃ parivāretvā vicarantānaṃ  cattālīsasahassādhikānaṃ aṭṭhannaṃ purisasatasahassānaṃ hotīti dasseti.  ekathālipāko hi dasannaṃ janānaṃ pahoti.</p>
              <p>[03] iti imaṃ mahāsudassanakāle sampattiṃ dassetvā idāni tassā  aniccataṃ dassento ^b^iti kho bhikkhū^eb^tiādimāha. tattha  ^b^vipariṇatā^eb^ti pakatijahanena nibbutapadīpo viya apaṇṇattikabhāvaṃ  gatā. ^b^evaṃ aniccā kho bhikkhu saṅkhārā^eb^ti evaṃ  hutvāabhāvaṭṭhena aniccā. ettāvatā bhagavā yathā nāma puriso  satahatthubbedhe campakarukkhe nisseṇiṃ bandhitvā abhiruhitvā campakapupphaṃ  ādāya nisseṇiṃ muñcanto otareyya, evamevaṃ nisseṇiṃ bandhanto  viya anekavassakoṭisatasahassubbedhaṃ mahāsudassanasampattiṃ āruyha  sampattimatthake ṭhitaṃ aniccalakkhaṇaṃ ādāya nisseṇiṃ muñcanto viya  otiṇṇo. ^b^evaṃ addhuvā^eb^ti evaṃ udakapubbuḷādayo viya  dhuvabhāvarahitā. ^b^evaṃ anassāsikā^eb^ti evaṃ supinake pītapānīyaṃ  viya anulittacandanaṃ viya ca ^a^V2.0287^ea^ assāsavirahitā. iti  imasmiṃ sutte aniccalakkhaṇaṃ kathitaṃ. pañcame sabbaṃ vuttanayameva.  chaṭṭhaṃ tathā bujjhanakassa ajjhāsayena vuttaṃ. catutthādīni. </p>
            </h4>
            <h4>
              <h4n> 7. gaddulabaddhasuttavaṇṇanā </h4n>
              <p>[03] 99^b^.^eb^ sattame ^b^yaṃ mahāsamuddo^eb^ti yasmiṃ samaye  pañcame sūriye uṭṭhite mahāsamuddo ussussati. ^b^dukkhassa  antakiriya^eb^nti cattāri saccāni appaṭivijjhitvā avijjāya  nivutānaṃyeva sataṃ vaṭṭadukkhassa antakiriyaṃ paricchedaṃ ^a^M2.0299^ea^ na  vadāmi. ^b^sā gaddulabaddho^eb^ti gaddulena baddhasunakho.  ^b^khīle^eb^ti ^a^P2.0327^ea^ pathaviyaṃ ākoṭite mahākhīle.  ^b^thambhe^eb^ti nikhaṇitvā ṭhapite thambhe. ^b^evameva kho^eb^ti ettha  sunakho viya vaṭṭanissito bālo, gaddulo viya diṭṭhi, thambho viya  sakkāyo, gaddularajjuyā thambhe upanibaddhasunakhassa thambhānuparivattanaṃ  viya diṭṭhitaṇhāya sakkāye baddhassa puthujjanassa sakkāyānuparivattanaṃ  veditabbaṃ. sattamaṃ. </p>
            </h4>
            <h4>
              <h4n> 8. dutiyagaddulabaddhasuttavaṇṇanā </h4n>
              <p>[03] 100^b^.^eb^ aṭṭhame ^b^tasmā^eb^ti yasmā  diṭṭhigaddulanissitāya taṇhārajjuyā sakkāyathambhe upanibaddho  vaṭṭanissito bālaputhujjano sabbiriyāpathesu khandhapañcakaṃ nissāyeva  pavattati, yasmā vā dīgharattamidaṃ cittaṃ saṃkiliṭṭhaṃ rāgena dosena  mohena, tasmā. ^b^cittasaṃkilesā^eb^ti sunhātāpi hi sattā  cittasaṃkileseneva saṃkilissanti, malaggahitasarīrāpi cittassa  vodānattā visujjhanti. tenāhu porāṇā -- </p>
              <p>[21] ``rūpamhi saṃkiliṭṭhamhi, saṃkilissanti māṇavā. </p>
              <p>[22] rūpe suddhe visujjhanti, anakkhātaṃ mahesinā.. </p>
              <p>[21] ``cittamhi saṃkiliṭṭhamhi, saṃkilissanti māṇavā. </p>
              <p>[22] citte suddhe visujjhanti, iti vuttaṃ mahesinā''ti..</p>
              <p>[03] ^b^caraṇaṃ nāma citta^eb^nti vicaraṇacittaṃ. saṅkhā nāma  brāhmaṇapāsaṇḍikā honti, te paṭakoṭṭhakaṃ ^a^V2.0288^ea^ katvā tattha  nānappakārā sugatiduggativasena sampattivipattiyo lekhāpetvā, ``imaṃ  kammaṃ katvā idaṃ paṭilabhati, idaṃ katvā ida''nti dassentā taṃ cittaṃ  gahetvā vicaranti. ^b^citteneva cittita^eb^nti cittakārena cintetvā  katattā cittena cintitaṃ nāma. ^b^cittaññeva cittatara^eb^nti tassa  cittassa upāyapariyesanacittaṃ tatopi cittataraṃ. ^b^tiracchānagatā  pāṇā citteneva cittitā^eb^ti kammacitteneva cittitā. taṃ pana  kammacittaṃ ime vaṭṭakatittirādayo ``evaṃ cittā bhavissāmā''ti  āyūhantā nāma natthi. kammaṃ pana yoniṃ upaneti, yonimūlako  tesaṃ cittabhāvo. yoniupagatā ^a^P2.0328^ea^ hi sattā  taṃtaṃyonikehi sadisacittāva honti. iti yonisiddho cittabhāvo,  kammasiddhā yonīti veditabbā.</p>
              <p>[03] apica ^a^M2.0300^ea^ cittaṃ nāmetaṃ sahajātaṃ sahajātadhammacittatāya  bhūmicittatāya vatthucittatāya dvāracittatāya ārammaṇacittatāya  kammanānattamūlakānaṃ liṅganānattasaññānānattavohāranānattādīnaṃ  anekavidhānaṃ cittānaṃ nipphādanatāyapi tiracchānagatacittato  cittatarameva veditabbaṃ.</p>
              <p>[03] ^b^rajako^eb^ti vatthesu raṅgena rūpasamuṭṭhāpanako. so pana  acheko amanāpaṃ rūpaṃ karoti, cheko manāpaṃ dassanīyaṃ, evameva  puthujjano akusalacittena vā ñāṇavippayuttakusalena vā  cakkhusampadādivirahitaṃ virūpaṃ samuṭṭhāpeti, ñāṇasampayuttakusalena  cakkhusampadādisampannaṃ abhirūpaṃ. aṭṭhamaṃ. </p>
            </h4>
            <h4>
              <h4n> 9. vāsijaṭasuttavaṇṇanā </h4n>
              <p>[03] 101^b^.^eb^ navame ^b^seyyathāpi, bhikkhave, kukkuṭiyā  aṇḍānī^eb^ti imā kaṇhapakkhasukkapakkhavasena dve upamā vuttā. tāsu  kaṇhapakkhaupamā atthassa asādhikā, itarā sādhikāti.  sukkapakkhaupamāya evaṃ attho veditabbo -- ^b^seyyathā^eb^ti opammatthe  nipāto, ^b^apī^eb^ti sambhāvanatthe. ubhayenāpi seyyathā nāma,  bhikkhaveti dasseti. ^b^kukkuṭiyā aṇḍāni aṭṭha vā dasa vā dasa  vā dvādasa vā^eb^ti ettha pana kiñcāpi kukkuṭiyā vuttappakārato  ūnādhikānipi aṇḍāni honti, vacanasiliṭṭhatāya pana evaṃ vuttaṃ.  evañhi loke siliṭṭhavacanaṃ hoti. ^b^tānassū^eb^ti tāni assu,  tāni bhaveyyunti attho. ^b^kukkuṭiyā sammā adhisayitānī^eb^ti  tāya ca janettiyā kukkuṭiyā pakkhe pasāretvā tesaṃ upari sayantiyā  sammā ^a^V2.0289^ea^ adhisayitāni. ^b^sammā pariseditānī^eb^ti  kālena kālaṃ utuṃ gaṇhāpentiyā suṭṭhu samantato seditāni  usmīkatāni. ^b^sammā paribhāvitānī^eb^ti kālena kālaṃ suṭṭhu  samantato bhāvitāni, kukkuṭagandhaṃ gāhāpitānīti attho.  ^b^kiñcāpi tassā kukkuṭiyā^eb^ti tassā kukkuṭiyā iminā  tividhakiriyākaraṇena appamādaṃ katvā kiñcāpi na evaṃ icchā  upajjeyya. ^b^atha^eb^ ^a^P2.0329^ea^ ^b^kho bhabbāva te^eb^ti  atha kho te kukkuṭapotakā vuttanayena sotthinā abhinibbhijjituṃ  bhabbāva. te hi yasmā tāya kukkuṭiyā evaṃ tīhākārehi tāni  aṇḍāni paripāliyamānāni na pūtīni ^a^M2.0301^ea^ honti, yo nesaṃ  allasineho, sopi pariyādānaṃ gacchati, kapālaṃ tanukaṃ hoti,  pādanakhasikhā ca mukhatuṇḍakañca kharaṃ hoti, sayampi pariṇāmaṃ  gacchanti, kapālassa tanuttā bahi āloko anto paññāyati, tasmā  ``ciraṃ vata mayaṃ saṅkuṭitahatthapādā sambādhe sayimhā, ayañca bahi  āloko dissati, ettha dāni no sukhavihāro bhavissatī''ti  nikkhamitukāmā hutvā kapālaṃ pādena paharanti, gīvaṃ pasārenti, tato  taṃ kapālaṃ dvedhā bhijjati. atha te pakkhe vidhunantā taṃkhaṇānurūpaṃ  viravantā nikkhamantiyeva, nikkhamitvā ca gāmakkhettaṃ  upasobhayamānā vicaranti. </p>
              <p>[01] ^b^evameva kho^eb^ti idaṃ opammasampaṭipādanaṃ. taṃ evaṃ  atthena saṃsanditvā veditabbaṃ -- tassā kukkuṭiyā aṇḍesu  tividhakiriyākaraṇaṃ viya hi imassa bhikkhuno bhāvānuyogaṃ  anuyuttakālo, kukkuṭiyā tividhakiriyāsampādanena aṇḍānaṃ apūtibhāvo  viya bhāvanānuyogamanuyuttassa bhikkhuno tividhānupassanāsampādanena  vipassanāñāṇassa aparihāni, tassā tividhakiriyākaraṇena  allasinehapariyādānaṃ viya tassa bhikkhuno  tividhānupassanāsampādanena bhavattayānugatanikantisinehapariyādānaṃ,  aṇḍakapālānaṃ tanubhāvo viya tassa bhikkhuno avijjaṇḍakosassa  tanubhāvo, kukkuṭapotakānaṃ pādanakhasikhamukhatuṇḍakānaṃ thaddhakharabhāvo  viya bhikkhuno vipassanāñāṇassa tikkhakharavippasanna sūrabhāvo,  kukkuṭapotakānaṃ pariṇāmakālo viya bhikkhuno vipassanāñāṇassa  pariṇāmakālo vaḍḍhitakālo gabbhaggahaṇakālo, kukkuṭapotakānaṃ  pādanakhasikhāya vā mukhatuṇḍakena vā aṇḍakosaṃ padāletvā pakkhe  papphoṭetvā sotthinā abhinibbhidākālo viya tassa bhikkhuno  vipassanāñāṇagabbhaṃ gaṇhāpetvā vicarantassa tajjātikaṃ utusappāyaṃ vā  bhojanasappāyaṃ vā puggalasappāyaṃ vā dhammassavanasappāyaṃ vā labhitvā  ekāsane nisinnasseva vipassanaṃ ^a^P2.0330^ea^ vaḍḍhentassa  anupubbādhigatena arahattamaggena avijjaṇḍakosaṃ padāletvā  abhiññāpakkhe papphoṭetvā sotthinā arahattapattakālo veditabbo.  yathā pana kukkuṭapotakānaṃ ^a^V2.0290^ea^ pariṇatabhāvaṃ ñatvā mātāpi  aṇḍakosaṃ bhindati, evaṃ tathārūpassa bhikkhuno ñāṇaparipākaṃ ñatvā  satthāpi -- </p>
              <p>[21] ``ucchinda ^a^M2.0302^ea^ sinehamattano, kumudaṃ sāradikaṃva  pāṇinā. </p>
              <p>[22] santimaggameva brūhaya, nibbānaṃ sugatena desita''nti..  (dha0 pa0 285) -- </p>
              <p>[25] ādinā nayena obhāsaṃ pharitvā gāthāya avijjaṇḍakosaṃ  paharati. so gāthāpariyosāne avijjaṇḍakosaṃ bhinditvā arahattaṃ  pāpuṇāti. tato paṭṭhāya yathā te kukkuṭapotakā gāmakkhettaṃ  upasobhayamānā tattha vicaranti, evaṃ ayampi mahākhīṇāsavo  nibbānārammaṇaṃ phalasamāpattiṃ appetvā saṅghārāmaṃ upasobhayamāno  vicarati.</p>
              <p>[03] ^b^palagaṇḍassā^eb^ti vaḍḍhakissa. so hi olambakasaṅkhātaṃ  palaṃ dhāretvā dārūnaṃ gaṇḍaṃ haratīti palagaṇḍoti vuccati.  ^b^vāsijaṭe^eb^ti vāsidaṇḍakassa gahaṇaṭṭhāne. ^b^ettakaṃ vata me  ajja āsavānaṃ khīṇa^eb^nti pabbajitassa hi pabbajjāsaṅkhepena uddesena  paripucchāya yoniso manasikārena vattapaṭipattiyā ca niccakālaṃ  āsavā khīyanti. evaṃ khīyamānānaṃ pana tesaṃ ``ettakaṃ ajja  khīṇaṃ, ettakaṃ hiyyo''ti evamassa ñāṇaṃ na hotīti attho. imāya  upamāya vipassanāyānisaṃso dīpito. ^b^hemantikenā^eb^ti  hemantasamayena. ^b^paṭippassambhantī^eb^ti thirabhāvena parihāyanti.</p>
              <p>[03] ^b^evameva kho^eb^ti ettha mahāsamuddo viya sāsanaṃ daṭṭhabbaṃ,  nāvā viya yogāvacaro, nāvāya mahāsamudde pariyādānaṃ viya imassa  bhikkhuno ūnapañcavassakāle ācariyupajjhāyānaṃ santike vicaraṇaṃ,  nāvāya mahāsamuddodakena khajjamānānaṃ bandhanānaṃ tanubhāvo viya  bhikkhuno pabbajjāsaṅkhepena uddesaparipucchādīhi ceva saṃyojanānaṃ  tanubhāvo, nāvāya thale ukkhittakālo ^a^P2.0331^ea^ viya  bhikkhuno nissayamuccakassa kammaṭṭhānaṃ gahetvā araññe vasanakālo,  divā vātātapena saṃsussanaṃ viya vipassanāñāṇena taṇhāsnehasaṃsussanaṃ,  rattiṃ himodakena temanaṃ viya kammaṭṭhānaṃ nissāya uppannena  pītipāmojjena cittatemanaṃ, rattindivaṃ vātātapena ceva himodakena ca  parisukkhaparitintānaṃ bandhanānaṃ dubbalabhāvo viya ekadivasaṃ  utusappāyādīni laddhā vipassanāñāṇapītipāmojjehi saṃyojanānaṃ  bhiyyosomattāya dubbalabhāvo, pāvussakamegho viya arahattamaggañāṇaṃ  ^a^V2.0291^ea^, meghavuṭṭhiudakena nāvāya bandhe pūtibhāvo viya  āraddhavipassakassa ^a^M2.0303^ea^ rūpasattakādivasena vipassanaṃ vaḍḍhentassa  okkhāyamāne pakkhāyamāne kammaṭṭhāne ekadivasaṃ utusappāyādīni  laddhā ekapallaṅkena nisinnassa arahattaphalādhigamo, pūtibandhanāvāya  kañci kālaṃ ṭhānaṃ viya khīṇasaṃyojanassa arahato mahājanaṃ  anuggaṇhantassa yāvatāyukaṃ ṭhānaṃ, pūtibandhanāvāya anupubbena  bhijjitvā apaṇṇattikabhāvūpagamo viya khīṇāsavassa  upādiṇṇakkhandhabhedena anupādisesāya nibbānadhātuyā parinibbutassa  apaṇṇattikabhāvūpagamoti imāya upamāya saṃyojanānaṃ dubbalatā dīpitā.  navamaṃ. </p>
            </h4>
            <h4>
              <h4n> 10. aniccasaññāsuttavaṇṇanā </h4n>
              <p>[03] 102^b^.^eb^ dasame ^b^aniccasaññā^eb^ti aniccaṃ  aniccanti bhāventassa uppannasaññā. ^b^pariyādiyatī^eb^ti khepayati.  ^b^sabbaṃ asmimāna^eb^nti navavidhaṃ asmimānaṃ.  ^b^mūlasantānakānī^eb^ti santānetvā ṭhitamūlāni. mahānaṅgalaṃ viya  hi aniccasaññā, khuddānukhuddakāni mūlasantānakāni viya kilesā,  yathā kassako kasanto naṅgalena tāni padāleti, evaṃ yogī  aniccasaññaṃ bhāvento aniccasaññāñāṇena kilese padāletīti idamettha  opammasaṃsandanaṃ.</p>
              <p>[03] ^b^odhunātī^eb^ti heṭṭhā dhunāti. ^b^niddhunātī^eb^ti  papphoṭeti. ^b^nicchoṭetī^eb^ti ^a^P2.0332^ea^ papphoṭetvā  chaḍḍeti. idhāpi pabbajāni viya kilesā, lāyanaṃ nicchoṭanaṃ viya  aniccasaññāñāṇanti iminā atthena upamā saṃsandetabbā.</p>
              <p>[03] ^b^vaṇṭacchinnāyā^eb^ti tiṇhena khurappena vaṇṭacchinnāya.  ^b^tadanvayāni bhavantī^eb^ti taṃ ambapiṇḍiṃ anugacchanti, tassā  patamānāya ambāni bhūmiyaṃ patanti. idhāpi ambapiṇḍi viya  kilesā, tiṇhakhurappo viya aniccasaññā, yathā khurappena chinnāya  ambapiṇḍiyā sabbāni ambāni bhūmiyaṃ patanti, evaṃ  aniccasaññāñāṇena kilesānaṃ mūlabhūtāya avijjāya chinnāya  sabbakilesā samugghātaṃ gacchantīti, idaṃ opammasaṃsandanaṃ.</p>
              <p>[03] ^b^kūṭaṅgamā^eb^ti kūṭaṃ gacchanti. ^b^kūṭaninnā^eb^ti kūṭaṃ  pavisanabhāvena kūṭe ninnā. ^b^kūṭasamosaraṇā^eb^ti kūṭe samosaritvā  ṭhitā. idhāpi kūṭaṃ viya aniccasaññā, gopānasiyo viya ^a^V2.0292^ea^  catubhūmakakusaladhammā, yathā sabbagopānasīnaṃ ^a^M2.0304^ea^ kūṭaṃ aggaṃ, evaṃ  kusaladhammānaṃ aniccasaññā aggā. nanu ca aniccasaññā lokiyā,  sā lokiyakusalānaṃ tāva aggaṃ hotu, lokuttarānaṃ kathaṃ agganti?  tesampi paṭilābhakaraṇatthena agganti veditabbā. iminā upāyena  sabbāsu upamāsu opammasaṃsandanaṃ veditabbaṃ. purimāhi panettha tīhi  aniccasaññāya kiccaṃ, pacchimāhi balanti. dasamaṃ. </p>
              <p>[06] pupphavaggo dasamo. </p>
              <p>[06] majjhimapaṇṇāsako samatto. </p>
            </h4>
          </h3>
          <h3>
            <h3n> 11. antavaggo </h3n>
            <h4>
              <h4n> 1. antasuttavaṇṇanā </h4n>
              <p>[03] 103^b^.^eb^ antavaggassa paṭhame ^b^antā^eb^ti koṭṭhāsā.  idaṃ suttaṃ catusaccavasena pañcakkhandhe yojetvā ^b^anto^eb^ti vacanena  bujjhanakānaṃ ajjhāsayavasena vuttaṃ. paṭhamaṃ. </p>
            </h4>
            <h4>
              <h4n> 2-3. dukkhasuttādivaṇṇanā </h4n>
              <p>[03] 104-105^b^.^eb^ dutiyampi pañcakkhandhe catusaccavasena yojetvā  ^b^dukkha^eb^nti bujjhanakānaṃ ajjhāsayena kathitaṃ. tatiyampi  ^a^P2.0333^ea^ tatheva ^b^sakkāyo^eb^ti bujjhanakānaṃ ajjhāsayena  kathitaṃ. dutiyatatiyāni. </p>
            </h4>
            <h4>
              <h4n> 4. pariññeyyasuttavaṇṇanā </h4n>
              <p>[03] 106^b^.^eb^ catutthe ^b^pariññeyye^eb^ti parijānitabbe  samatikkamitabbe. ^b^pariñña^eb^nti samatikkamaṃ.  ^b^pariññātāvi^eb^nti tāya pariññāya parijānitvā samatikkamitvā  ṭhitaṃ. ^b^rāgakkhayo^eb^tiādīhi nibbānaṃ dassitaṃ. catutthaṃ. </p>
            </h4>
            <h4>
              <h4n> 5-10. samaṇasuttādivaṇṇanā </h4n>
              <p>[03] 107-112^b^.^eb^ pañcamādīsu ^a^V2.0293^ea^ catūsu cattāri saccāni  kathitāni. navamadasamesu kilesappahānanti. pañcamādīni. </p>
              <p>[06] antavaggo ekādasamo. </p>
            </h4>
          </h3>
          <h3>
            <h3n> 12. dhammakathikavaggo </h3n>
            <h4>
              <h4n> 1-2. avijjāsuttādivaṇṇanā </h4n>
              <p>[03] 113-114^b^.^eb^ dhammakathikavaggassa paṭhame ^a^M2.0305^ea^  ^b^ettāvatā ca avijjāgato hotī^eb^ti yāvatā imāya catūsu saccesu  aññāṇabhūtāya avijjāya samannāgato, ettāvatā avijjāgato hotīti  attho. dutiyepi eseva nayo. paṭhamadutiyāni. </p>
            </h4>
            <h4>
              <h4n> 3. dhammakathikasuttavaṇṇanā </h4n>
              <p>[03] 115^b^.^eb^ tatiye paṭhamena dhammakathiko, dutiyena  sekhabhūmi, tatiyena asekhabhūmīti evaṃ dhammakathikaṃ pucchitena  visesetvā dve bhūmiyo kathitā. tatiyaṃ. </p>
            </h4>
            <h4>
              <h4n> 4. dutiyadhammakathikasuttavaṇṇanā </h4n>
              <p>[03] 116^b^.^eb^ catutthe tissannampi pucchānaṃ tīṇi  vissajjanāni kathitāni. catutthaṃ. </p>
            </h4>
            <h4>
              <h4n> 5-9. bandhanasuttādivaṇṇanā </h4n>
              <p>[03] 117-121^b^.^eb^ pañcame ^b^atīradassī^eb^ti tīraṃ vuccati vaṭṭaṃ,  taṃ na passati. ^b^apāradassī^eb^ti pāraṃ vuccati nibbānaṃ, taṃ na  passati. ^b^baddho^eb^ti kilesabandhanena baddho hutvā jīyati ca  mīyati ^a^V2.0294^ea^ ca asmā lokā paraṃ lokaṃ gacchatīti. imasmiṃ  sutte vaṭṭadukkhaṃ kathitanti. chaṭṭhādīni uttānatthāneva. pañcamādīni. </p>
            </h4>
            <h4>
              <h4n> 10. sīlavantasuttavaṇṇanā </h4n>
              <p>[03] 122^b^.^eb^ dasame ^a^P2.0334^ea^  ^b^aniccato^eb^tiādīsu hutvā abhāvākārena ^b^aniccato,^eb^  paṭipīḷanākārena ^b^dukkhato,^eb^ ābādhaṭṭhena ^b^rogato,^eb^  antodosaṭṭhena ^b^gaṇḍato,^eb^ tesaṃ tesaṃ gaṇḍānaṃ paccayabhāvena vā  khaṇanaṭṭhena vā ^b^sallato^eb^ dukkhaṭṭhena ^b^aghato,^eb^  visabhāgamahābhūtasamuṭṭhānāabādhapaccayaṭṭhena ^b^ābādhato,^eb^ asakaṭṭhena  ^b^parato,^eb^ palujjanaṭṭhena ^b^palokato^eb^ ^a^M2.0306^ea^, sattasuññataṭṭhena  ^b^suññato,^eb^ attābhāvena ^b^anattato^eb^. evamettha ``aniccato  palokato''ti dvīhi padehi aniccamanasikāro, ``suññato  anattato''ti dvīhi anattamanasikāro, sesehi dukkhamanasikāro  vuttoti veditabbo. sesamettha uttānameva. dasamaṃ. </p>
            </h4>
            <h4>
              <h4n> 11. sutavantasuttavaṇṇanā </h4n>
              <p>[03] 123^b^.^eb^ tathā ekādasame. dasamasmiñhi  ``sīlavatā''ti catupārisuddhisīlaṃ vuttaṃ, idha ^b^sutavatā^eb^ti  kammaṭṭhānasutaṃ idameva nānākaraṇaṃ. ekādasamaṃ. </p>
            </h4>
            <h4>
              <h4n> 12-13. kappasuttādivaṇṇanā </h4n>
              <p>[03] 124-125^b^.^eb^ dvādasamaterasamāni rāhulovādasadisānevāti.  dvādasamaterasamāni. </p>
              <p>[06] dhammakathikavaggo dvādasamo. </p>
            </h4>
          </h3>
          <h3>
            <h3n> 13. avijjāvaggo </h3n>
            <h4>
              <h4n> 1-10. samudayadhammasuttādivaṇṇanā </h4n>
              <p>[03] 126-135^b^.^eb^ avijjāvaggo ^a^V2.0295^ea^ uttānatthova.  imasmiñhi vagge sabbasuttesu catusaccameva kathitaṃ. </p>
              <p>[06] avijjāvaggo terasamo. </p>
            </h4>
          </h3>
          <h3>
            <h3n> 14. kukkuḷavaggo </h3n>
            <h4>
              <h4n> 1-13. kukkuḷasuttādivaṇṇanā </h4n>
              <p>[03] 136-149^b^.^eb^ kukkuḷavaggassa paṭhame ^b^kukkuḷa^eb^nti santattaṃ  ādittaṃ chārikarāsiṃ viya mahāpariḷāhaṃ. imasmiṃ sutte  dukkhalakkhaṇaṃ kathitaṃ, sesesu aniccalakkhaṇādīni. sabbāni  cetāni pāṭiyekkaṃ puggalajjhāsayena kathitānīti. </p>
              <p>[06] kukkuḷavaggo cuddasamo. </p>
            </h4>
          </h3>
          <h3>
            <h3n> 15. diṭṭhivaggo </h3n>
            <h4>
              <h4n> 1-9. ajjhattasuttādivaṇṇanā </h4n>
              <p>[03] 150-158^b^.^eb^ diṭṭhivaggassa ^a^M2.0307^ea^ ^a^P2.0335^ea^  paṭhame ^b^kiṃ upādāyā^eb^ti kiṃ paṭicca. dutiye ^b^kiṃ  abhinivissā^eb^ti ^a^V2.0296^ea^ kiṃ abhinivisitvā, paccayaṃ katvāti  attho. tatiyādīsu ^b^diṭṭhī^eb^tiādīni puggalajjhāsayena vuttāni.  paṭhamādīni. </p>
            </h4>
            <h4>
              <h4n> 10. ānandasuttavaṇṇanā </h4n>
              <p>[03] 159^b^.^eb^ dasame ^b^upasaṅkamī^eb^ti aññe bhikkhū  pañcakkhandhakammaṭṭhānaṃ kathāpetvā yuñjitvā ghaṭetvā arahattaṃ patvā satthu  santike aññaṃ byākaronte disvā ``ahampi pañcakkhandhakammaṭṭhānaṃ  kathāpetvā yuñjanto ghaṭento, arahattaṃ patvā aññaṃ byākarissāmī''ti  cintetvā upasaṅkami. satthā pana attano dharamānakāle therassa  uparimaggattayavajjhānaṃ kilesānaṃ pahānaṃ apassantopi ``imassa cittaṃ  gaṇhissāmī''ti kathesi. tassāpi ekaṃ dve vāre manasi katvāva  buddhupaṭṭhānavelā jātāti gantabbaṃ hoti. itissa cittaṃ sampahaṃsamāno  vimuttiparipācanīyadhammova so kammaṭṭhānānuyogo jātoti. dasamaṃ. </p>
              <p>[06] diṭṭhivaggo pannarasamo. </p>
              <p>[06] uparipaṇṇāsako samatto. </p>
              <p>[06] khandhasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 2. rādhasaṃyuttaṃ </h2n>
          <h3>
            <h3n> 1. paṭhamavaggo </h3n>
            <h4>
              <h4n> 1. mārasuttavaṇṇanā </h4n>
              <p>[03] 160^b^.^eb^ rādhasaṃyuttassa ^a^V2.0297^ea^ ^a^M2.0308^ea^ paṭhame  ^b^māro vā assā^eb^ti maraṇaṃ vā bhaveyya. ^b^māretā vā^eb^ti  māretabbo vā. ^b^yo vā pana mīyatī^eb^ti yo vā pana marati.  ^b^nibbidattha^eb^nti nibbidāñāṇatthaṃ. ^b^nibbānatthā^eb^ti  phalavimutti nāmesā anupādānibbānatthāti attho.  ^b^accayāsī^eb^ti ^a^P2.0336^ea^ atikkantosi.  ^b^nibbānogadha^eb^nti nibbāne patiṭṭhitaṃ. idaṃ maggabrahmacariyaṃ nāma  nibbānabbhantare vussati, na nibbānaṃ atikkamitvāti attho.  ^b^nibbānapariyosāna^eb^nti nibbānaṃ assa pariyosānaṃ, nipphatti  niṭṭhāti attho. paṭhamaṃ. </p>
            </h4>
            <h4>
              <h4n> 2-10. sattasuttādivaṇṇanā </h4n>
              <p>[03] 161-169^b^.^eb^ dutiye ^b^satto satto^eb^ti laggapucchā.  ^b^tatra satto tatra visatto^eb^ti tatra laggo tatra vilaggo.  ^b^paṃsvāgārakehī^eb^ti paṃsugharakehi. ^b^keḷāyantī^eb^ti kīḷanti.  ^b^dhanāyantī^eb^ti dhanaṃ viya maññanti. ^b^mamāyantī^eb^ti ``mama  idaṃ, mama ida''nti mamattaṃ karonti, aññassa phusitumpi na denti.  ^b^vikīḷaniyaṃ karontī^eb^ti ``niṭṭhitā kīḷā''ti te bhindamānā  kīḷāvigamaṃ karonti. tatiye ^b^bhavanettī^eb^ti bhavarajju. catutthaṃ  uttānameva. pañcamādīsu catūsu cattāri saccāni kathitāni, dvīsu  kilesappahānanti. dutiyādīni. </p>
              <p>[06] paṭhamo vaggo. </p>
            </h4>
          </h3>
          <h3>
            <h3n> 2. dutiyavaggo </h3n>
            <h4>
              <h4n> 1-12. mārasuttādivaṇṇanā </h4n>
              <p>[03] 170-181^b^.^eb^ dutiyavaggassa ^a^V2.0298^ea^ paṭhame ^b^māro,  māro^eb^ti maraṇaṃ pucchati. yasmā pana rūpādivinimuttaṃ maraṇaṃ nāma  natthi, tenassa bhagavā ^b^rūpaṃ kho, rādha, māro^eb^tiādimāha  ^a^M2.0309^ea^. dutiye ^b^māradhammo^eb^ti maraṇadhammo. etenupāyena  sabbattha attho veditabboti. </p>
              <p>[06] dutiyo vaggo. </p>
            </h4>
          </h3>
          <h3>
            <h3n> 3-4. āyācanavaggādi </h3n>
            <h4>
              <h4n> 1-11. mārādisuttaekādasakavaṇṇanā </h4n>
              <p>[03] 182-205^b^.^eb^ tato ^a^P2.0337^ea^ paraṃ uttānatthameva.  ayañhi rādhatthero paṭibhāniyatthero nāma. tathāgatassa imaṃ theraṃ  disvā sukhumaṃ kāraṇaṃ upaṭṭhāti. tenassa bhagavā nānānayehi dhammaṃ  deseti. evaṃ imasmiṃ rādhasaṃyutte ādito dve vaggā pucchāvasena  desitā, tatiyo āyācanena, catuttho upanisinnakakathāvasena.  sakalampi panetaṃ rādhasaṃyuttaṃ therassa vimuttiparipācanīyadhammavaseneva  gahitanti veditabbaṃ. </p>
              <p>[06] rādhasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 3. diṭṭhisaṃyuttaṃ </h2n>
          <h3>
            <h3n> 1. sotāpattivaggo </h3n>
            <h4>
              <h4n> 1. vātasuttavaṇṇanā </h4n>
              <p>[03] 206^b^.^eb^ diṭṭhisaṃyutte ^a^V2.0299^ea^ ^a^M2.0310^ea^ ^b^na vātā  vāyantī^eb^tiādīsu evaṃ kira tesaṃ diṭṭhi -- ``yepi ete  rukkhasākhādīni bhañjantā vātā vāyanti, na ete vātā, vātaleso  nāmeso, vāto pana esikatthambho viya pabbatakūṭaṃ viya ca ṭhito.  tathā yāpi etā tiṇakaṭṭhādīni vahantiyo nadiyo sandanti, na ettha  udakaṃ sandaki, udakaleso nāmesa, udakaṃ pana esikatthambho viya  pabbatakūṭaṃ viya ca ṭhitaṃ. yāpimā gabbhiniyo vijāyantīti ca  vuccanti, kiñcāpi tā milātudarā honti, gabbho pana na  nikkhamati, gabbhaleso nāmeso, gabbho pana esikatthambho viya  pabbatakūṭaṃ viya ca ṭhito. yepi ete candimasūriyā udenti vā  apenti vā, neva te udenti na apenti, candimasūriyaleso nāmesa,  candimasūriyā pana esikatthambho viya pabbatakūṭaṃ viya ca ṭhitā''ti. </p>
            </h4>
            <h4>
              <h4n> 2-4. etaṃmamasuttādivaṇṇanā </h4n>
              <p>[03] 207-209^b^.^eb^ ^b^diṭṭha^eb^ntiādīsu ^b^diṭṭhaṃ^eb^ rūpāyatanaṃ.  ^b^sutaṃ^eb^ saddāyatanaṃ. ^b^mutaṃ^eb^ gandhāyatanaṃ rasāyatanaṃ  phoṭṭhabbāyatanaṃ. tañhi patvā gahetabbato mutanti ca vuttaṃ.  avasesāni sattāyatanāni ^b^viññātaṃ^eb^ nāma. ^b^patta^eb^nti  pariyesitvā vā apariyesitvā vā pattaṃ. ^b^pariyesita^eb^nti pattaṃ  vā apattaṃ ^a^P2.0338^ea^ vā pariyesitaṃ. ^b^anuvicaritaṃ  manasā^eb^ti cittena anusañcaritaṃ. lokasmiñhi pariyesitvā pattampi  atthi, pariyesitvā nopattampi, apariyesitvā pattampi, apariyesitvā  nopattampi. tattha pariyesitvā pattaṃ pattaṃ nāma, pariyesitvā nopattaṃ  pariyesitaṃ nāma ^a^V2.0300^ea^. apariyesitvā pattañca apariyesitvā  nopattañca manasānuvicaritaṃ nāma. atha vā pariyesitvā pattampi  apariyesitvā pattampi pattaṭṭhena pattaṃ nāma, pariyesitvā nopattameva  pariyesitaṃ nāma, apariyesitvā nopattaṃ manasānuvicaritaṃ nāma.  sabbaṃ vā etaṃ manasā anuvicaritameva. </p>
            </h4>
            <h4>
              <h4n> 5. natthidinnasuttavaṇṇanā </h4n>
              <p>[03] 210^b^.^eb^ ^b^natthi^eb^ ^a^M2.0311^ea^ ^b^dinna^eb^ntiādīsu  ^b^natthi dinna^eb^nti dinnassa phalābhāvaṃ sandhāya vadanti.  ^b^yiṭṭhaṃ^eb^ vuccati mahāyāgo. ^b^huta^eb^nti paheṇakasakkāro  adhippeto. tampi ubhayaṃ phalābhāvameva sandhāya paṭikkhipanti.  ^b^sukatadukkaṭāna^eb^nti sukatadukkatānaṃ, kusalākusalānanti attho.  ^b^phalaṃ vipāko^eb^ti yaṃ phalanti vā vipākoti vā vuccati, taṃ  natthīti vadanti. ^b^natthi ayaṃ loko^eb^ti paraloke ṭhitassa ayaṃ  loko natthi. ^b^natthi paro loko^eb^ti idha loke ṭhitassapi  paro loko natthi, sabbe tattha tattheva ucchijjantīti dassenti.  ^b^natthi mātā natthi pitā^eb^ti tesu sammāpaṭipattimicchāpaṭipattīnaṃ  phalābhāvavasena vadanti. ^b^natthi sattā opapātikā^eb^ti cavitvā  uppajjanakasattā nāma natthīti vadanti. ^b^natthi loke  samaṇabrāhmaṇā^eb^ti loke sammāpaṭipannā samaṇabrāhmaṇā nāma natthīti  vadanti.</p>
              <p>[03] ^b^cātumahābhūtiko^eb^ti catumahābhūtamayo. ^b^pathavī  pathavīkāya^eb^nti ajjhattikā pathavīdhātu bāhiraṃ pathavīdhātuṃ.  ^b^anupetī^eb^ti anuyāti. ^b^anupagacchatī^eb^ti tasseva vevacanaṃ,  anugacchatītipi attho. ubhayenāpi upeti upagacchatīti dassenti.  ^b^āpā^eb^dīsupi eseva nayo. ^b^indriyānī^eb^ti manacchaṭṭhāni  indriyāni. ^b^saṅkamantī^eb^ti ^a^P2.0339^ea^ ākāsaṃ  pakkhandanti. ^b^āsandipañcamā^eb^ti nipannamañcena pañcamā, mañco  ceva, cattāro mañcapāde gahetvā ṭhitā cattāro purisā cāti attho.  ^b^yāva āḷāhanā^eb^ti yāva susānā. ^b^padānī^eb^ti ``ayaṃ evaṃ  sīlavā ahosi, evaṃ dussīlo''tiādinā nayena pavattāni  guṇāguṇapadāni. sarīrameva vā ettha padānīti adhippetaṃ.  ^b^kāpotakānī^eb^ti kapotakavaṇṇāni, pārāvatapakkhavaṇṇānīti attho.  ^b^bhassantā^eb^ti bhasmantā. ayameva vā pāḷi.  ^b^āhutiyo^eb^ti yaṃ paheṇakasakkārādibhedaṃ dinnadānaṃ, sabbaṃ taṃ  chārikāvasānameva hoti, na tato paraṃ phaladāyakaṃ hutvā gacchatīti  attho. ^b^dattupaññatta^eb^nti ^a^V2.0301^ea^ dattūhi bālamanussehi paññattaṃ.  idaṃ vuttaṃ hoti -- bālehi abuddhīhi paññattamidaṃ dānaṃ, na  paṇḍitehi. bālā denti, paṇḍitā gaṇhantīti dassenti. </p>
            </h4>
            <h4>
              <h4n> 6. karotosuttavaṇṇanā </h4n>
              <p>[03] 211^b^.^eb^ ^b^karoto^eb^ti ^a^M2.0312^ea^ sahatthā karontassa.  ^b^kārayato^eb^ti āṇattiyā kārentassa. ^b^chindato^eb^ti paresaṃ  hatthādīni chindantassa. ^b^chedāpayato^eb^ti parehi chedāpentassa.  ^b^pacato^eb^ti daṇḍena pīḷentassa. ^b^pacāpayato^eb^ti parehi  daṇḍādinā pīḷāpentassa. ^b^socato socāpayato^eb^ti parassa  bhaṇḍaharaṇādīhi sokaṃ sayaṃ karontassāpi parehi kārentassāpi.  ^b^kilamato kilamāpayato^eb^ti āhārupacchedabandhanāgārapavesanādīhi  sayaṃ kilamentassapi parehi kilamāpentassapi. ^b^phandato  phandāpayato^eb^ti paraṃ phandantaṃ phandanakāle sayampi phandato parempi  phandāpayato. ^b^pāṇamatipātayato^eb^ti ^a^P2.0340^ea^ pāṇaṃ  hanantassapi hanāpentassapi. evaṃ sabbattha karaṇakārāpanavaseneva  attho veditabbo.</p>
              <p>[03] ^b^sandhi^eb^nti gharasandhiṃ. ^b^nillopa^eb^nti mahāvilopaṃ.  ^b^ekāgārika^eb^nti ekameva gharaṃ parivāretvā vilumpanaṃ.  ^b^paripanthe tiṭṭhato^eb^ti āgatāgatānaṃ acchindanatthaṃ magge tiṭṭhato.  ^b^karoto na karīyati pāpa^eb^nti yaṃkiñci pāpaṃ karomīti saññāya  karotopi pāpaṃ na karīyati, natthi pāpaṃ. sattā pana karomāti  evaṃsaññino hontīti dīpenti. ^b^khurapariyantenā^eb^ti  khuraneminā, khuradhārasadisapariyantena vā. ^b^ekamaṃsakhala^eb^nti  ekamaṃsarāsiṃ. ^b^puñja^eb^nti tasseva vevacanaṃ.  ^b^tatonidāna^eb^nti ekamaṃsakhalakaraṇanidānaṃ.</p>
              <p>[03] ^b^dakkhiṇa^eb^nti dakkhiṇatīre manussā kakkhaḷā dāruṇā, te  sandhāya ^b^hananto^eb^tiādi vuttaṃ. ^b^uttara^eb^nti uttaratīre saddhā  honti pasannā buddhamāmakā dhammamāmakā saṅghamāmakā, te sandhāya  ^b^dadanto^eb^tiādi vuttaṃ. tattha ^b^yajanto^eb^ti mahāyāgaṃ karonto.  ^b^damenā^eb^ti indriyadamena uposathakammena. ^b^saṃyamenā^eb^ti  sīlasaṃyamena. ^b^saccavajjenā^eb^ti saccavacanena. ^b^āgamo^eb^ti  āgamanaṃ, pavattīti attho. sabbathāpi pāpapuññānaṃ kiriyameva  paṭikkhipanti. </p>
            </h4>
            <h4>
              <h4n> 7. hetusuttavaṇṇanā </h4n>
              <p>[03] 212^b^.^eb^ ^b^natthi^eb^ ^a^V2.0302^ea^ ^a^M2.0313^ea^ ^b^hetu natthi  paccayo^eb^ti ettha ^b^paccayo^eb^ti hetuvevacanameva. ubhayenāpi  vijjamānameva kāyaduccaritādīnaṃ saṃkilesapaccayaṃ, kāyasucaritādīnañca  visuddhipaccayaṃ paṭikkhipanti. ^b^natthi bala^eb^nti yamhi attano  bale patiṭṭhitā ime sattā devattampi mārattampi brahmattampi  sāvakabodhimpi paccekabodhimpi sabbaññutampi pāpuṇanti, taṃ balaṃ  paṭikkhipanti. ^b^natthi vīriya^eb^ntiādīni sabbāni  aññamaññavevacanāneva. ``idaṃ no vīriyena, idaṃ purisathāmena, idaṃ  purisaparakkamena ^a^P2.0341^ea^ patta''nti, evaṃ  pavattavacanapaṭikkhepakaraṇavasena panetāni visuṃ ādiyanti.</p>
              <p>[03] ^b^sabbe sattā^eb^ti oṭṭhagoṇagadrabhādayo anavasese  pariggaṇhanti. ^b^sabbe pāṇā^eb^ti ekindriyo pāṇo, dvindriyo  pāṇotiādivasena vadanti. ^b^sabbe bhūtā^eb^ti  aṇḍakosavatthikosesu bhūte sandhāya vadanti. ^b^sabbe jīvā^eb^ti  sāliyavagodhumādayo sandhāya vadanti. tesu hi te viruhanabhāvena  jīvasaññino. ^b^avasā abalā avīriyā^eb^ti tesaṃ attano vaso  vā balaṃ vā vīriyaṃ vā natthi. ^b^niyatisaṅgatibhāvapariṇatā^eb^ti  ettha ^b^niyatī^eb^ti niyatatā. ^b^saṅgatī^eb^ti channaṃ abhijātīnaṃ  tattha tattha gamanaṃ. ^b^bhāvo^eb^ti sabhāvoyeva. evaṃ niyatiyā ca  saṅgatiyā ca bhāvena ca pariṇatā nānappakārataṃ pattā. yena hi yathā  bhavitabbaṃ, so tatheva bhavati. yena na bhavitabbaṃ, so na bhavatīti  dassenti. ^b^chasvevābhijātīsū^eb^ti chasu eva abhijātīsu ṭhatvā  sukhañca dukkhañca paṭisaṃvedenti, aññā sukhadukkhabhūmi natthīti  dassenti. </p>
            </h4>
            <h4>
              <h4n> 8-10. mahādiṭṭhisuttādivaṇṇanā </h4n>
              <p>[03] 213-215^b^.^eb^ ^b^akaṭā^eb^ti akatā. ^b^akaṭavidhā^eb^ti  akatavidhānā, ``evaṃ karohī''ti kenaci kāritāpi na hontīti  attho. ^b^animmitā^eb^ti iddhiyāpi na nimmitā.  ^b^animmātā^eb^ti animmāpitā. ``animmitabbā''tipi pāṭho, na  nimmitabbāti attho. ^b^vañjhā^eb^ti vañjhapasuvañjhatālādayo viya  aphalā kassaci ajanakā. pabbatakūṭaṃ viya ṭhitāti ^b^kūṭaṭṭhā^eb^.  esikaṭṭhāyino viya hutvā ṭhitāti ^b^esikaṭṭhāyiṭṭhitā,^eb^ yathā  sunikhāto esikatthambho niccalo tiṭṭhati, evaṃ ṭhitāti attho.  ^b^na^eb^ ^a^P2.0342^ea^ ^b^iñjantī^eb^ti esikatthambho viya  ṭhitattā ^a^M2.0314^ea^ na calanti. ^b^na vipariṇamantī^eb^ti ^a^V2.0303^ea^  pakatiṃ na vijahanti. ^b^na aññamaññaṃ byābādhentī^eb^ti aññamaññaṃ  na upahananti. ^b^nāla^eb^nti na samatthā.  ^b^pathavīkāyo^eb^tiādīsu pathavīyeva pathavīkāyo, pathavīsamūho vā.  ^b^sattannaṃtveva kāyāna^eb^nti yathā muggarāsiādīsu pahaṭaṃ satthaṃ  muggarāsiādīnaṃ antareneva pavisati, evaṃ sattannaṃ kāyānaṃ antarena  chiddena vivarena satthaṃ pavisati. tattha ``ahaṃ imaṃ jīvitā  voropemī''ti kevalaṃ saññāmattameva hotīti dassenti.</p>
              <p>[03] ^b^yonipamukhasatasahassānī^eb^ti pamukhayonīnaṃ uttamayonīnaṃ  cuddasasatasahassāni aññāni ca saṭṭhisatāni aññāni ca chasatāni  ^b^pañca ca kammuno satānī^eb^ti pañcakammasatāni cāti kevalaṃ  takkamattakena niratthakadiṭṭhiṃ dīpenti. ^b^pañca ca kammāni tīṇi  ca kammānī^eb^tiādīsupi eseva nayo. keci panāhu ``pañca  kammānīti pañcindriyavasena gaṇhanti, tīṇīti  kāyakammādivasenā''ti. ^b^kamme ca aḍḍhakamme cā^eb^ti ettha  panassa kāyakammavacīkammāni kammanti laddhi, manokammaṃ  upaḍḍhakammanti. ^b^dvaṭṭhipaṭipadā^eb^ti dvāsaṭṭhipaṭipadāti vadanti.  ^b^dvaṭṭhantarakappā^eb^ti ekasmiṃ kappe catusaṭṭhi antarakappā nāma  honti, ayaṃ pana aññe dve ajānanto evamāha.</p>
              <p>[03] ^b^chaḷābhijātiyo^eb^ti kaṇhābhijāti nīlābhijāti  lohitābhijāti haliddābhijāti sukkābhijāti paramasukkābhijātīti  imā cha abhijātiyo vadanti. tattha orabbhikā sūkarikā  sākuṇikā māgavikā luddā macchaghātakā corā coraghātakā  bandhanāgārikā, ye vā panaññepi keci kurūrakammantā, ayaṃ  kaṇhābhijātīti vadanti. bhikkhū nīlābhijātīti vadanti. te  kira catūsu paccayesu kaṇṭake pakkhipitvā khādanti, ``bhikkhū  ^a^P2.0343^ea^ ca kaṇṭakavuttikā''ti (a0 ni0  6.57)  ayaṃ hissa pāḷi eva. atha vā kaṇṭakavuttikā eva nāma eke  pabbajitāti vadanti. lohitābhijāti nāma nigaṇṭhā ekasāṭakāti  vadanti. ime kira purimehi dvīhi paṇḍaratarā. gihī odātavasanā  acelakasāvakā haliddābhijātīti vadanti. evaṃ attano paccayadāyake  nigaṇṭhehipi jeṭṭhakatare karonti. ājīvakā ājīviniyo ayaṃ  sukkābhijātīti vadanti. te kira purimehi catūhi paṇḍaratarā  ^a^M2.0315^ea^. nando vaccho, kiso saṃkicco, makkhali gosālo  paramasukkābhijātīti vadanti. te kira sabbehi paṇḍaratarā.</p>
              <p>[03] ^b^aṭṭha^eb^ ^a^V2.0304^ea^ ^b^purisabhūmiyo^eb^ti mandabhūmi khiḍḍābhūmi  vīmaṃsakabhūmi ujugatabhūmi sekhabhūmi samaṇabhūmi jānanabhūmi  pannabhūmīti imā aṭṭha purisabhūmiyoti vadanti. tattha jātadivasato  paṭṭhāya satta divase sambādhaṭṭhānato nikkhantattā sattā mandā honti  momūhā, ayaṃ mandabhūmīti vadanti. ye pana duggatito āgatā  honti, te abhiṇhaṃ rodanti ceva viravanti ca, sugatito āgatā taṃ  anussaritvā anussaritvā hasanti, ayaṃ khiḍḍābhūmi nāma.  mātāpitūnaṃ hatthaṃ vā pādaṃ vā mañcaṃ vā pīṭhaṃ vā gahetvā bhūmiyaṃ  padanikkhipanaṃ vīmaṃsakabhūmi nāma. padasā gantuṃ samatthakālo  ujugatabhūmi nāma. sippāni sikkhanakālo sekhabhūmi nāma. gharā  nikkhamma pabbajanakālo samaṇabhūmi nāma. ācariyaṃ sevitvā  jānanakālo jānanabhūmi nāma. ``bhikkhu ca pannako jino na  kiñci āhā''ti evaṃ alābhiṃ samaṇaṃ pannabhūmīti vadanti.</p>
              <p>[03] ^b^ekūnapaññāsa^eb^ ^a^P2.0344^ea^ ^b^ājīvakasate^eb^ti  ekūnapaññāsa ājīvavuttisatāni. ^b^paribbājakasate^eb^ti  paribbājakapabbajjāsatāni. ^b^nāgavāsasate^eb^ti nāgamaṇḍalasatāni.  ^b^vīse indriyasate^eb^ti vīsa indriyasatāni. ^b^tiṃse  nirayasate^eb^ti tiṃsa nirayasatāni. ^b^rajodhātuyo^eb^ti  rajaokiraṇaṭṭhānāni. hatthapiṭṭhipādapiṭṭhādīni sandhāya vadati.  ^b^satta saññīgabbhā^eb^ti oṭṭhagoṇagadrabhājapasumigamahiṃse sandhāya  vadati. ^b^satta asaññīgabbhā^eb^ti  sāliyavagodhumamuggakaṅguvarakakudrūsake sandhāya vadati.  ^b^nigaṇṭhigabbhā^eb^ti gaṇṭhimhi jātagabbhā, ucchuveḷunaḷādayo sandhāya  vadati. ^b^satta devā^eb^ti bahū devā, so pana sattāti vadati.  manussāpi anantā, so sattāti vadati. ^b^satta pesācā^eb^ti  pisācā mahantamahantā, sattāti vadati. ^b^sarā^eb^ti mahāsarā.  kaṇṇamuṇḍa-rathakāra-anotatta-sīhappapāta-chaddanta-mucalinda-kuṇāladahe  gahetvā vadati.</p>
              <p>[03] ^b^pavuṭā^eb^ti gaṇṭhikā. ^b^papātā^eb^ti mahāpapātā.  ^b^papātasatānī^eb^ti khuddakapapātasatāni. ^b^supinā^eb^ti  mahāsupinā. ^b^supinasatānī^eb^ti khuddakasupinasatāni.  ^b^mahākappino^eb^ti mahākappānaṃ. ettha ekamhā mahāsarā vassasate  ^a^M2.0316^ea^ vassasate kusaggena ekaṃ udakabinduṃ nīharitvā sattakkhattuṃ  tamhi sare nirudake kate eko mahākappoti vadati. evarūpānaṃ  mahākappānaṃ caturāsītisatasahassāni khepetvā bāle ca paṇḍite ca  dukkhassantaṃ karontīti ayamassa laddhi. paṇḍitopi kira  antarāvisujjhituṃ na sakkoti, bālopi tato uddhaṃ na gacchati.</p>
              <p>[03] ^b^sīlena^eb^ ^a^V2.0305^ea^ ^a^P2.0345^ea^ ^b^vā^eb^ti  acelakasīlena vā aññena vā yena kenaci. ^b^vatenā^eb^ti  tādiseneva vatena. ^b^tapenā^eb^ti tapokammena. ^b^aparipakkaṃ  paripāceti^eb^ nāma yo ``ahaṃ paṇḍito''ti antarā visujjhati.  ^b^paripakkaṃ phussa phussa byantīkaroti^eb^ nāma yo ``ahaṃ bālo''ti  vuttaparimāṇakālaṃ atikkamitvā yāti. ^b^hevaṃ natthī^eb^ti evaṃ  natthi. tañhi ubhayampi na sakkā kātunti dīpeti.  ^b^doṇamite^eb^ti doṇena mitaṃ viya. ^b^sukhadukkhe^eb^ti sukhadukkhaṃ.  ^b^pariyantakate^eb^ti vuttaparimāṇena kālena katapariyanto.  ^b^natthi hāyanavaḍḍhane^eb^ti natthi hāyanavaḍḍhanāni, na saṃsāro  paṇḍitassa hāyati, na bālassa vaḍḍhatīti attho.  ^b^ukkaṃsāvakaṃse^eb^ti ukkaṃsāvakaṃsā. hāyanavaḍḍhanānamevetaṃ vevacanaṃ.  idāni tamatthaṃ upamāya sādhento ^b^seyyathāpi nāmā^eb^tiādimāha.  tattha ^b^suttaguḷe^eb^ti veṭhetvā katasuttaguḷe. ^b^nibbeṭhiyamānameva  paletī^eb^ti pabbate vā rukkhagge vā ṭhatvā khittaṃ suttappamāṇena  nibbeṭhiyamānameva gacchati, sutte khīṇe tattheva tiṭṭhati, na gacchati  evameva bālā ca paṇḍitā ca kālavasena nibbeṭhiyamānā sukhadukkhaṃ  palenti, yathāvuttena kālena atikkamantīti dasseti. </p>
            </h4>
            <h4>
              <h4n> 11-18. antavāsuttādivaṇṇanā </h4n>
              <p>[03] 216-223^b^.^eb^ ^b^antavā loko^eb^ti ekato vaḍḍhitanimittaṃ  lokoti gāhena vā takkena vā uppannadiṭṭhi. ^b^anantavā^eb^ti  sabbato vaḍḍhitaṃ appamāṇanimittaṃ lokoti gāhena vā takkena vā  uppannadiṭṭhi. ^b^taṃ jīvaṃ taṃ sarīra^eb^nti jīvañca sarīrañca  ekamevāti uppannadiṭṭhi. sesaṃ sabbattha uttānamevāti. imāni tāva  sotāpattimaggavasena aṭṭhārasa veyyākaraṇāni ekaṃ gamanaṃ. </p>
            </h4>
          </h3>
          <h3>
            <h3n> 2. dutiyagamanādivaggavaṇṇanā </h3n>
            <h4>
              <h4n> </h4n>
              <p>[03] 224-301^b^.^eb^ dutiyaṃ ^a^M2.0317^ea^ gamanaṃ dukkhavasena vuttaṃ.  tatrāpi aṭṭhāraseva veyyākaraṇāni, tato parāni ``rūpī attā  hotī''tiādīni aṭṭha veyyākaraṇāni, tehi saddhiṃ taṃ dutiyapeyyāloti  vutto.</p>
              <p>[03] tattha ^a^P2.0346^ea^ ^b^rūpī^eb^ti ārammaṇameva  ``attā''ti gahitadiṭṭhi. ^b^arūpī^eb^ti jhānaṃ ``attā''ti  gahitadiṭṭhi ^a^V2.0306^ea^. ^b^rūpī ca arūpī cā^eb^ti ārammaṇañca  jhānañca ``attā''ti gahitadiṭṭhi. ^b^neva rūpī nārūpī^eb^ti  takkamattena gahitadiṭṭhi. ^b^ekantasukhī^eb^ti lābhītakkījātissarānaṃ  uppannadiṭṭhi. jhānalābhinopi hi atīte ekantasukhaṃ attabhāvaṃ  manasikaroto evaṃ diṭṭhi uppajjati. takkinopi ``yathā etarahi ahaṃ  ekantasukhī, evaṃ samparāyepi bhavissāmī''ti uppajjati.  jātissarassapi sattaṭṭhabhave sukhitabhāvaṃ passantassa evaṃ uppajjati,  ^b^ekantadukkhī^eb^tiādīsupi eseva nayo.</p>
              <p>[03] tatiyapeyyālo aniccadukkhavasena tehiyeva chabbīsatiyā suttehi  vutto, catutthapeyyālo tiparivaṭṭavasenāti. </p>
              <p>[06] diṭṭhisaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 4. okkantasaṃyuttaṃ </h2n>
          <h3>
            <h3n> </h3n>
            <h4>
              <h4n> 1-10. cakkhusuttādivaṇṇanā </h4n>
              <p>[03] 302-311^b^.^eb^ okkantasaṃyutte ^a^V2.0307^ea^ ^b^adhimuccatī^eb^ti  saddhādhimokkhaṃ paṭilabhati. ^b^okkanto sammattaniyāma^eb^nti paviṭṭho  ariyamaggaṃ. ^b^abhabbo ca tāva kālaṃ kātu^eb^nti iminā uppanne  magge phalassa anantarāyataṃ dīpeti. uppannasmiñhi magge phalassa  antarāyakaraṇaṃ nāma natthi. tenevāha -- ``ayañca puggalo  sotāpattiphalasacchikiriyāya paṭipanno assa, kappassa ca  uḍḍayhanavelā assa, neva tāva kappo uḍḍayheyya, yāvāyaṃ puggalo na  sotāpattiphalaṃ sacchikaroti, ayaṃ vuccati puggalo ṭhitakappī''ti  (pu0 pa0 17). ^b^mattaso nijjhānaṃ khamantī^eb^ti pamāṇato  olokanaṃ khamanti. sesaṃ sabbattha uttānamevāti. </p>
              <p>[06] okkantasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 5. uppādasaṃyuttavaṇṇanā </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 312-321^b^.^eb^ uppādasaṃyutte ^a^V2.0308^ea^ ^a^P2.0347^ea^  ^a^M2.0318^ea^ sabbaṃ pākaṭameva. </p>
              <p>[06] uppādasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 6. kilesasaṃyuttavaṇṇanā </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 322-331^b^.^eb^ kilesasaṃyutte ^a^V2.0309^ea^ ^b^cittasseso  upakkileso^eb^ti kataracittassa? catubhūmakacittassa. tebhūmakacittassa  tāva hotu, lokuttarassa kathaṃ upakkileso hotīti?  uppattinivāraṇato. so hi tassa uppajjituṃ appadānena  upakkilesoti veditabbo. ^b^nekkhammaninna^eb^nti  navalokuttaradhammaninnaṃ. ^b^citta^eb^nti samathavipassanācittaṃ.  ^b^abhiññā sacchikaraṇīyesu dhammesū^eb^ti paccavekkhaṇañāṇena  abhijānitvā sacchikātabbesu chaḷabhiññādhammesu, ekaṃ dhammaṃ vā  gaṇhantena nekkhammanti gahetabbaṃ. sesaṃ sabbattha uttānamevāti. </p>
              <p>[06] kilesasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 7. sāriputtasaṃyuttaṃ </h2n>
          <h3>
            <h3n> </h3n>
            <h4>
              <h4n> 1-9. vivekajasuttādivaṇṇanā </h4n>
              <p>[03] 332-340^b^.^eb^ sāriputtasaṃyuttassa ^a^V2.0310^ea^ paṭhame ^b^na evaṃ  hotī^eb^ti ahaṅkāramamaṅkārānaṃ pahīnattā evaṃ na hoti.  dutiyādīsupi eseva nayo. paṭhamādīni. </p>
            </h4>
            <h4>
              <h4n> 10. sucimukhīsuttavaṇṇanā </h4n>
              <p>[03] 341^b^.^eb^ dasame ^b^sucimukhī^eb^ti evaṃnāmikā.  ^b^upasaṅkamī^eb^ti theraṃ abhirūpaṃ dassanīyaṃ suvaṇṇavaṇṇaṃ  samantapāsādikaṃ disvā ``iminā saddhiṃ parihāsaṃ karissāmī''ti  upasaṅkami. atha therena tasmiṃ vacane paṭikkhitte ``idānissa  ^a^M2.0319^ea^ vādaṃ āropessāmī''ti maññamānā ^b^tena hi, samaṇa,  ubbhamukho bhuñjasī^eb^ti āha. ^b^disāmukho^eb^ti ^a^P2.0348^ea^  catuddisāmukho, catasso disā olokentoti attho.  ^b^vidisāmukho^eb^ti catasso vidisā olokento.</p>
              <p>[03] ^b^vatthuvijjātiracchānavijjāyā^eb^ti vatthuvijjāsaṅkhātāya  tiracchānavijjāya. vatthuvijjā nāma  lābuvatthu-kumbhaṇḍavatthu-mūlakavatthu-ādīnaṃ vatthūnaṃ  phalasampattikāraṇakālajānanupāyo. ^b^micchājīvena jīvikaṃ  kappentī^eb^ti teneva vatthuvijjātiracchānavijjāsaṅkhātena micchājīvena  jīvikaṃ kappenti, tesaṃ vatthūnaṃ sampādanena pasannehi manussehi dinne  paccaye paribhuñjantā jīvantīti attho. ^b^adhomukhā^eb^ti vatthuṃ  oloketvā bhuñjamānavasena adhomukhā bhuñjanti nāma. evaṃ sabbattha  yojanā kātabbā. api cettha ^b^nakkhattavijjā^eb^ti ``ajja imaṃ  nakkhattaṃ iminā nakkhattena gantabbaṃ, iminā idañcidañca  kātabba''nti evaṃ jānanavijjā. ^b^dūteyya^eb^nti dūtakammaṃ, tesaṃ  tesaṃ sāsanaṃ gahetvā tattha tattha gamanaṃ. ^b^pahiṇagamana^eb^nti  ekagāmasmiṃyeva ekakulassa sāsanena aññakulaṃ ^a^V2.0311^ea^ upasaṅkamanaṃ.  ^b^aṅgavijjā^eb^ti itthilakkhaṇapurisalakkhaṇavasena aṅgasampattiṃ  ñatvā ``tāya aṅgasampattiyā idaṃ nāma labbhatī''ti evaṃ  jānanavijjā. ^b^vidisāmukhā^eb^ti aṅgavijjā hi taṃ taṃ  sarīrakoṭṭhāsaṃ ārabbha pavattattā vidisāya pavattā nāma, tasmā tāya  vijjāya jīvikaṃ kappetvā bhuñjantā vidisāmukhā bhuñjanti nāma.  ^b^evamārocesī^eb^ti ``dhammikaṃ samaṇā''tiādīni vadamānā  sāsanassa niyyānikaṃ guṇaṃ kathesi. tañca paribbājikāya kathaṃ  sutvā pañcamattāni kulasatāni sāsane otariṃsūti. </p>
              <p>[06] sāriputtasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 8. nāgasaṃyuttaṃ </h2n>
          <h3>
            <h3n> </h3n>
            <h4>
              <h4n> 1. suddhikasuttavaṇṇanā </h4n>
              <p>[03] 342^b^.^eb^ nāgasaṃyutte ^a^V2.0312^ea^ ^b^aṇḍajā^eb^ti aṇḍe  jātā. ^b^jalābujā^eb^ti vatthikose jātā. ^b^saṃsedajā^eb^ti  saṃsede jātā. ^b^opapātikā^eb^ti upapatitvā ^a^M2.0320^ea^ viya jātā.  idañca pana suttaṃ aṭṭhuppattiyā ^a^P2.0349^ea^ vuttaṃ.  bhikkhūnañhi ``kati nu kho nāgayoniyo''ti kathā udapādi. atha  bhagavā puggalānaṃ nāgayonīhi uddharaṇatthaṃ nāgayoniyo āvikaronto  imaṃ suttamāha. </p>
            </h4>
            <h4>
              <h4n> 2-50. paṇītatarasuttādivaṇṇanā </h4n>
              <p>[03] 343-391^b^.^eb^ dutiyādīsu ^b^vossaṭṭhakāyā^eb^ti  ahituṇḍikaparibuddhaṃ agaṇetvā vissaṭṭhakāyā. ^b^dvayakārino^eb^ti  duvidhakārino, kusalākusalakārinoti attho. ^b^sacajja maya^eb^nti  sace ajja mayaṃ. ^b^sahabyataṃ upapajjatī^eb^ti sahabhāvaṃ āpajjati.  tatrassa akusalaṃ upapattiyā paccayo hoti, kusalaṃ upapannānaṃ  sampattiyā. ^b^anna^eb^nti khādanīyabhojanīyaṃ. ^b^pāna^eb^nti  yaṃkiñci pānakaṃ. ^b^vattha^eb^nti nivāsanapārupanaṃ. ^b^yāna^eb^nti  chattupāhanaṃ ādiṃ katvā yaṃkiñci gamanapaccayaṃ. ^b^māla^eb^nti  yaṃkiñci sumanamālādipupphaṃ. ^b^gandha^eb^nti yaṃkiñci  candanādigandhaṃ. ^b^vilepana^eb^nti yaṃkiñci chavirāgakaraṇaṃ.  ^b^seyyāvasathapadīpeyya^eb^nti mañcapīṭhādiseyyaṃ ekabhūmikādiāvasathaṃ  vaṭṭitelādipadīpūpakaraṇañca detīti attho. tesañhi dīghāyukatāya ca  vaṇṇavantatāya ca sukhabahulatāya ca patthanaṃ katvā imaṃ dasavidhaṃ  dānavatthuṃ datvā taṃ sampattiṃ anubhavituṃ tattha nibbattanti. sesaṃ  sabbattha uttānamevāti. </p>
              <p>[06] nāgasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 9. supaṇṇasaṃyuttavaṇṇanā </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 392-437^b^.^eb^ supaṇṇasaṃyutte ^a^V2.0313^ea^ pattānaṃ vaṇṇavantatāya  garuḷā ^b^supaṇṇā^eb^ti vuttā. idhāpi paṭhamasuttaṃ purimanayeneva  aṭṭhuppattiyaṃ vuttaṃ. ^b^harantī^eb^ti uddharanti. uddharamānā ca pana te  attanā hīne vā same vā uddharituṃ sakkonti, na ^a^P2.0350^ea^  attanā paṇītatare. sattavidhā hi anuddharaṇīyanāgā nāma paṇītatarā  kambalassatarā dhataraṭṭhā sattasīdantaravāsino pathaviṭṭhakā pabbataṭṭhakā  vimānaṭṭhakāti. tatra aṇḍajādīnaṃ jalābujādayo paṇītatarā ^a^M2.0321^ea^,  te tehi anuddharaṇīyā. kambalassatarā pana nāgasenāpatino, te yattha  katthaci disvā yo koci supaṇṇo uddharituṃ na sakkoti. dhataraṭṭhā  pana nāgarājāno, tepi koci uddharituṃ na sakkoti. ye pana  sattasīdantare mahāsamudde vasanti, te yasmā katthaci vikampanaṃ kātuṃ  na sakkā, tasmā koci uddharituṃ na sakkoti. pathaviṭṭhakādīnaṃ  nilīyanokāso atthi, tasmā tepi uddharituṃ na sakkoti. ye pana  mahāsamudde ūmipiṭṭhe vasanti, te yo koci samo vā paṇītataro vā  supaṇṇo uddharituṃ sakkoti. sesaṃ nāgasaṃyutte vuttanayamevāti. </p>
              <p>[06] supaṇṇasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 10. gandhabbakāyasaṃyuttavaṇṇanā </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 438-549^b^.^eb^ gandhabbakāyasaṃyutte ^a^V2.0314^ea^ ^b^mūlagandhe  adhivatthā^eb^ti yassa rukkhassa mūle gandho atthi, taṃ nissāya  nibbattā. so hi sakalopi rukkho tesaṃ upakappati. sesapadesupi  eseva nayo. ^b^gandhagandhe^eb^ti mūlādigandhānaṃ gandhe. yassa hi  rukkhassa sabbesampi mūlādīnaṃ gandho atthi, so idha gandho nāma.  tassa gandhassa gandhe, tasmiṃ adhivatthā. idha mūlādīni sabbāni  tesaṃyeva upakappanti. ^b^so dātā hoti mūlagandhāna^eb^nti so  kāḷānusārikādīnaṃ mūlagandhānaṃ dātā hoti. evaṃ sabbapadesu attho  veditabbo. evañhi sarikkhadānampi datvā patthanaṃ ṭhapenti,  asarikkhadānampi. taṃ dassetuṃ ^b^so annaṃ detī^eb^tiādi dasavidhaṃ  dānavatthu vuttaṃ. sesaṃ sabbattha uttānamevāti. </p>
              <p>[06] gandhabbakāyasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 11. valāhakasaṃyuttavaṇṇanā </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 550-606^b^.^eb^ valāhakasaṃyutte ^a^V2.0315^ea^ ^a^P2.0351^ea^  ^b^valāhakakāyikā^eb^ti valāhakanāmake devakāye uppannā  ākāsacārikadevā. ^b^sītavalāhakā^eb^ti sītakaraṇavalāhakā.  sesapadesupi eseva nayo. ^b^cetopaṇidhimanvāyā^eb^ti cittaṭṭhapanaṃ  āgamma. ^b^sītaṃ hotī^eb^ti yaṃ vassāne vā hemante ^a^M2.0322^ea^ vā  sītaṃ hoti, taṃ utusamuṭṭhānameva. yaṃ pana sītepi atisītaṃ, gimhe  ca uppannaṃ sītaṃ, taṃ devatānubhāvena nibbattaṃ sītaṃ nāma. ^b^uṇhaṃ  hotī^eb^ti yaṃ gimhāne uṇhaṃ, taṃ utusamuṭṭhānikaṃ pākatikameva. yaṃ  pana uṇhepi atiuṇhaṃ, sītakāle ca uppannaṃ uṇhaṃ, taṃ devatānubhāvena  nibbattaṃ uṇhaṃ nāma. ^b^abbhaṃ hotī^eb^ti abbhamaṇḍapo hoti.  idhāpi yaṃ vassāne ca sisire ca abbhaṃ uppajjati, taṃ utusamuṭṭhānikaṃ  pākatikameva. yaṃ pana abbheyeva atiabbhaṃ, sattasattāhampi candasūriye  chādetvā ekandhakāraṃ karoti, yañca cittavesākhamāsesu abbhaṃ, taṃ  devatānubhāvena uppannaṃ abbhaṃ nāma. ^b^vāto hotī^eb^ti yo tasmiṃ  tasmiṃ utumhi uttaradakkhiṇādipakativāto hoti, ayaṃ utusamuṭṭhānova.  yopi pana rukkhakkhandhādipadālano ativāto nāma atthi,  ayañceva, yo ca aññopi akālavāto, ayaṃ devatānubhāvanibbatto  nāma. ^b^devo vassatī^eb^ti yaṃ vassike cattāro māse vassaṃ, taṃ  utusamuṭṭhānameva. yaṃ pana vasseyeva ativassaṃ, yañca  cittavesākhamāsesu vassaṃ, taṃ devatānubhāvanibbattaṃ nāma.</p>
              <p>[03] tatridaṃ vatthu -- eko kira vassavalāhakadevaputto  talakūṭakavāsi khīṇāsavattherassa santikaṃ gantvā vanditvā aṭṭhāsi.  thero ``kosi tva''nti pucchi. ``ahaṃ, bhante,  vassavalāhakadevaputto''ti. ``tumhākaṃ kira cittena devo  vassatī''ti? ``āma, bhante''ti. ``passitukāmā maya''nti  ^a^P2.0352^ea^. ``temissatha, bhante''ti. ``meghasīsaṃ vā  gajjitaṃ vā na paññāyati, kathaṃ temissāmā''ti? ``bhante,  amhākaṃcittena devo vassati, tumhe paṇṇasālaṃ pavisathā''ti ^a^V2.0316^ea^.  ``sādhu devaputtā''ti so pāde dhovitvā paṇṇasālaṃ pāvisi.  devaputto tasmiṃ pavisanteyeva ekaṃ gītaṃ gāyitvā hatthaṃ ukkhipi.  samantā tiyojanaṭṭhānaṃ ekameghaṃ ahosi. thero addhatinto paṇṇasālaṃ  paviṭṭhoti. apica devo nāmesa aṭṭhahi kāraṇehi vassati  nāgānubhāvena supaṇṇānubhāvena devatānubhāvena saccakiriyāya  utusamuṭṭhānena mārāvaṭṭanena iddhibalena vināsameghenāti. </p>
              <p>[06] valāhakasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 12. vacchagottasaṃyuttavaṇṇanā </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 607-661^b^.^eb^ vacchagottasaṃyutte ^a^M2.0323^ea^ ^a^V2.0317^ea^ ^b^aññāṇā^eb^ti aññāṇena.  evaṃ sabbapadesu karaṇavaseneva attho veditabbo. sabbāni cetāni  aññamaññavevacanānevāti. imasmiñca pana saṃyutte ekādasa suttāni  pañcapaññāsa veyyākaraṇānīti veditabbāni.</p>
              <p>[03] vacchagottasaṃyuttavaṇṇanā niṭṭhitā. </p>
            </h4>
          </h3>
        </h2>
        <h2>
          <h2n> 13. jhānasaṃyuttaṃ </h2n>
          <h3>
            <h3n> </h3n>
            <h4>
              <h4n> 1. samādhimūlakasamāpattisuttavaṇṇanā </h4n>
              <p>[03] 662^b^.^eb^ jhānasaṃyuttassa ^a^V2.0318^ea^ paṭhame ^b^samādhikusalo^eb^ti  paṭhamaṃ jhānaṃ pañcaṅgikaṃ dutiyaṃ tivaṅgikanti evaṃ aṅgavavatthānakusalo.  ^b^na samādhismiṃ samāpattikusalo^eb^ti cittaṃ hāsetvā kallaṃ katvā  jhānaṃ samāpajjituṃ na sakkoti. iminā nayena sesapadānipi  veditabbāni. </p>
            </h4>
            <h4>
              <h4n> 2-55. samādhimūlakaṭhitisuttādivaṇṇanā </h4n>
              <p>[03] 663-716^b^.^eb^ dutiyādīsu ^b^na samādhismiṃ  ṭhitikusalo^eb^ti jhānaṃ ṭhapetuṃ akusalo, sattaṭṭhāccharāmattaṃ jhānaṃ ṭhapetuṃ  na sakkoti. ^b^na samādhismiṃ vuṭṭhānakusalo^eb^ti jhānato vuṭṭhātuṃ  ^a^P2.0353^ea^ akusalo, yathāparicchedena vuṭṭhātuṃ na sakkoti.  ^b^na samādhismiṃ kallitakusalo^eb^ti cittaṃ hāsetvā kallaṃ kātuṃ  akusalo. ^b^na samādhismiṃ ārammaṇakusalo^eb^ti kasiṇārammaṇesu  akusalo. ^b^na samādhismiṃ gocarakusalo^eb^ti kammaṭṭhānagocare ceva  bhikkhācāragocare ca akusalo. ^b^na samādhismiṃ  abhinīhārakusalo^eb^ti kammaṭṭhānaṃ abhinīharituṃ akusalo. ^b^na  samādhismiṃ sakkaccakārī^eb^ti jhānaṃ appetuṃ sakkaccakārī na hoti.  ^b^na samādhismiṃ sātaccakārī^eb^ti jhānappanāya satatakārī na hoti,  kadācideva karoti. ^b^na samādhismiṃ sappāyakārī^eb^ti samādhissa  sappāye upakārakadhamme pūretuṃ na sakkoti. tato paraṃ samāpattiādīhi  ^a^V2.0319^ea^  padehi ^a^M2.0324^ea^ yojetvā catukkā vuttā. tesaṃ attho vuttanayeneva veditabbo.  sakalaṃ panettha jhānasaṃyuttaṃ lokiyajjhānavaseneva kathitanti. </p>
              <p>[06] jhānasaṃyuttavaṇṇanā niṭṭhitā. </p>
              <p>[06] iti sāratthappakāsiniyā saṃyuttanikāya-aṭṭhakathāya </p>
              <p>[06] khandhavaggavaṇṇanā niṭṭhitā. </p>
              <p>[06] saṃyuttanikāya-aṭṭhakathāya dutiyo bhāgo.</p>
            </h4>
          </h3>
        </h2>
      </h1>
    </h0>
  </ha>
</body>
