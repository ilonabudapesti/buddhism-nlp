<?xml version="1.0"?>
<body>
  <p>[06].. namo tassa bhagavato arahato sammāsambuddhassa.. </p>
  <h>[19] dīghanikāye </h>
  <ha>
    <han> sīlakkhandhavaggaṭṭhakathā </han>
    <h0>
      <h0n> ganthārambhakathā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[21] karuṇāsītalahadayaṃ ^a^P1.0001^ea^ ^a^V1.0001^ea^ ^a^M1.0001^ea^, paññāpajjotavihatamohatamaṃ. </p>
              <p>[22] sanarāmaralokagaruṃ, vande ^b^sugataṃ^eb^ gativimuttaṃ.. </p>
              <p>[21] buddhopi buddhabhāvaṃ, bhāvetvā ceva sacchikatvā ca. </p>
              <p>[22] yaṃ upagato gatamalaṃ, vande tamanuttaraṃ ^b^dhammaṃ..^eb^ </p>
              <p>[21] sugatassa orasānaṃ, puttānaṃ mārasenamathanānaṃ. </p>
              <p>[22] aṭṭhannampi samūhaṃ, sirasā vande ^b^ariyasaṅghaṃ..^eb^ </p>
              <p>[21] iti ^a^V1.0002^ea^ me pasannamatino, ratanattayavandanāmayaṃ puññaṃ. </p>
              <p>[22] yaṃ suvihatantarāyo, hutvā tassānubhāvena.. </p>
              <p>[21] ^b^dīghassa^eb^ dīghasuttaṅkitassa, nipuṇassa  ^b^āgamavarassa.^eb^ </p>
              <p>[22] buddhānubuddhasaṃvaṇṇitassa, saddhāvahaguṇassa.. </p>
              <p>[21] atthappakāsanatthaṃ, ^b^aṭṭhakathā^eb^ ādito vasisatehi. </p>
              <p>[22] pañcahi yā saṅgītā, anusaṅgītā ca pacchāpi.. </p>
              <p>[21] sīhaḷadīpaṃ pana ābhatātha, vasinā  mahāmahindena. </p>
              <p>[22] ṭhapitā sīhaḷabhāsāya, dīpavāsīnamatthāya.. </p>
              <p>[21] apanetvāna ^a^M1.0002^ea^ tatohaṃ, sīhaḷabhāsaṃ manoramaṃ bhāsaṃ. </p>
              <p>[22] tantinayānucchavikaṃ, āropento vigatadosaṃ.. </p>
              <p>[21] samayaṃ avilomento, therānaṃ theravaṃsapadīpānaṃ. </p>
              <p>[22] sunipuṇavinicchayānaṃ, mahāvihāre nivāsīnaṃ.. </p>
              <p>[21] hitvā punappunāgatamatthaṃ, atthaṃ pakāsayissāmi. </p>
              <p>[22] sujanassa ca tuṭṭhatthaṃ, ciraṭṭhitatthañca dhammassa.. </p>
              <p>[21] sīlakathā dhutadhammā, kammaṭṭhānāni ceva sabbāni. </p>
              <p>[22] cariyāvidhānasahito, jhānasamāpattivitthāro.. </p>
              <p>[21] sabbā ca abhiññāyo, paññāsaṅkalananicchayo ceva. </p>
              <p>[22] khandhadhātāyatanindriyāni, ariyāni ceva cattāri.. </p>
              <p>[21] saccāni ^a^P1.0002^ea^ paccayākāradesanā, suparisuddhanipuṇanayā. </p>
              <p>[22] avimuttatantimaggā, vipassanā bhāvanā ceva.. </p>
              <p>[21] iti ^a^V1.0003^ea^ pana sabbaṃ yasmā, ^b^visuddhimagge^eb^ mayā  suparisuddhaṃ. </p>
              <p>[22] vuttaṃ tasmā bhiyyo, na taṃ idha vicārayissāmi.. </p>
              <p>[21] ``majjhe ^b^visuddhimaggo,^eb^ esa catunnampi  āgamānañhi. </p>
              <p>[22] ṭhatvā pakāsayissati, tattha yathā bhāsitaṃ atthaṃ''.. </p>
              <p>[21] icceva kato tasmā, tampi gahetvāna saddhimetāya. </p>
              <p>[22] aṭṭhakathāya vijānatha, dīghāgamanissitaṃ atthanti.. </p>
            </h4>
          </h3>
        </h2>
      </h1>
    </h0>
    <h0>
      <h0n> nidānakathā</h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] tattha ^b^dīghāgamo^eb^ nāma sīlakkhandhavaggo, mahāvaggo,  pāthikavaggoti vaggato tivaggo hoti; suttato catuttiṃsasuttasaṅgaho.  tassa vaggesu ^b^sīlakkhandhavaggo^eb^ ādi, suttesu ^b^brahmajālaṃ.^eb^  brahmajālassāpi ``evaṃ ^a^M1.0003^ea^ me suta''ntiādikaṃ āyasmatā ānandena  paṭhamamahāsaṅgītikāle vuttaṃ nidānamādi. </p>
            </h4>
          </h3>
          <h3>
            <h3n> paṭhamamahāsaṅgītikathā</h3n>
            <h4>
              <h4n> </h4n>
              <p>[03] paṭhamamahāsaṅgīti nāma cesā kiñcāpi vinayapiṭake  tantimārūḷhā, nidānakosallatthaṃ pana idhāpi evaṃ veditabbā.  dhammacakkappavattanañhi ādiṃ katvā yāva subhaddaparibbājakavinayanā  katabuddhakicce, kusinārāyaṃ upavattane mallānaṃ sālavane  yamakasālānamantare visākhapuṇṇamadivase paccūsasamaye anupādisesāya  nibbānadhātuyā parinibbute bhagavati lokanāthe, bhagavato  dhātubhājanadivase sannipatitānaṃ sattannaṃ bhikkhusatasahassānaṃ saṅghatthero  āyasmā mahākassapo sattāhaparinibbute bhagavati subhaddena  vuḍḍhapabbajitena -- ``alaṃ, āvuso, mā socittha, mā paridevittha,  sumuttā mayaṃ tena mahāsamaṇena, upaddutā ca homa -- `idaṃ vo kappati,  idaṃ vo na kappatī'ti, idāni pana mayaṃ yaṃ icchissāma, taṃ  karissāma, yaṃ na icchissāma na taṃ karissāmā''ti (cūḷava0  437) vuttavacanamanussaranto, īdisassa ca saṅghasannipātassa puna  dullabhabhāvaṃ maññamāno, ``ṭhānaṃ ^a^V1.0004^ea^ kho panetaṃ vijjati, yaṃ pāpabhikkhū  `atītasatthukaṃ pāvacana'nti maññamānā ^a^P1.0003^ea^ pakkhaṃ labhitvā nacirasseva  saddhammaṃ antaradhāpeyyuṃ, yāva ca dhammavinayo tiṭṭhati, tāva  anatītasatthukameva pāvacanaṃ hoti. vuttañhetaṃ bhagavatā -- </p>
              <p>[02] `yo vo, ānanda, mayā dhammo ca vinayo ca desito  paññatto, so vo mamaccayena satthā'ti (dī0 ni0 2.216).</p>
              <p>[03] `yaṃnūnāhaṃ dhammañca vinayañca saṅgāyeyyaṃ, yathayidaṃ sāsanaṃ  addhaniyaṃ assa ciraṭṭhitikaṃ'.</p>
              <p>[03] yañcāhaṃ bhagavatā -- </p>
              <p>[02] `dhāressasi pana me tvaṃ, kassapa, sāṇāni paṃsukūlāni  nibbasanānī'ti (saṃ0 ni0  2.154) vatvā cīvare  sādhāraṇaparibhogena. </p>
              <p>[02] `ahaṃ, bhikkhave, yāvadeva ākaṅkhāmi vivicceva  kāmehi vivicca akusalehi dhammehi savitakkaṃ savicāraṃ vivekajaṃ  pītisukhaṃ paṭhamaṃ ^a^M1.0004^ea^ jhānaṃ upasampajja viharāmi; kassapopi, bhikkhave,  yāvadeva, ākaṅkhati vivicceva kāmehi vivicca akusalehi dhammehi  savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja  viharatī'ti (saṃ0 ni0  2.152).</p>
              <p>[03] evamādinā nayena navānupubbavihārachaḷabhiññāppabhede  uttarimanussadhamme attanā samasamaṭṭhapanena ca anuggahito, tathā  ākāse pāṇiṃ cāletvā alaggacittatāya ceva candopamapaṭipadāya ca  pasaṃsito, tassa kimaññaṃ āṇaṇyaṃ bhavissati. nanu maṃ bhagavā rājā  viya sakakavacaissariyānuppadānena attano kulavaṃsappatiṭṭhāpakaṃ puttaṃ  `saddhammavaṃsappatiṭṭhāpako me ayaṃ bhavissatī'ti, mantvā iminā  asādhāraṇena anuggahena anuggahesi, imāya ca uḷārāya pasaṃsāya  pasaṃsīti cintayanto dhammavinayasaṅgāyanatthaṃ bhikkhūnaṃ ussāhaṃ janesi.  yathāha -- </p>
              <p>[02] ``atha kho āyasmā mahākassapo bhikkhū āmantesi  -- `ekamidāhaṃ, āvuso, samayaṃ ^a^V1.0005^ea^ pāvāya kusināraṃ  addhānamaggappaṭipanno mahatā bhikkhusaṅghena saddhiṃ pañcamattehi  bhikkhusatehī''ti (cūḷava0 437) sabbaṃ ^b^subhaddakaṇḍaṃ^eb^ vitthārato  veditabbaṃ. atthaṃ panassa mahāparinibbānāvasāne āgataṭṭhāneyeva  kathayissāma. </p>
              <p>[07] tato paraṃ āha -- </p>
              <p>[02] ``handa mayaṃ, āvuso, dhammañca vinayañca ^a^P1.0004^ea^ saṅgāyāma,  pure adhammo dippati, dhammo paṭibāhiyyati; pure avinayo dippati,  vinayo paṭibāhiyyati; pure adhammavādino balavanto honti,  dhammavādino dubbalā honti, pure avinayavādino balavanto honti,  vinayavādino dubbalā hontī''ti (cūḷava0 437). </p>
              <p>[01] bhikkhū āhaṃsu -- ``tena hi, bhante, thero bhikkhū  uccinatū''ti. thero pana sakalanavaṅgasatthusāsanapariyattidhare  puthujjanasotāpannasakadāgāmianāgāmi sukkhavipassaka khīṇāsavabhikkhū  anekasate, anekasahasse ca ^a^M1.0005^ea^ vajjetvā tipiṭakasabbapariyattippabhedadhare  paṭisambhidāppatte mahānubhāve yebhuyyena bhagavato etadaggaṃ āropite  tevijjādibhede khīṇāsavabhikkhūyeva ekūnapañcasate pariggahesi. ye  sandhāya idaṃ vuttaṃ -- ``atha kho āyasmā mahākassapo ekenūnāni  pañca arahantasatāni uccinī''ti (cūḷava0 437).</p>
              <p>[03] kissa pana thero ekenūnamakāsīti? āyasmato  ānandattherassa okāsakaraṇatthaṃ. tenahāyasmatā sahāpi, vināpi, na  sakkā dhammasaṅgītiṃ kātuṃ. so hāyasmā sekkho sakaraṇīyo, tasmā  sahāpi na sakkā. yasmā panassa kiñci dasabaladesitaṃ  suttageyyādikaṃ appaccakkhaṃ nāma natthi. yathāha -- </p>
              <p>[21] ``dvāsīti buddhato gaṇhiṃ, dve sahassāni bhikkhuto. </p>
              <p>[22] caturāsīti sahassāni, ye me dhammā pavattino''ti..  (theragā0 1027).</p>
              <p>[03] tasmā vināpi na sakkā.</p>
              <p>[03] yadi evaṃ sekkhopi samāno dhammasaṅgītiyā bahukārattā therena  uccinitabbo assa, atha kasmā na uccinitoti?  parūpavādavivajjanato. thero hi āyasmante ānande ativiya  ^a^V1.0006^ea^ vissattho ahosi, tathā hi naṃ sirasmiṃ palitesu jātesupi `na  vāyaṃ kumārako mattamaññāsī'ti, (saṃ0 ni0  2.154)  kumārakavādena ovadati. sakyakulappasuto cāyasmā tathāgatassa  bhātā cūḷapituputto. tattha keci bhikkhū chandāgamanaṃ viya maññamānā  -- ``bahū asekkhapaṭisambhidāppatte bhikkhū ṭhapetvā ^a^P1.0005^ea^ ānandaṃ  sekkhapaṭisambhidāppattaṃ thero uccinī''ti upavadeyyuṃ. taṃ parūpavādaṃ  parivajjento, `ānandaṃ vinā dhammasaṅgītiṃ na sakkā kātuṃ,  bhikkhūnaṃyeva naṃ anumatiyā gahessāmī'ti na uccini.</p>
              <p>[03] atha sayameva bhikkhū ānandassatthāya theraṃ yāciṃsu. yathāha  -- </p>
              <p>[02] ``bhikkhū āyasmantaṃ mahākassapaṃ etadavocuṃ -- `ayaṃ,  bhante, āyasmā ānando kiñcāpi sekkho abhabbo chandā dosā  mohā bhayā agatiṃ gantuṃ, bahu cānena bhagavato santike dhammo ca  vinayo ca pariyatto, tena hi, bhante, thero āyasmantampi ^a^M1.0006^ea^ ānandaṃ  uccinatū'ti. atha kho āyasmā mahākassapo āyasmantampi ānandaṃ  uccinī''ti (cūḷava0 437).</p>
              <p>[03] evaṃ bhikkhūnaṃ anumatiyā uccinitena tenāyasmatā saddhiṃ  pañcatherasatāni ahesuṃ.</p>
              <p>[03] atha kho therānaṃ bhikkhūnaṃ etadahosi -- ``kattha nu kho mayaṃ  dhammañca vinayañca saṅgāyeyyāmā''ti? atha kho therānaṃ bhikkhūnaṃ  etadahosi -- ``rājagahaṃ kho mahāgocaraṃ pahūtasenāsanaṃ, yaṃnūna mayaṃ  rājagahe vassaṃ vasantā dhammañca vinayañca saṅgāyeyyāma, na aññe  bhikkhū rājagahe vassaṃ upagaccheyyu''nti (cūḷava0 437).</p>
              <p>[03] kasmā pana nesaṃ etadahosi? ``idaṃ pana amhākaṃ  thāvarakammaṃ, koci visabhāgapuggalo saṅghamajjhaṃ pavisitvā  ukkoṭeyyā''ti. athāyasmā mahākassapo ñattidutiyena kammena  sāvesi -- </p>
              <p>[02] ``suṇātu ^a^V1.0007^ea^ me, āvuso saṅgho, yadi saṅghassa pattakallaṃ  saṅgho imāni pañca bhikkhusatāni sammanneyya rājagahe vassaṃ  vasantāni dhammañca vinayañca saṅgāyituṃ, na aññehi bhikkhūhi  rājagahe vassaṃ vasitabba''nti. esā ñatti. </p>
              <p>[02] ``suṇātu me, āvuso saṅgho, saṅgho imāni  pañcabhikkhusatāni sammanna''ti `rājagahe vassaṃ vasantāni dhammañca  vinayañca saṅgāyituṃ, na aññehi bhikkhūhi rājagahe vassaṃ  vasitabbanti. yassāyasmato khamati imesaṃ pañcannaṃ ^a^P1.0006^ea^ bhikkhusatānaṃ  sammuti' rājagahe vassaṃ vasantānaṃ dhammañca vinayañca saṅgāyituṃ, na  aññehi bhikkhūhi rājagahe vassaṃ vasitabbanti, so tuṇhassa; yassa  nakkhamati, so bhāseyya. </p>
              <p>[02] ``sammatāni saṅghena imāni pañcabhikkhusatāni  rājagahe vassaṃ vasantāni dhammañca vinayañca saṅgāyituṃ, na aññehi  bhikkhūhi rājagahe vassaṃ vasitabbanti, khamati saṅghassa, tasmā  tuṇhī, evametaṃ dhārayāmī''ti (cūḷava0 438).</p>
              <p>[03] ayaṃ ^a^M1.0007^ea^ pana kammavācā tathāgatassa parinibbānato ekavīsatime  divase katā. bhagavā hi visākhapuṇṇamāyaṃ paccūsasamaye parinibbuto,  athassa sattāhaṃ suvaṇṇavaṇṇaṃ sarīraṃ gandhamālādīhi pūjayiṃsu. evaṃ  sattāhaṃ sādhukīḷanadivasā nāma ahesuṃ. tato sattāhaṃ citakāya  agginā jhāyi, sattāhaṃ sattipañjaraṃ katvā sandhāgārasālāyaṃ dhātupūjaṃ  kariṃsūti, ekavīsati divasā gatā. jeṭṭhamūlasukkapakkhapañcamiyaṃyeva  dhātuyo bhājayiṃsu. etasmiṃ dhātubhājanadivase sannipatitassa  mahābhikkhusaṅghassa subhaddena vuḍḍhapabbajitena kataṃ anācāraṃ ārocetvā  vuttanayeneva ca bhikkhū uccinitvā ayaṃ kammavācā katā.</p>
              <p>[03] imañca pana kammavācaṃ katvā thero bhikkhū āmantesi --  ``āvuso, idāni tumhākaṃ cattālīsa divasā okāso kato, tato  paraṃ `ayaṃ nāma no palibodho atthī'ti, vattuṃ na labbhā, tasmā  etthantare yassa rogapalibodho vā ācariyupajjhāyapalibodho vā  mātāpitupalibodho vā atthi, pattaṃ vā pana pacitabbaṃ, cīvaraṃ vā  kātabbaṃ, so taṃ palibodhaṃ chinditvā taṃ karaṇīyaṃ karotū''ti.</p>
              <p>[03] evañca pana vatvā thero attano pañcasatāya parisāya parivuto  rājagahaṃ gato. aññepi mahātherā attano attano parivāre gahetvā  sokasallasamappitaṃ mahājanaṃ assāsetukāmā taṃ taṃ disaṃ pakkantā.  puṇṇatthero pana sattasatabhikkhuparivāro `tathāgatassa parinibbānaṭṭhānaṃ  āgatāgataṃ mahājanaṃ assāsessāmī'ti kusinārāyaṃyeva aṭṭhāsi.</p>
              <p>[03] āyasmā ānando yathā pubbe aparinibbutassa, evaṃ  parinibbutassāpi bhagavato sayameva ^a^V1.0008^ea^ pattacīvaramādāya pañcahi  bhikkhusatehi saddhiṃ yena sāvatthi tena cārikaṃ pakkāmi. gacchato  gacchato panassa parivārā bhikkhū gaṇanapathaṃ vītivattā. tenāyasmatā  gatagataṭṭhāne mahāparidevo ahosi ^a^P1.0007^ea^. anupubbena pana sāvatthimanuppatte  there sāvatthivāsino manussā ``thero kira āgato''ti sutvā  gandhamālādihatthā paccuggantvā -- ``bhante, ānanda, pubbe bhagavatā  saddhiṃ āgacchatha, ajja kuhiṃ bhagavantaṃ ^a^M1.0008^ea^ ṭhapetvā āgatatthā''tiādīni  vadamānā parodiṃsu. buddhassa bhagavato parinibbānadivase viya  mahāparidevo ahosi.</p>
              <p>[03] tatra sudaṃ āyasmā ānando aniccatādipaṭisaṃyuttāya  dhammiyākathāya taṃ mahājanaṃ saññāpetvā jetavanaṃ pavisitvā dasabalena  vasitagandhakuṭiṃ vanditvā dvāraṃ vivaritvā mañcapīṭhaṃ nīharitvā  papphoṭetvā gandhakuṭiṃ sammajjitvā milātamālākacavaraṃ chaḍḍetvā  mañcapīṭhaṃ atiharitvā puna yathāṭhāne ṭhapetvā bhagavato ṭhitakāle  karaṇīyaṃ vattaṃ sabbamakāsi. kurumāno ca  nhānakoṭṭhakasammajjanaudakupaṭṭhāpanādikālesu gandhakuṭiṃ vanditvā --  ``nanu bhagavā, ayaṃ tumhākaṃ nhānakālo, ayaṃ dhammadesanākālo, ayaṃ  bhikkhūnaṃ ovādadānakālo, ayaṃ sīhaseyyakappanakālo, ayaṃ  mukhadhovanakālo''tiādinā nayena paridevamānova akāsi, yathā taṃ  bhagavato guṇagaṇāmatarasaññutāya patiṭṭhitapemo ceva akhīṇāsavo ca  anekesu ca jātisatasahassesu aññamaññassūpakārasañjanitacittamaddavo.  tamenaṃ aññatarā devatā -- ``bhante, ānanda, tumhe evaṃ  paridevamānā kathaṃ aññe assāsessathā''ti saṃvejesi. so tassā  vacanena saṃviggahadayo santhambhitvā tathāgatassa parinibbānato pabhuti  ṭhānanisajjabahulattā ussannadhātukaṃ kāyaṃ samassāsetuṃ dutiyadivase  khīravirecanaṃ pivitvā vihāreyeva nisīdi. yaṃ sandhāya subhena  māṇavena pahitaṃ māṇavakaṃ etadavoca -- </p>
              <p>[02] ``akālo, kho māṇavaka, atthi me ajja bhesajjamattā  pītā, appeva nāma svepi upasaṅkameyyāmā''ti (dī0 ni0 1.447).</p>
              <p>[03] dutiyadivase cetakattherena pacchāsamaṇena gantvā subhena māṇavena  puṭṭho imasmiṃ dīghanikāye ^b^subhasuttaṃ^eb^ nāma dasamaṃ suttaṃ abhāsi.</p>
              <p>[03] atha ānandatthero jetavanamahāvihāre khaṇḍaphullappaṭisaṅkharaṇaṃ  ^a^P1.0008^ea^ kārāpetvā upakaṭṭhāya vassūpanāyikāya bhikkhusaṅghaṃ ohāya rājagahaṃ  gato ^a^M1.0009^ea^ tathā aññepi dhammasaṅgāhakā bhikkhūti. evañhi gate, te  sandhāya ca idaṃ vuttaṃ -- ``atha kho therā bhikkhū rājagahaṃ agamaṃsu,  dhammañca vinayañca ^a^V1.0009^ea^ saṅgāyitu''nti (cūḷava0 438). te  āsaḷhīpuṇṇamāyaṃ uposathaṃ katvā pāṭipadadivase sannipatitvā vassaṃ  upagacchiṃsu.</p>
              <p>[03] tena kho pana samayena rājagahaṃ parivāretvā aṭṭhārasa  mahāvihārā honti, te sabbepi chaḍḍitapatitauklāpā ahesuṃ. bhagavato  hi parinibbāne sabbepi bhikkhū attano attano pattacīvaramādāya  vihāre ca pariveṇe ca chaḍḍetvā agamaṃsu. tattha katikavattaṃ kurumānā  therā bhagavato vacanapūjanatthaṃ titthiyavādaparimocanatthañca -- `paṭhamaṃ  māsaṃ khaṇḍaphullappaṭisaṅkharaṇaṃ karomā'ti cintesuṃ. titthiyā hi  evaṃ vadeyyuṃ -- ``samaṇassa gotamassa sāvakā satthari ṭhiteyeva  vihāre paṭijaggiṃsu, parinibbute chaḍḍesuṃ, kulānaṃ mahādhanapariccāgo  vinassatī''ti. tesañca vādaparimocanatthaṃ cintesunti vuttaṃ hoti.  evaṃ cintayitvā ca pana katikavattaṃ kariṃsu. yaṃ sandhāya vuttaṃ -- </p>
              <p>[02] ``atha kho therānaṃ bhikkhūnaṃ etadahosi -- bhagavatā,  kho āvuso, khaṇḍaphullappaṭisaṅkharaṇaṃ vaṇṇitaṃ, handa mayaṃ, āvuso,  paṭhamaṃ māsaṃ khaṇḍaphullappaṭisaṅkharaṇaṃ karoma, majjhimaṃ māsaṃ  sannipatitvā dhammañca vinayañca saṅgāyissāmā''ti (cūḷava0 438).</p>
              <p>[03] te dutiyadivase gantvā rājadvāre aṭṭhaṃsu. rājā āgantvā  vanditvā -- ``kiṃ bhante, āgatatthā''ti attanā kattabbakiccaṃ pucchi.  therā aṭṭhārasa mahāvihārapaṭisaṅkharaṇatthāya hatthakammaṃ paṭivedesuṃ.  rājā hatthakammakārake manusse adāsi. therā paṭhamaṃ māsaṃ  sabbavihāre paṭisaṅkharāpetvā rañño ārocesuṃ -- ``niṭṭhitaṃ,  mahārāja, vihārapaṭisaṅkharaṇaṃ, idāni dhammavinayasaṅgahaṃ karomā''ti.  ``sādhu bhante visaṭṭhā karotha, mayhaṃ āṇācakkaṃ ^a^P1.0009^ea^, tumhākañca  dhammacakkaṃ hotu, āṇāpetha, bhante, kiṃ karomī''ti. ``saṅgahaṃ  karontānaṃ bhikkhūnaṃ sannisajjaṭṭhānaṃ mahārājā''ti. ``kattha karomi,  bhante''ti? ``vebhārapabbatapasse sattapaṇṇi guhādvāre kātuṃ yuttaṃ  mahārājā''ti. ``sādhu, bhante''ti kho rājā ajātasattu  vissakammunā ^a^M1.0010^ea^ nimmitasadisaṃ suvibhattabhittithambhasopānaṃ,  nānāvidhamālākammalatākammavicittaṃ, abhibhavantamiva rājabhavanavibhūtiṃ,  avahasantamiva devavimānasiriṃ, siriyā niketanamiva  ekanipātatitthamiva ca devamanussanayanavihaṃgānaṃ, lokarāmaṇeyyakamiva  sampiṇḍitaṃ daṭṭhabbasāramaṇḍaṃ maṇḍapaṃ kārāpetvā  vividhakusumadāmolambakaviniggalantacāruvitānaṃ  nānāratanavicittamaṇikoṭṭimatalamiva ca, naṃ  nānāpupphūpahāravicittasupariniṭṭhitabhūmikammaṃ brahmavimānasadisaṃ  alaṅkaritvā, tasmiṃ mahāmaṇḍape ^a^V1.0010^ea^ pañcasatānaṃ bhikkhūnaṃ anagghāni pañca  kappiyapaccattharaṇasatāni paññapetvā, dakkhiṇabhāgaṃ nissāya  uttarābhimukhaṃ therāsanaṃ, maṇḍapamajjhe puratthābhimukhaṃ buddhassa bhagavato  āsanārahaṃ dhammāsanaṃ paññapetvā, dantakhacitaṃ bījaniñcettha ṭhapetvā,  bhikkhusaṅghassa ārocāpesi -- ``niṭṭhitaṃ, bhante, mama kicca''nti.</p>
              <p>[03] tasmiñca pana divase ekacce bhikkhū āyasmantaṃ ānandaṃ  sandhāya evamāhaṃsu -- ``imasmiṃ bhikkhusaṅghe eko bhikkhu  vissagandhaṃ vāyanto vicaratī''ti. thero taṃ sutvā imasmiṃ  bhikkhusaṅghe añño vissagandhaṃ vāyanto vicaraṇakabhikkhu nāma natthi.  addhā ete maṃ sandhāya vadantīti saṃvegaṃ āpajji. ekacce naṃ  āhaṃsuyeva -- ``sve āvuso, ānanda, sannipāto, tvañca sekkho  sakaraṇīyo, tena te na yuttaṃ sannipātaṃ gantuṃ, appamatto hohī''ti.</p>
              <p>[03] atha kho āyasmā ānando -- `sve sannipāto, na kho metaṃ  patirūpaṃ yvāhaṃ sekkho samāno sannipātaṃ gaccheyya'nti, bahudeva rattiṃ  kāyagatāya satiyā vītināmetvā ^a^P1.0010^ea^ rattiyā paccūsasamaye caṅkamā  orohitvā vihāraṃ pavisitvā ``nipajjissāmī''ti kāyaṃ āvajjesi,  dve pādā bhūmito muttā, apattañca sīsaṃ bimbohanaṃ, etasmiṃ antare  anupādāya āsavehi cittaṃ vimucci. ayañhi āyasmā caṅkamena bahi  vītināmetvā visesaṃ nibbattetuṃ asakkonto cintesi -- ``nanu maṃ  bhagavā etadavoca -- `katapuññosi tvaṃ, ānanda, padhānamanuyuñja,  khippaṃ hohisi anāsavo'ti (dī0 ni0 2.207). buddhānañca  kathādoso nāma natthi, mama pana accāraddhaṃ vīriyaṃ, tena me cittaṃ  uddhaccāya saṃvattati. handāhaṃ vīriyasamataṃ yojemī''ti, caṅkamā  orohitvā pādadhovanaṭṭhāne ṭhatvā pāde dhovitvā ^a^M1.0011^ea^ vihāraṃ pavisitvā  mañcake nisīditvā, ``thokaṃ vissamissāmī''ti kāyaṃ mañcake  apanāmesi. dve pādā bhūmito muttā, sīsaṃ bimbohanamappattaṃ, etasmiṃ  antare anupādāya āsavehi cittaṃ vimuttaṃ, catuiriyāpathavirahitaṃ  therassa arahattaṃ. tena ``imasmiṃ sāsane anipanno anisinno  aṭṭhito acaṅkamanto ko bhikkhu arahattaṃ patto''ti vutte  ``ānandatthero''ti vattuṃ vaṭṭati.</p>
              <p>[03] atha therā bhikkhū dutiyadivase pañcamiyaṃ kāḷapakkhassa  katabhattakiccā pattacīvaraṃ paṭisāmetvā dhammasabhāyaṃ sannipatiṃsu. atha  kho āyasmā ānando arahā samāno sannipātaṃ agamāsi. kathaṃ  agamāsi? ``idānimhi sannipātamajjhaṃ pavisanāraho''ti  haṭṭhatuṭṭhacitto ekaṃsaṃ cīvaraṃ katvā bandhanā muttatālapakkaṃ viya,  paṇḍukambale nikkhittajātimaṇi viya, vigatavalāhake nabhe  samuggatapuṇṇacando viya, bālātapasamphassavikasitareṇupiñjaragabbhaṃ  padumaṃ viya ^a^V1.0011^ea^ ca, parisuddhena pariyodātena sappabhena sassirīkena ca  mukhavarena attano arahattappattiṃ ārocayamāno viya agamāsi. atha  naṃ disvā āyasmato mahākassapassa etadahosi -- ``sobhati vata  bho arahattappatto ānando, sace satthā dhareyya, addhā ajjānandassa  sādhukāraṃ dadeyya, handa ^a^P1.0011^ea^, dānissāhaṃ satthārā dātabbaṃ sādhukāraṃ  dadāmī''ti, tikkhattuṃ sādhukāramadāsi.</p>
              <p>[03] majjhimabhāṇakā pana vadanti -- ``ānandatthero attano  arahattappattiṃ ñāpetukāmo bhikkhūhi saddhiṃ nāgato, bhikkhū yathāvuḍḍhaṃ  attano attano pattāsane nisīdantā ānandattherassa āsanaṃ ṭhapetvā  nisinnā. tattha keci evamāhaṃsu -- `etaṃ āsanaṃ kassā'ti?  `ānandassā'ti. `ānando pana kuhiṃ gato'ti? tasmiṃ samaye  thero cintesi -- `idāni mayhaṃ gamanakālo'ti. tato attano  ānubhāvaṃ dassento pathaviyaṃ nimujjitvā attano āsaneyeva attānaṃ  dassesī''ti, ākāsena gantvā nisīdītipi eke. yathā vā tathā  vā hotu. sabbathāpi taṃ disvā āyasmato mahākassapassa  sādhukāradānaṃ yuttameva.</p>
              <p>[03] evaṃ āgate pana tasmiṃ āyasmante mahākassapatthero bhikkhū  āmantesi -- ``āvuso, kiṃ paṭhamaṃ saṅgāyāma, dhammaṃ vā vinayaṃ  vā''ti? bhikkhū ^a^M1.0012^ea^ āhaṃsu -- ``bhante, mahākassapa, ^b^vinayo nāma^eb^  buddhasāsanassa āyu. vinaye ṭhite sāsanaṃ ṭhitaṃ nāma hoti.  tasmā paṭhamaṃ vinayaṃ saṅgāyāmā''ti. ``kaṃ dhuraṃ katvā''ti?  ``āyasmantaṃ upāli''nti. ``kiṃ ānando nappahotī''ti?  ``no nappahoti''. api ca kho pana sammāsambuddho dharamānoyeva  vinayapariyattiṃ nissāya āyasmantaṃ upāliṃ etadagge ṭhapesi --  ``etadaggaṃ, bhikkhave, mama sāvakānaṃ bhikkhūnaṃ vinayadharānaṃ yadidaṃ  upālī''ti (a0 ni0  1.228). `tasmā upālittheraṃ pucchitvā  vinayaṃ saṅgāyāmā'ti.</p>
              <p>[03] tato thero vinayaṃ pucchanatthāya attanāva attānaṃ sammanni.  upālittheropi vissajjanatthāya sammanni. tatrāyaṃ pāḷi -- atha kho  āyasmā mahākassapo saṅghaṃ ñāpesi -- </p>
              <p>[21] ``suṇātu me, āvuso, saṅgho, yadi saṅghassa  pattakallaṃ, </p>
              <p>[22] ahaṃ upāliṃ vinayaṃ puccheyya''nti.. </p>
              <p>[07] āyasmāpi upāli saṅghaṃ ñāpesi -- </p>
              <p>[21] ``suṇātu ^a^V1.0012^ea^ me, bhante, saṅgho, yadi saṅghassa pattakallaṃ, </p>
              <p>[22] ahaṃ āyasmatā mahākassapena vinayaṃ puṭṭho  vissajjeyya''nti.. (cūḷava0 439).</p>
              <p>[03] evaṃ attānaṃ sammannitvā āyasmā upāli uṭṭhāyāsanā ekaṃsaṃ  cīvaraṃ ^a^P1.0012^ea^ katvā there bhikkhū vanditvā dhammāsane nisīdi dantakhacitaṃ  bījaniṃ gahetvā, tato mahākassapatthero therāsane nisīditvā  āyasmantaṃ upāliṃ vinayaṃ pucchi. ``paṭhamaṃ āvuso, upāli,  pārājikaṃ kattha paññatta''nti? ``vesāliyaṃ, bhante''ti. ``kaṃ  ārabbhā''ti? ``sudinnaṃ kalandaputtaṃ ārabbhā''ti. ``kismiṃ  vatthusmi''nti? ``methunadhamme''ti.</p>
              <p>[03] ``atha kho āyasmā mahākassapo āyasmantaṃ upāliṃ paṭhamassa  pārājikassa vatthumpi pucchi, nidānampi pucchi, puggalampi pucchi,  paññattimpi pucchi, anupaññattimpi pucchi, āpattimpi pucchi,  anāpattimpi pucchi'' (cūḷava0 439). puṭṭho puṭṭho āyasmā upāli  vissajjesi.</p>
              <p>[03] kiṃ panettha paṭhamapārājike kiñci apanetabbaṃ vā pakkhipitabbaṃ  vā atthi natthīti? apanetabbaṃ natthi. buddhassa hi bhagavato  bhāsite apanetabbaṃ nāma natthi. na hi tathāgatā ekabyañjanampi  niratthakaṃ vadanti. sāvakānaṃ pana devatānaṃ ^a^M1.0013^ea^ vā bhāsite apanetabbampi  hoti, taṃ dhammasaṅgāhakattherā apanayiṃsu. pakkhipitabbaṃ pana  sabbatthāpi atthi, tasmā yaṃ yattha pakkhipituṃ yuttaṃ, taṃ pakkhipiṃsuyeva.  kiṃ pana tanti? `tena samayenā'ti vā, `tena kho pana  samayenā'ti vā, `atha khoti vā', `evaṃ vutteti' vā,  `etadavocā'ti vā, evamādikaṃ sambandhavacanamattaṃ. evaṃ  pakkhipitabbayuttaṃ pakkhipitvā pana -- ``idaṃ paṭhamapārājika''nti  ṭhapesuṃ. paṭhamapārājike saṅgahamārūḷhe pañca arahantasatāni saṅgahaṃ  āropitanayeneva gaṇasajjhāyamakaṃsu -- ``tena samayena buddho bhagavā  verañjāyaṃ viharatī''ti. tesaṃ sajjhāyāraddhakāleyeva sādhukāraṃ  dadamānā viya mahāpathavī udakapariyantaṃ katvā akampittha.</p>
              <p>[03] eteneva nayena sesāni tīṇi pārājikāni saṅgahaṃ āropetvā  ``idaṃ pārājikakaṇḍa''nti ṭhapesuṃ. terasa saṅghādisesāni  ``terasaka''nti ṭhapesuṃ. dve sikkhāpadāni ``aniyatānī''ti ṭhapesuṃ.  tiṃsa sikkhāpadāni ``nissaggiyāni pācittiyānī''ti ṭhapesuṃ  ^a^P1.0013^ea^. dvenavuti sikkhāpadāni ``pācittiyānī''ti ṭhapesuṃ. cattāri  sikkhāpadāni ``pāṭidesanīyānī''ti ^a^V1.0013^ea^ ṭhapesuṃ. pañcasattati  sikkhāpadāni ``sekhiyānī''ti ṭhapesuṃ. satta dhamme  ``adhikaraṇasamathā''ti ṭhapesuṃ. evaṃ sattavīsādhikāni dve  sikkhāpadasatāni ``mahāvibhaṅgo''ti kittetvā ṭhapesuṃ.  mahāvibhaṅgāvasānepi purimanayeneva mahāpathavī akampittha.</p>
              <p>[03] tato bhikkhunīvibhaṅge aṭṭha sikkhāpadāni ``pārājikakaṇḍaṃ  nāma ida''nti ṭhapesuṃ. sattarasa sikkhāpadāni ``sattarasaka''nti  ṭhapesuṃ. tiṃsa sikkhāpadāni ``nissaggiyāni pācittiyānī''ti  ṭhapesuṃ. chasaṭṭhisatasikkhāpadāni ``pācittiyānī''ti ṭhapesuṃ. aṭṭha  sikkhāpadāni ``pāṭidesanīyānī''ti ṭhapesuṃ. pañcasattati  sikkhāpadāni ``sekhiyānī''ti ṭhapesuṃ. satta dhamme  ``adhikaraṇasamathā''ti ṭhapesuṃ. evaṃ tīṇi sikkhāpadasatāni  cattāri ca sikkhāpadāni ``bhikkhunīvibhaṅgo''ti kittetvā --  ``ayaṃ ubhato vibhaṅgo nāma catusaṭṭhibhāṇavāro''ti ṭhapesuṃ.  ubhatovibhaṅgāvasānepi vuttanayeneva mahāpathavikampo ahosi.</p>
              <p>[03] etenevupāyena asītibhāṇavāraparimāṇaṃ khandhakaṃ,  pañcavīsatibhāṇavāraparimāṇaṃ parivārañca saṅgahaṃ āropetvā ``idaṃ  ^b^vinayapiṭakaṃ^eb^ nāmā''ti ṭhapesuṃ ^a^M1.0014^ea^. vinayapiṭakāvasānepi  vuttanayeneva mahāpathavikampo ahosi. taṃ āyasmantaṃ upāliṃ  paṭicchāpesuṃ -- ``āvuso, imaṃ tuyhaṃ nissitake vācehī''ti.  vinayapiṭakasaṅgahāvasāne upālitthero dantakhacitaṃ bījaniṃ  nikkhipitvā dhammāsanā orohitvā there bhikkhū vanditvā attano  pattāsane nisīdi.</p>
              <p>[03] vinayaṃ saṅgāyitvā dhammaṃ saṅgāyitukāmo āyasmā mahākassapo  bhikkhū pucchi -- ``dhammaṃ saṅgāyante hi kaṃ puggalaṃ dhuraṃ katvā  dhammo saṅgāyitabbo''ti? bhikkhū -- ``ānandattheraṃ dhuraṃ katvā''ti  āhaṃsu.</p>
              <p>[03] atha kho āyasmā mahākassapo saṅghaṃ ñāpesi -- </p>
              <p>[21] ``suṇātu me, āvuso, saṅgho, yadi saṅghassa  ^a^P1.0014^ea^ pattakallaṃ, </p>
              <p>[22] ahaṃ ānandaṃ dhammaṃ puccheyya''nti.</p>
              <p>[03] atha kho āyasmā ānando saṅghaṃ ñāpesi -- </p>
              <p>[21] ``suṇātu ^a^V1.0014^ea^ me, bhante, saṅgho, yadi saṅghassa pattakallaṃ, </p>
              <p>[22] ahaṃ āyasmatā mahākassapena dhammaṃ puṭṭho  vissajjeyya''nti.</p>
              <p>[03] atha kho āyasmā ānando uṭṭhāyāsanā ekaṃsaṃ cīvaraṃ katvā  there bhikkhū vanditvā dhammāsane nisīdi dantakhacitaṃ bījaniṃ gahetvā.  atha kho āyasmā mahākassapo bhikkhū pucchi -- ``kataraṃ,  āvuso, piṭakaṃ paṭhamaṃ saṅgāyāmā''ti? ``suttantapiṭakaṃ, bhante''ti.  ``suttantapiṭake catasso saṅgītiyo, tāsu paṭhamaṃ kataraṃ  saṅgīti''nti? ``dīghasaṅgītiṃ, bhante''ti. ``dīghasaṅgītiyaṃ  catutiṃsa suttāni, tayo vaggā, tesu paṭhamaṃ kataraṃ vagga''nti?  ``sīlakkhandhavaggaṃ, bhante''ti. ``sīlakkhandhavagge terasa suttantā,  tesu paṭhamaṃ kataraṃ sutta''nti? ``brahmajālasuttaṃ nāma bhante,  tividhasīlālaṅkataṃ, nānāvidhamicchājīvakuha lapanādividdhaṃsanaṃ,  dvāsaṭṭhidiṭṭhijālaviniveṭhanaṃ, dasasahassilokadhātukampanaṃ, taṃ paṭhamaṃ  saṅgāyāmā''ti.</p>
              <p>[03] atha kho āyasmā mahākassapo āyasmantaṃ ānandaṃ etadavoca,  ``brahmajālaṃ, āvuso ānanda, kattha bhāsita''nti? ``antarā ca,  bhante, rājagahaṃ antarā ca nāḷandaṃ rājāgārake ambalaṭṭhikāya''nti.  ``kaṃ ārabbhā''ti ^a^M1.0015^ea^? ``suppiyañca paribbājakaṃ, brahmadattañca  māṇava''nti. ``kismiṃ vatthusmi''nti? ``vaṇṇāvaṇṇe''ti.  atha kho āyasmā mahākassapo āyasmantaṃ ānandaṃ brahmajālassa  nidānampi pucchi, puggalampi pucchi, vatthumpi pucchi (cūḷava0  440). āyasmā ānando vissajjesi. vissajjanāvasāne pañca  arahantasatāni gaṇasajjhāyamakaṃsu. vuttanayeneva ca pathavikampo  ahosi.</p>
              <p>[03] evaṃ brahmajālaṃ saṅgāyitvā tato paraṃ ``sāmaññaphalaṃ, panāvuso  ānanda, kattha bhāsita''ntiādinā nayena pucchāvissajjanānukkamena  saddhiṃ brahmajālena sabbepi terasa suttante saṅgāyitvā -- ``ayaṃ  sīlakkhandhavaggo nāmā''ti kittetvā ṭhapesuṃ.</p>
              <p>[03] tadanantaraṃ mahāvaggaṃ, tadanantaraṃ pāthikavagganti, evaṃ  tivaggasaṅgahaṃ catutiṃsasuttapaṭimaṇḍitaṃ ^a^P1.0015^ea^ catusaṭṭhibhāṇavāraparimāṇaṃ tantiṃ  saṅgāyitvā ``ayaṃ ^b^dīghanikāyo^eb^ nāmā''ti vatvā āyasmantaṃ  ānandaṃ paṭicchāpesuṃ -- ``āvuso, imaṃ tuyhaṃ nissitake vācehī''ti.</p>
              <p>[03] tato ^a^V1.0015^ea^ anantaraṃ asītibhāṇavāraparimāṇaṃ ^b^majjhimanikāyaṃ^eb^  saṅgāyitvā dhammasenāpatisāriputtattherassa nissitake paṭicchāpesuṃ --  ``imaṃ tumhe pariharathā''ti.</p>
              <p>[03] tato anantaraṃ satabhāṇavāraparimāṇaṃ ^b^saṃyuttanikāyaṃ^eb^  saṅgāyitvā mahākassapattheraṃ paṭicchāpesuṃ -- ``bhante, imaṃ tumhākaṃ  nissitake vācethā''ti.</p>
              <p>[03] tato anantaraṃ vīsatibhāṇavārasataparimāṇaṃ ^b^aṅguttaranikāyaṃ^eb^  saṅgāyitvā anuruddhattheraṃ paṭicchāpesuṃ -- ``imaṃ tumhākaṃ nissitake  vācethā''ti.</p>
              <p>[03] tato anantaraṃ  dhammasaṅgahavibhaṅgadhātukathāpuggalapaññattikathāvatthuyamakapaṭṭhānaṃ  abhidhammoti vuccati. evaṃ saṃvaṇṇitaṃ sukhumañāṇagocaraṃ tantiṃ  saṅgāyitvā -- ``idaṃ ^b^abhidhammapiṭakaṃ^eb^ nāmā''ti vatvā pañca  arahantasatāni sajjhāyamakaṃsu. vuttanayeneva pathavikampo ahosīti.</p>
              <p>[03] tato paraṃ jātakaṃ, niddeso, paṭisambhidāmaggo, apadānaṃ,  suttanipāto, khuddakapāṭho, dhammapadaṃ, udānaṃ, itivuttakaṃ, vimānavatthu,  petavatthu, theragāthā ^a^M1.0016^ea^, therīgāthāti imaṃ tantiṃ saṅgāyitvā  ^b^``khuddakagantho^eb^ nāmāya''nti ca vatvā ``abhidhammapiṭakasmiṃyeva  saṅgahaṃ āropayiṃsū''ti dīghabhāṇakā vadanti. majjhimabhāṇakā pana  ``cariyāpiṭakabuddhavaṃsehi saddhiṃ sabbampetaṃ khuddakaganthaṃ nāma  suttantapiṭake pariyāpanna''nti vadanti.</p>
              <p>[03] evametaṃ sabbampi buddhavacanaṃ rasavasena ekavidhaṃ,  dhammavinayavasena duvidhaṃ, paṭhamamajjhimapacchimavasena tividhaṃ. tathā  piṭakavasena. nikāyavasena pañcavidhaṃ, aṅgavasena navavidhaṃ,  dhammakkhandhavasena caturāsītisahassavidhanti veditabbaṃ.</p>
              <p>[03] kathaṃ ^b^rasavasena ekavidhaṃ?^eb^ yañhi bhagavatā anuttaraṃ  sammāsambodhiṃ abhisambujjhitvā yāva anupādisesāya ^a^P1.0016^ea^ nibbānadhātuyā  parinibbāyati, etthantare pañcacattālīsavassāni  devamanussanāgayakkhādayo anusāsantena vā paccavekkhantena vā vuttaṃ,  sabbaṃ taṃ ekarasaṃ vimuttirasameva hoti. evaṃ rasavasena ekavidhaṃ.</p>
              <p>[03] kathaṃ ^b^dhammavinayavasena duvidhaṃ?^eb^ sabbameva cetaṃ  dhammo ceva vinayo cāti saṅkhyaṃ gacchati. tattha vinayapiṭakaṃ  vinayo, avasesaṃ buddhavacanaṃ dhammo. tenevāha ``yannūna mayaṃ dhammañca  ^a^V1.0016^ea^ vinayañca saṅgāyeyyāmā''ti (cūḷava0 437). ``ahaṃ upāliṃ  vinayaṃ puccheyyaṃ, ānandaṃ dhammaṃ puccheyya''nti ca. evaṃ  dhammavinayavasena duvidhaṃ.</p>
              <p>[03] kathaṃ ^b^paṭhamamajjhimapacchimavasena tividhaṃ?^eb^ sabbameva  hidaṃ paṭhamabuddhavacanaṃ, majjhimabuddhavacanaṃ, pacchimabuddhavacananti tippabhedaṃ  hoti. tattha -- </p>
              <p>[21] ``anekajātisaṃsāraṃ, sandhāvissaṃ anibbisaṃ. </p>
              <p>[27] gahakāraṃ gavesanto, dukkhā jāti punappunaṃ.. </p>
              <p>[26] gahakāraka diṭṭhosi, puna gehaṃ na kāhasi. </p>
              <p>[27] sabbā te phāsukā bhaggā, gahakūṭaṃ visaṅkhataṃ. </p>
              <p>[22] visaṅkhāragataṃ cittaṃ, taṇhānaṃ khayamajjhagā''ti..  (dha0 pa0 153-54).</p>
              <p>[03] idaṃ paṭhamabuddhavacanaṃ. keci ``yadā have pātubhavanti  dhammā''ti (mahāva0 1) khandhake udānagāthaṃ vadanti. esā pana  pāṭipadadivase sabbaññubhāvappattassa somanassamayañāṇena paccayākāraṃ  paccavekkhantassa uppannā udānagāthāti veditabbā.</p>
              <p>[03] yaṃ ^a^M1.0017^ea^ pana parinibbānakāle abhāsi -- ``handa dāni, bhikkhave,  āmantayāmi vo, vayadhammā saṅkhārā, appamādena sampādethā''ti  (dī0 ni0 2.218) idaṃ pacchimabuddhavacanaṃ. ubhinnamantare yaṃ vuttaṃ,  etaṃ majjhimabuddhavacanaṃ nāma. evaṃ  paṭhamamajjhimapacchimabuddhavacanavasena tividhaṃ.</p>
              <p>[03] kathaṃ ^b^piṭakavasena tividhaṃ?^eb^ sabbampi cetaṃ vinayapiṭakaṃ  suttantapiṭakaṃ abhidhammapiṭakanti tippabhedameva ^a^P1.0017^ea^ hoti. tattha  paṭhamasaṅgītiyaṃ saṅgītañca asaṅgītañca sabbampi samodhānetvā  ubhayāni pātimokkhāni, dve vibhaṅgā, dvāvīsati khandhakā,  soḷasaparivārāti -- idaṃ ^b^vinayapiṭakaṃ^eb^ nāma.  brahmajālādicatuttiṃsasuttasaṅgaho dīghanikāyo,  mūlapariyāyasuttādidiyaḍḍhasatadvesuttasaṅgaho majjhimanikāyo,  oghataraṇasuttādisattasuttasahassasattasatadvāsaṭṭhisuttasaṅgaho  saṃyuttanikāyo,  cittapariyādānasuttādinavasuttasahassapañcasatasattapaññāsasuttasaṅgaho  aṅguttaranikāyo,  khuddakapāṭha-dhammapada-udāna-itivuttaka-suttanipāta-vimānavatthu-petavatthu-theragāthā-therīgāthā-jātaka-niddesa-paṭisambhidāmagga-apadāna-buddhavaṃsa-cariyāpiṭakavasena  pannarasappabhedo khuddakanikāyoti ^a^V1.0017^ea^ idaṃ ^b^suttantapiṭakaṃ^eb^ nāma.  dhammasaṅgaho, vibhaṅgo, dhātukathā, puggalapaññatti, kathāvatthu, yamakaṃ,  paṭṭhānanti -- idaṃ ^b^abhidhammapiṭakaṃ^eb^ nāma. tattha -- </p>
              <p>[21] ``vividhavisesanayattā, vinayanato ceva kāyavācānaṃ. </p>
              <p>[22] vinayatthavidūhi ayaṃ, vinayo vinayoti akkhāto''..</p>
              <p>[03] vividhā hi ettha pañcavidhapātimokkhuddesapārājikādi satta  āpattikkhandhamātikā vibhaṅgādippabhedā nayā. visesabhūtā ca  daḷhīkammasithilakaraṇappayojanā anupaññattinayā.  kāyikavācasikājjhācāranisedhanato cesa kāyaṃ vācañca vineti,  tasmā vividhanayattā visesanayattā kāyavācānaṃ vinayanato ceva  vinayoti akkhāto. tenetametassa vacanatthakosallatthaṃ vuttaṃ -- </p>
              <p>[21] ``vividhavisesanayattā, vinayanato ceva kāyavācānaṃ. </p>
              <p>[22] vinayatthavidūhi ayaṃ, vinayo vinayoti akkhāto''ti..</p>
              <p>[03] itaraṃ ^a^M1.0018^ea^ pana -- </p>
              <p>[21] ``atthānaṃ sūcanato suvuttato, savanatotha sūdanato. </p>
              <p>[22] suttāṇā suttasabhāgato ca, suttanti akkhātaṃ..</p>
              <p>[03] tañhi attatthaparatthādibhede atthe sūceti. suvuttā cettha atthā,  veneyyajjhāsayānulomena vuttattā. savati cetaṃ atthe sassamiva phalaṃ,  pasavatīti vuttaṃ hoti. sūdati cetaṃ dhenu viya khīraṃ, paggharāpetīti  vuttaṃ hoti. suṭṭhu ^a^P1.0018^ea^ ca ne tāyati, rakkhatīti vuttaṃ hoti.  suttasabhāgañcetaṃ, yathā hi tacchakānaṃ suttaṃ pamāṇaṃ hoti, evametampi  viññūnaṃ. yathā ca suttena saṅgahitāni pupphāni na vikirīyanti,  na viddhaṃsīyanti, evameva tena saṅgahitā atthā. tenetametassa  vacanatthakosallatthaṃ vuttaṃ -- </p>
              <p>[21] ``atthānaṃ sūcanato, suvuttato savanatotha sūdanato. </p>
              <p>[22] suttāṇā suttasabhāgato ca, suttanti akkhāta''nti..</p>
              <p>[03] itaro ^a^V1.0018^ea^ pana -- </p>
              <p>[21] ``yaṃ ettha vuḍḍhimanto, salakkhaṇā pūjitā paricchinnā. </p>
              <p>[22] vuttādhikā ca dhammā, abhidhammo tena akkhāto''..</p>
              <p>[03] ayañhi abhisaddo vuḍḍhilakkhaṇapūjitaparicchinnādhikesu  dissati. tathā hesa ``bāḷhā me dukkhā vedanā abhikkamanti, no  paṭikkamantī''tiādīsu (ma0 ni0 3.389) vuḍḍhiyaṃ āgato.  ``yā tā rattiyo abhiññātā abhilakkhitā''tiādīsu (ma0  ni0 1.49) salakkhaṇe. ``rājābhirājā manujindo''tiādīsu  (ma0 ni0 2.399) pūjite. ``paṭibalo vinetuṃ abhidhamme  abhivinaye''tiādīsu (mahāva0 85) paricchinne.  aññamaññasaṅkaravirahite dhamme ca vinaye cāti vuttaṃ hoti.  ``abhikkantena vaṇṇenā''tiādīsu (vi0 va0 819) adhike.</p>
              <p>[03] ettha ca ``rūpūpapattiyā maggaṃ bhāveti'' (dha0 sa0 251),  ``mettāsahagatena cetasā ekaṃ disaṃ pharitvā viharatī''tiādinā  (vibha0 642) nayena vuḍḍhimantopi dhammā vuttā. ``rūpārammaṇaṃ  vā saddārammaṇaṃ vā''tiādinā (dha0 sa0 1) nayena ārammaṇādīhi  lakkhaṇīyattā ^a^M1.0019^ea^ salakkhaṇāpi. ``sekkhā dhammā, asekkhā dhammā,  lokuttarā dhammā''tiādinā (dha0 sa0 tikamātikā 11,  dukamātikā 12) nayena pūjitāpi, pūjārahāti adhippāyo.  ``phasso hoti, vedanā hotī''tiādinā (dha0 sa0 1) nayena  sabhāvaparicchinnattā paricchinnāpi. ``mahaggatā dhammā, appamāṇā  dhammā (dha0 sa0 tikamātikā 11), anuttarā dhammā''tiādinā  (dha0 sa0 dukamātikā 11) nayena adhikāpi dhammā vuttā.  tenetametassa vacanatthakosallatthaṃ vuttaṃ -- </p>
              <p>[21] ``yaṃ ettha vuḍḍhimanto, salakkhaṇā pūjitā paricchinnā. </p>
              <p>[22] vuttādhikā ca dhammā, abhidhammo tena akkhāto''ti.. </p>
              <p>[07] yaṃ panettha avisiṭṭhaṃ, taṃ -- </p>
              <p>[21] ``piṭakaṃ piṭakatthavidū, pariyattibbhājanatthato āhu. </p>
              <p>[22] tena samodhānetvā, tayopi vinayādayo ñeyyā''..</p>
              <p>[03] pariyattipi ^a^V1.0019^ea^ hi ``mā piṭakasampadānenā''tiādīsu (a0 ni0   3.66) piṭakanti vuccati. ``atha puriso āgaccheyya  kudālapiṭakamādāyā''tiādīsu (a0 ni0  3.70) yaṃ kiñci  bhājanampi. tasmā `piṭakaṃ piṭakatthavidū pariyattibhājanatthato āhu.</p>
              <p>[03] idāni ^b^`tena samodhānetvā^eb^ ^a^P1.0019^ea^ ^b^tayopi vinayādayo  ñeyyā'^eb^ti, tena evaṃ duvidhatthena piṭakasaddena saha samāsaṃ katvā  vinayo ca so piṭakañca pariyattibhāvato, tassa tassa atthassa  bhājanato cāti vinayapiṭakaṃ, yathāvutteneva nayena suttantañca taṃ  piṭakañcāti suttantapiṭakaṃ, abhidhammo ca so piṭakañcāti  abhidhammapiṭakanti. evamete tayopi vinayādayo ñeyyā.</p>
              <p>[03] evaṃ ñatvā ca punapi tesuyeva piṭakesu nānappakārakosallatthaṃ -- </p>
              <p>[21] ``desanāsāsanakathābhedaṃ tesu yathārahaṃ. </p>
              <p>[27] sikkhāppahānagambhīrabhāvañca paridīpaye.. </p>
              <p>[26] pariyattibhedaṃ sampattiṃ, vipattiñcāpi yaṃ yahiṃ. </p>
              <p>[22] pāpuṇāti yathā bhikkhu, tampi sabbaṃ vibhāvaye''..</p>
              <p>[03] tatrāyaṃ paridīpanā vibhāvanā ca. etāni hi tīṇi  piṭakāni yathākkamaṃ āṇāvohāraparamatthadesanā,  yathāparādhayathānulomayathādhammasāsanāni,  saṃvarāsaṃvaradiṭṭhiviniveṭhananāmarūpaparicchedakathāti ca vuccanti. ettha  ^a^M1.0020^ea^ hi vinayapiṭakaṃ āṇārahena bhagavatā āṇābāhullato desitattā  ^b^āṇādesanā,^eb^ suttantapiṭakaṃ vohārakusalena bhagavatā  vohārabāhullato desitattā ^b^vohāradesanā,^eb^ abhidhammapiṭakaṃ  paramatthakusalena bhagavatā paramatthabāhullato desitattā  ^b^paramatthadesanā^eb^ti vuccati.</p>
              <p>[03] tathā paṭhamaṃ -- `ye te pacurāparādhā sattā, te yathāparādhaṃ ettha  sāsitā'ti ^b^yathāparādhasāsanaṃ,^eb^ dutiyaṃ --  `anekajjhāsayānusayacariyādhimuttikā sattā yathānulomaṃ ettha  sāsitā'ti ^b^yathānulomasāsanaṃ,^eb^ tatiyaṃ -- `dhammapuñjamatte ``ahaṃ  mamā''ti saññino sattā yathādhammaṃ ettha sāsitā'ti  ^b^yathādhammasāsana^eb^nti vuccati.</p>
              <p>[03] tathā paṭhamaṃ -- ajjhācārapaṭipakkhabhūto saṃvarāsaṃvaro ettha  kathitoti ^b^saṃvarāsaṃvarakathā.^eb^ saṃvarāsaṃvaroti ^a^V1.0020^ea^ khuddako ceva  mahanto ca saṃvaro, kammākammaṃ viya, phalāphalaṃ viya ca, dutiyaṃ --  ``dvāsaṭṭhidiṭṭhipaṭipakkhabhūtā diṭṭhiviniveṭhanā ettha kathitā''ti  ^b^diṭṭhiviniveṭhanakathā,^eb^ tatiyaṃ -- ``rāgādipaṭipakkhabhūto  nāmarūpaparicchedo ettha kathito''ti ^b^nāmarūpaparicchedakathā^eb^ti  vuccati.</p>
              <p>[03] tīsupi cetesu tisso sikkhā, tīṇi pahānāni, catubbidho  ca gambhīrabhāvo veditabbo. tathā hi vinayapiṭake visesena  ^b^adhisīlasikkhā^eb^ vuttā, suttantapiṭake ^b^adhicittasikkhā,^eb^  abhidhammapiṭake ^b^adhipaññāsikkhā.^eb^</p>
              <p>[03] vinayapiṭake ca ^b^vītikkamappahānaṃ^eb^ ^a^P1.0020^ea^, kilesānaṃ  vītikkamapaṭipakkhattā sīlassa. suttantapiṭake ^b^pariyuṭṭhānappahānaṃ,^eb^  pariyuṭṭhānapaṭipakkhattā samādhissa. abhidhammapiṭake  ^b^anusayappahānaṃ,^eb^ anusayapaṭipakkhattā paññāya. paṭhame ca  ^b^tadaṅgappahānaṃ,^eb^ itaresu ^b^vikkhambhanasamucchedappahānāni.^eb^  paṭhame ca duccaritasaṃkilesappahānaṃ, itaresu  ^b^taṇhādiṭṭhisaṃkilesappahānaṃ.^eb^</p>
              <p>[03] ekamekasmiñcettha catubbidhopi dhammatthadesanā  paṭivedhagambhīrabhāvo veditabbo. tattha ^b^dhammo^eb^ti tanti.  ^b^attho^eb^ti tassāyeva attho. ^b^desanā^eb^ti tassā manasā  vavatthāpitāya tantiyā desanā. ^b^paṭivedho^eb^ti tantiyā  tantiatthassa ca yathābhūtāvabodho. tīsupi cetesu ete  dhammatthadesanāpaṭivedhā. yasmā sasādīhi viya mahāsamuddo  ^a^M1.0021^ea^ mandabuddhīhi dukkhogāḷhā alabbhaneyyapatiṭṭhā ca, tasmā gambhīrā.  evaṃ ekamekasmiṃ ettha catubbidhopi gambhīrabhāvo veditabbo.</p>
              <p>[03] aparo nayo, ^b^dhammo^eb^ti hetu. vuttañhetaṃ -- ``hetumhi  ñāṇaṃ dhammapaṭisambhidā''ti. ^b^attho^eb^ti hetuphalaṃ, vuttañhetaṃ --  ``hetuphale ñāṇaṃ atthapaṭisambhidā''ti (vibha0 720).  ^b^desanā^eb^ti paññatti, yathā dhammaṃ dhammābhilāpoti adhippāyo.  anulomapaṭilomasaṅkhepavitthārādivasena vā kathanaṃ.  ^b^paṭivedho^eb^ti abhisamayo, so ca lokiyalokuttaro visayato  asammohato ca, atthānurūpaṃ dhammesu, dhammānurūpaṃ atthesu,  paññattipathānurūpaṃ paññattīsu avabodho. tesaṃ tesaṃ vā tattha tattha  vuttadhammānaṃ paṭivijjhitabbo salakkhaṇasaṅkhāto aviparītasabhāvo.</p>
              <p>[03] idāni ^a^V1.0021^ea^ yasmā etesu piṭakesu yaṃ yaṃ dhammajātaṃ vā atthajātaṃ  vā, yā cāyaṃ yathā yathā ñāpetabbo attho sotūnaṃ ñāṇassa abhimukho  hoti, tathā tathā tadatthajotikā desanā, yo cettha  aviparītāvabodhasaṅkhāto paṭivedho, tesaṃ tesaṃ vā dhammānaṃ  paṭivijjhitabbo salakkhaṇasaṅkhāto aviparītasabhāvo. sabbampetaṃ  anupacitakusalasambhārehi duppaññehi sasādīhi viya mahāsamuddo  dukkhogāḷhaṃ alabbhaneyyapatiṭṭhañca, tasmā gambhīraṃ. evampi  ekamekasmiṃ ettha catubbidhopi gambhīrabhāvo veditabbo.</p>
              <p>[03] ettāvatā ca -- </p>
              <p>[21] ``desanāsāsanakathā, bhedaṃ tesu yathārahaṃ. </p>
              <p>[22] sikkhāppahānagambhīra, bhāvañca paridīpaye''ti ^a^P1.0021^ea^ --</p>
              <p>[03] ayaṃ gāthā vuttatthāva hoti. </p>
              <p>[21] ``pariyattibhedaṃ sampattiṃ, vipattiñcāpi yaṃ yahiṃ. </p>
              <p>[22] pāpuṇāti yathā bhikkhu, tampi sabbaṃ vibhāvaye''ti --</p>
              <p>[03] ettha pana tīsu piṭakesu tividho pariyattibhedo daṭṭhabbo.  tisso hi pariyattiyo -- alagaddūpamā, nissaraṇatthā,  bhaṇḍāgārikapariyattīti.</p>
              <p>[03] tattha yā duggahitā, upārambhādihetu pariyāpuṭā, ayaṃ  ^b^alagaddūpamā.^eb^ yaṃ sandhāya vuttaṃ ``seyyathāpi, bhikkhave,  puriso alagaddatthiko alagaddagavesī ^a^M1.0022^ea^ alagaddapariyesanaṃ caramāno, so  passeyya mahantaṃ alagaddaṃ, tamenaṃ bhoge vā naṅguṭṭhe vā gaṇheyya, tassa  so alagaddo paṭiparivattitvā hatthe vā bāhāyaṃ vā aññatarasmiṃ vā  aṅgapaccaṅge ḍaṃseyya, so tato nidānaṃ maraṇaṃ vā nigaccheyya,  maraṇamattaṃ vā dukkhaṃ. taṃ kissa hetu? duggahitattā, bhikkhave,  alagaddassa. evameva kho, bhikkhave, idhekacce moghapurisā dhammaṃ  pariyāpuṇanti, suttaṃ...pe0... vedallaṃ, te taṃ dhammaṃ pariyāpuṇitvā tesaṃ  dhammānaṃ paññāya atthaṃ na upaparikkhanti, tesaṃ te dhammā paññāya  atthaṃ anupaparikkhataṃ na nijjhānaṃ khamanti, te upārambhānisaṃsā ceva  dhammaṃ pariyāpuṇanti, itivādappamokkhānisaṃsā ca, yassa catthāya  dhammaṃ pariyāpuṇanti, tañcassa atthaṃ ^a^V1.0022^ea^ nānubhonti, tesaṃ te dhammā  duggahitā dīgharattaṃ ahitāya dukkhāya saṃvattanti. taṃ kissa hetu?  duggahitattā, bhikkhave, dhammāna''nti (ma0 ni0 1.238).</p>
              <p>[03] yā pana suggahitā sīlakkhandhādipāripūriṃyeva ākaṅkhamānena  pariyāpuṭā, na upārambhādihetu, ayaṃ ^b^nissaraṇatthā.^eb^ yaṃ sandhāya  vuttaṃ -- ``tesaṃ te dhammā suggahitā dīgharattaṃ hitāya sukhāya  saṃvattanti. taṃ kissa hetu? suggahitattā, bhikkhave, dhammāna''nti  (ma0 ni0 1.239).</p>
              <p>[03] yaṃ pana pariññātakkhandho pahīnakileso bhāvitamaggo  paṭividdhākuppo sacchikatanirodho khīṇāsavo kevalaṃ paveṇīpālanatthāya  vaṃsānurakkhaṇatthāya pariyāpuṇāti, ayaṃ ^b^bhaṇḍāgārikapariyattī^eb^ti.</p>
              <p>[03] vinaye pana suppaṭipanno bhikkhu sīlasampadaṃ nissāya tisso  vijjā pāpuṇāti, tāsaṃyeva ca tattha pabhedavacanato. sutte suppaṭipanno  samādhisampadaṃ nissāya cha abhiññā pāpuṇāti, tāsaṃyeva ca tattha  pabhedavacanato. abhidhamme suppaṭipanno paññāsampadaṃ ^a^P1.0022^ea^ nissāya  catasso paṭisambhidā pāpuṇāti, tāsañca tattheva pabhedavacanato, evametesu  suppaṭipanno yathākkamena imaṃ vijjāttayachaḷabhiññācatuppaṭisambhidābhedaṃ  sampattiṃ pāpuṇāti.</p>
              <p>[03] vinaye pana duppaṭipanno  anuññātasukhasamphassāttharaṇapāvuraṇādiphassasāmaññato paṭikkhittesu  upādinnakaphassādīsu anavajjasaññī hoti. vuttampi ^a^M1.0023^ea^ hetaṃ --  ``tathāhaṃ bhagavatā dhammaṃ desitaṃ ājānāmi, yathā ye me antarāyikā  dhammā antarāyikā vuttā bhagavatā, te paṭisevato nālaṃ  antarāyāyā''ti (ma0 ni0 1.234). tato dussīlabhāvaṃ  pāpuṇāti. sutte duppaṭipanno -- ``cattāro me, bhikkhave, puggalā  santo saṃvijjamānā''tiādīsu (a0 ni0  4.5) adhippāyaṃ  ajānanto duggahitaṃ gaṇhāti, yaṃ sandhāya vuttaṃ -- ``attanā  duggahitena amhe ceva abbhācikkhati, attānañca khaṇati, bahuñca  apuññaṃ pasavatī''ti (ma0 ni0 1.236). tato micchādiṭṭhitaṃ  pāpuṇāti. abhidhamme duppaṭipanno dhammacintaṃ atidhāvanto  acinteyyānipi cinteti. tato cittakkhepaṃ pāpuṇāti, vuttañhetaṃ --  ``cattārimāni, bhikkhave, acinteyyāni, na cintetabbāni, yāni  cintento ummādassa vighātassa bhāgī assā''ti (a0 ni0   4.77). evametesu duppaṭipanno yathākkamena imaṃ dussīlabhāva  micchādiṭṭhitā cittakkhepabhedaṃ vipattiṃ pāpuṇātī''ti.</p>
              <p>[03] ettāvatā ^a^V1.0023^ea^ ca -- </p>
              <p>[21] ``pariyattibhedaṃ sampattiṃ, vipattiñcāpi yaṃ yahiṃ. </p>
              <p>[22] pāpuṇāti yathā bhikkhu, tampi sabbaṃ vibhāvaye''ti --</p>
              <p>[03] ayampi gāthā vuttatthāva hoti. evaṃ nānappakārato piṭakāni  ñatvā tesaṃ vasenetaṃ buddhavacanaṃ tividhanti ñātabbaṃ.</p>
              <p>[03] kathaṃ nikāyavasena pañcavidhaṃ? sabbameva cetaṃ dīghanikāyo,  majjhimanikāyo, saṃyuttanikāyo, aṅguttaranikāyo, khuddakanikāyoti  pañcappabhedaṃ hoti. tattha katamo ^b^dīghanikāyo?^eb^  tivaggasaṅgahāni brahmajālādīni catuttiṃsa suttāni. </p>
              <p>[21] ``catuttiṃseva suttantā, tivaggo yassa saṅgaho. </p>
              <p>[22] esa dīghanikāyoti, paṭhamo anulomiko''ti..</p>
              <p>[03] kasmā ^a^P1.0023^ea^ panesa dīghanikāyoti vuccati? dīghappamāṇānaṃ suttānaṃ  samūhato nivāsato ca. samūhanivāsā hi nikāyoti vuccanti.  ``nāhaṃ, bhikkhave, aññaṃ ekanikāyampi samanupassāmi evaṃ cittaṃ,  yathayidaṃ, bhikkhave ^a^M1.0024^ea^, tiracchānagatā pāṇā'' (saṃ0 ni0  2.100).  poṇikanikāyo cikkhallikanikāyoti evamādīni cettha  sādhakāni sāsanato lokato ca. evaṃ sesānampi nikāyabhāve  vacanattho veditabbo.</p>
              <p>[03] katamo ^b^majjhimanikāyo?^eb^ majjhimappamāṇāni  pañcadasavaggasaṅgahāni mūlapariyāyasuttādīni diyaḍḍhasataṃ dve ca  suttāni. </p>
              <p>[21] ``diyaḍḍhasatasuttantā, dve ca suttāni yattha so. </p>
              <p>[22] nikāyo majjhimo pañca, dasavaggapariggaho''ti..</p>
              <p>[03] katamo ^b^saṃyuttanikāyo?^eb^ devatāsaṃyuttādivasena  kathitāni oghataraṇādīni satta suttasahassāni satta ca suttasatāni  dvāsaṭṭhi ca suttāni. </p>
              <p>[21] ``sattasuttasahassāni ^a^V1.0024^ea^, sattasuttasatāni ca. </p>
              <p>[22] dvāsaṭṭhi ceva suttantā, eso saṃyuttasaṅgaho''ti..</p>
              <p>[03] katamo ^b^aṅguttaranikāyo?^eb^ ekekāṅgātirekavasena  kathitāni cittapariyādānādīni nava suttasahassāni pañca suttasatāni  sattapaññāsañca suttāni. </p>
              <p>[21] ``nava suttasahassāni, pañca suttasatāni ca. </p>
              <p>[22] sattapaññāsa suttāni, saṅkhyā aṅguttare aya''nti..</p>
              <p>[03] katamo ^b^khuddakanikāyo?^eb^ sakalaṃ vinayapiṭakaṃ,  abhidhammapiṭakaṃ, khuddakapāṭhādayo ca pubbe dassitā pañcadasappabhedā,  ṭhapetvā cattāro nikāye avasesaṃ buddhavacanaṃ. </p>
              <p>[21] ``ṭhapetvā caturopete, nikāye dīghāadike. </p>
              <p>[22] tadaññaṃ buddhavacanaṃ, nikāyo khuddako mato''ti..</p>
              <p>[03] evaṃ nikāyavasena pañcavidhaṃ.</p>
              <p>[03] kathaṃ aṅgavasena navavidhaṃ? sabbameva hidaṃ suttaṃ, geyyaṃ,  veyyākaraṇaṃ, gāthā, udānaṃ, itivuttakaṃ, jātakaṃ, abbhutadhammaṃ, vedallanti  navappabhedaṃ hoti. tattha ubhatovibhaṅganiddesakhandhakaparivārā,  suttanipāte maṅgalasuttaratanasuttanālakasuttatuvaṭṭakasuttāni ca aññampi  ca suttanāmakaṃ tathāgatavacanaṃ ^a^M1.0025^ea^ ^b^sutta^eb^nti veditabbaṃ. sabbampi  sagāthakaṃ suttaṃ ^b^geyya^eb^nti ^a^P1.0024^ea^ veditabbaṃ. visesena saṃyuttake  sakalopi sagāthavaggo, sakalampi abhidhammapiṭakaṃ, niggāthakaṃ suttaṃ,  yañca aññampi aṭṭhahi aṅgehi asaṅgahitaṃ buddhavacanaṃ, taṃ  ^b^veyyākaraṇa^eb^nti veditabbaṃ. dhammapadaṃ, theragāthā, therīgāthā,  suttanipāte nosuttanāmikā suddhikagāthā ca ^b^gāthā^eb^ti veditabbā.  somanassaññāṇamayikagāthā paṭisaṃyuttā dveasīti suttantā  ^b^udāna^eb^nti veditabbaṃ. ``vuttañhetaṃ bhagavatā''tiādinayappavattā  dasuttarasatasuttantā ^b^itivuttaka^eb^nti veditabbaṃ.  apaṇṇakajātakādīni paññāsādhikāni pañcajātakasatāni  ^b^`jātaka'^eb^nti veditabbaṃ. ``cattārome, bhikkhave, acchariyā  abbhutā dhammā ānande''tiādinayappavattā (dī0 ni0 2.209)  sabbepi acchariyabbhutadhammapaṭisaṃyuttasuttantā ^b^abbhutadhamma^eb^nti  veditabbaṃ.  cūḷavedalla-mahāvedalla-sammādiṭṭhi-sakkapañha-saṅkhārabhājaniya-mahāpuṇṇamasuttādayo  ^a^V1.0025^ea^ sabbepi vedañca tuṭṭhiñca laddhā laddhā pucchitasuttantā ^b^vedalla^eb^nti  veditabbaṃ. evaṃ aṅgavasena navavidhaṃ.</p>
              <p>[03] kathaṃ dhammakkhandhavasena caturāsītisahassavidhaṃ? sabbameva cetaṃ  buddhavacanaṃ -- </p>
              <p>[21] ``dvāsīti buddhato gaṇhiṃ, dve sahassāni bhikkhuto. </p>
              <p>[22] caturāsīti sahassāni, ye me dhammā pavattino''ti..</p>
              <p>[03] evaṃ paridīpitadhammakkhandhavasena caturāsītisahassappabhedaṃ hoti.  tattha ekānusandhikaṃ suttaṃ eko dhammakkhandho. yaṃ  anekānusandhikaṃ, tattha anusandhivasena dhammakkhandhagaṇanā.  gāthābandhesu pañhāpucchanaṃ eko dhammakkhandho, vissajjanaṃ eko.  abhidhamme ekamekaṃ tikadukabhājanaṃ, ekamekañca cittavārabhājanaṃ,  ekameko dhammakkhandho. vinaye atthi vatthu, atthi mātikā, atthi  padabhājanīyaṃ, atthi antarāpatti, atthi āpatti, atthi anāpatti,  atthi tikacchedo. tattha ekameko koṭṭhāso ekameko  dhammakkhandhoti veditabbo. evaṃ dhammakkhandhavasena  caturāsītisahassavidhaṃ.</p>
              <p>[03] evametaṃ abhedato rasavasena ekavidhaṃ, bhedato  dhammavinayādivasena ^a^P1.0025^ea^ duvidhādibhedaṃ buddhavacanaṃ saṅgāyantena  mahākassapappamukhena vasīgaṇena ``ayaṃ ^a^M1.0026^ea^ dhammo, ayaṃ vinayo, idaṃ  paṭhamabuddhavacanaṃ, idaṃ majjhimabuddhavacanaṃ, idaṃ pacchimabuddhavacanaṃ, idaṃ  vinayapiṭakaṃ, idaṃ suttantapiṭakaṃ, idaṃ abhidhammapiṭakaṃ, ayaṃ  dīghanikāyo...pe0... ayaṃ khuddakanikāyo, imāni suttādīni  navaṅgāni, imāni caturāsīti dhammakkhandhasahassānī''ti, imaṃ pabhedaṃ  vavatthapetvāva saṅgītaṃ. na kevalañca imameva, aññampi  uddānasaṅgaha-vaggasaṅgaha-peyyālasaṅgaha-ekakanipāta-dukanipātādinipātasaṅgaha-saṃyuttasaṅgaha-paṇṇāsasaṅgahādi-anekavidhaṃ  tīsu piṭakesu sandissamānaṃ saṅgahappabhedaṃ vavatthapetvā eva sattahi  māsehi saṅgītaṃ.</p>
              <p>[03] saṅgītipariyosāne cassa -- ``idaṃ mahākassapattherena  dasabalassa sāsanaṃ pañcavassasahassaparimāṇakālaṃ pavattanasamatthaṃ  kata''nti sañjātappamodā sādhukāraṃ viya dadamānā ayaṃ mahāpathavī  udakapariyantaṃ katvā anekappakāraṃ kampi saṅkampi sampakampi  sampavedhi, anekāni ca acchariyāni pāturahesunti, ayaṃ  paṭhamamahāsaṅgīti nāma. yā loke -- </p>
              <p>[21] ``satehi ^a^V1.0026^ea^ pañcahi katā, tena pañcasatāti ca. </p>
              <p>[22] thereheva katattā ca, therikāti pavuccatī''ti.. </p>
            </h4>
          </h3>
        </h2>
      </h1>
    </h0>
    <h0>
      <h0n> 1. brahmajālasuttavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> paribbājakakathāvaṇṇanā</h3n>
            <h4>
              <h4n> </h4n>
              <p>[03] imissā ^a^P1.0026^ea^ ^a^V1.0027^ea^ ^a^M1.0027^ea^ paṭhamamahāsaṅgītiyā vattamānāya vinayasaṅgahāvasāne  suttantapiṭake ādinikāyassa ādisuttaṃ brahmajālaṃ pucchantena  āyasmatā mahākassapena -- ``brahmajālaṃ, āvuso ānanda, kattha  bhāsita''nti, evamādivuttavacanapariyosāne yattha ca bhāsitaṃ,  yañcārabbha bhāsitaṃ, taṃ sabbaṃ pakāsento āyasmā ānando evaṃ me  sutantiādimāha. tena vuttaṃ ``brahmajālassāpi evaṃ me  sutantiādikaṃ āyasmatā ānandena paṭhamamahāsaṅgītikāle vuttaṃ  nidānamādī''ti. </p>
              <p>[03] 1^b^.^eb^ tattha ^b^eva^eb^nti nipātapadaṃ.  ^b^me^eb^tiādīni nāmapadāni. ^b^paṭipanno hotī^eb^ti ettha  ^b^paṭī^eb^ti upasaggapadaṃ, ^b^hotī^eb^ti ākhyātapadanti. iminā  tāva nayena padavibhāgo veditabbo.</p>
              <p>[03] atthato pana ^b^evaṃ^eb^-saddo tāva  upamūpadesasampahaṃsanagarahaṇavacanasampaṭiggahākāranidassanāvadhāraṇādianekatthappabhedo.  tathāhesa -- ``evaṃ jātena maccena, kattabbaṃ kusalaṃ bahu''nti (dha0  pa0 53) evamādīsu upamāyaṃ āgato. ``evaṃ te abhikkamitabbaṃ,  evaṃ te paṭikkamitabba''ntiādīsu (a0 ni0  4.122) upadese.  ``evametaṃ bhagavā, evametaṃ sugatā''tiādīsu (a0 ni0  3.66)  sampahaṃsane. ``evamevaṃ panāyaṃ vasalī yasmiṃ vā tasmiṃ vā tassa  muṇḍakassa ^a^P1.0027^ea^ samaṇakassa vaṇṇaṃ bhāsatī''tiādīsu (saṃ0 ni0  1.187) garahaṇe. ``evaṃ, bhanteti kho te bhikkhū bhagavato  paccassosu''ntiādīsu (ma0 ni0 1.1) vacanasampaṭiggahe. ``evaṃ  byā kho ahaṃ, bhante, bhagavatā dhammaṃ desitaṃ ājānāmī''tiādīsu  (ma0 ni0 1.398) ākāre. ``ehi tvaṃ, māṇavaka, yena samaṇo  ānando tenupasaṅkama, upasaṅkamitvā mama vacanena samaṇaṃ ānandaṃ  appābādhaṃ ^a^V1.0028^ea^ appātaṅkaṃ lahuṭṭhānaṃ balaṃ phāsuvihāraṃ puccha. ``subho  māṇavo todeyyaputto bhavantaṃ ānandaṃ appābādhaṃ appātaṅkaṃ lahuṭṭhānaṃ balaṃ  phāsuvihāraṃ pucchatī''ti. ``evañca vadehi, sādhu kira bhavaṃ  ānando yena subhassa ^a^M1.0028^ea^ māṇavassa todeyyaputtassa nivesanaṃ,  tenupasaṅkamatu anukampaṃ upādāyā''tiādīsu (dī0 ni0 1.445)  nidassane. ``taṃ kiṃ maññatha, kālāmā, ime dhammā kusalā vā  akusalā vāti? akusalā, bhante. sāvajjā vā anavajjā vāti?  sāvajjā, bhante. viññugarahitā vā viññuppasatthā vāti?  viññugarahitā, bhante. samattā samādinnā ahitāya dukkhāya  saṃvattanti no vā, kathaṃ vo ettha hotīti? samattā, bhante,  samādinnā ahitāya dukkhāya saṃvattanti, evaṃ no ettha  hotī''tiādīsu (a0 ni0  3.66) avadhāraṇe. svāyamidha  ākāranidassanāvadhāraṇesu daṭṭhabbo.</p>
              <p>[03] tattha ākāratthena ^b^evaṃ^eb^-saddena etamatthaṃ dīpeti,  nānānayanipuṇamanekajjhāsayasamuṭṭhānaṃ, atthabyañjanasampannaṃ,  vividhapāṭihāriyaṃ, dhammatthadesanāpaṭivedhagambhīraṃ, sabbasattānaṃ  sakasakabhāsānurūpato sotapathamāgacchantaṃ tassa bhagavato vacanaṃ  sabbappakārena ko samattho viññātuṃ, sabbathāmena pana sotukāmataṃ  janetvāpi `evaṃ me sutaṃ' mayāpi ekenākārena sutanti.</p>
              <p>[03] nidassanatthena -- ``nāhaṃ sayambhū, na mayā idaṃ  sacchikata''nti attānaṃ parimocento -- `evaṃ me sutaṃ', `mayāpi evaṃ  suta'nti idāni vattabbaṃ sakalaṃ suttaṃ nidasseti.</p>
              <p>[03] avadhāraṇatthena -- ``etadaggaṃ, bhikkhave, mama sāvakānaṃ  bhikkhūnaṃ bahussutānaṃ yadidaṃ ānando, gatimantānaṃ, satimantānaṃ,  dhitimantānaṃ, upaṭṭhākānaṃ yadidaṃ ^a^P1.0028^ea^ ānando''ti (a0 ni0  1.223).  evaṃ bhagavatā -- ``āyasmā ānando atthakusalo, dhammakusalo,  byañjanakusalo, niruttikusalo, pubbāparakusalo''ti (a0 ni0   5.169). evaṃ dhammasenāpatinā ca pasatthabhāvānurūpaṃ attano  dhāraṇabalaṃ dassento sattānaṃ sotukāmataṃ janeti -- `evaṃ me sutaṃ',  tañca kho atthato vā byañjanato vā anūnamanadhikaṃ, evameva na  aññathā daṭṭhabba''nti.</p>
              <p>[03] ^b^me^eb^-saddo tīsu atthesu dissati. tathā hissa --  ``gāthābhigītaṃ me abhojaneyya''ntiādīsu (su0 ni0 81) mayāti  attho. ``sādhu me, bhante, bhagavā saṅkhittena dhammaṃ  desetū''tiādīsu (saṃ0 ni0  4.88) mayhanti attho.  ``dhammadāyādā me, bhikkhave ^a^V1.0029^ea^ ^a^M1.0029^ea^, bhavathā''tiādīsu (ma0 ni0 1.29)  mamāti attho. idha pana mayā sutanti ca, mama sutanti ca  atthadvaye yujjati.</p>
              <p>[03] ^b^suta^eb^nti ayaṃ ^b^suta^eb^-saddo saupasaggo ca anupasaggo  ca --  gamanavissutakilinna-upacitānuyoga-sotaviññeyya-sotadvārānusāra-viññātādianekatthappabhedo,  tathā hissa ``senāya pasuto''tiādīsu gacchantoti attho.  ``sutadhammassa passato''tiādīsu (udā0 11) vissutadhammassāti  attho. ``avassutā avassutassā''tiādīsu (pāci0 657)  kilinnākilinnassāti attho. ``tumhehi puññaṃ pasutaṃ  anappaka''ntiādīsu (khu0 pā0 7.12) upacitanti attho. ``ye  jhānapasutā dhīrā''tiādīsu (dha0 pa0 181) jhānānuyuttāti attho.  `diṭṭhaṃ sutaṃ muta'ntiādīsu (ma0 ni0 1.241)  sotaviññeyyanti attho. ``sutadharo sutasannicayo''tiādīsu (ma0  ni0 1.339) sotadvārānusāraviññātadharoti attho. idha panassa  sotadvārānusārena upadhāritanti vā upadhāraṇanti vāti attho. `me'  saddassa hi `mayā'ti atthe sati `evaṃ mayā sutaṃ' sotadvārānusārena  upadhāritanti yujjati. `mamā'ti atthe sati evaṃ mama sutaṃ  sotadvārānusārena upadhāraṇanti yujjati.</p>
              <p>[03] evametesu tīsu padesu ^b^eva^eb^nti  sotaviññāṇādiviññāṇakiccanidassanaṃ. ^b^me^eb^ti  vuttaviññāṇasamaṅgipuggalanidassanaṃ. ^b^suta^eb^nti  assavanabhāvapaṭikkhepato anūnādhikāviparītaggahaṇanidassanaṃ. tathā  ^b^eva^eb^nti tassā sotadvārānusārena pavattāya viññāṇavīthiyā  nānappakārena ārammaṇe pavattibhāvappakāsanaṃ. ^b^me^eb^ti  attappakāsanaṃ. ^b^suta^eb^nti dhammappakāsanaṃ. ayañhettha saṅkhepo  ^a^P1.0029^ea^ -- ``nānappakārena ārammaṇe pavattāya viññāṇavīthiyā mayā na  aññaṃ kataṃ, idaṃ pana kataṃ, ayaṃ dhammo suto''ti.</p>
              <p>[03] tathā ^b^eva^eb^nti niddisitabbadhammappakāsanaṃ. ^b^me^eb^ti  puggalappakāsanaṃ. ^b^suta^eb^nti puggalakiccappakāsanaṃ. idaṃ vuttaṃ  hoti. ``yaṃ suttaṃ niddisissāmi, taṃ mayā evaṃ suta''nti.</p>
              <p>[03] tathā ^b^eva^eb^nti yassa cittasantānassa nānākārappavattiyā  nānatthabyañjanaggahaṇaṃ hoti, tassa nānākāraniddeso. ^b^eva^eb^nti  hi ayamākārapaññatti. ^b^me^eb^ti kattuniddeso. ^b^suta^eb^nti  visayaniddeso. ettāvatā nānākārappavattena ^a^M1.0030^ea^ cittasantānena taṃ  samaṅgino kattu visayaggahaṇasanniṭṭhānaṃ kataṃ hoti.</p>
              <p>[03] athavā ^a^V1.0030^ea^ ^b^eva^eb^nti puggalakiccaniddeso. ^b^suta^eb^nti  viññāṇakiccaniddeso. ^b^me^eb^ti ubhayakiccayuttapuggalaniddeso.  ayaṃ panettha saṅkhepo, ``mayā savanakiccaviññāṇasamaṅginā puggalena  viññāṇavasena laddhasavanakiccavohārena suta''nti.</p>
              <p>[03] tattha evanti ca meti ca saccikaṭṭhaparamatthavasena  avijjamānapaññatti. kiñhettha taṃ paramatthato atthi, yaṃ ^b^eva^eb^nti  vā meti vā niddesaṃ labhetha? sutanti vijjamānapaññatti.  yañhi taṃ ettha sotena upaladdhaṃ, taṃ paramatthato vijjamānanti.  tathā `eva'nti ca, meti ca, taṃ taṃ upādāya vattabbato upādāpaññatti.  `suta'nti diṭṭhādīni upanidhāya vattabbato upanidhāpaññatti.  ettha ca evanti vacanena asammohaṃ dīpeti. na hi sammūḷho  nānappakārapaṭivedhasamattho hoti. `suta'nti vacanena sutassa  asammosaṃ dīpeti. yassa hi sutaṃ sammuṭṭhaṃ hoti, na so kālantarena  mayā sutanti paṭijānāti. iccassa asammohena paññāsiddhi,  asammosena pana satisiddhi. tattha paññāpubbaṅgamāya satiyā  byañjanāvadhāraṇasamatthatā, satipubbaṅgamāya paññāya  atthapaṭivedhasamatthatā. tadubhayasamatthatāyogena atthabyañjanasampannassa  dhammakosassa anupālanasamatthato dhammabhaṇḍāgārikattasiddhi.</p>
              <p>[03] aparo nayo, evanti vacanena yoniso manasikāraṃ  dīpeti. ayoniso manasikaroto hi nānappakārapaṭivedhābhāvato.  sutanti vacanena avikkhepaṃ dīpeti, vikkhittacittassa  savanābhāvato. tathā hi vikkhittacitto puggalo sabbasampattiyā  vuccamānopi ^a^P1.0030^ea^ ``na mayā sutaṃ, puna bhaṇathā''ti bhaṇati. yoniso  manasikārena cettha attasammāpaṇidhiṃ pubbe ca katapuññataṃ sādheti,  sammā appaṇihitattassa pubbe akatapuññassa vā tadabhāvato.  avikkhepena saddhammassavanaṃ sappurisūpanissayañca sādheti. na hi  vikkhittacitto sotuṃ sakkoti, na ca sappurise anupassayamānassa  savanaṃ atthīti.</p>
              <p>[03] aparo ^a^M1.0031^ea^ nayo, yasmā evanti yassa cittasantānassa  nānākārappavattiyā nānatthabyañjanaggahaṇaṃ hoti, tassa  nānākāraniddesoti vuttaṃ, so ca evaṃ bhaddako ākāro na  sammāappaṇihitattano pubbe akatapuññassa vā hoti, tasmā  evanti iminā bhaddakenākārena pacchimacakkadvayasampattimattano  dīpeti. sutanti savanayogena purimacakkadvayasampattiṃ. na hi  appatirūpadese vasato sappurisūpanissayavirahitassa vā savanaṃ atthi.  iccassa pacchimacakkadvayasiddhiyā āsayasuddhisiddhā hoti,  purimacakkadvayasiddhiyā payogasuddhi, tāya ca āsayasuddhiyā  adhigamabyattisiddhi, payogasuddhiyā āgamabyattisiddhi. iti  ^a^V1.0031^ea^ payogāsayasuddhassa āgamādhigamasampannassa vacanaṃ aruṇuggaṃ viya  sūriyassa udayato yoniso manasikāro viya ca kusalakammassa  arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento  -- ``evaṃ me suta''ntiādimāha.</p>
              <p>[03] aparo nayo, `eva'nti iminā  nānappakārapaṭivedhadīpakena vacanena attano  atthapaṭibhānapaṭisambhidāsampattisabbhāvaṃ dīpeti. `suta'nti  iminā sotabbappabhedapaṭivedhadīpakena  dhammaniruttipaṭisambhidāsampattisabbhāvaṃ. `eva'nti ca idaṃ  yoniso manasikāradīpakaṃ vacanaṃ bhāsamāno -- ``ete mayā dhammā  manasānupekkhitā, diṭṭhiyā suppaṭividdhā''ti dīpeti.  `suta'nti idaṃ savanayogadīpakaṃ vacanaṃ bhāsamāno -- ``bahū  mayā dhammā sutā dhātā vacasā paricitā''ti dīpeti. tadubhayenāpi  atthabyañjanapāripūriṃ dīpento savane ādaraṃ janeti.  atthabyañjanaparipuṇṇañhi dhammaṃ ādarena assuṇanto mahatā hitā  paribāhiro hotīti, tasmā ādaraṃ janetvā sakkaccaṃ ayaṃ dhammo  sotabboti.</p>
              <p>[03] ``evaṃ ^a^P1.0031^ea^ me suta''nti iminā pana sakalena vacanena  āyasmā ānando tathāgatappaveditaṃ dhammaṃ attano adahanto  asappurisabhūmiṃ atikkamati. sāvakattaṃ paṭijānanto sappurisabhūmiṃ  okkamati. tathā asaddhammā cittaṃ vuṭṭhāpeti, saddhamme cittaṃ  patiṭṭhāpeti. ``kevalaṃ sutamevetaṃ mayā, tasseva bhagavato vacana''nti  dīpento attānaṃ parimoceti, satthāraṃ apadisati, jinavacanaṃ appeti,  dhammanettiṃ patiṭṭhāpeti.</p>
              <p>[03] apica ^a^M1.0032^ea^ ``evaṃ me suta''nti attanā uppāditabhāvaṃ  appaṭijānanto purimavacanaṃ vivaranto -- ``sammukhā paṭiggahitamidaṃ  mayā tassa bhagavato catuvesārajjavisāradassa dasabaladharassa  āsabhaṭṭhānaṭṭhāyino sīhanādanādino sabbasattuttamassa dhammissarassa  dhammarājassa dhammādhipatino dhammadīpassa dhammasaraṇassa  saddhammavaracakkavattino sammāsambuddhassa vacanaṃ, na ettha atthe vā dhamme  vā pade vā byañjane vā kaṅkhā vā vimati vā kātabbā''ti sabbesaṃ  devamanussānaṃ imasmiṃ dhamme assaddhiyaṃ vināseti, saddhāsampadaṃ  uppādeti. tenetaṃ vuccati -- </p>
              <p>[21] ``vināsayati assaddhaṃ, saddhaṃ vaḍḍheti sāsane. </p>
              <p>[22] evaṃ me sutamiccevaṃ, vadaṃ gotamasāvako''ti..</p>
              <p>[03] ^b^eka^eb^nti ^a^V1.0032^ea^ gaṇanaparicchedaniddeso. ^b^samaya^eb^nti  paricchinnaniddeso. ^b^ekaṃ samaya^eb^nti aniyamitaparidīpanaṃ.  tattha ^b^samaya^eb^saddo -- </p>
              <p>[21] ``samavāye khaṇe kāle, samūhe hetudiṭṭhisu. </p>
              <p>[22] paṭilābhe pahāne ca, paṭivedhe ca dissati''..</p>
              <p>[03] tathā hissa -- ``appevanāma svepi upasaṅkameyyāma kālañca  samayañca upādāyā''ti evamādīsu (dī0 ni0 1.447) samavāyo  attho. ``ekova kho bhikkhave, khaṇo ca samayo ca  brahmacariyavāsāyā''tiādīsu (a0 ni0  8.29) khaṇo.  ``uṇhasamayo pariḷāhasamayo''tiādīsu (pāci0 358) kālo.  ``mahāsamayo pavanasmi''ntiādīsu (dī0 ni0 2.332) samūho.  ``samayopi kho te, bhaddāli, appaṭividdho ahosi, bhagavā kho  ^a^P1.0032^ea^ sāvatthiyaṃ viharati, bhagavāpi maṃ jānissati, bhaddāli nāma bhikkhu  satthusāsane sikkhāya aparipūrakārī'ti. ayampi kho, te bhaddāli,  samayo appaṭividdho ahosī''tiādīsu (ma0 ni0 2.135) hetu.  ``tena kho pana samayena uggahamāno paribbājako samaṇamuṇḍikāputto  samayappavādake tindukācīre ekasālake mallikāya ārāme  paṭivasatī''tiādīsu (ma0 ni0 2.260) diṭṭhi. </p>
              <p>[21] ``diṭṭhe dhamme ca yo attho, yo cattho samparāyiko. </p>
              <p>[22] atthābhisamayā dhīro, paṇḍitoti pavuccatī''ti..  (saṃ0 ni0  1.128) -- </p>
              <p>[07] ādīsu ^a^M1.0033^ea^ paṭilābho. ``sammā mānābhisamayā  antamakāsi dukkhassā''tiādīsu (a0 ni0  7.9) pahānaṃ.  ``dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho  abhisamayaṭṭho''tiādīsu (paṭi0 108) paṭivedho. idha panassa  kālo attho. tena  saṃvaccharautumāsaḍḍhamāsarattidivapubbaṇhamajjhanhikasāyanhapaṭhamamajjhi-mapacchimayāmamuhuttādīsu   kālappabhedabhūtesu samayesu ekaṃ samayanti dīpeti.</p>
              <p>[03] tattha kiñcāpi etesu saṃvaccharādīsu samayesu yaṃ yaṃ suttaṃ  yasmiṃ yasmiṃ saṃvacchare utumhi māse pakkhe rattibhāge vā divasabhāge  vā vuttaṃ, sabbaṃ taṃ therassa suviditaṃ suvavatthāpitaṃ paññāya. yasmā  pana -- ``evaṃ me sutaṃ'' asukasaṃvacchare asukautumhi asukamāse  asukapakkhe asukarattibhāge asukadivasabhāge vāti evaṃ vutte na sakkā  sukhena ^a^V1.0033^ea^ dhāretuṃ vā uddisituṃ vā uddisāpetuṃ vā, bahu ca vattabbaṃ hoti,  tasmā ekeneva padena tamatthaṃ samodhānetvā ``ekaṃ samaya''nti āha.  ye vā ime gabbhokkantisamayo, jātisamayo, saṃvegasamayo,  abhinikkhamanasamayo, dukkarakārikasamayo, māravijayasamayo,  abhisambodhisamayo diṭṭhadhammasukhavihārasamayo, desanāsamayo,  parinibbānasamayoti, evamādayo bhagavato devamanussesu ativiya  pakāsā anekakālappabhedā eva samayā. tesu samayesu  desanāsamayasaṅkhātaṃ ekaṃ samayanti dīpeti. yo cāyaṃ  ñāṇakaruṇākiccasamayesu karuṇākiccasamayo,  attahitaparahitapaṭipattisamayesu parahitapaṭipattisamayo, sannipatitānaṃ  karaṇīyadvayasamayesu dhammikathāsamayo desanāpaṭipattisamayesu  ^a^P1.0033^ea^ desanāsamayo, tesupi samayesu aññataraṃ samayaṃ sandhāya ^b^``ekaṃ  samaya''^eb^nti āha.</p>
              <p>[03] kasmā panettha yathā abhidhamme ``yasmiṃ samaye  kāmāvacara''nti (dha0 sa0 1) ca, ito aññesu ca suttapadesu --  ``yasmiṃ samaye, bhikkhave, bhikkhu vivicceva kāmehī''ti ca  bhummavacananiddeso kato, vinaye ca -- ``tena samayena buddho  bhagavā''ti karaṇavacanena, tathā akatvā ``ekaṃ samaya''nti  upayogavacananiddeso katoti? tattha tathā idha ca aññathā  atthasambhavato. tattha hi abhidhamme ito aññesu suttapadesu ca  adhikaraṇattho ^a^M1.0034^ea^ bhāvena bhāvalakkhaṇattho ca sambhavati. adhikaraṇañhi  kālattho, samūhattho ca samayo, tattha tattha vuttānaṃ phassādidhammānaṃ  khaṇasamavāyahetusaṅkhātassa ca samayassa bhāvena tesaṃ bhāvo  lakkhīyati, tasmā tadatthajotanatthaṃ tattha bhummavacananiddeso kato.</p>
              <p>[03] vinaye ca hetuattho karaṇattho ca sambhavati. yo hi so  sikkhāpadapaññattisamayo sāriputtādīhipi dubbiññeyyo, tena samayena  hetubhūtena karaṇabhūtena ca sikkhāpadāni paññāpayanto  sikkhāpadapaññattihetuñca apekkhamāno bhagavā tattha tattha vihāsi,  tasmā tadatthajotanatthaṃ tattha karaṇavacanena niddeso kato.</p>
              <p>[03] idha pana aññasmiñca evaṃ jātike accantasaṃyogattho sambhavati.  yañhi samayaṃ bhagavā imaṃ aññaṃ vā suttantaṃ desesi, accantameva taṃ  samayaṃ karuṇāvihārena vihāsi, tasmā tadatthajotanatthaṃ idha  upayogavacananiddeso katoti.</p>
              <p>[03] tenetaṃ vuccati -- </p>
              <p>[21] ``taṃ ^a^V1.0034^ea^ taṃ atthamapekkhitvā, bhummena karaṇena ca. </p>
              <p>[22] aññatra samayo vutto, upayogena so idhā''ti..</p>
              <p>[03] porāṇā pana vaṇṇayanti -- ``tasmiṃ samaye''ti vā, ``tena  samayenā''ti vā, ``ekaṃ samaya''nti vā, abhilāpamattabhedo esa,  sabbattha bhummamevatthoti. tasmā ``ekaṃ samaya''nti vuttepi  ``ekasmiṃ samaye''ti attho veditabbo.</p>
              <p>[03] ^b^bhagavā^eb^ti garu. garuñhi loke bhagavāti vadanti.  ayañca ^a^P1.0034^ea^ sabbaguṇavisiṭṭhatāya sabbasattānaṃ garu, tasmā bhagavāti  veditabbo. porāṇehipi vuttaṃ -- </p>
              <p>[21] ``bhagavāti vacanaṃ seṭṭhaṃ, bhagavāti vacanamuttamaṃ. </p>
              <p>[22] garu gāravayutto so, bhagavā tena vuccatī''ti..</p>
              <p>[03] api ca -- </p>
              <p>[21] ``bhāgyavā bhaggavā yutto, bhagehi ca vibhattavā. </p>
              <p>[22] bhattavā vantagamano, bhavesu bhagavā tato''ti..</p>
              <p>[03] imissā ^a^M1.0035^ea^ gāthāya vasenassa padassa vitthārāttho veditabbo.  so ca visuddhimagge buddhānussatiniddese vuttoyeva.</p>
              <p>[03] ettāvatā cettha ^b^evaṃ me suta^eb^nti vacanena yathāsutaṃ dhammaṃ  dassento bhagavato dhammakāyaṃ paccakkhaṃ karoti. tena ``nayidaṃ  atikkantasatthukaṃ pāvacanaṃ, ayaṃ vo satthā''ti satthu adassanena  ukkaṇṭhitaṃ janaṃ samassāseti.</p>
              <p>[03] ^b^ekaṃ samayaṃ bhagavā^eb^ti vacanena tasmiṃ samaye bhagavato  avijjamānabhāvaṃ dassento rūpakāyaparinibbānaṃ sādheti. tena  ``evaṃvidhassa nāma ariyadhammassa desako dasabaladharo vajirasaṅghāta  samānakāyo sopi bhagavā parinibbuto, kena aññena jīvite āsā  janetabbā''ti jīvitamadamattaṃ janaṃ saṃvejeti, saddhamme cassa ussāhaṃ  janeti.</p>
              <p>[03] ^b^eva^eb^nti ^a^V1.0035^ea^ ca bhaṇanto desanāsampattiṃ niddisati. ^b^me  suta^eb^nti sāvakasampattiṃ. ^b^ekaṃ samaya^eb^nti kālasampattiṃ.  ^b^bhagavā^eb^ti desakasampattiṃ.</p>
              <p>[03] ^b^antarā ca rājagahaṃ antarā ca nāḷanda^eb^nti  ^b^antarā^eb^-saddo kāraṇakhaṇacittavemajjhavivarādīsu dissati.  ``tadantaraṃ ko jāneyya aññatra tathāgatā''ti (a0 ni0  6.44)  ca, ``janā saṅgamma mantenti mañca tañca kimantara''nti (saṃ0 ni0   1.228) ca ādīsu hi kāraṇe antarā-saddo. ``addasa maṃ,  bhante, aññatarā itthī vijjantarikāya bhājanaṃ dhovantī''tiādīsu  (ma0 ni0 2.149) khaṇe. ``yassantarato na santi  kopā''tiādīsu (udā0 20) citte. ``antarā  vosānamāpādī''tiādīsu ^a^P1.0035^ea^ (cūḷava0 350) vemajjhe. ``api cāyaṃ,  bhikkhave, tapodā dvinnaṃ mahānirayānaṃ antarikāya  āgacchatī''tiādīsu (pārā0 231) vivare. svāyamidha vivare  vattati, tasmā rājagahassa ca nāḷandāya ca vivareti evametthattho  veditabbo. antarā-saddena pana yuttattā upayogavacanaṃ kataṃ. īdisesu  ca ṭhānesu akkharacintakā ``antarā gāmañca nadiñca yātī''ti evaṃ  ekameva antarāsaddaṃ payujjanti, so dutiyapadenapi yojetabbo hoti,  ayojiyamāne upayogavacanaṃ na pāpuṇāti. idha pana yojetvāyeva  vuttoti.</p>
              <p>[03] ^b^addhānamaggappaṭipanno^eb^ ^a^M1.0036^ea^ ^b^hotī^eb^ti addhānasaṅkhātaṃ maggaṃ  paṭipanno hoti, ``dīghamagga''nti attho. addhānagamanasamayassa hi  vibhaṅge ``aḍḍhayojanaṃ gacchissāmīti bhuñjitabba''ntiādivacanato  (pāci0 218) aḍḍhayojanampi addhānamaggo hoti. rājagahato pana  nāḷandā yojanameva.</p>
              <p>[03] ^b^mahatā bhikkhusaṅghena saddhi^eb^nti `mahatā'ti guṇamahattenapi  mahatā, saṅkhyāmahattenapi mahatā. so hi bhikkhusaṅgho guṇehipi  mahā ahosi, appicchatādiguṇasamannāgatattā. saṅkhyāyapi mahā,  pañcasatasaṅkhyattā. bhikkhūnaṃ saṅgho `bhikkhusaṅgho', tena  bhikkhusaṅghena. diṭṭhisīlasāmaññasaṅghātasaṅkhātena samaṇagaṇenāti  attho. ^b^saddhi^eb^nti ekato.</p>
              <p>[03] ^b^pañcamattehi bhikkhusatehī^eb^ti pañcamattā etesanti  pañcamattāni. mattāti pamāṇaṃ vuccati, tasmā yathā ``bhojane  mattaññū''ti vutte ``bhojane mattaṃ jānāti, pamāṇaṃ jānātī''ti attho  hoti, evamidhāpi -- ``tesaṃ bhikkhusatānaṃ pañcamattā  pañcapamāṇa''nti evamattho daṭṭhabbo. bhikkhūnaṃ satāni  bhikkhusatāni, tehi pañcamattehi bhikkhusatehi.</p>
              <p>[03] ^b^suppiyopi^eb^ ^a^V1.0036^ea^ ^b^kho paribbājako^eb^ti ^b^suppiyo^eb^ti tassa  nāmaṃ. ^b^pi^eb^-kāro maggappaṭipannasabhāgatāya puggalasampiṇḍanattho.  ^b^kho^eb^-kāro padasandhikaro, byañjanasiliṭṭhatāvasena vutto.  ^b^paribbājako^eb^ti sañjayassa antevāsī channaparibbājako. idaṃ  vuttaṃ hoti -- ``yadā bhagavā taṃ addhānamaggaṃ ^a^P1.0036^ea^ paṭipanno, tadā  suppiyopi paribbājako paṭipanno ahosī''ti. atītakālattho hettha  hoti-saddo.</p>
              <p>[03] ^b^saddhiṃ antevāsinā brahmadattena māṇavenā^eb^ti -- ettha ante  vasatīti antevāsī. samīpacāro santikāvacaro sissoti  attho. ^b^brahmadatto^eb^ti tassa nāmaṃ. ^b^māṇavo^eb^ti sattopi  coropi taruṇopi vuccati. </p>
              <p>[21] ``coditā devadūtehi, ye pamajjanti māṇavā. </p>
              <p>[22] te dīgharattaṃ socanti, hīnakāyūpagā narā''ti.. (ma0  ni0 3.271) -- </p>
              <p>[07] ādīsu ^a^M1.0037^ea^ hi satto māṇavoti vutto. ``māṇavehipi  samāgacchanti katakammehipi akatakammehipī''tiādīsu (ma0 ni0  2.149) coro. ``ambaṭṭho māṇavo, aṅgako māṇavo''tiādīsu  (dī0 ni0 1.316) taruṇo `māṇavo'ti vutto. idhāpi  ayamevattho. idañhi vuttaṃ hoti -- brahmadattena nāma taruṇantevāsinā  saddhinti.</p>
              <p>[03] ^b^tatrā^eb^ti tasmiṃ addhānamagge, tesu vā dvīsu janesu.  ^b^suda^eb^nti nipātamattaṃ. ^b^anekapariyāyenā^eb^ti  pariyāya-saddo tāva vāradesanākāraṇesu vattati. ``kassa nu  kho, ānanda, ajja pariyāyo bhikkhuniyo ovaditu''ntiādīsu  (ma0 ni0 3.398) hi vāre pariyāyasaddo vattati.  ``madhupiṇḍikapariyāyotveva naṃ dhārehī''tiādīsu (ma0 ni0  1.205) desanāyaṃ. ``imināpi kho, te rājañña, pariyāyena evaṃ  hotū''tiādīsu (dī0 ni0 2.411) kāraṇe. svāyamidhāpi  kāraṇe vattati, tasmā ayamettha attho -- ``anekavidhena  kāraṇenā''ti, ``bahūhi kāraṇehī''ti vuttaṃ hoti.</p>
              <p>[03] ^b^buddhassa avaṇṇaṃ bhāsatī^eb^ti avaṇṇavirahitassa  aparimāṇavaṇṇasamannāgatassāpi buddhassa bhagavato -- ``yaṃ loke  jātivuḍḍhesu kattabbaṃ abhivādanādisāmīcikammaṃ `sāmaggiraso'ti  vuccati, taṃ samaṇassa gotamassa natthi tasmā arasarūpo samaṇo  gotamo, nibbhogo, akiriyavādo, ucchedavādo, jegucchī, venayiko,  tapassī, apagabbho. natthi samaṇassa gotamassa ^a^V1.0037^ea^ uttarimanussadhammo  alamariyañāṇadassanaviseso. takkapariyāhataṃ samaṇo gotamo dhammaṃ  deseti, vīmaṃsānucaritaṃ, sayaṃpaṭibhānaṃ. samaṇo gotamo na sabbaññū,  na lokavidū, na anuttaro, na aggapuggalo''ti. evaṃ taṃ taṃ  akāraṇameva kāraṇanti vatvā ^a^P1.0037^ea^ tathā tathā avaṇṇaṃ dosaṃ nindaṃ bhāsati.</p>
              <p>[03] yathā ca buddhassa, evaṃ dhammassāpi taṃ taṃ akāraṇameva kāraṇato  vatvā -- ``samaṇassa gotamassa dhammo durakkhāto, duppaṭivedito,  aniyyāniko, anupasamasaṃvattaniko''ti tathā tathā avaṇṇaṃ bhāsati.</p>
              <p>[03] yathā ^a^M1.0038^ea^ ca dhammassa, evaṃ saṅghassāpi yaṃ vā taṃ vā akāraṇameva  kāraṇato vatvā -- ``micchāpaṭipanno samaṇassa gotamassa  sāvakasaṅgho, kuṭilapaṭipanno, paccanīkapaṭipadaṃ ananulomapaṭipadaṃ  adhammānulomapaṭipadaṃ paṭipanno''ti tathā tathā avaṇṇaṃ bhāsati.</p>
              <p>[03] antevāsī panassa -- ``amhākaṃ ācariyo aparāmasitabbaṃ  parāmasati, anakkamitabbaṃ akkamati, svāyaṃ aggiṃ gilanto viya,  hatthena asidhāraṃ parāmasanto viya, muṭṭhinā sineruṃ padāletukāmo  viya, kakacadantapantiyaṃ kīḷamāno viya, pabhinnamadaṃ caṇḍahatthiṃ  hatthena gaṇhanto viya ca vaṇṇārahasseva ratanattayassa avaṇṇaṃ  bhāsamāno anayabyasanaṃ pāpuṇissati. ācariye kho pana gūthaṃ vā  aggiṃ vā kaṇṭakaṃ vā kaṇhasappaṃ vā akkamante, sūlaṃ vā abhirūhante,  halāhalaṃ vā visaṃ khādante, khārodakaṃ vā pakkhalante, narakapapātaṃ vā  papatante, na antevāsinā taṃ sabbamanukātabbaṃ hoti. kammassakā hi  sattā attano kammānurūpameva gatiṃ gacchanti. neva pitā puttassa  kammena gacchati, na putto pitu kammena, na mātā puttassa, na putto  mātuyā, na bhātā bhaginiyā, na bhaginī bhātu, na ācariyo  antevāsino, na antevāsī ācariyassa kammena gacchati. mayhañca  ācariyo tiṇṇaṃ ratanānaṃ avaṇṇaṃ bhāsati, mahāsāvajjo kho  panāriyūpavādoti. evaṃ yoniso ummujjitvā ācariyavādaṃ maddamāno  sammākāraṇameva kāraṇato apadisanto anekapariyāyena tiṇṇaṃ ratanānaṃ  vaṇṇaṃ bhāsitumāraddho, yathā taṃ paṇḍitajātiko kulaputto''. tena vuttaṃ  -- ``suppiyassa pana paribbājakassa antevāsī brahmadatto māṇavo  anekapariyāyena buddhassa vaṇṇaṃ bhāsati, dhammassa vaṇṇaṃ bhāsati,  saṅghassa vaṇṇaṃ bhāsatī''ti.</p>
              <p>[03] tattha ^b^vaṇṇa^eb^nti vaṇṇa-saddo  saṇṭhāna-jāti-rūpāyatana-kāraṇa-pamāṇa-guṇa-pasaṃsādīsu dissati  ^a^V1.0038^ea^. tattha ``mahantaṃ sapparājavaṇṇaṃ ^a^P1.0038^ea^ abhinimminitvā''tiādīsu (saṃ0  ni0  1.142) saṇṭhānaṃ vuccati. ``brāhmaṇova seṭṭho vaṇṇo,  hīno añño vaṇṇo''tiādīsu (ma0 ni0 2.402) jāti.  ``paramāya vaṇṇapokkharatāya samannāgato''tiādīsu (dī0 ni0  1.303) rūpāyatanaṃ. </p>
              <p>[21] ``na ^a^M1.0039^ea^ harāmi na bhañjāmi, ārā siṅghāmi vārijaṃ. </p>
              <p>[22] atha kena nu vaṇṇena, gandhatthenoti vuccatī''ti..  (saṃ0 ni0  1.234) -- </p>
              <p>[07] ādīsu kāraṇaṃ. ``tayo pattassa vaṇṇā''tiādīsu  (pārā0 602) pamāṇaṃ. ``kadā saññūḷhā pana, te gahapati, ime  samaṇassa gotamassa vaṇṇā''tiādīsu (ma0 ni0 2.77) guṇo.  ``vaṇṇārahassa vaṇṇaṃ bhāsatī''tiādīsu (a0 ni0  2.135)  pasaṃsā. idha guṇopi pasaṃsāpi. ayaṃ kira taṃ taṃ bhūtameva kāraṇaṃ  apadisanto anekapariyāyena ratanattayassa guṇūpasañhitaṃ pasaṃsaṃ abhāsi.  tattha -- ``itipi so bhagavā arahaṃ sammāsambuddho''tiādinā  (pārā0 1) nayena, ``ye bhikkhave, buddhe pasannā agge te  pasannā''tiādinā ``ekapuggalo, bhikkhave, loke uppajjamāno  uppajjati...pe0... asamo asamasamo''tiādinā (a0 ni0   1.174) ca nayena buddhassa vaṇṇo veditabbo. ``svākkhāto  bhagavatā dhammo''ti (dī0 ni0 2.159) ca ``ālayasamugghāto  vaṭṭupacchedo''ti (iti0 90, a0 ni0  4.34) ca, ``ye  bhikkhave, ariye aṭṭhaṅgike magge pasannā, agge te pasannā''ti ca  evamādīhi nayehi dhammassa vaṇṇo veditabbo. ``suppaṭipanno  bhagavato sāvakasaṅgho''ti (dī0 ni0 2.159) ca, ``ye,  bhikkhave, saṅghe pasannā, agge te pasannā''ti (a0 ni0  4.34)  ca evamādīhi pana nayehi saṅghassa vaṇṇo veditabbo. pahontena  pana dhammakathikena pañcanikāye navaṅgaṃ satthusāsanaṃ  caturāsītidhammakkhandhasahassāni ogāhitvā buddhādīnaṃ vaṇṇo  pakāsetabbo. imasmiñhi ṭhāne buddhādīnaṃ guṇe pakāsento atitthena  pakkhando dhammakathikoti na sakkā vattuṃ. īdisesu hi ṭhānesu  dhammakathikassa thāmo veditabbo. brahmadatto pana māṇavo  anussavādimattasambandhitena attano thāmena ratanattayassa vaṇṇaṃ bhāsati.</p>
              <p>[03] ^b^itiha te ubho ācariyantevāsī^eb^ti evaṃ te dve  ācariyantevāsikā. ^b^aññamaññassā^eb^ti añño aññassa.  ^b^ujuvipaccanīkavādā^eb^ti īsakampi apariharitvā ujumeva  vividhapaccanīkavādā, anekavāraṃ viruddhavādā eva hutvāti ^a^P1.0039^ea^ attho.  ācariyena hi ratanattayassa ^a^V1.0039^ea^ avaṇṇe bhāsite antevāsī vaṇṇaṃ bhāsati,  puna itaro avaṇṇaṃ, itaro vaṇṇanti evaṃ ācariyo sāraphalake  visarukkhāaṇiṃ ākoṭayamāno viya ^a^M1.0040^ea^ punappunaṃ ratanattayassa avaṇṇaṃ  bhāsati. antevāsī pana suvaṇṇarajatamaṇimayāya āṇiyā taṃ āṇiṃ  paṭibāhayamāno viya punappunaṃ ratanattayassa vaṇṇaṃ bhāsati. tena vuttaṃ  -- ``ujuvipaccanīkavādā''ti.</p>
              <p>[03] ^b^bhagavantaṃ piṭṭhito piṭṭhito anubandhā honti  bhikkhusaṅghañcā^eb^ti bhagavantañca bhikkhusaṅghañca pacchato pacchato  dassanaṃ avijahantā iriyāpathānubandhanena anubandhā honti,  sīsānulokino hutvā anugatā hontīti attho.</p>
              <p>[03] kasmā pana bhagavā taṃ addhānaṃ paṭipanno? kasmā ca suppiyo  anubandho? kasmā ca so ratanattayassa avaṇṇaṃ bhāsatīti? bhagavā  tāva tasmiṃ kāle rājagahaparivattakesu aṭṭhārasasu mahāvihāresu  aññatarasmiṃ vasitvā pātova sarīrappaṭijagganaṃ katvā  bhikkhācāravelāyaṃ bhikkhusaṅghaparivuto rājagahe piṇḍāya carati.  so taṃ divasaṃ bhikkhusaṅghassa sulabhapiṇḍapātaṃ katvā pacchābhattaṃ  piṇḍapātapaṭikkanto bhikkhusaṅghaṃ pattacīvaraṃ gāhāpetvā -- ``nāḷandaṃ  gamissāmī''ti, rājagahato nikkhamitvā taṃ addhānaṃ paṭipanno.  suppiyopi kho tasmiṃ kāle rājagahaparivattake aññatarasmiṃ  paribbājakārāme vasitvā paribbājakaparivuto rājagahe bhikkhāya  carati. sopi taṃ divasaṃ paribbājakaparisāya sulabhabhikkhaṃ katvā  bhuttapātarāso paribbājake paribbājakaparikkhāraṃ gāhāpetvā -- nāḷandaṃ  gamissāmicceva bhagavato taṃ maggaṃ paṭipannabhāvaṃ ajānantova anubandho.  sace pana jāneyya nānubandheyya. so ajānitvāva gacchanto gīvaṃ  ukkhipitvā olokayamāno bhagavantaṃ addasa buddhasiriyā sobhamānaṃ  rattakambalaparikkhittamiva jaṅgamakanakagirisikharaṃ.</p>
              <p>[03] tasmiṃ kira samaye dasabalassa sarīrato nikkhamitvā  chabbaṇṇarasmiyo samantā asītihatthappamāṇe padese ādhāvanti  vidhāvanti ratanāveḷaratanadāmaratanacuṇṇavippakiṇṇaṃ ^a^P1.0040^ea^ viya,  pasāritaratanacittakañcanapaṭamiva, rattasuvaṇṇarasanisiñcamānamiva,  ukkāsatanipātasamākulamiva, nirantaravippakiṇṇakaṇikārapupphamiva  vāyuvegakkhittacīnapiṭṭhacuṇṇamiva,  indadhanuvijjulatātārāgaṇappabhāvisaravipphuritaviccharitamiva ca taṃ  vanantaraṃ hoti.</p>
              <p>[03] asīti ^a^M1.0041^ea^ anubyañjanānurañjitañca pana bhagavato sarīraṃ  vikasitakamaluppalamiva, saraṃ sabbapāliphullamiva ^a^V1.0040^ea^ pāricchattakaṃ,  tārāmarīcivikasitamiva, gaganatalaṃ siriyā avahasantamiva,  byāmappabhāparikkhepavilāsinī cassa dvattiṃsavaralakkhaṇamālā ganthetvā  ṭhapitadvattiṃsacandamālāya dvattiṃsasūriyamālāya paṭipāṭiyā  ṭhapitadvattiṃsacakkavattidvattiṃsasakkadevarājadvattiṃsamahābrahmānaṃ siriṃ siriyā  abhibhavantimiva. tañca pana bhagavantaṃ parivāretvā ṭhitā bhikkhū  sabbeva appicchā santuṭṭhā pavivittā asaṃsaṭṭhā codakā pāpagarahino  vattāro vacanakkhamā sīlasampannā  samādhipaññāvimuttivimuttiññāṇadassanasampannā. tesaṃ majjhe bhagavā  rattakambalapākāraparikkhitto viya kañcanathambho,  rattapadumasaṇḍamajjhagatā viya suvaṇṇanāvā, pavāḷavedikāparikkhitto  viya aggikkhandho, tārāgaṇaparivārito viya puṇṇacando  migapakkhīnampi cakkhūni pīṇayati, pageva devamanussānaṃ. tasmiñca  pana divase yebhuyyena asītimahātherā meghavaṇṇaṃ paṃsukūlaṃ ekaṃsaṃ  karitvā kattaradaṇḍaṃ ādāya suvammavammitā viya gandhahatthino  vigatadosā vantadosā bhinnakilesā vijaṭitajaṭā chinnabandhanā  bhagavantaṃ parivārayiṃsu. so sayaṃ vītarāgo vītarāgehi, sayaṃ  vītadoso vītadosehi, sayaṃ vītamoho vītamohehi, sayaṃ vītataṇho  vītataṇhehi, sayaṃ nikkileso nikkilesehi, sayaṃ buddho anubuddhehi  parivārito; pattaparivāritaṃ viya kesaraṃ, kesaraparivāritā viya  kaṇṇikā, aṭṭhanāgasahassaparivārito viya chaddanto nāgarājā,  navutihaṃsasahassaparivārito viya dhataraṭṭho haṃsarājā, senaṅgaparivārito  viya cakkavattirājā, devagaṇaparivārito viya sakko devarājā,  brahmagaṇaparivārito viya hārito mahābrahmā,  aparimitakālasañcitapuññabalanibbattāya acinteyyāya anopamāya  buddhalīlāya ^a^P1.0041^ea^ cando viya gaganatalaṃ taṃ maggaṃ paṭipanno hoti.</p>
              <p>[03] athevaṃ bhagavantaṃ anopamāya buddhalīlāya gacchantaṃ bhikkhū ca  okkhittacakkhū santindriye santamānase uparinabhe ṭhitaṃ puṇṇacandaṃ  viya bhagavantaṃyeva namassamāne disvāva paribbājako attano parisaṃ  avalokesi. sā hoti kājadaṇḍake olambetvā  gahitoluggaviluggapiṭṭhakatidaṇḍamorapiñchamattikāpattapasibbakakuṇḍikādianekaparikkhārabhārabharitā ^a^M1.0042^ea^.  ``asukassa hatthā sobhaṇā, asukassa pādā''ti  evamādiniratthakavacanā mukharā vikiṇṇavācā adassanīyā  apāsādikā. tassa taṃ disvā vippaṭisāro udapādi.</p>
              <p>[03] idāni tena bhagavato vaṇṇo vattabbo bhaveyya. yasmā panesa  lābhasakkārahāniyā ceva pakkhahāniyā ca niccampi bhagavantaṃ usūyati.  aññatitthiyānañhi yāva buddho loke nuppajjati, tāvadeva  lābhasakkārā nibbattanti, buddhuppādato pana paṭṭhāya parihīnalābhasakkārā  honti ^a^V1.0041^ea^, sūriyuggamane khajjopanakā viya nissirīkataṃ āpajjanti.  upatissakolitānañca sañjayassa santike pabbajitakāleyeva  paribbājakā mahāparisā ahesuṃ, tesu pana pakkantesu sāpi tesaṃ parisā  bhinnā. iti imehi dvīhi kāraṇehi ayaṃ paribbājako yasmā  niccampi bhagavantaṃ usūyati, tasmā taṃ usūyavisuggāraṃ uggiranto  ratanattayassa avaṇṇameva bhāsatīti veditabbo. </p>
              <p>[03] 2^b^.^eb^ ^b^atha kho bhagavā ambalaṭṭhikāyaṃ rājāgārake  ekarattivāsaṃ upagacchi saddhiṃ bhikkhusaṅghenā^eb^ti bhagavā tāya  buddhalīlāya gacchamāno anupubbena ambalaṭṭhikādvāraṃ pāpuṇitvā sūriyaṃ  oloketvā -- ``akālo dāni gantuṃ, atthasamīpaṃ gato sūriyo''ti  ambalaṭṭhikāyaṃ rājāgārake ekarattivāsaṃ upagacchi.</p>
              <p>[03] tattha ^b^ambalaṭṭhikā^eb^ti rañño uyyānaṃ. tassa kira  dvārasamīpe taruṇāmbarukkho atthi, taṃ ``ambalaṭṭhikā''ti vadanti.  tassa avidūre bhavattā uyyānampi ambalaṭṭhikā tveva saṅkhyaṃ gataṃ.  taṃ chāyūdakasampannaṃ ^a^P1.0042^ea^ pākāraparikkhittaṃ suyojitadvāraṃ mañjusā viya  suguttaṃ. tattha rañño kīḷanatthaṃ paṭibhānacittavicittaṃ agāraṃ akaṃsu.  taṃ ``rājāgāraka''nti vuccati.</p>
              <p>[03] ^b^suppiyopi kho^eb^ti suppiyopi tasmiṃ ṭhāne sūriyaṃ  oloketvā -- ``akālo dāni gantuṃ, bahū khuddakamahallakā  paribbājakā, bahuparissayo ca ayaṃ maggo corehipi vāḷayakkhehipi  vāḷamigehipi. ayaṃ kho pana samaṇo gotamo uyyānaṃ paviṭṭho,  samaṇassa ca gotamassa vasanaṭṭhāne ^a^M1.0043^ea^ devatā ārakkhaṃ gaṇhanti,  handāhampi idha ekarattivāsaṃ upagantvā sveva gamissāmī''ti  tadevuyyānaṃ pāvisi. tato bhikkhusaṅgho bhagavato vattaṃ dassetvā  attano attano vasanaṭṭhānaṃ sallakkhesi. paribbājakopi uyyānassa  ekapasse paribbājakaparikkhāre otāretvā vāsaṃ upagacchi saddhiṃ  attano parisāya. pāḷiyamārūḷhavaseneva pana -- ``saddhiṃ attano  antevāsinā brahmadattena māṇavenā''ti vuttaṃ.</p>
              <p>[03] evaṃ vāsaṃ upagato pana so paribbājako rattibhāge dasabalaṃ  olokesi. tasmiñca samaye samantā vippakiṇṇatārakā viya  padīpā jalanti, majjhe bhagavā nisinno hoti, bhikkhusaṅgho ca  bhagavantaṃ parivāretvā. tattha ekabhikkhussapi hatthakukkuccaṃ vā  pādakukkuccaṃ vā ukkāsitasaddo vā khipitasaddo vā natthi. sā hi  parisā attano ca sikkhitasikkhatāya satthari ca gāravenāti dvīhi  kāraṇehi nivāte padīpasikhā viya niccalā ^a^V1.0042^ea^ sannisinnāva ahosi.  paribbājako taṃ vibhūtiṃ disvā attano parisaṃ olokesi. tattha  keci hatthaṃ khipanti, keci pādaṃ, keci vippalapanti, keci  nillālitajivhā paggharitakheḷā, dante khādantā kākacchamānā  gharugharupassāsino sayanti. so ratanattayassa guṇavaṇṇe vattabbepi  issāvasena puna avaṇṇameva ārabhi. brahmadatto pana vuttanayeneva  vaṇṇaṃ. tena vuttaṃ -- ``tatrāpi sudaṃ suppiyo paribbājako''ti  sabbaṃ vattabbaṃ. tattha ^b^tatrāpī^eb^ti tasmimpi, ambalaṭṭhikāyaṃ  uyyāneti attho. </p>
              <p>[03] 3^b^.^eb^ ^b^sambahulāna^eb^nti bahukānaṃ. tattha  vinayapariyāyena tayo janā ``sambahulā''ti vuccanti. tato paraṃ  saṅgho. suttantapariyāyena ^a^P1.0043^ea^ pana tayo tayova tato paṭṭhāya sambahulā.  idha suttantapariyāyena ``sambahulā''ti veditabbā.  ^b^maṇḍalamāḷe^eb^ti katthaci dve kaṇṇikā gahetvā haṃsavaṭṭakacchannena  katā kūṭāgārasālāpi ``maṇḍalamāḷo''ti vuccati, katthaci ekaṃ  kaṇṇikaṃ gahetvā thambhapantiṃ parikkhipitvā katā upaṭṭhānasālāpi  ``maṇḍalamāḷo''ti vuccati. idha pana nisīdanasālā  ``maṇḍalamāḷo''ti veditabbo. ^b^sannisinnāna^eb^nti  nisajjanavasena. ^b^sannipatitāna^eb^nti samodhānavasena. ^b^ayaṃ  saṅkhiyadhammo^eb^ti saṅkhiyā vuccati kathā ^a^M1.0044^ea^, kathādhammoti attho.  ^b^udapādī^eb^ti uppanno. katamo pana soti? acchariyaṃ  āvusoti evamādi. tattha andhassa pabbatārohaṇaṃ viya niccaṃ na  hotīti ^b^acchariyaṃ.^eb^ ayaṃ tāva saddanayo. ayaṃ pana  aṭṭhakathānayo -- accharāyogganti ^b^acchariyaṃ.^eb^ accharaṃ paharituṃ  yuttanti attho. abhūtapubbaṃ bhūtanti ^b^abbhutaṃ.^eb^ ubhayaṃ petaṃ  vimhayassevādhivacanaṃ. ^b^yāvañcida^eb^nti yāva ca idaṃ tena  suppaṭividitatāya appameyyattaṃ dasseti.</p>
              <p>[03] ^b^tena bhagavatā jānatā...pe0... suppaṭividitā^eb^ti etthāyaṃ  saṅkhepattho. yo so bhagavā samatiṃsa pāramiyo pūretvā sabbakilese  bhañjitvā anuttaraṃ sammāsambodhiṃ abhisambuddho, tena bhagavatā tesaṃ tesaṃ  sattānaṃ āsayānusayaṃ ^b^jānatā,^eb^ hatthatale ṭhapitaṃ āmalakaṃ viya  sabbañeyyadhammaṃ ^b^passatā^eb^.</p>
              <p>[03] api ca pubbenivāsādīhi ^b^jānatā,^eb^ dibbena cakkhunā  ^b^passatā.^eb^ tīhi vijjāhi chahi vā pana abhiññāhi  ^b^jānatā,^eb^ sabbattha appaṭihatena samantacakkhunā ^b^passatā. ^eb^ sabbadhammajānanasamatthāya vā paññāya ^b^jānatā,^eb^ sabbasattānaṃ  cakkhuvisayātītāni tirokuṭṭādigatānipi rūpāni ativisuddhena  maṃsacakkhunā ^b^passatā.^eb^ attahitasādhikāya vā  samādhipadaṭṭhānāya ^a^V1.0043^ea^ paṭivedhapaññāya ^b^jānatā,^eb^ parahitasādhikāya  karuṇāpadaṭṭhānāya desanāpaññāya ^b^passatā.^eb^</p>
              <p>[03] arīnaṃ hatattā paccayādīnañca arahattā ^b^arahatā.^eb^  sammā sāmañca sabbadhammānaṃ buddhattā sammāsambuddhena  antarāyikadhamme ^a^P1.0044^ea^ vā ^b^jānatā,^eb^ niyyānikadhamme ^b^passatā,^eb^  kilesārīnaṃ hatattā ^b^arahatā.^eb^ sammā sāmañca sabbadhammānaṃ  buddhattā ^b^sammāsambuddhenā^eb^ti. evaṃ catūvesārajjavasena catūhākārehi  thomitena sattānaṃ ^b^nānādhimuttikatā^eb^ nānajjhāsayatā  suppaṭividitā yāva ca ^b^suṭṭhu paṭividitā.^eb^</p>
              <p>[03] idānissa suppaṭividitabhāvaṃ dassetuṃ ^b^ayañhī^eb^tiādimāha.  idaṃ vuttaṃ hoti yā ca ayaṃ bhagavatā ``dhātuso, bhikkhave, sattā  saṃsandanti samenti, hīnādhimuttikā hīnādhimuttikehi saddhiṃ  saṃsandanti samenti, kalyāṇādhimuttikā kalyāṇādhimuttikehi saddhiṃ  saṃsandanti samenti. atītampi kho, bhikkhave, addhānaṃ dhātusova  sattā saṃsandiṃsu samiṃsu, hīnādhimuttikā ^a^M1.0045^ea^ hīnādhimuttikehi...pe0...  kalyāṇādhimuttikā kalyāṇādhimuttikehi saddhiṃ saṃsandiṃsu samiṃsu,  anāgatampi kho, bhikkhave, addhānaṃ...pe0... saṃsandissanti  samessanti, etarahipi kho, bhikkhave, paccuppannaṃ addhānaṃ dhātusova  sattā saṃsandanti samenti, hīnādhimuttikā hīnādhimuttikehi...pe0...  kalyāṇādhimuttikā kalyāṇādhimuttikehi saddhiṃ saṃsandanti  samentī''ti evaṃ sattānaṃ nānādhimuttikatā, nānajjhāsayatā,  nānādiṭṭhikatā, nānākhantitā, nānārucitā, nāḷiyā minantena viya  tulāya tulayantena viya ca nānādhimuttikatāñāṇena sabbaññutaññāṇena  viditā, sā yāva suppaṭividitā. dvepi nāma sattā ekajjhāsayā  dullabhā lokasmiṃ. ekasmiṃ gantukāme eko ṭhātukāmo hoti,  ekasmiṃ pivitukāme eko bhuñjitukāmo. imesu cāpi dvīsu  ācariyantevāsīsu ^b^ayañhi ``suppiyo paribbājako...pe0...  bhagavantaṃ piṭṭhito piṭṭhito anubandhā honti bhikkhusaṅghañcā''^eb^ti.  tattha ^b^itihame^eb^ti itiha ime, evaṃ imeti attho. sesaṃ  vuttanayameva. </p>
              <p>[03] 4^b^.^eb^ ^b^atha kho bhagavā tesaṃ bhikkhūnaṃ imaṃ  saṅkhiyadhammaṃ viditvā^eb^ti ettha ^b^viditvā^eb^ti sabbaññutaññāṇena  jānitvā. bhagavā hi katthaci maṃsacakkhunā disvā jānāti --  ``addasā kho bhagavā mahantaṃ dārukkhandhaṃ gaṅgāya nadiyā sotena  vuyhamāna''ntiādīsu (saṃ0 ni0  4.241) viya. katthaci  dibbacakkhunā disvā jānāti -- ``addasā kho bhagavā dibbena  cakkhunā ^a^P1.0045^ea^ visuddhena atikkantamānusakena tā devatāyo sahassasseva  pāṭaligāme vatthūni parigaṇhantiyo''tiādīsu ^a^V1.0044^ea^ (dī0 ni0 2.152)  viya. katthaci pakatisotena sutvā jānāti -- ``assosi kho  bhagavā āyasmato ānandassa subhaddena paribbājakena saddhiṃ imaṃ  kathāsallāpa''ntiādīsu (dī0 ni0 2.213) viya. katthaci  dibbasotena sutvā jānāti -- ``assosi kho bhagavā dibbāya  sotadhātuyā visuddhāya atikkantamānusikāya sandhānassa gahapatissa  nigrodhena paribbājakena saddhiṃ imaṃ kathāsallāpa''ntiādīsu (dī0  ni0 3.54) viya. idha pana sabbaññutaññāṇena sutvā aññāsi.  kiṃ karonto aññāsi? pacchimayāmakiccaṃ, kiccañca nāmetaṃ  sātthakaṃ, niratthakanti duvidhaṃ hoti. tattha niratthakakiccaṃ bhagavatā  bodhipallaṅkeyeva arahattamaggena samugghātaṃ kataṃ. sātthakaṃyeva pana  ^a^M1.0046^ea^ bhagavato kiccaṃ hoti. taṃ pañcavidhaṃ -- purebhattakiccaṃ,  pacchābhattakiccaṃ, purimayāmakiccaṃ, majjhimayāmakiccaṃ,  pacchimayāmakiccanti.</p>
              <p>[03] tatridaṃ purebhattakiccaṃ --</p>
              <p>[03] bhagavā hi pātova uṭṭhāya upaṭṭhākānuggahatthaṃ sarīraphāsukatthañca  mukhadhovanādisarīraparikammaṃ katvā yāva bhikkhācāravelā tāva  vivittāsane vītināmetvā, bhikkhācāravelāyaṃ nivāsetvā kāyabandhanaṃ  bandhitvā cīvaraṃ pārupitvā pattamādāya kadāci ekako, kadāci  bhikkhusaṅghaparivuto, gāmaṃ vā nigamaṃ vā piṇḍāya pavisati; kadāci  pakatiyā, kadāci anekehi pāṭihāriyehi vattamānehi. seyyathidaṃ,  piṇḍāya pavisato lokanāthassa purato purato gantvā mudugatavātā  pathaviṃ sodhenti, valāhakā udakaphusitāni muñcantā magge reṇuṃ  vūpasametvā upari vitānaṃ hutvā tiṭṭhanti, apare vātā pupphāni  upasaṃharitvā magge okiranti, unnatā bhūmippadesā onamanti,  onatā unnamanti, pādanikkhepasamaye samāva bhūmi hoti,  sukhasamphassāni padumapupphāni vā pāde sampaṭicchanti.  indakhīlassa anto ṭhapitamatte dakkhiṇapāde sarīrato  chabbaṇṇarasmiyo nikkhamitvā suvaṇṇarasapiñjarāni viya  citrapaṭaparikkhittāni viya ca pāsādakūṭāgārādīni alaṅkarontiyo  ito cito ^a^P1.0046^ea^ ca dhāvanti, hatthiassavihaṅgādayo sakasakaṭṭhānesu  ṭhitāyeva madhurenākārena saddaṃ karonti, tathā bherivīṇādīni tūriyāni  manussānañca kāyūpagāni ābharaṇāni. tena saññāṇena manussā  jānanti -- ``ajja bhagavā idha piṇḍāya paviṭṭho''ti. te  sunivatthā supārutā gandhapupphādīni ādāya gharā nikkhamitvā  antaravīthiṃ paṭipajjitvā bhagavantaṃ gandhapupphādīhi sakkaccaṃ pūjetvā  vanditvā -- ``amhākaṃ, bhante, dasa bhikkhū, amhākaṃ vīsati,  paññāsaṃ...pe0... sataṃ dethā''ti yācitvā bhagavatopi pattaṃ gahetvā  āsanaṃ ^a^V1.0045^ea^ paññapetvā sakkaccaṃ piṇḍapātena paṭimānenti. bhagavā  katabhattakicco tesaṃ sattānaṃ cittasantānāni oloketvā tathā dhammaṃ  deseti, yathā keci saraṇagamanesu patiṭṭhahanti, keci pañcasu sīlesu,  keci sotāpattisakadāgāmianāgāmiphalānaṃ aññatarasmiṃ; keci  pabbajitvā aggaphale arahatteti. evaṃ mahājanaṃ anuggahetvā  uṭṭhāyāsanā vihāraṃ gacchati. tattha ^a^M1.0047^ea^ gantvā maṇḍalamāḷe  paññattavarabuddhāsane nisīdati, bhikkhūnaṃ bhattakiccapariyosānaṃ  āgamayamāno. tato bhikkhūnaṃ bhattakiccapariyosāne upaṭṭhāko  bhagavato nivedeti. atha bhagavā gandhakuṭiṃ pavisati. idaṃ tāva  ^b^purebhattakiccaṃ.^eb^</p>
              <p>[03] atha bhagavā evaṃ katapurebhattakicco gandhakuṭiyā upaṭṭhāne  nisīditvā pāde pakkhāletvā pādapīṭhe ṭhatvā bhikkhusaṅghaṃ ovadati  -- ``bhikkhave, appamādena sampādetha, dullabho buddhuppādo lokasmiṃ,  dullabho manussattapaṭilābho, dullabhā sampatti, dullabhā pabbajjā, dullabhaṃ  saddhammassavana''nti. tattha keci bhagavantaṃ kammaṭṭhānaṃ pucchanti.  bhagavāpi tesaṃ cariyānurūpaṃ kammaṭṭhānaṃ deti. tato sabbepi bhagavantaṃ  vanditvā attano attano rattiṭṭhānadivāṭṭhānāni gacchanti. keci  araññaṃ, keci rukkhamūlaṃ, keci pabbatādīnaṃ aññataraṃ, keci  cātumahārājikabhavanaṃ...pe0... keci vasavattibhavananti. tato bhagavā  gandhakuṭiṃ pavisitvā sace ākaṅkhati, dakkhiṇena ^a^P1.0047^ea^ passena sato  sampajāno muhuttaṃ sīhaseyyaṃ kappeti. atha samassāsitakāyo  vuṭṭhahitvā dutiyabhāge lokaṃ voloketi. tatiyabhāge yaṃ gāmaṃ vā  nigamaṃ vā upanissāya viharati tattha mahājano purebhattaṃ dānaṃ datvā  pacchābhattaṃ sunivattho supāruto gandhapupphādīni ādāya vihāre  sannipatati. tato bhagavā sampattaparisāya anurūpena pāṭihāriyena  gantvā dhammasabhāyaṃ paññattavarabuddhāsane nisajja dhammaṃ deseti kālayuttaṃ  samayayuttaṃ, atha kālaṃ viditvā parisaṃ uyyojeti, manussā bhagavantaṃ  vanditvā pakkamanti. idaṃ ^b^pacchābhattakiccaṃ.^eb^</p>
              <p>[03] so evaṃ niṭṭhitapacchābhattakicco sace gattāni osiñcitukāmo  hoti, buddhāsanā vuṭṭhāya nhānakoṭṭhakaṃ pavisitvā upaṭṭhākena  paṭiyāditaudakena gattāni utuṃ gaṇhāpeti. upaṭṭhākopi buddhāsanaṃ  ānetvā gandhakuṭipariveṇe paññapeti. bhagavā surattadupaṭṭaṃ nivāsetvā  kāyabandhanaṃ bandhitvā uttarāsaṅgaṃ ekaṃsaṃ karitvā tattha gantvā  nisīdati ekakova muhuttaṃ paṭisallīno, atha bhikkhū tato tato  āgamma bhagavato upaṭṭhānaṃ āgacchanti. tattha ekacce pañhaṃ pucchanti,  ekacce kammaṭṭhānaṃ, ekacce ^a^M1.0048^ea^ dhammassavanaṃ yācanti. bhagavā tesaṃ  adhippāyaṃ sampādento purimayāmaṃ vītināmeti. idaṃ  ^b^purimayāmakiccaṃ.^eb^</p>
              <p>[03] purimayāmakiccapariyosāne ^a^V1.0046^ea^ pana bhikkhūsu bhagavantaṃ vanditvā  pakkantesu sakaladasasahassilokadhātudevatāyo okāsaṃ labhamānā  bhagavantaṃ upasaṅkamitvā pañhaṃ pucchanti, yathābhisaṅkhataṃ antamaso  caturakkharampi. bhagavā tāsaṃ devatānaṃ pañhaṃ vissajjento  majjhimayāmaṃ vītināmeti. idaṃ ^b^majjhimayāmakiccaṃ.^eb^</p>
              <p>[03] pacchimayāmaṃ pana tayo koṭṭhāse katvā purebhattato paṭṭhāya  nisajjāya pīḷitassa sarīrassa kilāsubhāvamocanatthaṃ ekaṃ koṭṭhāsaṃ  caṅkamena vītināmeti. dutiyakoṭṭhāse gandhakuṭiṃ pavisitvā  dakkhiṇena passena sato sampajāno sīhaseyyaṃ kappeti.  tatiyakoṭṭhāse paccuṭṭhāya nisīditvā purimabuddhānaṃ santike  dānasīlādivasena katādhikārapuggaladassanatthaṃ ^a^P1.0048^ea^ buddhacakkhunā lokaṃ  voloketi. idaṃ ^b^pacchimayāmakiccaṃ.^eb^</p>
              <p>[03] tasmiṃ pana divase bhagavā purebhattakiccaṃ rājagahe pariyosāpetvā  pacchābhatte maggaṃ āgato, purimayāme bhikkhūnaṃ kammaṭṭhānaṃ kathetvā,  majjhimayāme devatānaṃ pañhaṃ vissajjetvā, pacchimayāme caṅkamaṃ āruyha  caṅkamamāno pañcannaṃ bhikkhusatānaṃ imaṃ sabbaññutaññāṇaṃ ārabbha pavattaṃ  kathaṃ sabbaññutaññāṇeneva sutvā aññāsīti. tena vuttaṃ --  ``pacchimayāmakiccaṃ karonto aññāsī''ti.</p>
              <p>[03] ñatvā ca panassa etadahosi -- ``ime bhikkhū mayhaṃ  sabbaññutaññāṇaṃ ārabbha guṇaṃ kathenti, etesañca sabbaññutaññāṇakiccaṃ  na pākaṭaṃ, mayhameva pākaṭaṃ. mayi pana gate ete attano kathaṃ  nirantaraṃ ārocessanti, tato nesaṃ ahaṃ taṃ aṭṭhuppattiṃ katvā tividhaṃ  sīlaṃ vibhajanto, dvāsaṭṭhiyā ṭhānesu appaṭivattiyaṃ sīhanādaṃ nadanto,  paccayākāraṃ samodhānetvā buddhaguṇe pākaṭe katvā, sineruṃ ukkhipento  viya suvaṇṇakūṭena nabhaṃ paharanto viya ca dasasahassilokadhātukampanaṃ  brahmajālasuttantaṃ arahattanikūṭena niṭṭhāpento desessāmi, sā me desanā  parinibbutassāpi pañcavassasahassāni sattānaṃ amatamahānibbānaṃ  sampāpikā bhavissatī''ti. evaṃ cintetvā yena maṇḍalamāḷo  tenupasaṅkamīti ^a^M1.0049^ea^. ^b^yenā^eb^ti yena disābhāgena, so  upasaṅkamitabbo. bhummatthe vā etaṃ karaṇavacanaṃ, yasmiṃ padese so  maṇḍalamāḷo, tattha gatoti ayamettha attho.</p>
              <p>[03] ^b^paññatte āsane nisīdī^eb^ti buddhakāle kira yattha yattha  ekopi bhikkhu viharati sabbattha buddhāsanaṃ paññattameva hoti. kasmā?  bhagavā kira attano santike kammaṭṭhānaṃ gahetvā phāsukaṭṭhāne  ^a^V1.0047^ea^ viharante manasi karoti -- ``asuko mayhaṃ santike kammaṭṭhānaṃ  gahetvā gato, sakkhissati nu kho visesaṃ nibbattetuṃ no vā''ti.  atha naṃ passati kammaṭṭhānaṃ vissajjetvā akusalavitakkaṃ vitakkayamānaṃ,  tato ``kathañhi nāma mādisassa satthu santike kammaṭṭhānaṃ gahetvā  ^a^P1.0049^ea^ viharantaṃ imaṃ kulaputtaṃ akusalavitakkā abhibhavitvā anamatagge  vaṭṭadukkhe saṃsāressantī''ti tassa anuggahatthaṃ tattheva attānaṃ dassetvā  taṃ kulaputtaṃ ovaditvā ākāsaṃ uppatitvā puna attano vasanaṭṭhānameva  gacchati. athevaṃ ovadiyamānā te bhikkhū cintayiṃsu -- ``satthā  amhākaṃ manaṃ jānitvā āgantvā amhākaṃ samīpe ṭhitaṃyeva attānaṃ  dasseti''. tasmiṃ khaṇe -- ``bhante, idha nisīdatha, idha  nisīdathā''ti āsanapariyesanaṃ nāma bhāroti. te āsanaṃ  paññapetvāva viharanti. yassa pīṭhaṃ atthi, so taṃ paññapeti.  yassa natthi, so mañcaṃ vā phalakaṃ vā kaṭṭhaṃ vā pāsāṇaṃ vā  vālukapuñjaṃ vā paññapeti. taṃ alabhamānā purāṇapaṇṇānipi  saṅkaḍḍhitvā tattha paṃsukūlaṃ pattharitvā ṭhapenti. idha pana rañño  nisīdanāsanameva atthi, taṃ papphoṭetvā paññapetvā parivāretvā te  bhikkhū bhagavato adhimuttikañāṇamārabbha guṇaṃ thomayamānā nisīdiṃsu.  taṃ sandhāya vuttaṃ -- ``paññatte āsane nisīdī''ti.</p>
              <p>[03] evaṃ nisinno pana jānantoyeva kathāsamuṭṭhāpanatthaṃ bhikkhū pucchi.  te cassa sabbaṃ kathayiṃsu. tena vuttaṃ -- ``nisajja kho  bhagavā''tiādi. tattha ^b^kāya nutthā^eb^ti katamāya nu kathāya  sannisinnā bhavathāti attho. ^b^kāya netthā^eb^tipi pāḷi, tassā  katamāya nu etthāti attho ^b^kāya notthā^eb^tipi pāḷi. tassāpi  purimoyeva attho.</p>
              <p>[03] ^b^antarākathā^eb^ti ^a^M1.0050^ea^, kammaṭṭhānamanasikārauddesaparipucchādīnaṃ  antarā aññā ekā kathā. ^b^vippakatā^eb^ti, mama āgamanapaccayā  apariniṭṭhitā sikhaṃ appattā. tena kiṃ dasseti? ``nāhaṃ tumhākaṃ  kathābhaṅgatthaṃ āgato, ahaṃ pana sabbaññutāya tumhākaṃ kathaṃ niṭṭhāpetvā  matthakappattaṃ katvā dassāmīti āgato''ti nisajjeva sabbaññupavāraṇaṃ  pavāreti. ^b^ayaṃ kho no, bhante, antarākathā vippakatā   ^a^P1.0050^ea^, atha bhagavā anuppatto^eb^ti etthāpi ayamadhippāyo. ayaṃ bhante amhākaṃ  bhagavato sabbaññutaññāṇaṃ ārabbha guṇakathā vippakatā, na  rājakathādikā tiracchānakathā, atha bhagavā anuppatto; taṃ no idāni  niṭṭhāpetvā desethāti.</p>
              <p>[03] ettāvatā ca yaṃ āyasmatā ānandena  kamalakuvalayujjalavimalasādhurasasalilāya pokkharaṇiyā  sukhāvataraṇatthaṃ nimmalasilātalaracanavilāsasobhitaratanasopānaṃ,  vippakiṇṇamuttātalasadisavālukākiṇṇapaṇḍarabhūmibhāgaṃ ^a^V1.0048^ea^ titthaṃ viya  suvibhattabhittivicitravedikāparikkhittassa nakkhattapathaṃ phusitukāmatāya  viya, vijambhitasamussayassa pāsādavarassa sukhārohaṇatthaṃ  dantamayasaṇhamuduphalakakañcanalatāvinaddhamaṇigaṇappabhāsamudayujjalasobhaṃ  sopānaṃ viya,  suvaṇṇavalayanūpurādisaṅghaṭṭanasaddasammissitakathitahasitamadhurassaragehajanavicaritassa  uḷārissarivibhavasobhitassa mahāgharassa sukhappavesanatthaṃ  suvaṇṇarajatamaṇimuttapavāḷādijutivissaravijjotitasuppatiṭṭhitavisāladvārabāhaṃ  mahādvāraṃ viya ca atthabyañjanasampannassa buddhaguṇānubhāvasaṃsūcakassa  imassa suttassa sukhāvagahaṇatthaṃ  kāladesadesakavatthuparisāpadesapaṭimaṇḍitaṃ nidānaṃ bhāsitaṃ,  tassatthavaṇṇanā samattāti. </p>
              <p>[03] 5^b^.^eb^ idāni -- ``mamaṃ vā, bhikkhave, pare  avaṇṇaṃ bhāseyyu''ntiādinā nayena bhagavatā nikkhittassa suttassa  vaṇṇanāya okāso anuppatto. sā panesā suttavaṇṇanā. yasmā  suttanikkhepaṃ vicāretvā vuccamānā pākaṭā hoti, tasmā suttanikkhepaṃ  tāva vicārayissāma. cattāro hi suttanikkhepā -- attajjhāsayo,  parajjhāsayo, pucchāvasiko, aṭṭhuppattikoti.</p>
              <p>[03] tattha ^a^M1.0051^ea^ yāni suttāni bhagavā parehi anajjhiṭṭho kevalaṃ attano  ajjhāsayeneva kathesi; seyyathidaṃ, ākaṅkheyyasuttaṃ, vatthasuttaṃ,  mahāsatipaṭṭhānaṃ, mahāsaḷāyatanavibhaṅgasuttaṃ, ariyavaṃsasuttaṃ,  sammappadhānasuttantahārako,  iddhipādaindriyabalabojjhaṅgamaggaṅgasuttantahārakoti evamādīni; tesaṃ  attajjhāsayo nikkhepo.</p>
              <p>[03] yāni pana ``paripakkā kho rāhulassa vimuttiparipācaniyā  dhammā; yaṃnūnāhaṃ rāhulaṃ uttariṃ ^a^P1.0051^ea^ āsavānaṃ khaye vineyya''nti; (saṃ0  ni0  4.121) evaṃ paresaṃ ajjhāsayaṃ khantiṃ manaṃ abhinīhāraṃ  bujjhanabhāvañca avekkhitvā parajjhāsayavasena kathitāni; seyyathidaṃ,  cūḷarāhulovādasuttaṃ, mahārāhulovādasuttaṃ, dhammacakkappavattanaṃ,  dhātuvibhaṅgasuttanti evamādīni; tesaṃ parajjhāsayo nikkhepo.</p>
              <p>[03] bhagavantaṃ pana upasaṅkamitvā catasso parisā, cattāro vaṇṇā,  nāgā, supaṇṇā, gandhabbā, asurā, yakkhā, mahārājāno,  tāvatiṃsādayo devā, mahābrahmāti evamādayo -- ``bojjhaṅgā  bojjhaṅgā''ti, bhante, vuccanti. ``nīvaraṇā nīvaraṇā''ti, bhante,  vuccanti; ``ime nu kho, bhante, pañcupādānakkhandhā''. ``kiṃ sūdha  vittaṃ purisassa seṭṭha''ntiādinā nayena pañhaṃ ^a^V1.0049^ea^ pucchanti. evaṃ puṭṭhena  bhagavatā yāni kathitāni bojjhaṅgasaṃyuttādīni, yāni vā  panaññānipi  devatāsaṃyutta-mārasaṃyutta-brahmasaṃyutta-sakkapañha-cūḷavedalla-mahāvedalla-sāmaññaphala-āḷavaka-sūciloma-kharalomasuttādīni;  tesaṃ pucchāvasiko nikkhepo.</p>
              <p>[03] yāni pana tāni uppannaṃ kāraṇaṃ paṭicca kathitāni, seyyathidaṃ  -- dhammadāyādaṃ, cūḷasīhanādaṃ, candūpamaṃ, puttamaṃsūpamaṃ, dārukkhandhūpamaṃ,  aggikkhandhūpamaṃ, pheṇapiṇḍūpamaṃ, pāricchattakūpamanti evamādīni; tesaṃ  aṭṭhuppattiko nikkhepo.</p>
              <p>[03] evametesu catūsu nikkhepesu imassa suttassa aṭṭhuppattiko  nikkhepo. aṭṭhuppattiyā hi idaṃ bhagavatā nikkhittaṃ. katarāya  aṭṭhuppattiyā? vaṇṇāvaṇṇe. ācariyo ratanattayassa avaṇṇaṃ abhāsi,  antevāsī vaṇṇaṃ. iti imaṃ vaṇṇāvaṇṇaṃ aṭṭhuppattiṃ katvā  desanākusalo bhagavā -- ``mamaṃ vā, bhikkhave, pare avaṇṇaṃ  bhāseyyu''nti desanaṃ ārabhi. tattha ^b^mama^eb^nti ^a^M1.0052^ea^, sāmivacanaṃ,  mamāti attho. ^b^vā^eb^saddo vikappanattho. ^b^pare^eb^ti,  paṭiviruddhā sattā. ^b^tatrā^eb^ti ye avaṇṇaṃ vadanti tesu.</p>
              <p>[03] na āghātotiādīhi kiñcāpi tesaṃ bhikkhūnaṃ  āghātoyeva natthi, atha kho āyatiṃ kulaputtānaṃ īdisesupi ṭhānesu  akusaluppattiṃ paṭisedhento dhammanettiṃ ^a^P1.0052^ea^ ṭhapeti. tattha āhanati  cittanti ^b^`āghāto';^eb^ kopassetaṃ adhivacanaṃ. appatītā honti tena  atuṭṭhā asomanassikāti ^b^appaccayo;^eb^ domanassassetaṃ adhivacanaṃ.  neva attano na paresaṃ hitaṃ abhirādhayatīti ^b^anabhiraddhi;^eb^  kopassetaṃ adhivacanaṃ. evamettha dvīhi padehi saṅkhārakkhandho,  ekena vedanākkhandhoti dve khandhā vuttā. tesaṃ vasena sesānampi  sampayuttadhammānaṃ kāraṇaṃ paṭikkhittameva.</p>
              <p>[03] evaṃ paṭhamena nayena manopadosaṃ nivāretvā, dutiyena nayena  tattha ādīnavaṃ dassento āha -- ``tatra ce tumhe assatha kupitā  vā anattamanā vā, tumhaṃ yevassa tena antarāyo''ti. tattha  ^b^`tatra ce tumhe assathā'^eb^ti tesu avaṇṇabhāsakesu, tasmiṃ vā  avaṇṇe tumhe bhaveyyātha ce; yadi bhaveyyāthāti attho. `kupitā'  kopena, anattamanā domanassena. ^b^`tumhaṃ yevassa tena  antarāyo'^eb^ti tumhākaṃyeva tena kopena, tāya ca anattamanatāya  paṭhamajjhānādīnaṃ antarāyo bhaveyya.</p>
              <p>[03] evaṃ ^a^V1.0050^ea^ dutiyena nayena ādīnavaṃ dassetvā, tatiyena nayena  vacanatthasallakkhaṇamattepi asamatthataṃ dassento -- ``api nu tumhe  paresa''ntiādimāha. tattha ^b^paresa^eb^nti yesaṃ kesaṃ ci.  kupito hi neva buddhapaccekabuddhāriyasāvakānaṃ, na mātāpitūnaṃ, na  paccatthikānaṃ subhāsitadubbhāsitassa atthaṃ ājānāti. yathāha -- </p>
              <p>[21] ``kuddho atthaṃ na jānāti, kuddho dhammaṃ na passati. </p>
              <p>[22] andhaṃ tamaṃ tadā hoti, yaṃ kodho sahate naraṃ.. </p>
              <p>[21] anatthajanano kodho, kodho cittappakopano. </p>
              <p>[22] bhayamantarato jātaṃ, taṃ jano nāvabujjhatī''ti..  (a0 ni0  7.64).</p>
              <p>[03] evaṃ ^a^M1.0053^ea^ sabbathāpi avaṇṇe manopadosaṃ nisedhetvā idāni  paṭipajjitabbākāraṃ dassento -- ``tatra tumhehi abhūtaṃ  abhūtato''tiādimāha.</p>
              <p>[03] tattha ^b^tatra tumhehī^eb^ti, tasmiṃ avaṇṇe tumhehi. ^b^abhūtaṃ  abhūtato nibbeṭhetabba^eb^nti yaṃ abhūtaṃ, taṃ abhūtabhāveneva ^a^P1.0053^ea^ apanetabbaṃ.  kathaṃ? ^b^itipetaṃ abhūta^eb^ntiādinā nayena. tatrāyaṃ yojanā --  ``tumhākaṃ satthā na sabbaññū, dhammo durakkhāto, saṅgho  duppaṭipanno''tiādīni sutvā na tuṇhī bhavitabbaṃ. evaṃ pana vattabbaṃ  -- ``iti petaṃ abhūtaṃ, yaṃ tumhehi vuttaṃ, taṃ imināpi kāraṇena  abhūtaṃ, imināpi kāraṇena atacchaṃ, ^b^`natthi cetaṃ amhesu',^eb^ `na  ca panetaṃ amhesu saṃvijjati', sabbaññūyeva amhākaṃ satthā, svākkhāto  dhammo, suppaṭipanno saṅgho, tatra idañcidañca kāraṇa''nti. ettha ca  dutiyaṃ padaṃ paṭhamassa, catutthañca tatiyassa vevacananti veditabbaṃ.  idañca avaṇṇeyeva nibbeṭhanaṃ kātabbaṃ, na sabbattha. yadi hi ``tvaṃ  dussīlo, tavācariyo dussīlo, idañcidañca tayā kataṃ, tavācariyena  kata''nti vutte tuṇhībhūto adhivāseti, āsaṅkanīyo hoti. tasmā  manopadosaṃ akatvā avaṇṇo nibbeṭhetabbo. ``oṭṭhosi,  goṇosī''tiādinā pana nayena dasahi akkosavatthūhi akkosantaṃ  puggalaṃ ajjhupekkhitvā adhivāsanakhantiyeva tattha kātabbā. </p>
              <p>[03] 6^b^.^eb^ evaṃ avaṇṇabhūmiyaṃ tādilakkhaṇaṃ dassetvā  idāni vaṇṇabhūmiyaṃ dassetuṃ ``mamaṃ vā, bhikkhave, pare vaṇṇaṃ  bhāseyyu''ntiādimāha. tattha ^b^pare^eb^ti ye keci pasannā  devamanussā. ānandanti etenāti ^b^ānando,^eb^ pītiyā  etaṃ adhivacanaṃ. sumanassa bhāvo ^b^somanassaṃ,^eb^  cetasikasukhassetaṃ ^a^V1.0051^ea^ adhivacanaṃ. uppilāvino bhāvo  ^b^uppilāvitattaṃ^eb^. kassa uppilāvitattanti? ^b^cetaso^eb^ti.  uddhaccāvahāya uppilāpanapītiyā etaṃ adhivacanaṃ. idhāpi dvīhi  padehi saṅkhārakkhandho, ekena vedanākkhandho vutto.</p>
              <p>[03] evaṃ paṭhamanayena uppilāvitattaṃ nivāretvā, dutiyena tattha  ādīnavaṃ dassento -- ``tatra ce tumhe assathā''tiādimāha.  idhāpi ^b^tumhaṃ yevassa tena antarāyo^eb^ti tena uppilāvitattena  tumhākaṃyeva paṭhamajjhānādīnaṃ ^a^M1.0054^ea^ antarāyo bhaveyyāti attho veditabbo.  kasmā ^a^P1.0054^ea^ panetaṃ vuttaṃ? nanu bhagavatā -- </p>
              <p>[21] ``buddhoti kittayantassa, kāye bhavati yā pīti. </p>
              <p>[22] varameva hi sā pīti, kasiṇenāpi jambudīpassa.. </p>
              <p>[21] dhammoti kittayantassa, kāye bhavati yā pīti. </p>
              <p>[22] varameva hi sā pīti, kasiṇenāpi jambudīpassa.. </p>
              <p>[21] saṅghoti kittayantassa, kāye bhavati yā pīti. </p>
              <p>[22] varameva hi sā pīti, kasiṇenāpi jambudīpassā''ti  ca..</p>
              <p>[03] ``ye, bhikkhave, buddhe pasannā, agge te pasannā''ti ca  evamādīhi anekasatehi suttehi ratanattaye pītisomanassameva  vaṇṇitanti. saccaṃ vaṇṇitaṃ, taṃ pana nekkhammanissitaṃ. idha --  ``amhākaṃ buddho, amhākaṃ dhammo''tiādinā nayena āyasmato  channassa uppannasadisaṃ gehassitaṃ pītisomanassaṃ adhippetaṃ. idañhi  jhānādipaṭilābhāya antarāyakaraṃ hoti. tenevāyasmā channopi yāva  buddho na parinibbāyi, tāva visesaṃ nibbattetuṃ nāsakkhi,  parinibbānakāle paññattena pana brahmadaṇḍena tajjito taṃ pītisomanassaṃ  pahāya visesaṃ nibbattesi. tasmā antarāyakaraṃyeva sandhāya idaṃ  vuttanti veditabbaṃ. ayañhi lobhasahagatā pīti. lobho ca  kodhasadisova. yathāha -- </p>
              <p>[21] ``luddho atthaṃ na jānāti, luddho dhammaṃ na passati. </p>
              <p>[22] andhaṃ tamaṃ tadā hoti, yaṃ lobho sahate naraṃ.. </p>
              <p>[21] anatthajanano ^a^V1.0052^ea^ lobho, lobho cittappakopano. </p>
              <p>[22] bhayamantarato jātaṃ, taṃ jano nāvabujjhatī''ti..  (itivu0 88).</p>
              <p>[03] tatiyavāro pana idha anāgatopi atthato āgato yevāti  veditabbo. yatheva hi kuddho, evaṃ luddhopi atthaṃ na jānātīti.</p>
              <p>[03] paṭipajjitabbākāradassanavāre panāyaṃ yojanā -- ``tumhākaṃ  satthā sabbaññū arahaṃ sammāsambuddho, dhammo svākkhāto, saṅgho  suppaṭipanno''tiādīni sutvā na tuṇhī bhavitabbaṃ. evaṃ pana  paṭijānitabbaṃ -- ^b^``itipetaṃ bhūtaṃ^eb^ ^a^M1.0055^ea^, yaṃ tumhehi vuttaṃ, taṃ  imināpi kāraṇena bhūtaṃ, imināpi kāraṇena tacchaṃ. so hi bhagavā  itipi arahaṃ, itipi sammāsambuddho; dhammo itipi svākkhāto,  itipi sandiṭṭhiko ^a^P1.0055^ea^; saṅgho itipi suppaṭipanno, itipi  ujuppaṭipanno''ti. ``tvaṃ sīlavā''ti pucchitenāpi sace sīlavā,  ``sīlavāhamasmī''ti paṭijānitabbameva. ``tvaṃ paṭhamassa jhānassa  lābhī...pe0... arahā''ti puṭṭhenāpi sabhāgānaṃ bhikkhūnaṃyeva  paṭijānitabbaṃ. evañhi pāpicchatā ceva parivajjitā hoti,  sāsanassa ca amoghatā dīpitā hotīti. sesaṃ vuttanayeneva  veditabbaṃ. </p>
            </h4>
          </h3>
          <h3>
            <h3n> cūḷasīlavaṇṇanā </h3n>
            <h4>
              <h4n> </h4n>
              <p>[03] 7^b^.^eb^ ^b^appamattakaṃ kho panetaṃ, bhikkhave^eb^ti ko  anusandhi? idaṃ suttaṃ dvīhi padehi ābaddhaṃ vaṇṇena ca avaṇṇena ca.  tattha avaṇṇo -- ``iti petaṃ abhūtaṃ iti petaṃ ataccha''nti,  ettheva udakantaṃ patvā aggiviya nivatto. vaṇṇo pana bhūtaṃ bhūtato  paṭijānitabbaṃ -- ``iti petaṃ bhūta''nti evaṃ anuvattatiyeva. so  pana duvidho brahmadattena bhāsitavaṇṇo ca bhikkhusaṅghena acchariyaṃ  āvusotiādinā nayena āraddhavaṇṇo ca. tesu bhikkhusaṅghena  vuttavaṇṇassa upari suññatāpakāsane anusandhiṃ dassessati. idha pana  brahmadattena vuttavaṇṇassa anusandhiṃ dassetuṃ ``appamattakaṃ kho panetaṃ,  bhikkhave''ti desanā āraddhā.</p>
              <p>[03] tattha ^b^appamattaka^eb^nti parittassa nāmaṃ.  ^b^oramattaka^eb^nti tasseva vevacanaṃ. ^b^mattā^eb^ti vuccati pamāṇaṃ.  appaṃ mattā etassāti ^b^appamattakaṃ.^eb^ oraṃ mattā etassāti  ^b^oramattakaṃ.^eb^ sīlameva ^b^sīlamattakaṃ.^eb^ idaṃ vuttaṃ hoti --  `appamattakaṃ kho, panetaṃ bhikkhave, oramattakaṃ sīlamattakaṃ' nāma  ^a^V1.0053^ea^ yena ``tathāgatassa vaṇṇaṃ vadāmī''ti ussāhaṃ katvāpi vaṇṇaṃ vadamāno  puthujjano vadeyyāti. tattha siyā -- nanu idaṃ sīlaṃ nāma yogino  aggavibhūsanaṃ? yathāhu porāṇā -- </p>
              <p>[21] ``sīlaṃ yogissa'laṅkāro, sīlaṃ yogissa maṇḍanaṃ. </p>
              <p>[22] sīlehi'laṅkato yogī, maṇḍane aggataṃ gato''ti..</p>
              <p>[03] bhagavatāpi ^a^M1.0056^ea^ ca anekesu suttasatesu sīlaṃ mahantameva katvā  kathitaṃ. yathāha -- ``ākaṅkheyya ce, bhikkhave, bhikkhu  ^a^P1.0056^ea^ `sabrahmacārīnaṃ piyo cassaṃ manāpo ca garu ca bhāvanīyo cā'ti,  sīlesvevassa paripūrakārī''ti (ma0 ni0 1.65) ca. </p>
              <p>[21] ``kikīva aṇḍaṃ, camarīva vāladhiṃ. </p>
              <p>[27] piyaṃva puttaṃ, nayanaṃva ekakaṃ.. </p>
              <p>[26] tatheva sīlaṃ, anurakkhamānā. </p>
              <p>[22] supesalā hotha, sadā sagāravā''ti ca.. </p>
              <p>[21] ``na pupphagandho paṭivātameti. </p>
              <p>[27] na candanaṃ taggaramallikā vā.. </p>
              <p>[26] satañca gandho paṭivātameti. </p>
              <p>[22] sabbā disā sappuriso pavāyati.. </p>
              <p>[21] candanaṃ tagaraṃ vāpi, uppalaṃ atha vassikī. </p>
              <p>[22] etesaṃ gandhajātānaṃ, sīlagandho anuttaro.. </p>
              <p>[21] appamatto ayaṃ gandho, yvāyaṃ tagaracandanaṃ. </p>
              <p>[22] yo ca sīlavataṃ gandho, vāti devesu uttamo.. </p>
              <p>[21] tesaṃ sampannasīlānaṃ, appamādavihārinaṃ. </p>
              <p>[22] sammadaññā vimuttānaṃ, māro maggaṃ na vindatī''ti ca..  (dha0 pa0 57). </p>
              <p>[21] ``sīle ^a^V1.0054^ea^ patiṭṭhāya naro sapañño, cittaṃ paññañca bhāvayaṃ. </p>
              <p>[22] ātāpī nipako bhikkhu, so imaṃ vijaṭaye jaṭa''nti  ca.. (saṃ0 ni0  1.23).</p>
              <p>[03] ``seyyathāpi, bhikkhave, ye keci bījagāmabhūtagāmā vuḍḍhiṃ  virūḷhiṃ vepullaṃ āpajjanti, sabbe te pathaviṃ nissāya, pathaviyaṃ  patiṭṭhāya; evamete bījagāmabhūtagāmā vuḍḍhiṃ virūḷhiṃ vepullaṃ  āpajjanti. evameva kho, bhikkhave, bhikkhu sīlaṃ nissāya sīle  patiṭṭhāya sattabojjhaṅge bhāvento sattabojjhaṅge bahulīkaronto vuḍḍhiṃ  virūḷhiṃ vepullaṃ pāpuṇāti dhammesū''ti (saṃ0 ni0  5.150) ca.  evaṃ aññānipi anekāni suttāni daṭṭhabbāni. evamanekesu  suttasatesu sīlaṃ mahantameva katvā kathitaṃ. taṃ ``kasmā ^a^M1.0057^ea^ imasmiṃ  ṭhāne appamattaka''nti āhāti? upari ^a^P1.0057^ea^ guṇe upanidhāya. sīlañhi  samādhiṃ na pāpuṇāti, samādhi paññaṃ na pāpuṇāti, tasmā uparimaṃ  upanidhāya heṭṭhimaṃ oramattakaṃ nāma hoti. kathaṃ sīlaṃ samādhiṃ na  pāpuṇāti? bhagavā hi abhisambodhito sattame saṃvacchare sāvatthinagara  -- dvāre kaṇḍambarukkhamūle dvādasayojane ratanamaṇḍape yojanappamāṇe  ratanapallaṅke nisīditvā tiyojanike dibbasetacchatte dhāriyamāne  dvādasayojanāya parisāya attādānaparidīpanaṃ titthiyamaddanaṃ --  ``uparimakāyato aggikkhandho pavattati, heṭṭhimakāyato udakadhārā  pavattati...pe0... ekekalomakūpato aggikkhandho pavattati,  ekekalomakūpato udakadhārā pavattati, channaṃ  vaṇṇāna''ntiādinayappavattaṃ yamakapāṭihāriyaṃ dasseti. tassa  suvaṇṇavaṇṇasarīrato suvaṇṇavaṇṇā rasmiyo uggantvā yāva bhavaggā  gacchanti, sakaladasasahassacakkavāḷassa alaṅkaraṇakālo viya hoti,  dutiyā dutiyā rasmiyo purimāya purimāya yamakayamakā viya  ekakkhaṇe viya pavattanti.</p>
              <p>[03] dvinnañca cittānaṃ ekakkhaṇe pavatti nāma natthi. buddhānaṃ pana  bhagavantānaṃ bhavaṅgaparivāsassa lahukatāya pañcahākārehi  āciṇṇavasitāya ca, tā ekakkhaṇe viya pavattanti. tassā tassā  pana rasmiyā āvajjanaparikammādhiṭṭhānāni visuṃ visuṃyeva.</p>
              <p>[03] nīlarasmiatthāya hi bhagavā nīlakasiṇaṃ samāpajjati,  pītarasmiatthāya pītakasiṇaṃ, lohitaodātarasmiatthāya  lohitaodātakasiṇaṃ, aggikkhandhatthāya tejokasiṇaṃ, udakadhāratthāya  āpokasiṇaṃ samāpajjati. satthā caṅkamati, nimmito tiṭṭhati vā  nisīdati vā seyyaṃ vā kappetīti ^a^V1.0055^ea^ sabbaṃ vitthāretabbaṃ. ettha  ekampi sīlassa kiccaṃ natthi, sabbaṃ samādhikiccameva. evaṃ  sīlaṃ samādhiṃ na pāpuṇāti.</p>
              <p>[03] yaṃ pana bhagavā kappasatasahassādhikāni cattāri asaṅkhyeyyāni  pāramiyo pūretvā, ekūnatiṃsavassakāle cakkavattisirīnivāsabhūtā  bhavanā nikkhamma anomānadītīre ^a^P1.0058^ea^ pabbajitvā, chabbassāni padhānayogaṃ  katvā, visākhapuṇṇamāyaṃ uruvelagāme sujātāya dinnaṃ pakkhittadibbojaṃ  madhupāyāsaṃ paribhuñjitvā, sāyanhasamaye dakkhiṇuttarena bodhimaṇḍaṃ  pavisitvā ^a^M1.0058^ea^ assatthadumarājānaṃ tikkhattuṃ padakkhiṇaṃ katvā,  pubbuttarabhāge ṭhito tiṇasanthāraṃ santharitvā, tisandhipallaṅkaṃ  ābhujitvā, caturaṅgasamannāgataṃ mettākammaṭṭhānaṃ pubbaṅgamaṃ katvā,  vīriyādhiṭṭhānaṃ adhiṭṭhāya, cuddasahatthapallaṅkavaragato suvaṇṇapīṭhe ṭhapitaṃ  rajatakkhandhaṃ viya paññāsahatthaṃ bodhikkhandhaṃ piṭṭhito katvā, upari  maṇichattena viya bodhisākhāya dhāriyamāno, suvaṇṇavaṇṇe cīvare  pavāḷasadisesu bodhiaṅkuresu patamānesu, sūriye atthaṃ upagacchante  mārabalaṃ vidhamitvā, paṭhamayāme pubbenivāsaṃ anussaritvā,  majjhimayāme dibbacakkhuṃ visodhetvā, paccūsakāle sabbabuddhānamāciṇṇe  paccayākāre ñāṇaṃ otāretvā, ānāpānacatutthajjhānaṃ nibbattetvā, tadeva  pādakaṃ katvā vipassanaṃ vaḍḍhetvā, maggapaṭipāṭiyā adhigatena  catutthamaggena sabbakilese khepetvā sabbabuddhaguṇe paṭivijjhi, idamassa  paññākiccaṃ. evaṃ samādhi paññaṃ na pāpuṇāti.</p>
              <p>[03] tattha yathā hatthe udakaṃ pātiyaṃ udakaṃ na pāpuṇāti, pātiyaṃ  udakaṃ ghaṭe udakaṃ na pāpuṇāti, ghaṭe udakaṃ kolambe udakaṃ na  pāpuṇāti, kolambe udakaṃ cāṭiyaṃ udakaṃ na pāpuṇāti, cāṭiyaṃ udakaṃ  mahākumbhiyaṃ udakaṃ na pāpuṇāti, mahākumbhiyaṃ udakaṃ kusobbhe udakaṃ  na pāpuṇāti, kusobbhe udakaṃ kandare udakaṃ na pāpuṇāti, kandare  udakaṃ kunnadiyaṃ udakaṃ na pāpuṇāti, kunnadiyaṃ udakaṃ pañcamahānadiyaṃ  udakaṃ na pāpuṇāti, pañcamahānadiyaṃ udakaṃ cakkavāḷamahāsamudde ^a^P1.0059^ea^ udakaṃ na  pāpuṇāti, cakkavāḷamahāsamudde udakaṃ sinerupādake mahāsamudde udakaṃ na  pāpuṇāti. pātiyaṃ udakaṃ upanidhāya hatthe udakaṃ parittaṃ...pe0...  sinerupādakamahāsamudde udakaṃ upanidhāya cakkavāḷamahāsamudde udakaṃ  parittaṃ. iti uparūpari udakaṃ bahukaṃ upādāya heṭṭhā heṭṭhā udakaṃ  parittaṃ hoti.</p>
              <p>[03] evameva upari upari guṇe upādāya heṭṭhā heṭṭhā sīlaṃ appamattakaṃ  oramattakanti veditabbaṃ. tenāha -- ``appamattakaṃ kho panetaṃ,  bhikkhave, oramattakaṃ sīlamattaka''nti.</p>
              <p>[03] ^b^yena^eb^ ^a^V1.0056^ea^ ^b^puthujjano^eb^ti, ettha -- </p>
              <p>[21] ``duve puthujjanā vuttā, buddhenādiccabandhunā. </p>
              <p>[22] andho puthujjano eko, kalyāṇeko puthujjano''ti..</p>
              <p>[03] tattha ^a^M1.0059^ea^ yassa khandhadhātuāyatanādīsu  uggahaparipucchāsavanadhāraṇapaccavekkhaṇāni natthi, ayaṃ  andhaputhujjano. yassa tāni atthi, so kalyāṇaputhujjano.  duvidhopi panesa -- </p>
              <p>[21] ``puthūnaṃ jananādīhi, kāraṇehi puthujjano. </p>
              <p>[22] puthujjanantogadhattā, puthuvāyaṃ jano iti''..</p>
              <p>[03] so hi puthūnaṃ nānappakārānaṃ kilesādīnaṃ jananādīhi kāraṇehi  puthujjano. yathāha --</p>
              <p>[03] ``puthu kilese janentīti puthujjanā, puthu  avihatasakkāyadiṭṭhikāti puthujjanā, puthu satthārānaṃ mukhullokikāti  puthujjanā, puthu sabbagatīhi avuṭṭhitāti puthujjanā, puthu  nānābhisaṅkhāre abhisaṅkharontīti puthujjanā, puthu nānāoghehi  vuyhanti, puthu santāpehi santappanti, puthu pariḷāhehi pariḍayhanti,  puthu pañcasu kāmaguṇesu rattā giddhā gathitā mucchitā ajjhopannā  laggā laggitā palibuddhāti puthujjanā, puthu pañcahi nīvaraṇehi āvutā  nivutā ovutā pihitā paṭicchannā paṭikujjitāti puthujjanā''ti.  puthūnaṃ gaṇanapathamatītānaṃ ariyadhammaparammukhānaṃ nīcadhammasamācārānaṃ  janānaṃ antogadhattāpi puthujjano, puthuvāyaṃ visuṃyeva saṅkhyaṃ  gato visaṃsaṭṭho sīlasutādiguṇayuttehi ariyehi janehīti puthujjanoti.</p>
              <p>[03] ^b^tathāgatassā^eb^ti aṭṭhahi kāraṇehi bhagavā tathāgato. tathā  āgatoti tathāgato, tathā gatoti tathāgato, tathalakkhaṇaṃ ^a^P1.0060^ea^ āgatoti  tathāgato, tathadhamme yāthāvato abhisambuddhoti tathāgato, tathadassitāya  tathāgato, tathavāditāya tathāgato, tathākāritāya tathāgato,  abhibhavanaṭṭhena tathāgatoti.</p>
              <p>[03] kathaṃ bhagavā ^b^tathā āgatoti tathāgato?^eb^ yathā  sabbalokahitāya ussukkamāpannā purimakā sammāsambuddhā āgatā, yathā  vipassī bhagavā āgato, yathā sikhī bhagavā, yathā vessabhū bhagavā,  yathā kakusandho bhagavā, yathā koṇāgamano bhagavā, yathā kassapo  bhagavā āgato ^a^V1.0057^ea^. kiṃ vuttaṃ hoti? yena abhinīhārena ete  ^a^M1.0060^ea^ bhagavanto  āgatā, teneva amhākampi bhagavā āgato. atha vā yathā vipassī  bhagavā...pe0... yathā kassapo bhagavā dānapāramiṃ pūretvā,  sīlanekkhammapaññāvīriyakhantisaccādhiṭṭhānamettāupekkhāpāramiṃ pūretvā,  imā dasa pāramiyo, dasa upapāramiyo, dasa paramatthapāramiyoti  samatiṃsapāramiyo pūretvā aṅgapariccāgaṃ,  nayanadhanarajjaputtadārapariccāganti ime pañca mahāpariccāge pariccajitvā  pubbayogapubbacariyadhammakkhānañātatthacariyādayo pūretvā buddhicariyāya  koṭiṃ patvā āgato; tathā amhākampi bhagavā āgato. atha vā  yathā vipassī bhagavā...pe0... kassapo bhagavā cattāro satipaṭṭhāne,  cattāro sammappadhāne, cattāro iddhipāde, pañcindriyāni, pañca  balāni, satta bojjhaṅge, ariyaṃ aṭṭhaṅgikaṃ maggaṃ bhāvetvā brūhetvā  āgato, tathā amhākampi bhagavā āgato. evaṃ tathā āgatoti  tathāgato. </p>
              <p>[21] ``yatheva lokamhi vipassiādayo, </p>
              <p>[27] sabbaññubhāvaṃ munayo idhāgatā. </p>
              <p>[26] tathā ayaṃ sakyamunīpi āgato, </p>
              <p>[22] tathāgato vuccati tena cakkhumā''ti..</p>
              <p>[03] evaṃ tathā āgatoti tathāgato.</p>
              <p>[03] kathaṃ ^b^tathā gatoti tathāgato?^eb^ yathā sampatijāto  vipassī bhagavā gato...pe0... kassapo bhagavā gato.</p>
              <p>[03] kathañca so bhagavā gato ^a^P1.0061^ea^? so hi sampati jātova samehi  pādehi pathaviyaṃ patiṭṭhāya uttarābhimukho sattapadavītihārena gato.  yathāha -- ``sampatijāto kho, ānanda, bodhisatto samehi pādehi  patiṭṭhahitvā uttarābhimukho sattapadavītihārena gacchati, setamhi chatte  anudhāriyamāne sabbā ca disā anuviloketi, āsabhiṃ vācaṃ bhāsati  -- `aggohamasmi lokassa, jeṭṭhohamasmi lokassa, seṭṭhohamasmi  lokassa, ayamantimā jāti, natthidāni punabbhavo'ti'' (dī0 ni0  2.31).</p>
              <p>[03] tañcassa ^a^M1.0061^ea^ gamanaṃ tathaṃ ahosi? avitathaṃ anekesaṃ  visesādhigamānaṃ pubbanimittabhāvena. yañhi ^a^V1.0058^ea^ so sampatijātova  samehi pādehi patiṭṭhahi. idamassa caturiddhipādapaṭilābhassa  pubbanimittaṃ.</p>
              <p>[03] uttarābhimukhabhāvo pana sabbalokuttarabhāvassa pubbanimittaṃ.</p>
              <p>[03] sattapadavītihāro, sattabojjhaṅgaratanapaṭilābhassa.</p>
              <p>[03] ``suvaṇṇadaṇḍā vītipatanti cāmarā''ti, ettha  vuttacāmarukkhepo pana sabbatitthiyanimmaddanassa.</p>
              <p>[03] setacchattadhāraṇaṃ, arahattavimuttivaravimalasetacchattapaṭilābhassa.</p>
              <p>[03] sattamapadūpari ṭhatvā sabbadisānuvilokanaṃ,  sabbaññutānāvaraṇañāṇapaṭilābhassa.</p>
              <p>[03] āsabhivācābhāsanaṃ appaṭivattiyavaradhammacakkappavattanassa  pubbanimittaṃ.</p>
              <p>[03] tathā ayaṃ bhagavāpi gato, tañcassa gamanaṃ tathaṃ ahosi,  avitathaṃ, tesaṃyeva visesādhigamānaṃ pubbanimittabhāvena.</p>
              <p>[03] tenāhu porāṇā -- </p>
              <p>[21] ``muhuttajātova gavampatī yathā, </p>
              <p>[27] samehi pādehi phusī vasundharaṃ. </p>
              <p>[26] so vikkamī satta padāni gotamo, </p>
              <p>[22] setañca chattaṃ anudhārayuṃ marū.. </p>
              <p>[21] gantvāna so satta padāni gotamo, </p>
              <p>[27] disā vilokesi samā samantato. </p>
              <p>[26] aṭṭhaṅgupetaṃ giramabbhudīrayi, </p>
              <p>[22] sīho yathā pabbatamuddhaniṭṭhito''ti..</p>
              <p>[03] evaṃ ^a^V1.0059^ea^ tathā gatoti tathāgato.</p>
              <p>[03] atha vā yathā vipassī bhagavā...pe0... yathā kassapo bhagavā,  ayampi bhagavā tatheva nekkhammena kāmacchandaṃ pahāya gato ^a^P1.0062^ea^, abyāpādena  byāpādaṃ, ālokasaññāya thinamiddhaṃ, avikkhepena uddhaccakukkuccaṃ,  dhammavavatthānena vicikicchaṃ pahāya ñāṇena avijjaṃ padāletvā,  pāmojjena ^a^M1.0062^ea^ aratiṃ vinodetvā, paṭhamajjhānena nīvaraṇakavāṭaṃ ugghāṭetvā,  dutiyajjhānena vitakkavicāraṃ vūpasametvā, tatiyajjhānena pītiṃ  virājetvā, catutthajjhānena sukhadukkhaṃ pahāya,  ākāsānañcāyatanasamāpattiyā rūpasaññāpaṭighasaññānānattasaññāyo  samatikkamitvā, viññāṇañcāyatanasamāpattiyā ākāsānañcāyatanasaññaṃ,  ākiñcaññāyatanasamāpattiyā viññāṇañcāyatanasaññaṃ,  nevasaññānāsaññāyatanasamāpattiyā ākiñcaññāyatanasaññaṃ  samatikkamitvā gato.</p>
              <p>[03] aniccānupassanāya niccasaññaṃ pahāya, dukkhānupassanāya  sukhasaññaṃ, anattānupassanāya attasaññaṃ, nibbidānupassanāya nandiṃ,  virāgānupassanāya rāgaṃ, nirodhānupassanāya samudayaṃ,  paṭinissaggānupassanāya ādānaṃ, khayānupassanāya ghanasaññaṃ,  vayānupassanāya āyūhanaṃ, vipariṇāmānupassanāya dhuvasaññaṃ,  animittānupassanāya nimittaṃ, appaṇihitānupassanāya paṇidhiṃ,  suññatānupassanāya abhinivesaṃ, adhipaññādhammavipassanāya  sārādānābhinivesaṃ, yathābhūtañāṇadassanena sammohābhinivesaṃ,  ādīnavānupassanāya ālayābhinivesaṃ, paṭisaṅkhānupassanāya  appaṭisaṅkhaṃ, vivaṭṭānupassanāya saṃyogābhinivesaṃ, sotāpattimaggena  diṭṭhekaṭṭhe kilese bhañjitvā, sakadāgāmimaggena oḷārike kilese  pahāya, anāgāmimaggena aṇusahagate kilese samugghāṭetvā,  arahattamaggena sabbakilese samucchinditvā gato. evampi tathā  gatoti tathāgato.</p>
              <p>[03] kathaṃ ^b^tathalakkhaṇaṃ āgatoti tathāgato?^eb^pathavīdhātuyā  kakkhaḷattalakkhaṇaṃ tathaṃ avitathaṃ. āpodhātuyā paggharaṇalakkhaṇaṃ.  tejodhātuyā uṇhattalakkhaṇaṃ. vāyodhātuyā vitthambhanalakkhaṇaṃ.  ākāsadhātuyā asamphuṭṭhalakkhaṇaṃ. viññāṇadhātuyā vijānanalakkhaṇaṃ.</p>
              <p>[03] rūpassa ^a^P1.0063^ea^ ruppanalakkhaṇaṃ. vedanāya vedayitalakkhaṇaṃ. saññāya  sañjānanalakkhaṇaṃ. saṅkhārānaṃ abhisaṅkharaṇalakkhaṇaṃ.  viññāṇassa vijānanalakkhaṇaṃ.</p>
              <p>[03] vitakkassa ^a^V1.0060^ea^ ^a^M1.0063^ea^ abhiniropanalakkhaṇaṃ. vicārassa  anumajjanalakkhaṇaṃ pītiyā pharaṇalakkhaṇaṃ. sukhassa sātalakkhaṇaṃ.  cittekaggatāya avikkhepalakkhaṇaṃ. phassassa phusanalakkhaṇaṃ.</p>
              <p>[03] saddhindriyassa adhimokkhalakkhaṇaṃ. vīriyindriyassa  paggahalakkhaṇaṃ. satindriyassa upaṭṭhānalakkhaṇaṃ. samādhindriyassa  avikkhepalakkhaṇaṃ. paññindriyassa pajānanalakkhaṇaṃ.</p>
              <p>[03] saddhābalassa assaddhiye akampiyalakkhaṇaṃ. vīriyabalassa  kosajje, satibalassa muṭṭhassacce. samādhibalassa uddhacce,  paññābalassa avijjāya akampiyalakkhaṇaṃ.</p>
              <p>[03] satisambojjhaṅgassa upaṭṭhānalakkhaṇaṃ.  dhammavicayasambojjhaṅgassa pavicayalakkhaṇaṃ. vīriyasambojjhaṅgassa  paggahalakkhaṇaṃ. pītisambojjhaṅgassa pharaṇalakkhaṇaṃ.  passaddhisambojjhaṅgassa vūpasamalakkhaṇaṃ. samādhisambojjhaṅgassa  avikkhepalakkhaṇaṃ. upekkhāsambojjhaṅgassa paṭisaṅkhānalakkhaṇaṃ.</p>
              <p>[03] sammādiṭṭhiyā dassanalakkhaṇaṃ. sammāsaṅkappassa  abhiniropanalakkhaṇaṃ. sammāvācāya pariggahalakkhaṇaṃ.  sammākammantassa samuṭṭhānalakkhaṇaṃ. sammāājīvassa vodānalakkhaṇaṃ.  sammāvāyāmassa ^a^P1.0064^ea^ paggahalakkhaṇaṃ. sammāsatiyā upaṭṭhānalakkhaṇaṃ.  sammāsamādhissa avikkhepalakkhaṇaṃ.</p>
              <p>[03] avijjāya aññāṇalakkhaṇaṃ. saṅkhārānaṃ cetanālakkhaṇaṃ.  viññāṇassa vijānanalakkhaṇaṃ. nāmassa namanalakkhaṇaṃ. rūpassa  ruppanalakkhaṇaṃ. saḷāyatanassa āyatanalakkhaṇaṃ. phassassa  phusanalakkhaṇaṃ. vedanāya vedayitalakkhaṇaṃ. taṇhāya hetulakkhaṇaṃ.  upādānassa gahaṇalakkhaṇaṃ. bhavassa āyūhanalakkhaṇaṃ. jātiyā  nibbattilakkhaṇaṃ. jarāya jīraṇalakkhaṇaṃ. maraṇassa cutilakkhaṇaṃ.</p>
              <p>[03] dhātūnaṃ suññatālakkhaṇaṃ. āyatanānaṃ āyatanalakkhaṇaṃ.  satipaṭṭhānānaṃ upaṭṭhānalakkhaṇaṃ. sammappadhānānaṃ padahanalakkhaṇaṃ.  iddhipādānaṃ ijjhanalakkhaṇaṃ. indriyānaṃ adhipatilakkhaṇaṃ. balānaṃ  akampiyalakkhaṇaṃ. bojjhaṅgānaṃ niyyānalakkhaṇaṃ. maggassa  hetulakkhaṇaṃ.</p>
              <p>[03] saccānaṃ ^a^V1.0061^ea^ ^a^M1.0064^ea^ tathalakkhaṇaṃ. samathassa avikkhepalakkhaṇaṃ.  vipassanāya anupassanālakkhaṇaṃ. samathavipassanānaṃ ekarasalakkhaṇaṃ.  yuganaddhānaṃ anativattanalakkhaṇaṃ.</p>
              <p>[03] sīlavisuddhiyā saṃvaralakkhaṇaṃ. cittavisuddhiyā  avikkhepalakkhaṇaṃ. diṭṭhivisuddhiyā dassanalakkhaṇaṃ.</p>
              <p>[03] khaye ñāṇassa samucchedanalakkhaṇaṃ. anuppāde ñāṇassa  passaddhilakkhaṇaṃ.</p>
              <p>[03] chandassa ^a^P1.0065^ea^ mūlalakkhaṇaṃ. manasikārassa samuṭṭhāpanalakkhaṇaṃ.  phassassa samodhānalakkhaṇaṃ. vedanāya samosaraṇalakkhaṇaṃ.  samādhissa pamukhalakkhaṇaṃ. satiyā ādhipateyyalakkhaṇaṃ. paññāya  tatuttariyalakkhaṇaṃ. vimuttiyā sāralakkhaṇaṃ... amatogadhassa  nibbānassa pariyosānalakkhaṇaṃ tathaṃ avitathaṃ. evaṃ tathalakkhaṇaṃ  ñāṇagatiyā āgato avirajjhitvā patto anuppattoti tathāgato. evaṃ  tathalakkhaṇaṃ āgatoti tathāgato.</p>
              <p>[03] kathaṃ ^b^tathadhamme yāthāvato abhisambuddhoti tathāgato? ^eb^ tathadhammā nāma cattāri ariyasaccāni. yathāha --  ``cattārimāni, bhikkhave, tathāni avitathāni anaññathāni.  katamāni cattāri? `idaṃ dukkha'nti bhikkhave, tathametaṃ avitathametaṃ  anaññathameta''nti (saṃ0 ni0  5.1090) vitthāro. tāni ca  bhagavā abhisambuddho, tasmā tathānaṃ dhammānaṃ abhisambuddhattā tathāgatoti  vuccati. abhisambuddhattho hettha gatasaddo.</p>
              <p>[03] api ca jarāmaraṇassa jātipaccayasambhūtasamudāgataṭṭho tatho  avitatho anaññatho...pe0..., saṅkhārānaṃ  avijjāpaccayasambhūtasamudāgataṭṭho tatho avitatho anaññatho...pe0...,  tathā avijjāya saṅkhārānaṃ paccayaṭṭho, saṅkhārānaṃ viññāṇassa  paccayaṭṭho...pe0..., jātiyā jarāmaraṇassa paccayaṭṭho tatho avitatho  anaññatho. taṃ sabbaṃ bhagavā abhisambuddho, tasmāpi tathānaṃ dhammānaṃ  abhisambuddhattā tathāgatoti vuccati. evaṃ tathadhamme yāthāvato  abhisambuddhoti tathāgato.</p>
              <p>[03] kathaṃ ^b^tathadassitāya tathāgato?^eb^ bhagavā yaṃ sadevake  loke...pe0..., sadevamanussāya pajāya aparimāṇāsu lokadhātūsu  aparimāṇānaṃ ^a^M1.0065^ea^ sattānaṃ cakkhudvāre āpāthamāgacchantaṃ rūpārammaṇaṃ nāma  atthi, taṃ sabbākārato jānāti passati. evaṃ jānatā passatā ca,  tena taṃ ^a^V1.0062^ea^ iṭṭhāniṭṭhādivasena vā diṭṭhasutamutaviññātesu  labbhamānakapadavasena vā. ``katamaṃ taṃ rūpaṃ rūpāyatanaṃ? yaṃ   ^a^P1.0066^ea^ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ  pītaka''ntiādinā (dha0 sa0 616) nayena anekehi nāmehi  terasahi vārehi dvepaññāsāya nayehi vibhajjamānaṃ tathameva hoti, vitathaṃ  natthi. esa nayo sotadvārādīsupi āpāthaṃ āgacchantesu saddādīsu.  vuttañcetaṃ bhagavatā -- ``yaṃ bhikkhave, sadevakassa  lokassa...pe0... sadevamanussāya pajāya diṭṭhaṃ sutaṃ mutaṃ viññātaṃ pattaṃ  pariyesitaṃ anuvicaritaṃ manasā, tamahaṃ jānāmi. tamahaṃ abbhaññāsiṃ,  taṃ tathāgatassa viditaṃ, taṃ tathāgato na upaṭṭhāsī''ti (a0 ni0   4.24). evaṃ tathadassitāya tathāgato. tattha tathadassī atthe  tathāgatoti padasambhavo veditabbo.</p>
              <p>[03] kathaṃ ^a^P1.0067^ea^ ^b^tathavāditāya tathāgato?^eb^ yaṃ rattiṃ bhagavā  bodhimaṇḍe aparājitapallaṅke nisinno tiṇṇaṃ mārānaṃ matthakaṃ madditvā  anuttaraṃ sammāsambodhiṃ abhisambuddho, yañca rattiṃ yamakasālānamantare  anupādisesāya nibbānadhātuyā parinibbāyi, etthantare  pañcacattālīsavassaparimāṇe kāle paṭhamabodhiyāpi majjhimabodhiyāpi  pacchimabodhiyāpi yaṃ bhagavatā bhāsitaṃ -- suttaṃ, geyyaṃ...pe0...  vedallaṃ, taṃ sabbaṃ atthato ca byañjanato ca anupavajjaṃ, anūnamanadhikaṃ,  sabbākāraparipuṇṇaṃ, rāgamadanimmadanaṃ, dosamohamadanimmadanaṃ. natthi  tattha vālaggamattampi avakkhalitaṃ, sabbaṃ taṃ ekamuddikāya lañchitaṃ  viya, ekanāḷiyā mitaṃ viya, ekatulāya tulitaṃ viya ca, tathameva  hoti avitathaṃ anaññathaṃ. tenāha -- ``yañca, cunda, rattiṃ tathāgato  anuttaraṃ sammāsambodhiṃ abhisambujjhati, yañca rattiṃ anupādisesāya  nibbānadhātuyā parinibbāyati, yaṃ etasmiṃ antare bhāsati lapati  niddisati, sabbaṃ taṃ tatheva hoti, no aññathā. tasmā  `tathāgato'ti vuccatī''ti (a0 ni0  4.23). gadattho hettha  gatasaddo. evaṃ tathavāditāya tathāgato.</p>
              <p>[03] api ^a^M1.0066^ea^ ca āgadanaṃ āgado, vacananti attho. tayo  aviparīto āgado assāti, da-kārassa ta-kāraṃ katvā tathāgatoti  evametasmiṃ atthe padasiddhi veditabbā.</p>
              <p>[03] kathaṃ ^b^tathākāritāya tathāgato?^eb^ bhagavato hi vācāya  kāyo anulometi, kāyassapi vācā, tasmā yathāvādī tathākārī,  yathākārī tathāvādī ca hoti. evaṃbhūtassa cassa yathāvācā,  kāyopi tathā gato pavattoti attho. yathā ca kāyo, vācāpi tathā  gatā pavattāti tathāgato. tenevāha -- ``yathāvādī, bhikkhave,  tathāgato tathākārī, yathākārī tathāvādī ^a^V1.0063^ea^. iti yathāvādī tathākārī  yathākārī tathāvādī. tasmā `tathāgato'ti vuccatī''ti (a0 ni0   4.23). evaṃ tathākāritāya tathāgato.</p>
              <p>[03] kathaṃ ^b^abhibhavanaṭṭhena tathāgato?^eb^ upari bhavaggaṃ heṭṭhā  avīciṃ pariyantaṃ katvā tiriyaṃ aparimāṇāsu lokadhātūsu sabbasatte  abhibhavati sīlenapi samādhināpi paññāyapi vimuttiyāpi,  vimuttiñāṇadassanenapi na tassa tulā vā pamāṇaṃ vā atthi; atulo  appameyyo anuttaro rājātirājā devadevo sakkānaṃ atisakko brahmānaṃ  atibrahmā. tenāha -- ``sadevake, bhikkhave, loke...pe0...  sadevamanussāya pajāya tathāgato abhibhū anabhibhūto aññadatthudaso  vasavattī, tasmā `tathāgato'ti vuccatī''ti.</p>
              <p>[03] tatrevaṃ padasiddhi veditabbā. agado viya agado. ko  panesa? desanāvilāsamayo ceva puññussayo ca. tena hesa  mahānubhāvo bhisakko dibbāgadena sappe viya sabbaparappavādino  sadevakañca lokaṃ abhibhavati. iti sabbālokābhibhavane tatho  aviparīto desanāvilāsamayo ceva puññussayo ca agado assāti.  da-kārassa ta-kāraṃ katvā tathāgatoti veditabbo. evaṃ abhibhavanaṭṭhena  tathāgato.</p>
              <p>[03] api ca tathāya gatotipi tathāgato, tathaṃ gatotipi tathāgato.  ^b^gato^eb^ti avagato, atīto patto paṭipannoti attho.</p>
              <p>[03] tattha ^a^M1.0067^ea^ sakalalokaṃ tīraṇapariññāya tathāya gato avagatoti  tathāgato. lokasamudayaṃ pahānapariññāya tathāya gato atītoti  tathāgato. lokanirodhaṃ sacchikiriyāya tathāya gato pattoti  tathāgato. lokanirodhagāminiṃ paṭipadaṃ tathaṃ gato paṭipannoti  tathāgato. tena ^a^P1.0068^ea^ vuttaṃ bhagavatā -- </p>
              <p>[02] ``loko, bhikkhave, tathāgatena abhisambuddho, lokasmā  tathāgato visaṃyutto. lokasamudayo, bhikkhave, tathāgatena  abhisambuddho, lokasamudayo tathāgatassa pahīno. lokanirodho,  bhikkhave, tathāgatena abhisambuddho, lokanirodho tathāgatassa  sacchikato. lokanirodhagāminī paṭipadā, bhikkhave, tathāgatena  abhisambuddhā, lokanirodhagāminī paṭipadā tathāgatassa bhāvitā. yaṃ  bhikkhave, sadevakassa lokassa...pe0... sabbaṃ taṃ tathāgatena  abhisambuddhaṃ. tasmā, tathāgatoti vuccatī''ti (a0 ni0  4.23).</p>
              <p>[03] tassapi ^a^V1.0064^ea^ evaṃ attho veditabbo. idampi ca tathāgatassa  tathāgatabhāvadīpane mukhamattameva. sabbākārena pana tathāgatova  tathāgatassa tathāgatabhāvaṃ vaṇṇeyya.</p>
              <p>[03] ^b^katamañca taṃ bhikkhave^eb^ti yena appamattakena oramattakena  sīlamattakena puthujjano tathāgatassa vaṇṇaṃ vadamāno vadeyya, taṃ  katamanti pucchati? tattha pucchā nāma adiṭṭhajotanā pucchā,  diṭṭhasaṃsandanā pucchā, vimaticchedanā pucchā, anumatipucchā,  kathetukamyatā pucchāti pañcavidhā hoti.</p>
              <p>[03] tattha katamā ^b^adiṭṭhajotanā pucchā?^eb^ pakatiyā lakkhaṇaṃ  aññātaṃ hoti, adiṭṭhaṃ atulitaṃ atīritaṃ avibhūtaṃ avibhāvitaṃ, tassa  ñāṇāya dassanāya tulanāya tīraṇāya vibhāvanāya pañhaṃ pucchati, ayaṃ  adiṭṭhajotanā pucchā.</p>
              <p>[03] katamā ^b^diṭṭhasaṃsandanā pucchā?^eb^ pakatiyā lakkhaṇaṃ ñātaṃ  hoti, diṭṭhaṃ tulitaṃ tīritaṃ vibhūtaṃ vibhāvitaṃ, tassa aññehi  paṇḍitehi saddhiṃ saṃsandanatthāya pañhaṃ pucchati, ayaṃ diṭṭhasaṃsandanā  pucchā.</p>
              <p>[03] katamā ^a^M1.0068^ea^ ^b^vimaticchedanā pucchā?^eb^ pakatiyā saṃsayapakkhando  hoti, vimatipakkhando, dveḷhakajāto, ``evaṃ nu kho, na nu kho,  kinnu kho, kathaṃ nu kho''ti. so vimaticchedanatthāya pañhaṃ pucchati.  ayaṃ vimaticchedanā pucchā.</p>
              <p>[03] katamā ^b^anumatipucchā?^eb^ bhagavā bhikkhūnaṃ anumatiyā  pañhaṃ pucchati -- ``taṃ kiṃ maññatha, bhikkhave, rūpaṃ niccaṃ vā  aniccaṃ vā''ti. aniccaṃ, bhante. yaṃ panāniccaṃ ^a^P1.0069^ea^, dukkhaṃ vā taṃ  sukhaṃ vāti? dukkhaṃ bhanteti (mahāva0 21) sabbaṃ vattabbaṃ, ayaṃ  anumatipucchā.</p>
              <p>[03] katamā ^b^kathetukamyatā pucchā?^eb^ bhagavā bhikkhūnaṃ  kathetukamyatāya pañhaṃ pucchati. cattārome, bhikkhave, satipaṭṭhānā.  katame cattāro?...pe0... aṭṭhime bhikkhave maggaṅgā. katame  aṭṭhāti, ayaṃ kathetukamyatā pucchā.</p>
              <p>[03] iti imāsu pañcasu pucchāsu adiṭṭhassa tāva kassaci dhammassa  abhāvato tathāgatassa adiṭṭhajotanā ^a^V1.0065^ea^ pucchā natthi. ``idaṃ nāma  aññehi paṇḍitehi samaṇabrāhmaṇehi saddhiṃ saṃsanditvā desessāmī''ti  samannāhārasseva anuppajjanato diṭṭhasaṃsandanā pucchāpi natthi. yasmā  pana buddhānaṃ ekadhammepi āsappanā parisappanā natthi, bodhimaṇḍeyeva  sabbā kaṅkhā chinnā; tasmā vimaticchedanā pucchāpi natthiyeva.  avasesā pana dve pucchā buddhānaṃ atthi, tāsu ayaṃ kathetukamyatā pucchā  nāma. </p>
              <p>[03] 8^b^.^eb^ idāni taṃ kathetukamyatāya pucchāya pucchitamatthaṃ  kathetuṃ ``pāṇātipātaṃ pahāyā''tiādimāha.</p>
              <p>[03] tattha pāṇassa atipāto pāṇātipāto, pāṇavadho, pāṇaghātoti  vuttaṃ hoti. ^b^pāṇo^eb^ti cettha vohārato satto, paramatthato  jīvitindriyaṃ, tasmiṃ pana pāṇe pāṇasaññino  jīvitindriyupacchedakaupakkamasamuṭṭhāpikā kāyavacīdvārānaṃ  aññataradvārappavattā vadhakacetanā pāṇātipāto. so guṇavirahitesu  tiracchānagatādīsu pāṇesu khuddake pāṇe appasāvajjo, mahāsarīre  mahāsāvajjo, kasmā? payogamahantatāya. payogasamattepi  vatthumahantatāya. guṇavantesu manussādīsu appaguṇe pāṇe  appasāvajjo, mahāguṇe mahāsāvajjo. sarīraguṇānaṃ pana samabhāve  sati kilesānaṃ upakkamānañca mudutāya appasāvajjo, tibbatāya  mahāsāvajjoti veditabbo.</p>
              <p>[03] tassa ^a^M1.0069^ea^ pañca sambhārā honti -- pāṇo, pāṇasaññitā,  vadhakacittaṃ, upakkamo, tena maraṇanti ^a^P1.0070^ea^. cha payogā -- sāhatthiko,  āṇattiko, nissaggiyo, thāvaro, vijjāmayo, iddhimayoti.  imasmiṃ panatthe vitthāriyamāne ativiya papañco hoti, tasmā taṃ na  vitthārayāma, aññañca evarūpaṃ. atthikehi pana samantapāsādikaṃ  vinayaṭṭhakathaṃ oloketvā gahetabbaṃ.</p>
              <p>[03] ^b^pahāyā^eb^ti imaṃ pāṇātipātacetanāsaṅkhātaṃ dussīlyaṃ  pajahitvā. ^b^paṭivirato^eb^ti pahīnakālato paṭṭhāya tato  dussīlyato orato viratova. natthi tassa vītikkamissāmīti  cakkhusotaviññeyyā dhammā pageva kāyikāti imināva nayena  aññesupi evarūpesu padesu attho veditabbo.</p>
              <p>[03] ^b^samaṇo^eb^ti bhagavā samitapāpatāya laddhavohāro.  ^b^gotamo^eb^ti gottavasena. na kevalañca bhagavāyeva ^a^V1.0066^ea^ pāṇātipātā  paṭivirato, bhikkhusaṅghopi paṭivirato, desanā pana ādito paṭṭhāya  evaṃ āgatā, atthaṃ pana dīpentena bhikkhusaṅghavasenāpi dīpetuṃ vaṭṭati.</p>
              <p>[03] ^b^nihitadaṇḍo nihitasattho^eb^ti parūpaghātatthāya daṇḍaṃ vā  satthaṃ vā ādāya avattanato nikkhittadaṇḍo ceva nikkhittasattho  cāti attho. ettha ca ṭhapetvā daṇḍaṃ sabbampi avasesaṃ upakaraṇaṃ  sattānaṃ viheṭhanabhāvato satthanti veditabbaṃ. yaṃ pana bhikkhū  kattaradaṇḍaṃ vā dantakaṭṭhaṃ vā vāsiṃ pipphalikaṃ vā gahetvā vicaranti,  na taṃ parūpaghātatthāya. tasmā nihitadaṇḍo nihitasattho tveva  saṅkhyaṃ gacchati.</p>
              <p>[03] ^b^lajjī^eb^ti pāpajigucchanalakkhaṇāya lajjāya samannāgato.  ^b^dayāpanno^eb^ti dayaṃ mettacittataṃ āpanno.  ^b^sabbapāṇabhūtahitānukampī^eb^ti; sabbe pāṇabhūte hitena anukampako.  tāya dayāpannatāya sabbesaṃ pāṇabhūtānaṃ hitacittakoti attho.  ^b^viharatī^eb^ti iriyati yapeti yāpeti pāleti ^a^M1.0070^ea^. ^b^iti vā hi,  bhikkhave^eb^ti evaṃ vā bhikkhave. vā saddo upari ``adinnādānaṃ  ^a^P1.0071^ea^ pahāyā''tiādīni apekkhitvā vikappattho vutto, evaṃ sabbattha purimaṃ  vā pacchimaṃ vā apekkhitvā vikappabhāvo veditabbo.</p>
              <p>[03] ayaṃ panettha saṅkhepo -- bhikkhave, puthujjano tathāgatassa vaṇṇaṃ  vadamāno evaṃ vadeyya -- ``samaṇo gotamo pāṇaṃ na hanati, na  ghāteti, na tattha samanuñño hoti, virato imasmā dussīlyā; aho,  vata re buddhaguṇā mahantā''ti, iti mahantaṃ ussāhaṃ katvā vaṇṇaṃ  vattukāmopi appamattakaṃ oramattakaṃ ācārasīlamattakameva vakkhati.  upari asādhāraṇabhāvaṃ nissāya vaṇṇaṃ vattuṃ na sakkhissati. na  kevalañca puthujjanova sotāpannasakadāgāmianāgāmiarahantopi  paccekabuddhāpi na sakkontiyeva; tathāgatoyeva pana sakkoti, taṃ vo  upari vakkhāmīti, ayamettha sādhippāyā atthavaṇṇanā. ito paraṃ  pana apubbapadameva vaṇṇayissāma.</p>
              <p>[03] ^b^adinnādānaṃ pahāyā^eb^ti ettha adinnassa ādānaṃ  adinnādānaṃ, parasaṃharaṇaṃ, theyyaṃ, corikāti vuttaṃ hoti. tattha  ^b^adinna^eb^nti parapariggahitaṃ, yattha paro yathākāmakāritaṃ āpajjanto  adaṇḍāraho anupavajjo ca hoti. tasmiṃ parapariggahite  parapariggahitasaññino, tadādāyakaupakkamasamuṭṭhāpikā theyyacetanā  adinnādānaṃ. taṃ hīne parasantake appasāvajjaṃ, paṇīte mahāsāvajjaṃ,  kasmā? vatthupaṇītatāya. vatthusamatte sati guṇādhikānaṃ santake  vatthusmiṃ mahāsāvajjaṃ ^a^V1.0067^ea^. taṃ taṃ guṇādhikaṃ upādāya tato tato  hīnaguṇassa santake vatthusmiṃ appasāvajjaṃ.</p>
              <p>[03] tassa pañca sambhārā honti -- parapariggahitaṃ,  parapariggahitasaññitā, theyyacittaṃ, upakkamo, tena haraṇanti. cha  payogā -- sāhatthikādayova. te ca kho yathānurūpaṃ theyyāvahāro,  pasayhāvahāro, paṭicchannāvahāro, parikappāvahāro, kusāvahāroti imesaṃ  avahārānaṃ vasena pavattā, ayamettha saṅkhepo. vitthāro pana  samantapāsādikāyaṃ vutto.</p>
              <p>[03] dinnameva ^a^P1.0072^ea^ ^a^M1.0071^ea^ ādiyatīti ^b^dinnādāyī.^eb^ cittenapi dinnameva  paṭikaṅkhatīti ^b^dinnapāṭikaṅkhī.^eb^ thenetīti theno. na thenena  ^b^athenena.^eb^ athenattāyeva ^b^sucibhūtena. attanā^eb^ti attabhāvena.  athenaṃ sucibhūtaṃ attānaṃ katvā viharatīti vuttaṃ hoti. sesaṃ  paṭhamasikkhāpade vuttanayeneva yojetabbaṃ. yathā ca idha, evaṃ sabbattha.</p>
              <p>[03] ^b^abrahmacariya^eb^nti aseṭṭhacariyaṃ. brahmaṃ seṭṭhaṃ ācāraṃ  caratīti brahmacārī. ^b^ārācārī^eb^ti abrahmacariyato dūracārī.  ^b^methunā^eb^ti rāgapariyuṭṭhānavasena sadisattā methunakāti  laddhavohārehi paṭisevitabbato methunāti saṅkhyaṃ gatā asaddhammā.  ^b^gāmadhammā^eb^ti gāmavāsīnaṃ dhammā. </p>
              <p>[03] 9^b^.^eb^ ^b^musāvādaṃ pahāyā^eb^ti ettha ^b^musā^eb^ti  visaṃvādanapurekkhārassa atthabhañjanako vacīpayogo kāyapayogo, vā  visaṃvādanādhippāyena panassa paravisaṃvādakakāyavacīpayogasamuṭṭhāpikā  cetanā musāvādo.</p>
              <p>[03] aparo nayo, ^b^`musā'^eb^ti abhūtaṃ atacchaṃ vatthu.  ^b^`vādo'^eb^ti tassa bhūtato tacchato viññāpanaṃ. lakkhaṇato pana  atathaṃ vatthuṃ tathato paraṃ viññāpetukāmassa tathāviññattisamuṭṭhāpikā  cetanā musāvādo. so yamatthaṃ bhañjati, tassa appatāya  appasāvajjo, mahantatāya mahāsāvajjo.</p>
              <p>[03] api ca gahaṭṭhānaṃ attano santakaṃ adātukāmatāya  natthītiādinayappavatto appasāvajjo, sakkhinā hutvā atthabhañjanatthaṃ  vutto mahāsāvajjo, pabbajitānaṃ appakampi telaṃ vā sappiṃ vā  labhitvā hasādhippāyena -- ``ajja gāme telaṃ nadī maññe  sandatī''ti pūraṇakathānayena ^a^V1.0068^ea^ pavatto appasāvajjo, adiṭṭhaṃyeva pana  diṭṭhantiādinā nayena vadantānaṃ mahāsāvajjo.</p>
              <p>[03] tassa cattāro sambhārā honti -- atathaṃ vatthu,  visaṃvādanacittaṃ, tajjo vāyāmo, parassa tadatthavijānananti. eko  payogo sāhatthikova. so kāyena vā kāyapaṭibaddhena vā vācāya   ^a^P1.0073^ea^ vā paravisaṃvādanakiriyākaraṇena daṭṭhabbo. tāya ce kiriyāya paro  tamatthaṃ jānāti, ayaṃ kiriyasamuṭṭhāpikacetanākkhaṇeyeva  musāvādakammunā bajjhati.</p>
              <p>[03] yasmā ^a^M1.0072^ea^ pana yathā kāyakāyapaṭibaddhavācāhi paraṃ visaṃvādeti,  tathā ``idamassa bhaṇāhī''ti āṇāpentopi paṇṇaṃ likhitvā purato  nissajjantopi, ``ayamattho evaṃ daṭṭhabbo''ti kuḍḍādīsu likhitvā  ṭhapentopi. tasmā ettha āṇattikanissaggiyathāvarāpi payogā  yujjanti, aṭṭhakathāsu pana anāgatattā vīmaṃsitvā gahetabbā.</p>
              <p>[03] saccaṃ vadatīti ^b^saccavādī.^eb^ saccena saccaṃ sandahati  ghaṭetīti ^b^saccasandho.^eb^ na antarantarā musā vadatīti  attho. yo hi puriso kadāci musā vadati, kadāci saccaṃ, tassa  musāvādena antaritattā saccaṃ saccena na ghaṭīyati; tasmā so na  saccasandho. ayaṃ pana na tādiso, jīvitahetupi musā avatvā  saccena saccaṃ sandahati yevāti saccasandho.</p>
              <p>[03] ^b^theto^eb^ti thiro thirakathoti attho. eko hi puggalo  haliddirāgo viya, thusarāsimhi nikhātakhāṇu viya, assapiṭṭhe  ṭhapitakumbhaṇḍamiva ca na thirakatho hoti, eko pāsāṇalekhā viya,  indakhīlo viya ca thirakatho hoti, asinā sīsaṃ chindantepi dve  kathā na katheti, ayaṃ vuccati theto.</p>
              <p>[03] ^b^paccayiko^eb^ti pattiyāyitabbako, saddhāyitabbakoti attho.  ekacco hi puggalo na paccayiko hoti, ``idaṃ kena vuttaṃ,  asukenā''ti vutte ``mā tassa vacanaṃ saddahathā''ti vattabbataṃ  āpajjati. eko paccayiko hoti, ``idaṃ kena vuttaṃ, asukenā''ti  vutte ``yadi tena vuttaṃ, idameva pamāṇaṃ, idāni upaparikkhitabbaṃ  natthi, evameva ida''nti vattabbataṃ āpajjati, ayaṃ vuccati paccayiko.  ^b^avisaṃvādako lokassā^eb^ti tāya saccavāditāya lokaṃ na  visaṃvādetīti attho.</p>
              <p>[03] ^b^pisuṇaṃ^eb^ ^a^V1.0069^ea^ ^b^vācaṃ pahāyā^eb^tiādīsu yāya vācāya yassa taṃ  vācaṃ ^a^P1.0074^ea^ bhāsati, tassa hadaye attano piyabhāvaṃ, parassa ca suññabhāvaṃ  karoti, sā pisuṇā vācā.</p>
              <p>[03] yāya pana attānampi parampi pharusaṃ karoti, yā vācā sayampi  pharusā, neva kaṇṇasukhā na hadayaṅgamā, ayaṃ pharusā vācā.</p>
              <p>[03] yena ^a^M1.0073^ea^ samphaṃ palapati niratthakaṃ, so samphappalāpo.</p>
              <p>[03] tesaṃ mūlabhūtā cetanāpi pisuṇavācādināmeva labhati, sā eva  ca idhādhippetāti.</p>
              <p>[03] tattha saṃkiliṭṭhacittassa paresaṃ vā bhedāya attano piyakamyatāya  vā kāyavacīpayogasamuṭṭhāpikā cetanā pisuṇavācā. sā yassa bhedaṃ  karoti, tassa appaguṇatāya appasāvajjā, mahāguṇatāya mahāsāvajjā.</p>
              <p>[03] tassā cattāro sambhārā -- bhinditabbo paro, ``iti ime  nānā bhavissanti, vinā bhavissantī''ti bhedapurekkhāratā vā,  ``iti ahaṃ piyo bhavissāmi vissāsiko''ti piyakamyatā vā,  tajjo vāyāmo, tassa tadatthavijānananti. ^b^imesaṃ bhedāyā^eb^ti,  yesaṃ itoti vuttānaṃ santike sutaṃ tesaṃ bhedāya.</p>
              <p>[03] ^b^bhinnānaṃ vā sandhātā^eb^ti dvinnaṃ mittānaṃ vā  samānupajjhāyakādīnaṃ vā kenacideva kāraṇena bhinnānaṃ ekamekaṃ  upasaṅkamitvā ``tumhākaṃ īdise kule jātānaṃ evaṃ bahussutānaṃ idaṃ na  yutta''ntiādīni vatvā sandhānaṃ kattā anukattā.  ^b^anuppadātā^eb^ti sandhānānuppadātā. dve jane samagge disvā --  ``tumhākaṃ evarūpe kule jātānaṃ evarūpehi guṇehi samannāgatānaṃ  anucchavikameta''ntiādīni vatvā daḷhīkammaṃ kattāti attho.  samaggo ārāmo assāti ^b^samaggārāmo.^eb^ yattha samaggā natthi,  tattha vasitumpi na icchatīti attho. samaggarāmotipi pāḷi,  ayamevettha attho. ^b^samaggarato^eb^ti samaggesu rato, te pahāya  aññattha gantumpi na icchatīti attho. samagge disvāpi sutvāpi  nandatīti ^b^samagganandī,^eb^ ^b^samaggakaraṇiṃ vācaṃ bhāsitā^eb^ti yā  vācā satte samaggeyeva karoti ^a^P1.0075^ea^, taṃ sāmaggiguṇaparidīpikameva vācaṃ  bhāsati, na itaranti.</p>
              <p>[03] parassa ^a^V1.0070^ea^ mammacchedakakāyavacīpayogasamuṭṭhāpikā ekantapharusacetanā  pharusāvācā. tassā āvibhāvatthamidaṃ vatthu -- eko kira dārako  mātuvacanaṃ anādiyitvā araññaṃ gacchati, taṃ mātā nivattetumasakkontī  -- ``caṇḍā taṃ mahiṃsī anubandhatū''ti akkosi. athassa tatheva  araññe mahiṃsī ^a^M1.0074^ea^ uṭṭhāsi. dārako ``yaṃ mama mātā mukhena kathesi,  taṃ mā hotu, yaṃ cittena cintesi taṃ hotū''ti, saccakiriyamakāsi.  mahiṃsī tattheva baddhā viya aṭṭhāsi. evaṃ mammacchedakopi payogo  cittasaṇhatāya na pharusā vācā hoti. mātāpitaro hi kadāci  puttake evaṃ vadanti -- ``corā vo khaṇḍākhaṇḍaṃ karontū''ti,  uppalapattampi ca nesaṃ upari patantaṃ na icchanti. ācariyupajjhāyā  ca kadāci nissitake evaṃ vadanti -- ``kiṃ ime ahirīkā  anottappino caranti, niddhamatha ne''ti, atha ca nesaṃ  āgamādhigamasampattiṃ icchanti. yathā ca cittasaṇhatāya pharusā vācā  na hoti, evaṃ vacanasaṇhatāya apharusā vācā na hoti. na hi  mārāpetukāmassa -- ``imaṃ sukhaṃ sayāpethā''ti vacanaṃ apharusā vācā  hoti, cittapharusatāya panesā pharusā vācāva. sā yaṃ sandhāya  pavattitā, tassa appaguṇatāya appasāvajjā, mahāguṇatāya mahāsāvajjā.  tassā tayo sambhārā -- akkositabbo paro, kupitacittaṃ,  akkosanāti.</p>
              <p>[03] ^b^nelā^eb^ti elaṃ vuccati doso, nāssā elanti nelā,  niddosāti attho. ``nelaṅgo setapacchādo''ti, (udā0 65) ettha  vuttanelaṃ viya. ^b^kaṇṇasukhā^eb^ti byañjanamadhuratāya kaṇṇānaṃ sukhā,  sūcivijjhanaṃ viya kaṇṇasūlaṃ na janeti. atthamadhuratāya  sakalasarīre kopaṃ ajanetvā pemaṃ janetīti ^b^pemanīyā.^eb^ hadayaṃ  gacchati, appaṭihaññamānā sukhena cittaṃ pavisatīti ^b^hadayaṅgamā. ^eb^ guṇaparipuṇṇatāya pure bhavāti ^b^porī^eb^ pure saṃvaḍḍhanārī   ^a^P1.0076^ea^ viya sukumārātipi ^b^porī.^eb^ purassa esātipi ^b^porī.^eb^  nagaravāsīnaṃ kathāti attho. nagaravāsino hi yuttakathā honti.  pitimattaṃ pitāti vadanti, bhātimattaṃ bhātāti vadanti, mātimattaṃ  mātāti vadanti. evarūpī kathā bahuno janassa kantā hotīti  ^b^bahujanakantā.^eb^ kantabhāveneva bahuno janassa manāpā  cittavuḍḍhikarāti ^b^bahujanamanāpā.^eb^</p>
              <p>[03] anatthaviññāpikā kāyavacīpayogasamuṭṭhāpikā akusalacetanā  samphappalāpo. so āsevanamandatāya appasāvajjo,  āsevanamahantatāya mahāsāvajjo, tassa dve sambhārā --  bhāratayuddhasītāharaṇādiniratthakakathāpurekkhāratā, tathārūpī kathā  kathanañca.</p>
              <p>[03] kālena ^a^M1.0075^ea^ vadatīti ^b^kālavādī^eb^ vattabbayuttakālaṃ sallakkhetvā  vadatīti attho. bhūtaṃ tathaṃ tacchaṃ ^a^V1.0071^ea^ sabhāvameva vadatīti ^b^bhūtavādī. ^eb^ diṭṭhadhammikasamparāyikatthasannissitameva katvā vadatīti  ^b^atthavādī.^eb^ navalokuttaradhammasannissitaṃ katvā vadatīti  ^b^dhammavādī^eb^ saṃvaravinayapahānavinayasannissitaṃ katvā vadatīti  ^b^vinayavādī.^eb^</p>
              <p>[03] nidhānaṃ vuccati ṭhapanokāso, nidhānamassā atthīti  ^b^nidhānavatī.^eb^ hadaye nidhātabbayuttakaṃ vācaṃ bhāsitāti attho.  ^b^kālenā^eb^ti evarūpiṃ bhāsamānopi ca -- ``ahaṃ nidhānavatiṃ  vācaṃ bhāsissāmī''ti na akālena bhāsati, yuttakālaṃ pana  apekkhitvāva bhāsatīti attho. ^b^sāpadesa^eb^nti saupamaṃ,  sakāraṇanti attho. ^b^pariyantavati^eb^nti paricchedaṃ dassetvā  yathāssā paricchedo paññāyati, evaṃ bhāsatīti attho.  ^b^atthasaṃhita^eb^nti ^a^P1.0077^ea^ anekehipi nayehi vibhajantena pariyādātuṃ  asakkuṇeyyatāya atthasampannaṃ bhāsati. yaṃ vā so atthavādī atthaṃ  vadati, tena atthena sahitattā atthasaṃhitaṃ vācaṃ bhāsati, na aññaṃ  nikkhipitvā aññaṃ bhāsatīti vuttaṃ hoti. </p>
              <p>[03] 10^b^.^eb^ ^b^bījagāmabhūtagāmasamārambhā^eb^ti mūlabījaṃ  khandhabījaṃ phaḷubījaṃ aggabījaṃ bījabījanti pañcavidhassa bījagāmassa  ceva, yassa kassaci nīlatiṇarukkhādikassa bhūtagāmassa ca  samārambhā, chedanabhedanapacanādibhāvena vikopanā paṭiviratoti attho.</p>
              <p>[03] ^b^ekabhattiko^eb^ti pātarāsabhattaṃ sāyamāsabhattanti dve bhattāni,  tesu pātarāsabhattaṃ antomajjhanhikena paricchinnaṃ, itaraṃ majjhanhikato  uddhaṃ anto aruṇena. tasmā antomajjhanhike dasakkhattuṃ bhuñjamānopi  ekabhattikova hoti. taṃ sandhāya vuttaṃ ``ekabhattiko''ti.</p>
              <p>[03] rattiyā bhojanaṃ ratti, tato uparatoti ^b^rattūparato.^eb^  atikkante majjhanhike yāva sūriyatthaṅgamanā bhojanaṃ  vikālabhojanaṃ nāma. tato viratattā ^b^virato  vikālabhojanā.^eb^ kadā virato? anomānadītīre  pabbajitadivasato paṭṭhāya.</p>
              <p>[03] sāsanassa ananulomattā visūkaṃ paṭāṇībhūtaṃ dassananti  visūkadassanaṃ. attanā naccananaccāpanādivasena naccā ca gītā  ca vāditā ca antamaso ^a^M1.0076^ea^ mayūranaccādivasenapi pavattānaṃ naccādīnaṃ  visūkabhūtā dassanā cāti ^b^naccagītavāditavisūkadassanā.^eb^  naccādīni hi attanā ^a^V1.0072^ea^ payojetuṃ vā parehi payojāpetuṃ vā payuttāni  passituṃ vā neva bhikkhūnaṃ na bhikkhunīnañca vaṭṭanti.</p>
              <p>[03] mālādīsu ^b^mālā^eb^ti yaṃ kiñci pupphaṃ. ^b^gandha^eb^nti  yaṃ kiñci gandhajātaṃ. ^b^vilepana^eb^nti chavirāgakaraṇaṃ. tattha  piḷandhanto dhāreti nāma, ūnaṭṭhānaṃ pūrento maṇḍeti nāma,  gandhavasena chavirāgavasena ca sādiyanto vibhūseti nāma.  ^b^ṭhānaṃ^eb^ vuccati kāraṇaṃ. tasmā yāya ^a^P1.0078^ea^ dussīlyacetanāya tāni  mālādhāraṇādīni mahājano karoti, tato paṭiviratoti attho.</p>
              <p>[03] ^b^uccāsayanaṃ^eb^ vuccati pamāṇātikkantaṃ. ^b^mahāsayana^eb^nti  akappiyapaccattharaṇaṃ. tato viratoti attho.</p>
              <p>[03] ^b^jātarūpa^eb^nti suvaṇṇaṃ. ^b^rajata^eb^nti kahāpaṇo,  lohamāsako, jatumāsako, dārumāsakoti ye vohāraṃ gacchanti.  tassa ubhayassāpi paṭiggahaṇā paṭivirato, neva naṃ uggaṇhāti, na  uggaṇhāpeti, na upanikkhittaṃ sādiyatīti attho.</p>
              <p>[03] ^b^āmakadhaññapaṭiggahaṇā^eb^ti,  sālivīhiyavagodhūmakaṅguvarakakudrūsakasaṅkhātassa sattavidhassāpi  āmakadhaññassa paṭiggahaṇā. na kevalañca etesaṃ paṭiggahaṇameva,  āmasanampi bhikkhūnaṃ na vaṭṭatiyeva. ^b^āmakamaṃsapaṭiggahaṇā^eb^ti  ettha aññatra odissa anuññātā āmakamaṃsamacchānaṃ paṭiggahaṇameva  bhikkhūnaṃ na vaṭṭati, no āmasanaṃ.</p>
              <p>[03] ^b^itthikumārikapaṭiggahaṇā^eb^ti ettha ^b^itthī^eb^ti  purisantaragatā, itarā kumārikā nāma, tāsaṃ paṭiggahaṇampi  āmasanampi akappiyameva.</p>
              <p>[03] ^b^dāsidāsapaṭiggahaṇā^eb^ti ettha dāsidāsavaseneva tesaṃ  paṭiggahaṇaṃ na vaṭṭati. ``kappiyakārakaṃ dammi, ārāmikaṃ dammī''ti  evaṃ vutte pana vaṭṭati.</p>
              <p>[03] ajeḷakādīsu khettavatthupariyosānesu kappiyākappiyanayo  vinayavasena upaparikkhitabbo. tattha ^b^khettaṃ^eb^ nāma yasmiṃ  pubbaṇṇaṃ ruhati. ^b^vatthu^eb^ nāma yasmiṃ aparaṇṇaṃ ruhati. yattha  vā ubhayampi ruhati, taṃ khettaṃ. tadatthāya ^a^M1.0077^ea^ akatabhūmibhāgo ^b^vatthu. ^eb^ khettavatthusīsena cettha vāpitaḷākādīnipi saṅgahitāneva.</p>
              <p>[03] ^b^dūteyyaṃ^eb^ ^a^V1.0073^ea^ vuccati dūtakammaṃ, gihīnaṃ pahitaṃ paṇṇaṃ vā sāsanaṃ  vā gahetvā tattha tattha gamanaṃ. ^b^pahiṇagamanaṃ^eb^ vuccati gharā gharaṃ  pesitassa khuddakagamanaṃ. anuyogo nāma tadubhayakaraṇaṃ. tasmā  dūteyyapahiṇagamanānaṃ anuyogāti. evamettha attho veditabbo.</p>
              <p>[03] ^b^kayavikkayā^eb^ti kayā ca vikkayā ca. tulākūṭādīsu  ^a^P1.0079^ea^ ^b^kūṭa^eb^nti vañcanaṃ. tattha tulākūṭaṃ nāma rūpakūṭaṃ aṅgakūṭaṃ,  gahaṇakūṭaṃ, paṭicchannakūṭanti catubbidhaṃ hoti. tattha  ^b^rūpakūṭaṃ^eb^ nāma dve tulā samarūpā katvā gaṇhanto mahatiyā gaṇhāti, dadanto  khuddikāya deti. ^b^aṅgakūṭaṃ^eb^ nāma gaṇhanto pacchābhāge hatthena  tulaṃ akkamati, dadanto pubbabhāge. ^b^gahaṇakūṭaṃ^eb^ nāma gaṇhanto  mūle rajjuṃ gaṇhāti, dadanto agge. ^b^paṭicchannakūṭaṃ^eb^ nāma tulaṃ  susiraṃ katvā anto ayacuṇṇaṃ pakkhipitvā gaṇhanto taṃ pacchābhāge  karoti, dadanto aggabhāge.</p>
              <p>[03] ^b^kaṃso^eb^ vuccati suvaṇṇapāti, tāya vañcanaṃ ^b^kaṃsakūṭaṃ.^eb^  kathaṃ? ekaṃ suvaṇṇapātiṃ katvā aññā dve tisso lohapātiyo  suvaṇṇavaṇṇe karoti, tato janapadaṃ gantvā kiñcideva aḍḍhaṃ kulaṃ  pavisitvā -- ``suvaṇṇabhājanāni kiṇathā''ti vatvā agghe pucchite  samagghataraṃ dātukāmā honti. tato tehi -- ``kathaṃ imesaṃ  suvaṇṇabhāvo jānitabbo''ti vutte, ``vīmaṃsitvā gaṇhathā''ti  suvaṇṇapātiṃ pāsāṇe ghaṃsitvā sabbā pātiyo datvā gacchati.</p>
              <p>[03] ^b^mānakūṭaṃ^eb^ nāma hadayabhedasikhābhedarajjubhedavasena tividhaṃ  hoti. tattha ^b^hadayabhedo^eb^ sappitelādiminanakāle labbhati.  tāni hi gaṇhanto heṭṭhāchiddena mānena -- ``saṇikaṃ āsiñcā''ti  vatvā antobhājane bahuṃ paggharāpetvā gaṇhāti, dadanto chiddaṃ pidhāya  sīghaṃ pūretvā deti.</p>
              <p>[03] ^b^sikhābhedo^eb^ tilataṇḍulādiminanakāle labbhati. tāni  hi gaṇhanto saṇikaṃ sikhaṃ ussāpetvā gaṇhāti, dadanto vegena pūretvā  sikhaṃ chindanto deti.</p>
              <p>[03] ^b^rajjubhedo^eb^ ^a^M1.0078^ea^ khettavatthuminanakāle labbhati. lañjaṃ alabhantā  hi khettaṃ amahantampi mahantaṃ katvā minanti.</p>
              <p>[03] ukkoṭanādīsu ^b^ukkoṭana^eb^nti assāmike sāmike kātuṃ  lañjaggahaṇaṃ. ^b^vañcana^eb^nti tehi tehi upāyehi paresaṃ vañcanaṃ.  tatridamekaṃ vatthu -- eko kira luddako migañca migapotakañca gahetvā  ^a^V1.0074^ea^ āgacchati ^a^P1.0080^ea^, tameko dhutto -- ``kiṃ bho, migo agghati, kiṃ  migapotako''ti āha. ``migo dve kahāpaṇe, migapotako eka''nti  ca vutte ekaṃ kahāpaṇaṃ datvā migapotakaṃ gahetvā thokaṃ gantvā nivatto  -- ``na me bho, migapotakena attho, migaṃ me dehī''ti āha. tena  hi -- dve kahāpaṇe dehīti. so āha -- ``nanu te bho, mayā  paṭhamaṃ eko kahāpaṇo dinno''ti? ``āma, dinno''ti. ``idaṃ  migapotakaṃ gaṇha, evaṃ so ca kahāpaṇo, ayañca kahāpaṇagghanako  migapotakoti dve kahāpaṇā bhavissantī''ti. so ``kāraṇaṃ  vadatī''ti sallakkhetvā migapotakaṃ gahetvā migaṃ adāsīti.  ^b^nikatī^eb^ti yogavasena vā māyāvasena vā apāmaṅgaṃ pāmaṅganti,  amaṇiṃ maṇinti, asuvaṇṇaṃ suvaṇṇanti katvā patirūpakena vañcanaṃ.  ^b^sāciyogo^eb^ti kuṭilayogo, etesaṃyeva ukkoṭanādīnametaṃ nāmaṃ.  tasmā -- ukkoṭanasāciyogo, vañcanasāciyogo,  nikatisāciyogoti, evamettha attho daṭṭhabbo. keci aññaṃ dassetvā  aññassa parivattanaṃ sāciyogoti vadanti. taṃ pana vañcaneneva  saṅgahitaṃ.</p>
              <p>[03] chedanādīsu ^b^chedana^eb^nti hatthacchedanādi. ^b^vadho^eb^ti  māraṇaṃ. ^b^bandho^eb^ti rajjubandhanādīhi bandhanaṃ.  ^b^viparāmoso^eb^ti himaviparāmoso, gumbaviparāmosoti duvidho.  yaṃ himapātasamaye himena paṭicchannā hutvā maggappaṭipannaṃ janaṃ musanti,  ayaṃ himaviparāmoso. yaṃ gumbādīhi paṭicchannā musanti, ayaṃ  gumbaviparāmoso. ^b^ālopo^eb^ vuccati gāmanigamādīnaṃ  vilopakaraṇaṃ. ^b^sahasākāro^eb^ti sāhasikakiriyā. gehaṃ  pavisitvā manussānaṃ ure satthaṃ ṭhapetvā icchitabhaṇḍānaṃ gahaṇaṃ.  evametasmā chedana...pe0... sahasākārā paṭivirato samaṇo gotamoti.  iti vā hi, bhikkhave, puthujjano tathāgatassa vaṇṇaṃ vadamāno  vadeyyāti. </p>
              <p>[06] ettāvatā cūḷasīlaṃ niṭṭhitaṃ hoti. </p>
            </h4>
          </h3>
          <h3>
            <h3n> majjhimasīlavaṇṇanā </h3n>
            <h4>
              <h4n> </h4n>
              <p>[03] 11^b^.^eb^ idāni ^a^P1.0081^ea^ ^a^M1.0079^ea^ majjhimasīlaṃ vitthārento ``yathā  vā paneke bhonto''tiādimāha. tatrāyaṃ anuttānapadavaṇṇanā.  ^b^saddhādeyyānī^eb^ti kammañca phalañca idhalokañca paralokañca  saddahitvā dinnāni. `ayaṃ me ñātī'ti vā, `mitto'ti vā, idaṃ  paṭikarissati, idaṃ vā tena katapubbanti vā, evaṃ na dinnānīti  attho. evaṃ dinnāni hi na saddhādeyyāni nāma honti  ^a^V1.0075^ea^. ^b^bhojanānī^eb^ti desanāsīsamattametaṃ, atthato pana saddhādeyyāni  bhojanāni bhuñjitvā cīvarāni pārupitvā senāsanāni sevamānā  gilānabhesajjaṃ paribhuñjamānāti sabbametaṃ vuttameva hoti.</p>
              <p>[03] ^b^seyyathida^eb^nti nipāto. tassattho katamo so  bījagāmabhūtagāmo, yassa samārambhaṃ anuyuttā viharantīti. tato taṃ  dassento ^b^mūlabīja^eb^ntiādimāha. tattha ^b^mūlabījaṃ^eb^ nāma  haliddi, siṅgiveraṃ, vacā, vacattaṃ, ativisā, kaṭukarohiṇī, usīraṃ,  bhaddamuttakanti evamādi. ^b^khandhabījaṃ^eb^ nāma assattho, nigrodho,  pilakkho, udumbaro, kacchako, kapitthanoti evamādi.  ^b^phaḷubījaṃ^eb^ nāma ucchu, naḷo, veḷūti evamādi. ^b^aggabījaṃ^eb^  nāma ajjakaṃ, phaṇijjakaṃ, hiriveranti evamādi. ^b^bījabījaṃ^eb^  nāma pubbaṇṇaṃ aparaṇṇanti evamādi. sabbañhetaṃ rukkhato viyojitaṃ  viruhanasamatthameva ``bījagāmo''ti vuccati. rukkhato pana  aviyojitaṃ asukkhaṃ ``bhūtagāmo''ti vuccati. tattha  bhūtagāmasamārambho pācittiyavatthu, bījagāmasamārambho dukkaṭavatthūti  veditabbo. </p>
              <p>[03] 12^b^.^eb^ ^b^sannidhikāraparibhoga^eb^nti sannidhikatassa  paribhogaṃ. tattha duvidhā kathā, vinayavasena ca sallekhavasena ca.  vinayavasena tāva yaṃ kiñci annaṃ ajja paṭiggahitaṃ aparajju  sannidhikārakaṃ hoti, tassa paribhoge pācittiyaṃ ^a^P1.0082^ea^. attanā laddhaṃ pana  sāmaṇerānaṃ datvā, tehi laddhaṃ ṭhapāpetvā dutiyadivase bhuñjituṃ vaṭṭati,  sallekho pana na hoti.</p>
              <p>[03] ^b^pānasannidhimhi^eb^pi eseva nayo. tattha pānaṃ nāma  ambapānādīni aṭṭha pānāni, yāni ca tesaṃ anulomāni. tesaṃ  vinicchayo samantapāsādikāyaṃ vutto.</p>
              <p>[03] ^b^vatthasannidhimhi^eb^ ^a^M1.0080^ea^ anadhiṭṭhitaṃ avikappitaṃ sannidhi ca  hoti, sallekhañca kopeti, ayaṃ pariyāyakathā. nippariyāyato pana  ticīvarasantuṭṭhena bhavitabbaṃ, catutthaṃ labhitvā aññassa dātabbaṃ. sace  yassa kassaci dātuṃ na sakkoti, yassa pana dātukāmo hoti, so  uddesatthāya vā paripucchatthāya vā gato, āgatamatte dātabbaṃ, adātuṃ na  vaṭṭati. cīvare pana appahonte satiyā paccāsāya anuññātakālaṃ  ṭhapetuṃ vaṭṭati. sūcisuttacīvarakārakānaṃ alābhena tato parampi  vinayakammaṃ katvā ṭhapetuṃ vaṭṭati. ``imasmiṃ jiṇṇe puna īdisaṃ  kuto labhissāmī''ti pana ṭhapetuṃ na vaṭṭati, sannidhi ca hoti,  sallekhañca kopeti.</p>
              <p>[03] ^b^yānasannidhimhi^eb^ ^a^V1.0076^ea^ yānaṃ nāma vayhaṃ, ratho, sakaṭaṃ,  sandamānikā, sivikā, pāṭaṅkīti; netaṃ pabbajitassa yānaṃ.  upāhanā pana pabbajitassa yānaṃyeva. ekabhikkhussa hi eko  araññatthāya, eko dhotapādakatthāyāti, ukkaṃsato dve upāhanasaṅghāṭā  vaṭṭanti. tatiyaṃ labhitvā aññassa dātabbo. ``imasmiṃ jiṇṇe  aññaṃ kuto labhissāmī''ti hi ṭhapetuṃ na vaṭṭati, sannidhi ca hoti,  sallekhañca kopeti.</p>
              <p>[03] ^b^sayanasannidhimhi^eb^ sayananti mañco. ekassa bhikkhuno  eko gabbhe, eko divāṭhāneti ukkaṃsato dve mañcā vaṭṭanti. tato  uttari labhitvā aññassa bhikkhuno vā gaṇassa vā dātabbo; adātuṃ  na vaṭṭati. sannidhi ca hoti, sallekhañca kopeti.</p>
              <p>[03] ^b^gandhasannidhimhi^eb^ bhikkhuno kaṇḍukacchuchavidosādiābādhe  ^a^P1.0083^ea^ sati gandhā vaṭṭanti. te gandhe āharāpetvā tasmiṃ roge vūpasante  aññesaṃ vā ābādhikānaṃ dātabbā, dvāre pañcaṅguligharadhūpanādīsu vā  upanetabbā. ``puna roge sati bhavissantī''ti pana ṭhapetuṃ na  vaṭṭati, sannidhi ca hoti, sallekhañca kopeti.</p>
              <p>[03] ^b^āmisa^eb^nti vuttāvasesaṃ daṭṭhabbaṃ. seyyathidaṃ, idhekacco  bhikkhu -- ``tathārūpe kāle upakārāya bhavissatī''ti  tilataṇḍulamuggamāsanāḷikeraloṇamacchamaṃsavallūrasappitelaguḷabhājanādīni  āharāpetvā ṭhapeti. so vassakāle kālasseva sāmaṇerehi yāguṃ  pacāpetvā paribhuñjitvā ``sāmaṇera, udakakaddame dukkhaṃ gāmaṃ pavisituṃ,  gaccha asukaṃ kulaṃ ^a^M1.0081^ea^ gantvā mayhaṃ vihāre nisinnabhāvaṃ ārocehi;  asukakulato dadhiādīni āharā''ti peseti. bhikkhūhi -- ``kiṃ,  bhante, gāmaṃ pavisissathā''ti vuttepi, ``duppaveso, āvuso, idāni  gāmo''ti vadati. te -- ``hotu, bhante, acchatha tumhe, mayaṃ  bhikkhaṃ pariyesitvā āharissāmā''ti gacchanti. atha sāmaṇeropi  dadhiādīni āharitvā bhattañca byañjanañca sampādetvā upaneti, taṃ  bhuñjantasseva upaṭṭhākā bhattaṃ pahiṇanti, tatopi manāpaṃ manāpaṃ bhuñjati.  atha bhikkhū piṇḍapātaṃ gahetvā āgacchanti, tatopi manāpaṃ manāpaṃ  gīvāyāmakaṃ bhuñjatiyeva. evaṃ catumāsampi vītināmeti. ayaṃ  vuccati -- ``bhikkhu muṇḍakuṭumbikajīvikaṃ jīvati, na  samaṇajīvika''nti. evarūpo āmisasannidhi nāma hoti.</p>
              <p>[03] bhikkhuno pana vasanaṭṭhāne ekā taṇḍulanāḷi, eko guḷapiṇḍo,  catubhāgamattaṃ sappīti ettakaṃ nidhetuṃ vaṭṭati, akāle sampattacorānaṃ  atthāya. te hi ettakampi āmisapaṭisanthāraṃ alabhantā ^a^V1.0077^ea^ jīvitāpi  voropeyyuṃ, tasmā sace ettakaṃ natthi, āharāpetvāpi ^a^P1.0084^ea^ ṭhapetuṃ vaṭṭati.  aphāsukakāle ca yadettha kappiyaṃ, taṃ attanāpi paribhuñjituṃ vaṭṭati.  kappiyakuṭiyaṃ pana bahuṃ ṭhapentassāpi sannidhi nāma natthi.  tathāgatassa pana taṇḍulanāḷiādīsu vā yaṃ kiñci caturatanamattaṃ vā  pilotikakhaṇḍaṃ ``idaṃ me ajja vā sve vā bhavissatī''ti ṭhapitaṃ  nāma natthi. </p>
              <p>[03] 13^b^.^eb^ visūkadassanesu ^b^naccaṃ^eb^ nāma yaṃ kiñci  naccaṃ, taṃ maggaṃ gacchantenāpi gīvaṃ pasāretvā daṭṭhuṃ na vaṭṭati.  vitthāravinicchayo panettha samantapāsādikāyaṃ vuttanayeneva veditabbo.  yathā cettha, evaṃ sabbesu sikkhāpadapaṭisaṃyuttesu suttapadesu. ito  parañhi ettakampi avatvā tattha tattha payojanamattameva  vaṇṇayissāmāti.</p>
              <p>[03] ^b^pekkha^eb^nti naṭasamajjaṃ. ^b^akkhāna^eb^nti  bhāratayujjhanādikaṃ. yasmiṃ ṭhāne kathīyati, tattha gantumpi na vaṭṭati.  ^b^pāṇissara^eb^nti kaṃsatāḷaṃ, pāṇitāḷantipi vadanti.  ^b^vetāḷa^eb^nti ghanatāḷaṃ, mantena matasarīruṭṭhāpanantipi eke.  ^b^kumbhathūṇa^eb^nti caturassāmbaṇakatāḷaṃ, kumbhasaddantipi eke.  ^b^sobhanaka^eb^nti naṭānaṃ ^a^M1.0082^ea^ abbhokkiraṇaṃ, sobhanakaraṃ vā,  paṭibhānacittanti vuttaṃ hoti. ^b^caṇḍāla^eb^nti ayoguḷakīḷā,  caṇḍālānaṃ sāṇadhovanakīḷātipi vadanti. ^b^vaṃsa^eb^nti veḷuṃ  ussāpetvā kīḷanaṃ.</p>
              <p>[03] ^b^dhovana^eb^nti aṭṭhidhovanaṃ, ekaccesu kira janapadesu kālaṅkate  ñātake na jhāpenti, nikhaṇitvā ṭhapenti. atha nesaṃ pūtibhūtaṃ kāyaṃ  ñatvā nīharitvā aṭṭhīni dhovitvā gandhehi makkhetvā ṭhapenti. te  nakkhattakāle ekasmiṃ ṭhāne aṭṭhīni ṭhapetvā ekasmiṃ ṭhāne surādīni  ṭhapetvā rodantā paridevantā suraṃ pivanti. vuttampi cetaṃ --  ``atthi, bhikkhave ^a^P1.0085^ea^, dakkhiṇesu janapadesu aṭṭhidhovanaṃ nāma, tattha  hoti annampi pānampi khajjampi bhojjampi leyyampi peyyampi naccampi  gītampi vāditampi. atthetaṃ, bhikkhave, dhovanaṃ, netaṃ natthīti  vadāmī''ti (a0 ni0  10.107). ekacce pana indajālena  aṭṭhidhovanaṃ dhovanantipi vadanti.</p>
              <p>[03] hatthiyuddhādīsu bhikkhuno neva hatthiādīhi saddhiṃ yujjhituṃ, na  te yujjhāpetuṃ, na yujjhante daṭṭhuṃ vaṭṭati. ^b^nibbuddha^eb^nti mallayuddhaṃ.  ^b^uyyodhika^eb^nti yattha sampahāro dissati. ^b^balagga^eb^nti  balagaṇanaṭṭhānaṃ. ^b^senābyūha^eb^nti senāniveso, sakaṭabyūhādivasena  senāya nivesanaṃ. ^b^anīkadassana^eb^nti -- ``tayo hatthī pacchimaṃ  hatthānīka''ntiādinā (pāci0 324) nayena vuttassa anīkassa  dassanaṃ. </p>
              <p>[03] 14^b^.^eb^ pamādo ^a^V1.0078^ea^ ettha tiṭṭhatīti pamādaṭṭhānaṃ. jūtañca  taṃ pamādaṭṭhānañcāti ^b^jūtappamādaṭṭhānaṃ^eb^. ekekāya pantiyā aṭṭha  aṭṭha padāni assāti ^b^aṭṭhapadaṃ^eb^ dasapadepi eseva nayo.  ^b^ākāsa^eb^nti aṭṭhapadadasapadesu viya ākāseyeva kīḷanaṃ.  ^b^parihārapatha^eb^nti bhūmiyaṃ nānāpathamaṇḍalaṃ katvā tattha tattha  pariharitabbaṃ, pathaṃ pariharantānaṃ kīḷanaṃ. ^b^santika^eb^nti  santikakīḷanaṃ. ekajjhaṃ ṭhapitā sāriyo vā sakkharāyo vā  acālentā nakheneva apanenti ca upanenti ca, sace tattha kāci  calati, parājayo hoti, evarūpāya kīḷāyetaṃ adhivacanaṃ.  ^b^khalika^eb^nti jūtaphalake pāsakakīḷanaṃ. ^b^ghaṭikā^eb^ vuccati  dīghadaṇḍakena rassadaṇḍakaṃ paharaṇakīḷanaṃ. ^b^salākahattha^eb^nti  lākhāya vā mañjiṭṭhikāya vā piṭṭhodakena vā salākahatthaṃ ^a^P1.0086^ea^ temetvā --  ``kiṃ ^a^M1.0083^ea^ hotū''ti bhūmiyaṃ vā bhittiyaṃ vā taṃ paharitvā  hatthiassādirūpadassanakīḷanaṃ. ^b^akkha^eb^nti guḷakīḷā.  ^b^paṅgacīraṃ^eb^ vuccati paṇṇanāḷikaṃ, taṃ dhamantā kīḷanti.  ^b^vaṅkaka^eb^nti gāmadārakānaṃ kīḷanakaṃ khuddakanaṅgalaṃ.  ^b^mokkhacikā^eb^ vuccati samparivattanakīḷā, ākāse vā daṇḍakaṃ  gahetvā bhūmiyaṃ vā sīsaṃ ṭhapetvā heṭṭhupariyabhāvena parivattanakīḷāti  vuttaṃ hoti. ^b^ciṅgulikaṃ^eb^ vuccati tālapaṇṇādīhi kataṃ  vātappahārena paribbhamanacakkaṃ. ^b^pattāḷhakaṃ^eb^ vuccati paṇṇanāḷikā.  tāya vālukādīni minantā kīḷanti. ^b^rathaka^eb^nti khuddakarathaṃ.  ^b^dhanuka^eb^nti khuddakadhanumeva. ^b^akkharikā^eb^ vuccati ākāse  vā piṭṭhiyaṃ vā akkharajānanakīḷā. ^b^manesikā^eb^ nāma manasā  cintitajānanakīḷā. ^b^yathāvajjaṃ^eb^ nāma kāṇakuṇikhujjādīnaṃ yaṃ  yaṃ vajjaṃ, taṃ taṃ payojetvā dassanakīḷā. </p>
              <p>[03] 15^b^.^eb^ ^b^āsandi^eb^nti pamāṇātikkantāsanaṃ.  anuyuttā viharantīti idaṃ apekkhitvā pana sabbapadesu upayogavacanaṃ  kataṃ. ^b^pallaṅko^eb^ti pādesu vāḷarūpāni ṭhapetvā kato.  ^b^gonako^eb^ti dīghalomako mahākojavo, caturaṅgulādhikāni kira  tassa lomāni. ^b^cittaka^eb^nti vānavicittaṃ uṇṇāmayattharaṇaṃ.  ^b^paṭikā^eb^ti uṇṇāmayo setattharaṇo. ^b^paṭalikā^eb^ti  ^a^P1.0087^ea^ ghanapupphako uṇṇāmayattharaṇo. yo āmalakapattotipi vuccati.  ^b^tūlikā^eb^ti tiṇṇaṃ tūlānaṃ aññatarapuṇṇā tūlikā.  ^b^vikatikā^eb^ti sīhabyagghādirūpavicitro uṇṇāmayattharaṇo.  ^b^uddalomī^eb^ti ubhayatodasaṃ uṇṇāmayattharaṇaṃ, keci  ``ekatouggatapuppha''nti vadanti. ^b^ekantalomī^eb^ti ekatodasaṃ  uṇṇāmayattharaṇaṃ. keci ``ubhatouggatapuppha''nti vadanti.  ^b^kaṭṭissa^eb^nti ratanaparisibbitaṃ koseyyakaṭṭissamayapaccattharaṇaṃ.  ^b^koseyya^eb^nti ratanaparisibbitameva kosiyasuttamayapaccattharaṇaṃ.  suddhakoseyyaṃ pana vaṭṭatīti vinaye vuttaṃ. dīghanikāyaṭṭhakathāyaṃ pana  ``ṭhapetvā tūlikaṃ sabbāneva gonakādīni ratanaparisibbitāni na  vaṭṭantī''ti vuttaṃ.</p>
              <p>[03] ^b^kuttaka^eb^nti soḷasannaṃ nāṭakitthīnaṃ ṭhatvā naccanayoggaṃ  uṇṇāmayattharaṇaṃ. ^b^hatthattharaṃ assatthara^eb^nti ^a^V1.0079^ea^ hatthiassapiṭṭhīsu  attharaṇāttharakāyeva. rathattharepi eseva nayo.  ^b^ajinappaveṇī^eb^ti ajinacammehi mañcappamāṇena sibbitvā  katā ^a^M1.0084^ea^ paveṇī. ^b^kadalīmigapavarapaccattharaṇa^eb^nti kadalīmigacammaṃ  nāma atthi, tena kataṃ pavarapaccattharaṇaṃ; uttamapaccattharaṇanti attho.  taṃ kira setavatthassa upari kadalīmigacammaṃ pattharitvā sibbetvā  karonti. ^b^sauttaracchada^eb^nti saha uttaracchadena, uparibaddhena  rattavitānena saddhinti attho. setavitānampi heṭṭhā  akappiyapaccattharaṇe sati na vaṭṭati, asati pana vaṭṭati.  ^b^ubhatolohitakūpadhāna^eb^nti sīsūpadhānañca pādūpadhānañcāti  ^a^P1.0088^ea^ mañcassa ubhatolohitakaṃ upadhānaṃ, etaṃ na kappati. yaṃ pana ekameva  upadhānaṃ ubhosu passesu rattaṃ vā hoti padumavaṇṇaṃ vā vicitraṃ vā,  sace pamāṇayuttaṃ, vaṭṭati. mahāupadhānaṃ pana paṭikkhittaṃ.  alohitakāni dvepi vaṭṭantiyeva. tato uttari labhitvā aññesaṃ  dātabbāni. dātuṃ asakkonto mañce tiriyaṃ attharitvā upari  paccattharaṇaṃ datvā nipajjitumpi labhati. āsandīādīsu pana  vuttanayeneva paṭipajjitabbaṃ. vuttañhetaṃ -- ``anujānāmi, bhikkhave,  āsandiyā pāde chinditvā paribhuñjituṃ, pallaṅkassa vāḷe bhinditvā  paribhuñjituṃ, tūlikaṃ vijaṭetvā bimbohanaṃ kātuṃ, avasesaṃ bhummattharaṇaṃ  kātu''nti (cūḷava0 297). </p>
              <p>[03] 16^b^.^eb^ ucchādanādīsu mātukucchito  nikkhantadārakānaṃ sarīragandho dvādasavassapattakāle nassati, tesaṃ  sarīraduggandhaharaṇatthāya gandhacuṇṇādīhi ucchādenti, evarūpaṃ ucchādanaṃ  na vaṭṭati. puññavante pana dārake ūrūsu nipajjāpetvā telena  makkhetvā hatthapādaūrunābhiādīnaṃ saṇṭhānasampādanatthaṃ parimaddanti,  evarūpaṃ parimaddanaṃ na vaṭṭati.</p>
              <p>[03] ^b^nhāpana^eb^nti tesaṃyeva dārakānaṃ gandhādīhi nhāpanaṃ.  ^b^sambāhana^eb^nti mahāmallānaṃ viya hatthapāde muggarādīhi paharitvā  bāhuvaḍḍhanaṃ. ^b^ādāsa^eb^nti yaṃ kiñci ādāsaṃ pariharituṃ na  vaṭṭati. ^b^añjana^eb^nti alaṅkārañjanameva. ^b^mālā^eb^ti  baddhamālā vā abaddhamālā vā. ^b^vilepana^eb^nti yaṃ kiñci  chavirāgakaraṇaṃ. ^b^mukhacuṇṇaṃ mukhalepana^eb^nti mukhe  kāḷapīḷakādīnaṃ haraṇatthāya mattikakakkaṃ denti, tena lohite calite  sāsapakakkaṃ denti, tena dose khādite tilakakkaṃ denti, tena lohite  sannisinne haliddikakkaṃ denti, tena chavivaṇṇe ārūḷhe mukhacuṇṇakena  mukhaṃ cuṇṇenti, taṃ sabbaṃ na vaṭṭati.</p>
              <p>[03] hatthabandhādīsu ^a^P1.0089^ea^ ^a^M1.0085^ea^ hatthe vicitrasaṅkhakapālādīni bandhitvā  vicaranti, taṃ vā aññaṃ vā sabbampi hatthābharaṇaṃ na vaṭṭati, apare  sikhaṃ bandhitvā vicaranti. suvaṇṇacīrakamuttalatādīhi ca ^a^V1.0080^ea^ taṃ  parikkhipanti; taṃ sabbaṃ na vaṭṭati. apare catuhatthadaṇḍaṃ vā aññaṃ  vā pana alaṅkatadaṇḍakaṃ gahetvā vicaranti, tathā  itthipurisarūpādivicittaṃ bhesajjanāḷikaṃ suparikkhittaṃ vāmapasse  olaggitaṃ; apare kaṇṇikaratanaparikkhittakosaṃ atitikhiṇaṃ asiṃ,  pañcavaṇṇasuttasibbitaṃ makaradantakādivicittaṃ chattaṃ,  suvaṇṇarajatādivicitrā morapiñchādiparikkhittā upāhanā, keci  ratanamattāyāmaṃ caturaṅgulavitthataṃ kesantaparicchedaṃ dassetvā meghamukhe  vijjulataṃ viya nalāṭe uṇhīsapaṭṭaṃ bandhanti, cūḷāmaṇiṃ dhārenti,  cāmaravālabījaniṃ dhārenti, taṃ sabbaṃ na vaṭṭati. </p>
              <p>[03] 17^b^.^eb^ aniyyānikattā saggamokkhamaggānaṃ  tiracchānabhūtā kathāti ^b^tiracchānakathā.^eb^ tattha rājānaṃ ārabbha  mahāsammato mandhātā dhammāsoko evaṃ mahānubhāvotiādinā nayena  pavattā kathā ^b^rājakathā.^eb^ esa nayo ^b^corakathādīsu.^eb^ tesu  asuko rājā abhirūpo dassanīyotiādinā nayena gehassitakathāva  ^b^tiracchānakathā^eb^ hoti. sopi nāma evaṃ mahānubhāvo khayaṃ  gatoti evaṃ pavattā pana kammaṭṭhānabhāve tiṭṭhati. coresu mūladevo evaṃ  mahānubhāvo, meghamālo evaṃ mahānubhāvoti tesaṃ kammaṃ paṭicca aho  sūrāti gehassitakathāva ^b^tiracchānakathā.^eb^ yuddhepi  bhāratayuddhādīsu asukena asuko evaṃ mārito, evaṃ viddhoti  kāmassādavaseneva kathā ^b^tiracchānakathā.^eb^ tepi nāma khayaṃ  gatāti evaṃ pavattā pana sabbattha kammaṭṭhānameva hoti. api ca  annādīsu evaṃ vaṇṇavantaṃ gandhavantaṃ rasavantaṃ phassasampannaṃ khādimha  bhuñjimhāti kāmassādavasena kathetuṃ na vaṭṭati. sātthakaṃ ^a^P1.0090^ea^ pana katvā  pubbe evaṃ vaṇṇādisampannaṃ annaṃ pānaṃ vatthaṃ sayanaṃ mālaṃ gandhaṃ  sīlavantānaṃ adamha, cetiye pūjaṃ karimhāti kathetuṃ vaṭṭati.  ^b^ñātikathādīsu^eb^ pana ``amhākaṃ ñātakā sūrā samatthā''ti vā  ``pubbe mayaṃ evaṃ vicitrehi yānehi vicarimhā''ti vā assādavasena  vattuṃ na vaṭṭati. sātthakaṃ pana katvā ``tepi no ñātakā khayaṃ  gatā''ti vā ``pubbe mayaṃ evarūpā upāhanā saṅghassa adamhā''ti vā  kathetuṃ vaṭṭati. ^b^gāmakathāpi^eb^  suniviṭṭhadunniviṭṭhasubhikkhadubbhikkhādivasena vā ``asukagāmavāsino  sūrā samatthā''ti ^a^M1.0086^ea^ vā evaṃ assādavasena na vaṭṭati. sātthakaṃ pana  katvā ``saddhā pasannā''ti vā ``khayavayaṃ gatā''ti vā vattuṃ vaṭṭati.  ^b^nigamanagarajanapadakathādīsupi^eb^ eseva nayo.</p>
              <p>[03] ^b^itthikathāpi^eb^ vaṇṇasaṇṭhānādīni paṭicca assādavasena na  vaṭṭati, saddhā pasannā khayavayaṃ gatāti evameva vaṭṭati.  ^b^sūrakathāpi^eb^ `nandimitto nāma yodho sūro ahosī'ti  assādavasena na vaṭṭati. saddho ahosi khayaṃ gatoti evameva vaṭṭati.  ^b^visikhākathāpi^eb^ ``asukā ^a^V1.0081^ea^ visikhā suniviṭṭhā dunniviṭṭhā  sūrā samatthā''ti assādavasena na vaṭṭati. saddhā pasannā khayavayaṃ  gatāti evameva vaṭṭati.</p>
              <p>[03] ^b^kumbhaṭṭhānakathā^eb^ti udakaṭṭhānakathā, udakatitthakathātipi  vuccati, kumbhadāsikathā vā, sāpi ``pāsādikā naccituṃ gāyituṃ  chekā''ti assādavasena na vaṭṭati; saddhā pasannātiādinā nayeneva  vaṭṭati. ^b^pubbapetakathā^eb^ti atītañātikathā. tattha  vattamānañātikathāsadiso vinicchayo.</p>
              <p>[03] ^b^nānattakathā^eb^ti purimapacchimakathāhi vimuttā avasesā  nānāsabhāvā niratthakakathā. ^b^lokakkhāyikā^eb^ti ayaṃ loko  kena nimmito, asukena nāma ^a^P1.0091^ea^ nimmito. kāko seto, aṭṭhīnaṃ  setattā; balākā rattā. lohitassa rattattāti evamādikā  lokāyatavitaṇḍasallāpakathā.</p>
              <p>[03] ^b^samuddakkhāyikā^eb^ nāma kasmā samuddo sāgaro?  sāgaradevena khato, tasmā sāgaro. khato meti hatthamuddāya sayaṃ  niveditattā ``samuddo''ti evamādikā niratthakā samuddakkhāyanakathā.  ^b^bhavo^eb^ti vuḍḍhi. ^b^abhavo^eb^ti hāni. iti bhavo, iti  abhavoti yaṃ vā taṃ vā niratthakakāraṇaṃ vatvā pavattitakathā  ^b^itibhavābhavakathā.^eb^ </p>
              <p>[03] 18^b^.^eb^ ^b^viggāhikakathā^eb^ti viggahakathā,  sārambhakathā. tattha ^b^sahitaṃ me^eb^ti mayhaṃ vacanaṃ sahitaṃ siliṭṭhaṃ  atthayuttaṃ kāraṇayuttanti attho. ^b^asahitaṃ te^eb^ti tuyhaṃ vacanaṃ  asahitaṃ asiliṭṭhaṃ. ^b^adhiciṇṇaṃ te viparāvatta^eb^nti yaṃ tuyhaṃ  dīgharattāciṇṇavasena suppaguṇaṃ, taṃ mayhaṃ ekavacaneneva viparāvattaṃ  parivattitvā ṭhitaṃ, na kiñci jānāsīti attho.</p>
              <p>[03] ^b^āropito^eb^ ^a^M1.0087^ea^ ^b^te vādo^eb^ti mayā tava doso āropito.  ^b^cara vādappamokkhāyā^eb^ti dosamocanatthaṃ cara, vicara; tattha tattha  gantvā sikkhāti attho. ^b^nibbeṭhehi vā sace pahosī^eb^ti atha  sayaṃ pahosi, idānimeva nibbeṭhehīti. </p>
              <p>[03] 19^b^.^eb^ dūteyyakathāyaṃ ^b^idha gacchā^eb^ti ito asukaṃ  nāma ṭhānaṃ gaccha. ^b^amutrāgacchā^eb^ti tato asukaṃ nāma ṭhānaṃ  āgaccha. ^b^idaṃ harā^eb^ti ito idaṃ nāma hara. ^b^amutra idaṃ  āharā^eb^ti asukaṭṭhānato ^a^V1.0082^ea^ idaṃ nāma idha āhara. saṅkhepato pana idaṃ  dūteyyaṃ nāma ṭhapetvā pañca sahadhammike ratanattayassa  upakārapaṭisaṃyuttañca gihīsāsanaṃ aññesaṃ na vaṭṭati. </p>
              <p>[03] 20^b^.^eb^ ^b^kuhakā^eb^tiādīsu tividhena kuhanavatthunā  lokaṃ kuhayanti, vimhāpayantīti kuhakā. lābhasakkāratthikā hutvā  lapantīti ^b^lapakā.^eb^ nimittaṃ sīlametesanti ^b^nemittikā.^eb^  nippeso sīlametesanti ^b^nippesikā.^eb^ lābhena lābhaṃ  nijigīsanti ^a^P1.0092^ea^ magganti pariyesanttīti ^b^lābhena lābhaṃ  nijigīsitāro.^eb^ kuhanā, lapanā, nemittikatā, nippesikatā,  lābhena lābhaṃ nijigīsanatāti etāhi samannāgatānaṃ puggalānaṃ etaṃ  adhivacanaṃ. ayamettha saṅkhepo. vitthārena panetā kuhanādikā  visuddhimagge sīlaniddeseyeva pāḷiñca aṭṭhakathañca āharitvā  pakāsitāti. </p>
              <p>[06] ettāvatā majjhimasīlaṃ niṭṭhitaṃ hoti. </p>
            </h4>
          </h3>
          <h3>
            <h3n> mahāsīlavaṇṇanā </h3n>
            <h4>
              <h4n> </h4n>
              <p>[03] 21^b^.^eb^ ito paraṃ mahāsīlaṃ hoti. ^b^aṅga^eb^nti  hatthapādādīsu yena kenaci evarūpena aṅgena samannāgato dīghāyu  yasavā hotītiādinayappavattaṃ aṅgasatthaṃ. ^b^nimitta^eb^nti  nimittasatthaṃ. paṇḍurājā kira tisso muttāyo muṭṭhiyaṃ katvā  nemittikaṃ pucchi -- ``kiṃ me hatthe''ti? so ito cito ca  vilokesi, tasmiñca samaye gharagolikāya makkhikā gayhantī muttā,  so ``muttā''ti āha. puna ``katī''ti puṭṭho kukkuṭassa tikkhattuṃ  ravantassa saddaṃ sutvā ``tisso''ti āha. evaṃ taṃ taṃ ādisitvā  nimittamanuyuttā viharanti.</p>
              <p>[03] ^b^uppāta^eb^nti ^a^M1.0088^ea^ asanipātādīnaṃ mahantānaṃ uppatitaṃ, tañhi  disvā ``idaṃ bhavissati, evaṃ bhavissatī''ti ādisanti.  ^b^supina^eb^nti yo pubbaṇhasamaye supinaṃ passati, evaṃ vipāko  hoti; yo idaṃ nāma passati, tassa idaṃ nāma hotītiādinā nayena  supinakaṃ anuyuttā viharanti. ^b^lakkhaṇa^eb^nti iminā lakkhaṇena  samannāgato rājā hoti, iminā uparājātiādikaṃ.  ^b^mūsikacchinna^eb^nti undūrakhāyitaṃ. tenāpi hi ahate vā vatthe  anahate vā vatthe ito paṭṭhāya evaṃ chinne idaṃ nāma hotīti  ādisanti. ^b^aggihoma^eb^nti ^a^P1.0093^ea^ evarūpena dārunā evaṃ ^a^V1.0083^ea^ hute idaṃ  nāma hotīti aggijuhanaṃ. dabbihomādīnipi aggihomāneva,  evarūpāya dabbiyā īdisehi kaṇādīhi hute idaṃ nāma hotīti evaṃ  pavattivasena pana visuṃ vuttāni.</p>
              <p>[03] tattha ^b^kaṇo^eb^ti kuṇḍako. ^b^taṇḍulā^eb^ti  sāliādīnañceva tiṇajātīnañca taṇḍulā. ^b^sappī^eb^ti  gosappiādikaṃ. ^b^tela^eb^nti tilatelādikaṃ. sāsapādīni pana  mukhena gahetvā aggimhi pakkhipanaṃ, vijjaṃ parijappitvā juhanaṃ vā  ^b^mukhahomaṃ.^eb^ dakkhiṇakkhakajaṇṇulohitādīhi juhanaṃ  ^b^lohitahomaṃ. aṅgavijjā^eb^ti pubbe aṅgameva disvā  byākaraṇavasena aṅgaṃ vuttaṃ, idha aṅgulaṭṭhiṃ disvā vijjaṃ parijappitvā  ayaṃ kulaputto vā no vā, sirīsampanno vā no  vātiādibyākaraṇavasena aṅgavijjā vuttā. ^b^vatthuvijjā^eb^ti  gharavatthuārāmavatthādīnaṃ guṇadosasallakkhaṇavijjā. mattikādivisesaṃ  disvāpi hi vijjaṃ parijappitvā heṭṭhā pathaviyaṃ tiṃsaratanamatte, ākāse  ca asītiratanamatte padese guṇadosaṃ passanti. ^b^khattavijjā^eb^ti  abbheyyamāsurakkharājasatthādisatthaṃ. ^b^sivavijjā^eb^ti susāne  pavisitvā santikaraṇavijjā, siṅgālarutavijjātipi vadanti.  ^b^bhūtavijjā^eb^ti bhūtavejjamanto. ^b^bhūrivijjā^eb^ti bhūrighare  vasantena uggahetabbamanto. ^b^ahivijjā^eb^ti  sappadaṭṭhatikicchanavijjā ceva sappāvhāyanavijjā ca.  ^b^visavijjā^eb^ti yāya, purāṇavisaṃ vā rakkhanti, navavisaṃ vā  karonti visavantameva vā. ^b^vicchikavijjā^eb^ti  vicchikadaṭṭhatikicchanavijjā. ^b^mūsikavijjāya^eb^pi ^a^M1.0089^ea^ eseva nayo.  ^b^sakuṇavijjā^eb^ti sapakkhakāpakkhakadvipadacatuppadānaṃ  rutagatādivasena sakuṇañāṇaṃ. ^b^vāyasavijjā^eb^ti kākarutañāṇaṃ, taṃ  visuññeva satthaṃ, tasmā ^a^P1.0094^ea^ visuṃ vuttaṃ.</p>
              <p>[03] ^b^pakkajjhāna^eb^nti paripākagatacintā. idāni ``ayaṃ ettakaṃ  jīvissati, ayaṃ ettaka''nti evaṃ pavattaṃ ādiṭṭhañāṇanti attho.  ^b^saraparittāṇa^eb^nti sararakkhaṇaṃ, yathā attano upari na āgacchati,  evaṃ karaṇavijjā. ^b^migacakka^eb^nti idaṃ sabbasaṅgāhikaṃ  sabbasakuṇacatuppadānaṃ rutañāṇavasena vuttaṃ. </p>
              <p>[03] 22^b^.^eb^ ^b^maṇilakkhaṇādīsu^eb^ evarūpo maṇi  pasattho, evarūpo apasattho, sāmino ārogyaissariyādīnaṃ hetu  hoti, na hotīti, evaṃ vaṇṇasaṇṭhānādivasena maṇiādīnaṃ lakkhaṇaṃ  anuyuttā viharantīti attho. tattha ^b^āvudha^eb^nti ṭhapetvā  asiādīni avasesaṃ āvudhaṃ. ^b^itthilakkhaṇādīnipi^eb^ yamhi  kule te itthipurisādayo vasanti, tassa vuḍḍhihānivaseneva  veditabbāni. ^b^ajalakkhaṇādīsu^eb^ pana evarūpānaṃ ajādīnaṃ  maṃsaṃ khāditabbaṃ, evarūpānaṃ na khāditabbanti ayaṃ viseso veditabbo.</p>
              <p>[03] api ^a^V1.0084^ea^ cettha ^b^godhāya lakkhaṇe^eb^ cittakammapiḷandhanādīsupi  evarūpāya godhāya sati idaṃ nāma hotīti ayaṃ viseso veditabbo.  idañcettha vatthu -- ekasmiṃ kira vihāre cittakamme godhaṃ aggiṃ  dhamamānaṃ akaṃsu. tato paṭṭhāya bhikkhūnaṃ mahāvivādo jāto. eko  āgantukabhikkhu taṃ disvā makkhesi. tato paṭṭhāya vivādo  mandībhūto hoti. ^b^kaṇṇikalakkhaṇaṃ^eb^ piḷandhanakaṇṇikāyapi  gehakaṇṇikāyapi vasena veditabbaṃ. ^b^kacchapalakkhaṇaṃ^eb^  godhālakkhaṇasadisameva. ^b^migalakkhaṇaṃ^eb^ sabbasaṅgāhikaṃ  sabbacatuppadānaṃ lakkhaṇavasena vuttaṃ. </p>
              <p>[03] 23^b^.^eb^ ^b^raññaṃ niyyānaṃ bhavissatī^eb^ti asukadivase  asukanakkhattena asukassa nāma rañño niggamanaṃ bhavissatīti evaṃ  rājūnaṃ pavāsagamanaṃ byākaroti. esa nayo sabbattha. kevalaṃ panettha  ^b^aniyyāna^eb^nti vippavutthānaṃ puna āgamanaṃ. ^b^abbhantarānaṃ  raññaṃ upayānaṃ bhavissati^eb^ ^a^P1.0095^ea^, ^b^bāhirānaṃ raññaṃ apayāna^eb^nti antonagare  amhākaṃ rājā paṭiviruddhaṃ bahirājānaṃ upasaṅkamissati, tato tassa  paṭikkamanaṃ bhavissatīti evaṃ raññaṃ upayānāpayānaṃ ^a^M1.0090^ea^ byākaroti.  dutiyapadepi eseva nayo. jayaparājayā pākaṭāyeva. </p>
              <p>[03] 24^b^.^eb^ ^b^candaggāhādayo^eb^ asukadivase rāhu candaṃ  gahessatīti byākaraṇavaseneva veditabbā. api ca nakkhattassa  aṅgārakādigāhasamāyogopi nakkhattagāhoyeva. ^b^ukkāpāto^eb^ti  ākāsato ukkānaṃ patanaṃ. ^b^disāḍāho^eb^ti disākālusiyaṃ  aggisikhadhūmasikhādīhi ākulabhāvo viya. ^b^devadudrabhī^eb^ti  sukkhavalāhakagajjanaṃ. ^b^uggamana^eb^nti udayanaṃ.  ^b^okkamana^eb^nti atthaṅgamanaṃ. ^b^saṃkilesa^eb^nti avisuddhatā.  ^b^vodāna^eb^nti visuddhatā. ^b^evaṃ vipāko^eb^ti lokassa evaṃ  vividhasukhadukkhāvaho. </p>
              <p>[03] 25^b^.^eb^ ^b^suvuṭṭhikā^eb^ti devassa sammādhārānuppavecchanaṃ.  ^b^dubbuṭṭhikā^eb^ti avaggāho, vassavibandhoti vuttaṃ hoti.  ^b^muddā^eb^ti hatthamuddā. ^b^gaṇanā^eb^ vuccati acchiddakagaṇanā.  ^b^saṅkhāna^eb^nti saṅkalanasaṭuppādanādivasena piṇḍagaṇanā. yassa sā  paguṇā hoti, so rukkhampi disvā ettakāni ettha paṇṇānīti  jānāti. ^b^kāveyya^eb^nti ``cattārome, bhikkhave, kavī. katame  cattāro? cintākavi, sutakavi, atthakavi, paṭibhānakavī''ti (a0  ni0  4.231). imesaṃ catunnaṃ kavīnaṃ attano cintāvasena vā;  ``vessantaro nāma rājā ahosī''tiādīni sutvā sutavasena vā;  imassa ayaṃ attho, evaṃ taṃ yojessāmīti evaṃ atthavasena vā;  kiñcideva disvā tappaṭibhāgaṃ kattabbaṃ karissāmīti evaṃ  ṭhānuppattikapaṭibhānavasena vā; jīvikatthāya kabyakaraṇaṃ. lokāyataṃ  ^a^P1.0096^ea^ vuttameva. </p>
              <p>[03] 26^b^.^eb^ ^b^āvāhanaṃ^eb^ ^a^V1.0085^ea^ nāma imassa dārakassa  asukakulato asukanakkhattena dārikaṃ ānethāti āvāhakaraṇaṃ.  ^b^vivāhana^eb^nti imaṃ dārikaṃ asukassa nāma dārakassa  asukanakkhattena detha, evamassā vuḍḍhi bhavissatīti vivāhakaraṇaṃ.  ^b^saṃvaraṇa^eb^nti saṃvaraṇaṃ nāma `ajja nakkhattaṃ sundaraṃ, ajjeva  samaggā hotha, iti vo viyogo na bhavissatī'ti evaṃ samaggakaraṇaṃ.  vivaraṇaṃ nāma `sace viyujjitukāmattha, ajjeva viyujjatha ^a^M1.0091^ea^,  iti vo puna saṃyogo na bhavissatī'ti evaṃ visaṃyogakaraṇaṃ.  ^b^saṅkiraṇa^eb^nti `uṭṭhānaṃ vā iṇaṃ vā dinnaṃ dhanaṃ ajja saṅkaḍḍhatha,  ajja saṅkaḍḍhitañhi taṃ thāvaraṃ hotī'ti evaṃ dhanapiṇḍāpanaṃ.  ^b^vikiraṇa^eb^nti `sace payogauddhārādivasena dhanaṃ payojitukāmattha,  ajja payojitaṃ diguṇacatugguṇaṃ hotī'ti evaṃ dhanapayojāpanaṃ.  ^b^subhagakaraṇa^eb^nti piyamanāpakaraṇaṃ vā sassirīkakaraṇaṃ vā.  ^b^dubbhagakaraṇa^eb^nti tabbiparītaṃ. ^b^viruddhagabbhakaraṇa^eb^nti  viruddhassa vilīnassa aṭṭhitassa matassa gabbhassa karaṇaṃ. puna  avināsāya bhesajjadānanti attho. gabbho hi vātena, pāṇakehi,  kammunā cāti tīhi kāraṇehi vinassati. tattha vātena vinassante  nibbāpanīyaṃ sītalaṃ bhesajjaṃ deti, pāṇakehi vinassante pāṇakānaṃ  paṭikammaṃ karoti, kammunā vinassante pana buddhāpi paṭibāhituṃ na  sakkonti.</p>
              <p>[03] ^b^jivhānibandhana^eb^nti mantena jivhāya bandhakaraṇaṃ.  ^b^hanusaṃhanana^eb^nti ^a^P1.0097^ea^ mukhabandhamantena yathā hanukaṃ cāletuṃ na sakkonti,  evaṃ bandhakaraṇaṃ. ^b^hatthābhijappana^eb^nti hatthānaṃ parivattanatthaṃ  mantajappanaṃ. tasmiṃ kira mante sattapadantare ṭhatvā jappite itaro  hatthe parivattetvā khipati. ^b^kaṇṇajappana^eb^nti kaṇṇehi saddaṃ  assavanatthāya vijjāya jappanaṃ. taṃ kira jappitvā vinicchayaṭṭhāne  yaṃ icchati, taṃ bhaṇati, paccatthiko taṃ na suṇāti, tato paṭivacanaṃ  sampādetuṃ na sakkoti. ^b^ādāsapañha^eb^nti ādāse devataṃ  otāretvā pañhapucchanaṃ. ^b^kumārikapañha^eb^nti kumārikāya sarīre  devataṃ otāretvā pañhapucchanaṃ. ^b^devapañha^eb^nti dāsiyā sarīre  devataṃ otāretvā pañhapucchanaṃ. ^b^ādiccupaṭṭhāna^eb^nti jīvikatthāya  ādiccapāricariyā. ^b^mahatupaṭṭhāna^eb^nti tatheva mahābrahmapāricariyā.  ^b^abbhujjalana^eb^nti mantena mukhato aggijālānīharaṇaṃ.  ^b^sirivhāyana^eb^nti ``ehi siri, mayhaṃ sire patiṭṭhāhī''ti evaṃ  sirena siriyā avhāyanaṃ. </p>
              <p>[03] 27^b^.^eb^ ^b^santikamma^eb^nti devaṭṭhānaṃ gantvā sace me  idaṃ nāma samijjhissati, tumhākaṃ iminā ca iminā ca upahāraṃ  karissāmīti samiddhikāle kattabbaṃ santipaṭissavakammaṃ. tasmiṃ pana  samiddhe tassa karaṇaṃ ^b^paṇidhikammaṃ^eb^ nāma. ^b^bhūrikamma^eb^nti  bhūrighare vasitvā gahitamantassa payogakaraṇaṃ. ^b^vassakammaṃ  vossakamma^eb^nti ettha vassoti puriso, vossoti paṇḍako ^a^V1.0086^ea^. iti  vossassa ^a^M1.0092^ea^ vassakaraṇaṃ vassakammaṃ, vassassa vossakaraṇaṃ vossakammaṃ.  taṃ pana karonto acchandikabhāvamattaṃ pāpeti, na liṅgaṃ antaradhāpetuṃ  sakkoti. ^b^vatthukamma^eb^nti ^a^P1.0098^ea^ akatavatthusmiṃ gehapatiṭṭhāpanaṃ.  ^b^vatthuparikamma^eb^nti ``idañcidañcāharathā''ti vatvā  vatthubalikammakaraṇaṃ. ^b^ācamana^eb^nti udakena mukhasuddhikaraṇaṃ.  ^b^nhāpana^eb^nti aññesaṃ nhāpanaṃ. ^b^juhana^eb^nti tesaṃ atthāya  aggijuhanaṃ. ^b^vamana^eb^nti yogaṃ datvā vamanakaraṇaṃ.  ^b^virecanepi^eb^ eseva nayo. ^b^uddhaṃvirecana^eb^nti uddhaṃ dosānaṃ  nīharaṇaṃ. ^b^adhovirecana^eb^nti adho dosānaṃ nīharaṇaṃ.  ^b^sīsavirecana^eb^nti sirovirecanaṃ. ^b^kaṇṇatela^eb^nti kaṇṇānaṃ  bandhanatthaṃ vā vaṇaharaṇatthaṃ vā bhesajjatelapacanaṃ. ^b^nettatappana^eb^nti  akkhitappanatelaṃ. ^b^natthukamma^eb^nti telena yojetvā natthukaraṇaṃ.  ^b^añjana^eb^nti dve vā tīṇi vā paṭalāni nīharaṇasamatthaṃ khārañjanaṃ.  ^b^paccañjana^eb^nti nibbāpanīyaṃ sītalabhesajjañjanaṃ.  ^b^sālākiya^eb^nti salākavejjakammaṃ. ^b^sallakattiya^eb^nti  sallakattavejjakammaṃ. ^b^dārakatikicchā^eb^ vuccati  komārabhaccavejjakammaṃ. ^b^mūlabhesajjānaṃ anuppādana^eb^nti iminā  kāyatikicchanaṃ dasseti. ^b^osadhīnaṃ paṭimokkho^eb^ti khārādīni  datvā tadanurūpe vaṇe gate tesaṃ apanayanaṃ. </p>
              <p>[06] ettāvatā mahāsīlaṃ niṭṭhitaṃ hoti. </p>
            </h4>
          </h3>
          <h3>
            <h3n> pubbantakappikasassatavādavaṇṇanā </h3n>
            <h4>
              <h4n> </h4n>
              <p>[03] 28^b^.^eb^ evaṃ brahmadattena vuttavaṇṇassa anusandhivasena  tividhaṃ sīlaṃ vitthāretvā idāni bhikkhusaṅghena vuttavaṇṇassa  ^a^P1.0099^ea^ anusandhivasena -- ``atthi, bhikkhave, aññeva dhammā gambhīrā  duddasā''tiādinā nayena suññatāpakāsanaṃ ārabhi. tattha  ^b^dhammā^eb^ti guṇe, desanāyaṃ, pariyattiyaṃ, nissatteti evamādīsu  dhammasaddo vattati. </p>
              <p>[21] ``na hi dhammo adhammo ca, ubho samavipākino. </p>
              <p>[22] adhammo nirayaṃ neti, dhammo pāpeti suggati''nti..  (theragā0 304).</p>
              <p>[03] ādīsu hi guṇe dhammasaddo. ``dhammaṃ, vo bhikkhave,  desessāmi ādikalyāṇa''ntiādīsu (ma0 ni0 3.420) desanāyaṃ.  ``idha bhikkhu dhammaṃ pariyāpuṇāti suttaṃ ^a^V1.0087^ea^ ^a^M1.0093^ea^, geyya''ntiādīsu (a0  ni0  5.73) pariyattiyaṃ. ``tasmiṃ kho pana samaye dhammā  honti, khandhā hontī''tiādīsu (dha0 sa0 121) nissatte. idha  pana guṇe vattati. tasmā atthi, bhikkhave, aññeva tathāgatassa  guṇāti evamettha attho daṭṭhabbo.</p>
              <p>[03] ^b^gambhīrā^eb^ti mahāsamuddo viya makasatuṇḍasūciyā aññatra  tathāgatā aññesaṃ ñāṇena alabbhaneyyapatiṭṭhā, gambhīrattāyeva  ^b^duddasā.^eb^ duddasattāyeva ^b^duranubodhā.^eb^  nibbutasabbapariḷāhattā ^b^santā,^eb^ santārammaṇesu pavattanatopi santā.  atittikaraṇaṭṭhena ^b^paṇītā,^eb^ sādurasabhojanaṃ viya.  uttamañāṇavisayattā na takkena avacaritabbāti ^b^atakkāvacarā.  nipuṇā^eb^ti saṇhasukhumasabhāvattā. bālānaṃ avisayattā, paṇḍitehiyeva  veditabbāti ^b^paṇḍitavedanīyā.^eb^</p>
              <p>[03] ^b^ye tathāgato sayaṃ abhiññā sacchikatvā pavedetī^eb^ti ye  dhamme tathāgato anaññaneyyo hutvā sayameva abhivisiṭṭhena ñāṇena  paccakkhaṃ katvā pavedeti, dīpeti, katheti, pakāsetīti attho.  ^b^yehī^eb^ti yehi guṇadhammehi. ^b^yathābhucca^eb^nti yathābhūtaṃ.  ^b^vaṇṇaṃ sammā vadamānā vadeyyu^eb^nti tathāgatassa vaṇṇaṃ vattukāmā  sammā vadeyyuṃ, ahāpetvā vattuṃ sakkuṇeyyunti attho. katame ca pana  te dhammā bhagavatā evaṃ thomitāti? sabbaññutaññāṇaṃ. yadi evaṃ,  kasmā bahuvacananiddeso ^a^P1.0100^ea^ katoti? puthucittasamāyogato ceva,  puthuārammaṇato ca. tañhi catūsu ñāṇasampayuttamahākiriyacittesu  labbhati, na cassa koci dhammo ārammaṇaṃ nāma na hoti. yathāha  -- ``atītaṃ sabbaṃ jānātīti sabbaññutaññāṇaṃ, tattha āvaraṇaṃ  natthīti anāvaraṇañāṇa''ntiādi (paṭi0 ma0 1.120). iti  puthucittasamāyogato punappunaṃ uppattivasena puthuārammaṇato ca  bahuvacananiddeso katoti.</p>
              <p>[03] ``aññevā''ti idaṃ panettha vavatthāpanavacanaṃ, ``aññeva,  na pāṇātipātā veramaṇiādayo. gambhīrāva na uttānā''ti evaṃ  sabbapadehi yojetabbaṃ. sāvakapāramīñāṇañhi gambhīraṃ,  paccekabodhiñāṇaṃ pana tato gambhīrataranti tattha vavatthānaṃ natthi,  sabbaññutaññāṇañca tatopi gambhīrataranti tatthāpi vavatthānaṃ natthi,  ito panaññaṃ gambhīrataraṃ natthi; tasmā gambhīrā vāti vavatthānaṃ  labbhati. tathā duddasāva duranubodhā vāti sabbaṃ veditabbaṃ.</p>
              <p>[03] ^b^katame^eb^ ^a^M1.0094^ea^ ^b^ca te bhikkhave^eb^ti ayaṃ pana tesaṃ dhammānaṃ  kathetukamyatā pucchā. ^b^santi, bhikkhave, eke  samaṇabrāhmaṇā^eb^tiādi pucchāvissajjanaṃ. kasmā panetaṃ evaṃ  āraddhanti ce? buddhānañhi cattāri ṭhānāni patvā gajjitaṃ mahantaṃ  hoti, ñāṇaṃ anupavisati, buddhañāṇassa mahantabhāvo ^a^V1.0088^ea^ paññāyati, desanā  gambhīrā hoti, tilakkhaṇāhatā, suññatāpaṭisaṃyuttā. katamāni  cattāri? vinayapaññattiṃ, bhūmantaraṃ, paccayākāraṃ, samayantaranti.  tasmā -- ``idaṃ lahukaṃ, idaṃ garukaṃ, idaṃ satekicchaṃ, idaṃ atekicchaṃ,  ayaṃ āpatti, ayaṃ anāpatti, ayaṃ chejjagāminī, ayaṃ vuṭṭhānagāminī,  ayaṃ desanāgāminī, ayaṃ lokavajjā, ayaṃ paṇṇattivajjā, imasmiṃ  vatthusmiṃ idaṃ paññapetabba''nti yaṃ evaṃ otiṇṇe vatthusmiṃ  ^a^P1.0101^ea^ sikkhāpadapaññāpanaṃ nāma, tattha aññesaṃ thāmo vā balaṃ vā natthi;  avisayo esa aññesaṃ, tathāgatasseva visayo. iti vinayapaññattiṃ  patvā buddhānaṃ gajjitaṃ mahantaṃ hoti, ñāṇaṃ anupavisati...pe0...  suññatāpaṭisaṃyuttāti.</p>
              <p>[03] tathā ime cattāro satipaṭṭhānā nāma...pe0... ariyo aṭṭhaṅgiko  maggo nāma, pañca khandhā nāma, dvādasa āyatanāni nāma, aṭṭhārasa  dhātuyo nāma, cattāri ariyasaccāni nāma, bāvīsatindriyāni nāma,  nava hetū nāma, cattāro āhārā nāma, satta phassā nāma, satta vedanā  nāma, satta saññā nāma, satta cetanā nāma, satta cittāni nāma.  etesu ettakā kāmāvacarā dhammā nāma, ettakā  rūpāvacarārūpāvacarapariyāpannā dhammā nāma, ettakā lokiyā dhammā  nāma, ettakā lokuttarā dhammā nāmāti catuvīsatisamantapaṭṭhānaṃ  anantanayaṃ abhidhammapiṭakaṃ vibhajitvā kathetuṃ aññesaṃ thāmo vā balaṃ  vā natthi, avisayo esa aññesaṃ, tathāgatasseva visayo. iti  bhūmantaraparicchedaṃ patvā buddhānaṃ gajjitaṃ mahantaṃ hoti, ñāṇaṃ  anupavisati...pe0... suññatāpaṭisaṃyuttāti.</p>
              <p>[03] tathā ayaṃ avijjā saṅkhārānaṃ navahākārehi paccayo hoti,  uppādo hutvā paccayo hoti, pavattaṃ hutvā, nimittaṃ, āyūhanaṃ,  saṃyogo, palibodho, samudayo, hetu, paccayo hutvā paccayo hoti, tathā  saṅkhārādayo viññāṇādīnaṃ. yathāha -- ``kathaṃ paccayapariggahe  paññā dhammaṭṭhitiñāṇaṃ? avijjā saṅkhārānaṃ uppādaṭṭhiti ca  pavattaṭṭhiti ca, nimittaṭṭhiti ^a^M1.0095^ea^ ca, āyūhanaṭṭhiti ca, saṃyogaṭṭhiti ca,  palibodhaṭṭhiti ca, samudayaṭṭhiti ca, hetuṭṭhiti ca, paccayaṭṭhiti ca,  imehi navahākārehi avijjā paccayo, saṅkhārā paccayasamuppannā,  ubhopete dhammā paccayasamuppannāti paccayapariggahe paññā dhammaṭṭhitiñāṇaṃ.  atītampi addhānaṃ, anāgatampi addhānaṃ avijjā saṅkhārānaṃ  uppādaṭṭhiti ca...pe0... ^a^P1.0102^ea^ jāti jarāmaraṇassa uppādaṭṭhiti ca...pe0...  paccayaṭṭhiti ca, imehi navahākārehi jāti paccayo, jarāmaraṇaṃ  paccayasamuppannaṃ, ubhopete dhammā paccayasamuppannāti paccayapariggahe paññā  dhammaṭṭhitiñāṇa''nti (paṭi0 ma0 1.45). evamimaṃ tassa tassa  dhammassa tathā tathā paccayabhāvena pavattaṃ tivaṭṭaṃ tiyaddhaṃ ^a^V1.0089^ea^ tisandhiṃ  catusaṅkhepaṃ vīsatākāraṃ paṭiccasamuppādaṃ vibhajitvā kathetuṃ aññesaṃ  thāmo vā balaṃ vā natthi, avisayo esa aññesaṃ, tathāgatasseva  visayo, iti paccayākāraṃ patvā buddhānaṃ gajjitaṃ mahantaṃ hoti, ñāṇaṃ  anupavisati...pe0... suññatāpaṭisaṃyuttāti.</p>
              <p>[03] tathā cattāro janā sassatavādā nāma, cattāro  ekaccasassatavādā, cattāro antānantikā, cattāro amarāvikkhepikā,  dve adhiccasamuppannikā, soḷasa saññīvādā, aṭṭha asaññīvādā, aṭṭha  nevasaññīnāsaññīvādā, satta ucchedavādā, pañca diṭṭhadhammanibbānavādā  nāma. te idaṃ nissāya idaṃ gaṇhantīti dvāsaṭṭhi diṭṭhigatāni  bhinditvā nijjaṭaṃ niggumbaṃ katvā kathetuṃ aññesaṃ thāmo vā balaṃ vā  natthi, avisayo esa aññesaṃ, tathāgatasseva visayo. iti  samayantaraṃ patvā buddhānaṃ gajjitaṃ mahantaṃ hoti, ñāṇaṃ anupavisati,  buddhañāṇassa mahantatā paññāyati, desanā gambhīrā hoti,  tilakkhaṇāhatā, suññatāpaṭisaṃyuttāti.</p>
              <p>[03] imasmiṃ pana ṭhāne samayantaraṃ labbhati, tasmā  sabbaññutaññāṇassa mahantabhāvadassanatthaṃ desanāya ca  suññatāpakāsanavibhāvanatthaṃ samayantaraṃ anupavisanto dhammarājā --  ``santi, bhikkhave, eke samaṇabrāhmaṇā''ti evaṃ  pucchāvissajjanaṃ ārabhi. </p>
              <p>[03] 29^b^.^eb^ tattha ^b^santī^eb^ti atthi saṃvijjanti  upalabbhanti. ^b^bhikkhave^eb^ti ālapanavacanaṃ. ^b^eke^eb^ti ekacce.  ^b^samaṇabrāhmaṇā^eb^ti pabbajjūpagatabhāvena samaṇā, jātiyā brāhmaṇā.  lokena vā samaṇāti ca brāhmaṇāti ca evaṃ sammatā. pubbantaṃ  ^a^P1.0103^ea^ kappetvā vikappetvā gaṇhantīti ^b^pubbantakappikā.^eb^ pubbantakappo  vā ^a^M1.0096^ea^ etesaṃ atthīti pubbantakappikā. tattha antoti ayaṃ saddo  antābbhantaramariyādalāmakaparabhāgakoṭṭhāsesu dissati. ``antapūro  udarapūro''tiādīsu hi ante antasaddo. ``caranti loke  parivārachannā anto asuddhā bahi sobhamānā''tiādīsu (saṃ0 ni0   1.122) abbhantare. ``kāyabandhanassa anto jīrati (cūḷava0  278). ``sā haritantaṃ vā panthantaṃ vā selantaṃ vā udakantaṃ  vā''tiādīsu (ma0 ni0 1.304) mariyādāyaṃ. ``antamidaṃ,  bhikkhave, jīvikānaṃ yadidaṃ piṇḍolya''ntiādīsu (saṃ0 ni0   3.80) lāmake. ``esevanto dukkhassā''tiādīsu (saṃ0 ni0   2.51) parabhāge. sabbapaccayasaṅkhayo hi dukkhassa parabhāgo  koṭīti vuccati. ``sakkāyo kho, āvuso, eko anto''tiādīsu  (a0 ni0  6.61) koṭṭhāse. svāyaṃ idhāpi koṭṭhāse vattati.</p>
              <p>[03] kappasaddopi -- ^a^V1.0090^ea^ ``tiṭṭhatu, bhante bhagavā kappaṃ'' (dī0 ni0  2.167), ``atthi kappo nipajjituṃ'' (a0 ni0  8.80),  ``kappakatena akappakataṃ saṃsibbitaṃ hotī''ti, (pāci0 371) evaṃ  āyukappalesakappavinayakappādīsu sambahulesu atthesu vattati. idha  taṇhādiṭṭhīsu vattatīti veditabbo. vuttampi cetaṃ -- ``kappāti dve  kappā, taṇhākappo ca diṭṭhikappo cā''ti (mahāni0 28). tasmā  taṇhādiṭṭhivasena atītaṃ khandhakoṭṭhāsaṃ kappetvā pakappetvā ṭhitāti  pubbantakappikāti evamettha attho veditabbo. tesaṃ evaṃ pubbantaṃ  kappetvā ṭhitānaṃ punappunaṃ uppajjanavasena pubbantameva anugatā diṭṭhīti  pubbantānudiṭṭhino. te evaṃdiṭṭhino taṃ pubbantaṃ ārabbha āgamma  paṭicca aññampi janaṃ diṭṭhigatikaṃ karontā anekavihitāni  adhimuttipadāni abhivadanti aṭṭhārasahi vatthūhi.</p>
              <p>[03] tattha ^b^anekavihitānī^eb^ti anekavidhāni.  ^b^adhimuttipadānī^eb^ti adhivacanapadāni. atha vā bhūtaṃ atthaṃ  ^a^P1.0104^ea^ abhibhavitvā yathāsabhāvato aggahetvā pavattanato adhimuttiyoti  diṭṭhiyo vuccanti. adhimuttīnaṃ padāni adhimuttipadāni,  diṭṭhidīpakāni vacanānīti attho. ^b^aṭṭhārasahi vatthūhī^eb^ti  aṭṭhārasahi kāraṇehi. </p>
              <p>[03] 30^b^.^eb^ idāni ^a^M1.0097^ea^ yehi aṭṭhārasahi vatthūhi abhivadanti,  tesaṃ kathetukamyatāya pucchāya ``te ca kho bhonto''tiādinā nayena  pucchitvā tāni vatthūni vibhajitvā dassetuṃ ``santi,  bhikkhave''tiādimāha. tattha vadanti etenāti vādo,  diṭṭhigatassetaṃ adhivacanaṃ. sassato vādo etesanti  ^b^sassatavādā,^eb^ sassatadiṭṭhinoti attho. eteneva nayena ito  paresampi evarūpānaṃ padānaṃ attho veditabbo. ^b^sassataṃ attānañca  lokañcā^eb^ti rūpādīsu aññataraṃ attāti ca lokoti ca gahetvā taṃ  sassataṃ amaraṃ niccaṃ dhuvaṃ paññapenti. yathāha -- ``rūpaṃ attā ceva  loko ca sassato cāti attānañca lokañca paññapenti tathā vedanaṃ,  saññaṃ, saṅkhāre, viññāṇaṃ attā ceva loko ca sassato cāti  attānañca lokañca paññapentī''ti. </p>
              <p>[03] 31^b^.^eb^ ^b^ātappamanvāyā^eb^tiādīsu vīriyaṃ  kilesānaṃ ātāpanabhāvena ātappanti vuttaṃ. tadeva padahanavasena  ^b^padhānaṃ.^eb^ punappunaṃ yuttavasena ^b^anuyogo^eb^ti. evaṃ tippabhedaṃ  vīriyaṃ anvāya āgamma paṭiccāti attho. ^b^appamādo^eb^ vuccati  satiyā avippavāso. ^b^sammā manasikāro^eb^ti upāyamanasikāro,  pathamanasikāro, atthato ñāṇanti vuttaṃ hoti. yasmiñhi manasikāre  ṭhitassa pubbenivāsānussati ñāṇaṃ ijjhati, ayaṃ imasmiṃ ṭhāne  manasikāroti adhippeto. tasmā vīriyañca satiñca ñāṇañca  āgammāti ayamettha saṅkhepattho. ^b^tathārūpa^eb^nti tathājātikaṃ.  ^b^cetosamādhi^eb^nti ^a^V1.0091^ea^ cittasamādhiṃ. ^b^phusatī^eb^ti vindati  paṭilabhati. ^b^yathā samāhite citte^eb^ti yena samādhinā sammā  āhite suṭṭhu ṭhapite cittamhi ^b^anekavihitaṃ^eb^ ^a^P1.0105^ea^ ^b^pubbenivāsa^eb^ntiādīnaṃ  attho visuddhimagge vutto.</p>
              <p>[03] ^b^so evamāhā^eb^ti so evaṃ jhānānubhāvasampanno hutvā  diṭṭhigatiko evaṃ vadati. ^b^vañjho^eb^ti vañjhapasuvañjhatālādayo  viya aphalo kassaci ajanakoti. etena ``attā''ti ca  ``loko''ti ca gahitānaṃ jhānādīnaṃ rūpādijanakabhāvaṃ paṭikkhipati.  pabbatakūṭaṃ viya ṭhitoti ^b^kūṭaṭṭho. esikaṭṭhāyiṭṭhito^eb^ti  esikaṭṭhāyī viya hutvā ṭhitoti esikaṭṭhāyiṭṭhito. yathā sunikhāto  esikatthambho niccalo tiṭṭhati, evaṃ ṭhitoti attho. ubhayenapi  lokassa vināsābhāvaṃ dīpeti. keci pana īsikaṭṭhāyiṭṭhitoti  pāḷiṃ vatvā muñje īsikā viya ṭhitoti vadanti ^a^M1.0098^ea^. tatrāyamadhippāyo  -- yadidaṃ jāyatīti vuccati, taṃ muñjato īsikā viya vijjamānameva  nikkhamati. yasmā ca īsikaṭṭhāyiṭṭhito, tasmā teva sattā  sandhāvanti, ito aññattha gacchantīti attho.</p>
              <p>[03] ^b^saṃsarantī^eb^ti aparāparaṃ sañcaranti. ^b^cavantī^eb^ti evaṃ  saṅkhyaṃ gacchanti. tathā ^b^upapajjantī^eb^ti. aṭṭhakathāyaṃ pana pubbe  ``sassato attā ca loko cā''ti vatvā idāni te ca sattā  sandhāvantītiādinā vacanena ayaṃ diṭṭhigatiko attanāyeva attano  vādaṃ bhindati, diṭṭhigatikassa dassanaṃ nāma na nibaddhaṃ, thusarāsimhi  nikhātakhāṇu viya cañcalaṃ, ummattakapacchiyaṃ pūvakhaṇḍagūthagomayādīni  viya cettha sundarampi asundarampi hoti yevāti vuttaṃ.  ^b^atthitveva sassatisama^eb^nti ettha ^b^sassatī^eb^ti niccaṃ  vijjamānatāya mahāpathaviṃva maññati, tathā sinerupabbatacandimasūriye.  tato tehi samaṃ attānaṃ maññamānā atthi tveva sassatisamanti  vadanti.</p>
              <p>[03] idāni ^b^sassato attā ca loko cā^eb^tiādikāya  paṭiññāya sādhanatthaṃ hetuṃ dassento ``taṃ kissa hetu? ahañhi  ātappamanvāyā''tiādimāha. tattha ^a^P1.0106^ea^ ^b^imināmahaṃ etaṃ jānāmī^eb^ti  iminā visesādhigamena ahaṃ etaṃ paccakkhato jānāmi, na kevalaṃ  saddhāmattakeneva vadāmīti dasseti, makāro panettha padasandhikaraṇatthaṃ  vutto. ^b^idaṃ, bhikkhave, paṭhamaṃ ṭhāna^eb^nti catūhi vatthūhīti  vatthusaddena vuttesu catūsu ṭhānesu idaṃ paṭhamaṃ ṭhānaṃ, idaṃ  jātisatasahassamattānussaraṇaṃ paṭhamaṃ kāraṇanti attho. </p>
              <p>[03] 32-33^b^.^eb^ upari ^a^V1.0092^ea^ vāradvayepi eseva nayo. kevalañhi ayaṃ  vāro anekajātisatasahassānussaraṇavasena vutto. itare  dasacattālīsasaṃvaṭṭavivaṭṭakappānussaraṇavasena. mandapañño hi titthiyo  anekajātisatasahassamattaṃ anussarati, majjhimapañño  dasasaṃvaṭṭavivaṭṭakappāni, tikkhapañño cattālīsaṃ, na tato uddhaṃ. </p>
              <p>[03] 34^b^.^eb^ catutthavāre takkayatīti ^b^takkī,^eb^ takko vā  assa atthīti ^b^takkī.^eb^ takketvā vitakketvā diṭṭhigāhino etaṃ  adhivacanaṃ. vīmaṃsāya samannāgatoti ^b^vīmaṃsī.^eb^ vīmaṃsā nāma  tulanā ruccanā khamanā. yathā hi puriso yaṭṭhiyā udakaṃ vīmaṃsitvā  otarati, evameva yo tulayitvā ruccitvā ^a^M1.0099^ea^ khamāpetvā diṭṭhiṃ gaṇhāti,  so ``vīmaṃsī''ti veditabbo. ^b^takkapariyāhata^eb^nti takkena  pariyāhataṃ, tena tena pariyāyena takketvāti attho.  ^b^vīmaṃsānucarita^eb^nti tāya vuttappakārāya vīmaṃsāya anucaritaṃ.  ^b^sayaṃpaṭibhāna^eb^nti attano paṭibhānamattasañjātaṃ. ^b^evamāhā^eb^ti  sassatadiṭṭhiṃ gahetvā evaṃ vadati.</p>
              <p>[03] tattha catubbidho takkī -- anussutiko, jātissaro, lābhī,  suddhatakkikoti. tattha yo ``vessantaro nāma rājā  ahosī''tiādīni sutvā ``tena hi yadi vessantarova bhagavā,  sassato ^a^P1.0107^ea^ attā''ti takkayanto diṭṭhiṃ gaṇhāti, ayaṃ anussutiko  nāma. dve tisso jātiyo saritvā -- ``ahameva pubbe asukasmiṃ  nāma ahosiṃ, tasmā sassato attā''ti takkayanto  jātissaratakkiko nāma. yo pana lābhitāya ``yathā me  idāni attā sukhī hoti, atītepi evaṃ ahosi, anāgatepi  bhavissatī''ti takkayitvā diṭṭhiṃ gaṇhāti, ayaṃ lābhītakkiko  nāma. ``evaṃ sati idaṃ hotī''ti takkamatteneva gaṇhanto pana  suddhatakkiko nāma. </p>
              <p>[03] 35^b^.^eb^ ^b^etesaṃ vā aññatarenā^eb^ti etesaṃyeva catunnaṃ  vatthūnaṃ aññatarena ekena vā dvīhi vā tīhi vā. ^b^natthi ito  bahiddhā^eb^ti imehi pana vatthūhi bahi aññaṃ ekaṃ kāraṇampi  sassatapaññattiyā natthīti appaṭivattiyaṃ sīhanādaṃ nadati. </p>
              <p>[03] 36^b^.^eb^ ^b^tayidaṃ, bhikkhave, tathāgato pajānātī^eb^ti  bhikkhave, taṃ idaṃ catubbidhampi diṭṭhigataṃ tathāgato nānappakārato  jānāti. tato taṃ pajānanākāraṃ dassento ime  diṭṭhiṭṭhānātiādimāha. tattha diṭṭhiyova diṭṭhiṭṭhānā nāma.  api ca diṭṭhīnaṃ kāraṇampi diṭṭhiṭṭhānameva. yathāha ``katamāni aṭṭha  diṭṭhiṭṭhānāni? khandhāpi diṭṭhiṭṭhānaṃ, avijjāpi, phassopi ^a^V1.0093^ea^, saññāpi,  vitakkopi, ayonisomanasikāropi, pāpamittopi, paratoghosopi  diṭṭhiṭṭhāna''nti. ``khandhā hetu, khandhā paccayo diṭṭhiṭṭhānaṃ upādāya  samuṭṭhānaṭṭhena, evaṃ khandhāpi diṭṭhiṭṭhānaṃ. avijjā hetu...pe0...  pāpamitto hetu. paratoghoso hetu, paratoghoso paccayo diṭṭhiṭṭhānaṃ  upādāya samuṭṭhānaṭṭhena, evaṃ paratoghosopi diṭṭhiṭṭhāna''nti (paṭi0 ma0  1.124). ^b^evaṃgahitā^eb^ti diṭṭhisaṅkhātā tāva ^a^M1.0100^ea^ diṭṭhiṭṭhānā --  ``sassato attā ca loko cā''ti evaṃgahitā ādinnā, pavattitāti  attho. ^b^evaṃparāmaṭṭhā^eb^ti nirāsaṅkacittatāya punappunaṃ āmaṭṭhā  parāmaṭṭhā, `idameva saccaṃ, moghamañña'nti pariniṭṭhāpitā  ^a^P1.0108^ea^. kāraṇasaṅkhātā pana diṭṭhiṭṭhānā yathā gayhamānā diṭṭhiyo samuṭṭhāpenti,  evaṃ ārammaṇavasena ca pavattanavasena ca āsevanavasena ca gahitā.  anādīnavadassitāya punappunaṃ gahaṇavasena parāmaṭṭhā.  ^b^evaṃgatikā^eb^ti evaṃ nirayatiracchānapettivisayagatikānaṃ  aññataragatikā. ^b^evaṃ abhisamparāyā^eb^ti idaṃ purimapadasseva  vevacanaṃ, evaṃvidhaparalokāti vuttaṃ hoti.</p>
              <p>[03] ^b^tañca tathāgato pajānātī^eb^ti na kevalañca tathāgato  sakāraṇaṃ sagatikaṃ diṭṭhigatameva pajānāti, atha kho tañca sabbaṃ  pajānāti, tato ca uttaritaraṃ sīlañceva samādhiñca  sabbaññutaññāṇañca pajānāti. ^b^tañca pajānanaṃ na parāmasatī^eb^ti  tañca evaṃvidhaṃ anuttaraṃ visesaṃ pajānantopi ahaṃ pajānāmīti  taṇhādiṭṭhimānaparāmāsavasena tañca na parāmasati. ^b^aparāmasato  cassa paccattaññeva nibbuti viditā^eb^ti evaṃ aparāmasato cassa  aparāmāsapaccayā sayameva attanāyeva tesaṃ parāmāsakilesānaṃ nibbuti  viditā. pākaṭaṃ, bhikkhave, tathāgatassa nibbānanti dasseti.</p>
              <p>[03] idāni yathāpaṭipannena tathāgatena sā nibbuti adhigatā, taṃ  paṭipattiṃ dassetuṃ yāsu vedanāsu rattā titthiyā ``idha sukhino  bhavissāma, ettha sukhino bhavissāmā''ti diṭṭhigahanaṃ pavisanti,  tāsaṃyeva vedanānaṃ vasena kammaṭṭhānaṃ ācikkhanto vedanānaṃ  samudayañcātiādimāha. tattha ^b^yathābhūtaṃ viditvā^eb^ti  ``avijjāsamudayā vedanāsamudayoti paccayasamudayaṭṭhena vedanākkhandhassa  udayaṃ passati, taṇhāsamudayā vedanāsamudayoti paccayasamudayaṭṭhena  vedanākkhandhassa udayaṃ passati, kammasamudayā vedanāsamudayoti  paccayasamudayaṭṭhena vedanākkhandhassa udayaṃ passati, phassasamudayā  vedanāsamudayoti paccayasamudayaṭṭhena vedanākkhandhassa udayaṃ passati  (paṭi0 ma0 1.50). nibbattilakkhaṇaṃ passantopi vedanākkhandhassa  udayaṃ passatī''ti imesaṃ pañcannaṃ lakkhaṇānaṃ vasena vedanānaṃ samudayaṃ  yathābhūtaṃ viditvā; ``avijjānirodhā vedanānirodhoti  paccayanirodhaṭṭhena vedanākkhandhassa ^a^P1.0109^ea^ vayaṃ passati, taṇhānirodhā  ^a^V1.0094^ea^ vedanānirodhoti paccayanirodhaṭṭhena vedanākkhandhassa vayaṃ passati   ^a^M1.0101^ea^,  kammanirodhā vedanānirodhoti paccayanirodhaṭṭhena vedanākkhandhassa vayaṃ  passati, phassanirodhā vedanānirodhoti paccayanirodhaṭṭhena  vedanākkhandhassa vayaṃ passati. vipariṇāmalakkhaṇaṃ passantopi  vedanākkhandhassa vayaṃ passatī''ti (paṭi0 ma0 1.50) imesaṃ pañcannaṃ  lakkhaṇānaṃ vasena vedanānaṃ atthaṅgamaṃ yathābhūtaṃ viditvā, ``yaṃ vedanaṃ  paṭicca uppajjati sukhaṃ somanassaṃ, ayaṃ vedanāya assādo''ti (saṃ0  ni0  3.26) evaṃ assādañca yathābhūtaṃ viditvā, ``yaṃ  vedanā aniccā dukkhā vipariṇāmadhammā, ayaṃ vedanāya ādīnavo''ti  evaṃ ādīnavañca yathābhūtaṃ viditvā, ``yo vedanāya chandarāgavinayo  chandarāgappahānaṃ, idaṃ vedanāya nissaraṇa''nti evaṃ nissaraṇañca  yathābhūtaṃ viditvā vigatachandarāgatāya anupādāno  anupādāvimutto, bhikkhave, tathāgato; yasmiṃ upādāne sati  kiñci upādiyeyya, upādinnattā ca khandho bhaveyya, tassa abhāvā  kiñci dhammaṃ anupādiyitvāva vimutto bhikkhave tathāgatoti. </p>
              <p>[03] 37^b^.^eb^ ^b^ime kho te, bhikkhave^eb^ti ye te ahaṃ --  ``katame, ca te, bhikkhave, dhammā gambhīrā''ti apucchiṃ, ``ime kho  te, bhikkhave, tañca tathāgato pajānāti tato ca uttaritaraṃ  pajānātī''ti evaṃ niddiṭṭhā sabbaññutaññāṇadhammā gambhīrā  duddasā...pe0... paṇḍitavedanīyāti veditabbā. yehi tathāgatassa neva  puthujjano, na sotāpannādīsu aññataro vaṇṇaṃ yathābhūtaṃ vattuṃ sakkoti,  atha kho tathāgatova yathābhūtaṃ vaṇṇaṃ sammā vadamāno vadeyyāti evaṃ  pucchamānenāpi sabbaññutaññāṇameva puṭṭhaṃ, niyyātentenāpi tadeva  niyyātitaṃ, antarā pana diṭṭhiyo vibhattāti. </p>
              <p>[06] paṭhamabhāṇavāravaṇṇanā niṭṭhitā. </p>
            </h4>
          </h3>
          <h3>
            <h3n> ekaccasassatavādavaṇṇanā </h3n>
            <h4>
              <h4n> </h4n>
              <p>[03] 38^b^.^eb^ ^b^ekaccasassatikā^eb^ti ekaccasassatavādā.  te duvidhā honti -- sattekaccasassatikā, saṅkhārekaccasassatikāti.  duvidhāpi idha gahitāyeva. </p>
              <p>[03] 39^b^.^eb^ ^b^ya^eb^nti ^a^P1.0110^ea^ nipātamattaṃ. ^b^kadācī^eb^ti  kismiñci kāle. ^b^karahacī^eb^ti tasseva vevacanaṃ. ^b^dīghassa^eb^   ^a^V1.0095^ea^ ^b^addhuno^eb^ti dīghassa kālassa. ^b^accayenā^eb^ti atikkamena   ^a^M1.0102^ea^.  ^b^saṃvaṭṭatī^eb^ti vinassati. ^b^yebhuyyenā^eb^ti ye uparibrahmalokesu  vā arūpesu vā nibbattanti, tadavasese sandhāya vuttaṃ. jhānamanena  nibbattattā ^b^manomayā.^eb^ pīti tesaṃ bhakkho āhāroti  ^b^pītibhakkhā.^eb^ attanova tesaṃ pabhāti ^b^sayaṃpabhā.^eb^  antalikkhe carantīti ^b^antalikkhacarā.^eb^ subhesu  uyyānavimānakapparukkhādīsu tiṭṭhantīti, ^b^subhaṭṭhāyino^eb^ subhā vā  manorammavatthābharaṇā hutvā tiṭṭhantīti ^b^subhaṭṭhāyino. ciraṃ  dīghamaddhāna^eb^nti ukkaṃsena aṭṭha kappe. </p>
              <p>[03] 40^b^.^eb^ ^b^vivaṭṭatī^eb^ti saṇṭhāti. ^b^suññaṃ  brahmavimāna^eb^nti pakatiyā nibbattasattānaṃ natthitāya suññaṃ,  brahmakāyikabhūmi nibbattatīti attho. tassa kattā vā kāretā vā  natthi, visuddhimagge vuttanayena pana kammapaccayautusamuṭṭhānā  ratanabhūmi nibbattati. pakatinibbattiṭṭhānesuyeva cettha  uyyānakapparukkhādayo nibbattanti. atha sattānaṃ pakatiyā  vasitaṭṭhāne nikanti uppajjati, te paṭhamajjhānaṃ bhāvetvā tato  otaranti, tasmā atha kho aññataro sattotiādimāha.  ^b^āyukkhayā vā puññakkhayā vā^eb^ti ye uḷāraṃ puññakammaṃ katvā  yattha katthaci appāyuke devaloke nibbattanti, te attano puññabalena  ṭhātuṃ ^a^P1.0111^ea^ na sakkonti, tassa pana devalokassa āyuppamāṇeneva cavantīti  āyukkhayā cavantīti vuccanti. ye pana parittaṃ puññakammaṃ katvā  dīghāyukadevaloke nibbattanti, te yāvatāyukaṃ ṭhātuṃ na sakkonti,  antarāva cavantīti puññakkhayā cavantīti vuccanti. ^b^dīghamaddhānaṃ  tiṭṭhatī^eb^ti kappaṃ vā upaḍḍhakappaṃ vā. </p>
              <p>[03] 41^b^.^eb^ ^b^anabhiratī^eb^ti aparassāpi sattassa  āgamanapatthanā. yā pana paṭighasampayuttā ukkaṇṭhitā, sā brahmaloke  natthi. ^b^paritassanā^eb^ti ubbijjanā phandanā, sā panesā  tāsatassanā, taṇhātassanā, diṭṭhitassanā, ñāṇatassanāti catubbidhā  hoti. tattha ``jātiṃ paṭicca bhayaṃ bhayānakaṃ chambhitattaṃ lomahaṃso  cetaso utrāso. jaraṃ... byādhiṃ... maraṇaṃ paṭicca...pe0...  utrāso''ti (vibha0 921) ayaṃ ^b^tāsatassanā^eb^ nāma. ``aho  vata aññepi sattā itthattaṃ āgaccheyyu''nti (dī0 ni0 3.38) ayaṃ  ^b^taṇhātassanā^eb^ nāma. ``paritassitavipphanditamevā''ti ayaṃ  ^b^diṭṭhitassanā^eb^ nāma. ``tepi tathāgatassa dhammadesanaṃ ^a^M1.0103^ea^ sutvā  yebhuyyena bhayaṃ saṃvegaṃ santāsaṃ āpajjantī''ti (a0 ni0  4.33)  ayaṃ ^b^ñāṇatassanā^eb^ nāma. idha pana taṇhātassanāpi  diṭṭhitassanāpi vaṭṭati. ^b^brahmavimāna^eb^nti idha pana  paṭhamābhinibbattassa atthitāya suññanti na vuttaṃ.  ^b^upapajjantī^eb^ti upapattivasena upagacchanti. ^b^sahabyata^eb^nti  sahabhāvaṃ. </p>
              <p>[03] 42^b^.^eb^ ^b^abhibhū^eb^ti ^a^V1.0096^ea^ abhibhavitvā ṭhito  jeṭṭhakohamasmīti. ^b^anabhibhūto^eb^ti aññehi anabhibhūto.  ^b^aññadatthū^eb^ti ekaṃsavacane nipāto. dassanavasena ^b^daso,^eb^  sabbaṃ passāmīti attho. ^b^vasavattī^eb^ti sabbaṃ janaṃ vase vattemi.  ^b^issaro kattā nimmātā^eb^ti ahaṃ loke issaro, ahaṃ lokassa  kattā ca nimmātā ca, pathavī --  himavanta-sineru-cakkavāḷa-mahāsamudda-candima-sūriyā mayā nimmitāti.  ^b^seṭṭho sajitā^eb^ti ahaṃ lokassa uttamo ca sajitā ca, ``tvaṃ  khattiyo nāma hohi, tvaṃ brāhmaṇo, vesso, suddo, gahaṭṭho, pabbajito  nāma. antamaso ^a^P1.0112^ea^ tvaṃ oṭṭho hohi, goṇo hohī''ti ``evaṃ sattānaṃ  saṃvisajetā aha''nti maññati. ^b^vasī pitā bhūtabhabyāna^eb^nti  (dī0 ni0 1.17) ahamasmi ciṇṇavasitāya vasī, ahaṃ pitā  bhūtānañca bhabyānañcāti maññati. tattha aṇḍajajalābujā sattā  antoaṇḍakose ceva antovatthimhi ca bhabyā nāma, bahi  nikkhantakālato paṭṭhāya bhūtā nāma. saṃsedajā paṭhamacittakkhaṇe  bhabyā, dutiyato paṭṭhāya bhūtā. opapātikā  paṭhamairiyāpathe bhabyā, dutiyato paṭṭhāya bhūtāti veditabbā.  te sabbepi mayhaṃ puttāti saññāya ``ahaṃ pitā bhūtabhabyāna''nti  maññati.</p>
              <p>[03] idāni kāraṇato sādhetukāmo -- ``mayā ime sattā  nimmitā''ti paṭiññaṃ katvā ``taṃ kissa hetū''tiādimāha.  ^b^itthatta^eb^nti itthabhāvaṃ, brahmabhāvanti attho. ^b^iminā  maya^eb^nti attano kammavasena cutāpi upapannāpi ca kevalaṃ  maññanāmatteneva ``iminā mayaṃ nimmitā''ti maññamānā vaṅkacchidde  vaṅkāaṇī viya onamitvā tasseva pādamūlaṃ gacchantīti. </p>
              <p>[03] 43^b^.^eb^ ^b^vaṇṇavantataro cā^eb^ti vaṇṇavantataro,  abhirūpo pāsādikoti attho. ^b^mahesakkhataro^eb^ti  issariyaparivāravasena mahāyasataro. </p>
              <p>[03] 44^b^.^eb^ ^b^ṭhānaṃ^eb^ ^a^M1.0104^ea^ ^b^kho paneta^eb^nti kāraṇaṃ kho panetaṃ.  so tato cavitvā aññatra na gacchati, idheva āgacchati, taṃ sandhāyetaṃ  vuttaṃ. ^b^agārasmā^eb^ti gehā. ^b^anagāriya^eb^nti pabbajjaṃ.  pabbajjā hi yasmā agārassa hi taṃ kasigorakkhādikammaṃ tattha  natthi, tasmā anagāriyanti vuccati. ^b^pabbajatī^eb^ti upagacchati.  ^b^tato paraṃ nānussaratī^eb^ti tato pubbenivāsā paraṃ na sarati,  sarituṃ asakkonto tattha ṭhatvā diṭṭhiṃ gaṇhāti.</p>
              <p>[03] ^b^nicco^eb^tiādīsu tassa upapattiṃ apassanto ^b^nicco^eb^ti  vadati, maraṇaṃ apassanto ^b^dhuvo^eb^ti, sadābhāvato ^b^sassato^eb^ti,  jarāvasenāpi ^a^P1.0113^ea^ vipariṇāmassa abhāvato avipariṇāmadhammoti.  sesamettha paṭhamavāre uttānamevāti. </p>
              <p>[03] 45-46^b^.^eb^ dutiyavāre ^a^V1.0097^ea^ khiḍḍāya padussanti vinassantīti  ^b^khiḍḍāpadosikā,^eb^ padūsikātipi pāḷiṃ likhanti, sā aṭṭhakathāyaṃ  natthi. ^b^ativela^eb^nti atikālaṃ, aticiranti attho.  ^b^hassakhiḍḍāratidhammasamāpannā^eb^ti hassarati dhammañceva  khiḍḍāratidhammañca samāpannā anuyuttā, keḷihassasukhañceva  kāyikavācasikakīḷāsukhañca anuyuttā, vuttappakāraratidhammasamaṅgino  hutvā viharantīti attho.</p>
              <p>[03] ^b^sati sammussatī^eb^ti khādanīyabhojanīyesu sati  sammussati. te kira puññavisesādhigatena mahantena attano  sirivibhavena nakkhattaṃ kīḷantā tāya sampattimahantatāya -- ``āhāraṃ  paribhuñjimha, na paribhuñjimhā''tipi na jānanti. atha  ekāhārātikkamanato paṭṭhāya nirantaraṃ khādantāpi pivantāpi  cavantiyeva, na tiṭṭhanti. kasmā? kammajatejassa balavatāya,  karajakāyassa mandatāya, manussānañhi kammajatejo mando,  karajakāyo balavā. tesaṃ tejassa mandatāya karajakāyassa balavatāya  sattāhampi atikkamitvā uṇhodakācchayāguādīhi sakkā vatthuṃ  upatthambhetuṃ. devānaṃ pana tejo balavā hoti, karajaṃ mandaṃ. te ekaṃ  āhāravelaṃ atikkamitvāva saṇṭhātuṃ na sakkonti. yathā nāma gimhānaṃ  majjhanhike tattapāsāṇe ṭhapitaṃ padumaṃ vā uppalaṃ vā sāyanhasamaye  ghaṭasatenāpi siñciyamānaṃ pākatikaṃ na hoti, vinassatiyeva.  evameva pacchā nirantaraṃ khādantāpi pivantāpi cavantiyeva, na  ^a^M1.0105^ea^ tiṭṭhanti. tenāha ^b^``satiyā sammosā te devā tamhā kāyā  cavantī''^eb^ti. katame ^a^P1.0114^ea^ pana te devāti? ime devāti aṭṭhakathāyaṃ  vicāraṇā natthi, ``devānaṃ kammajatejo balavā hoti, karajaṃ  manda''nti avisesena vuttattā pana ye keci kabaḷīkārāhārūpajīvino  devā evaṃ karonti, teyeva cavantīti veditabbā. keci panāhu --  ``nimmānaratiparanimmitavasavattino te devā''ti.  khiḍḍāpadussanamatteneva hete khiḍḍāpadosikāti vuttā. sesamettha  purimanayeneva veditabbaṃ. </p>
              <p>[03] 47-48^b^.^eb^ tatiyavāre manena padussanti vinassantīti  ^b^manopadosikā,^eb^ ete cātumahārājikā. tesu kira eko  devaputto -- nakkhattaṃ kīḷissāmīti saparivāro rathena vīthiṃ  paṭipajjati, athañño nikkhamanto taṃ purato gacchantaṃ disvā -- `bho  ayaṃ kapaṇo', adiṭṭhapubbaṃ viya etaṃ disvā -- ``pītiyā uddhumāto  viya bhijjamāno viya ca gacchatī''ti kujjhati. purato gacchantopi  nivattitvā taṃ kuddhaṃ disvā -- kuddhā nāma suviditā hontīti  kuddhabhāvamassa ñatvā -- ``tvaṃ kuddho, mayhaṃ kiṃ karissasi, ayaṃ  sampatti mayā dānasīlādīnaṃ vasena laddhā, na tuyhaṃ vasenā''ti  paṭikujjhati. ekasmiñhi kuddhe itaro akuddho ^a^V1.0098^ea^ rakkhati, ubhosu pana  kuddhesu ekassa kodho itarassa paccayo hoti. tassapi kodho  itarassa paccayo hotīti ubho kandantānaṃyeva orodhānaṃ cavanti.  ayamettha dhammatā. sesaṃ vuttanayeneva veditabbaṃ. </p>
              <p>[03] 49-52^b^.^eb^ takkīvāde ayaṃ cakkhādīnaṃ bhedaṃ passati, cittaṃ  pana yasmā purimaṃ purimaṃ pacchimassa pacchimassa paccayaṃ datvāva  nirujjhati, tasmā cakkhādīnaṃ bhedato balavatarampi cittassa bhedaṃ na  passati. so taṃ apassanto yathā nāma sakuṇo ekaṃ rukkhaṃ jahitvā  aññasmiṃ nilīyati, evameva imasmiṃ attabhāve bhinne cittaṃ aññatra  gacchatīti gahetvā evamāha. sesamettha vuttanayeneva veditabbaṃ. </p>
              <p>[14]antānantavādavaṇṇanā </p>
              <p>[03] 53^b^.^eb^ ^b^antānantikā^eb^ti ^a^P1.0115^ea^ antānantavādā, antaṃ  vā anantaṃ vā antānantaṃ vā nevantānānantaṃ vā ārabbha pavattavādāti  attho. </p>
              <p>[03] 54-60^b^.^eb^ ^b^antasaññī^eb^ ^a^M1.0106^ea^ ^b^lokasmiṃ viharatī^eb^ti  paṭibhāganimittaṃ cakkavāḷapariyantaṃ avaḍḍhetvā taṃ -- ``loko''ti  gahetvā antasaññī lokasmiṃ viharati, cakkavāḷapariyantaṃ katvā  vaḍḍhitakasiṇo pana anantasaññī hoti, uddhamadho avaḍḍhetvā pana  tiriyaṃ vaḍḍhetvā uddhamadho antasaññī, tiriyaṃ anantasaññī.  takkīvādo vuttanayeneva veditabbo. ime cattāropi attanā  diṭṭhapubbānusāreneva diṭṭhiyā gahitattā pubbantakappikesu paviṭṭhā. </p>
            </h4>
          </h3>
          <h3>
            <h3n> amarāvikkhepavādavaṇṇanā </h3n>
            <h4>
              <h4n> </h4n>
              <p>[03] 61^b^.^eb^ na maratīti ^b^amarā.^eb^ kā sā?  evantipi me notiādinā nayena pariyantarahitā diṭṭhigatikassa  diṭṭhi ceva vācā ca. vividho khepoti ^b^vikkhepo,^eb^ amarāya  diṭṭhiyā vācāya ca vikkhepoti ^b^amarāvikkhepo,^eb^ so etesaṃ  atthīti ^b^amarāvikkhepikā,^eb^ aparo nayo -- amarā nāma  ekā macchajāti, sā ummujjananimujjanādivasena udake sandhāvamānā  gahetuṃ na sakkāti, evameva ayampi vādo itocito ca sandhāvati,  gāhaṃ na upagacchatīti ^b^amarāvikkhepo^eb^ti vuccati. so etesaṃ  atthīti ^b^amarāvikkhepikā.^eb^ </p>
              <p>[03] 62^b^.^eb^ ^b^``idaṃ^eb^ ^a^V1.0099^ea^ ^b^kusala''nti yathābhūtaṃ  nappajānātī^eb^ti dasa kusalakammapathe yathābhūtaṃ nappajānātīti attho.  akusalepi dasa akusalakammapathāva adhippetā. ^b^so mamassa  vighāto^eb^ti ``musā mayā bhaṇita''nti vippaṭisāruppattiyā mama  vighāto assa, dukkhaṃ bhaveyyāti attho. ^b^so mamassa  antarāyo^eb^ti so mama saggassa ceva maggassa ca antarāyo assa.  ^b^musāvādabhayā musāvādaparijegucchā^eb^ti musāvāde ottappena ceva  hiriyā ca. ^b^vācāvikkhepaṃ āpajjatī^eb^ti vācāya vikkhepaṃ  āpajjati. kīdisaṃ? amarāvikkhepaṃ, apariyantavikkhepanti attho.</p>
              <p>[03] ^b^evantipi me no^eb^tiādīsu evantipi me noti  aniyamitavikkhepo ^a^P1.0116^ea^. ^b^tathātipi me no^eb^ti ``sassato attā ca  loko cā''ti vuttaṃ sassatavādaṃ paṭikkhipati. ^b^aññathātipi me  no^eb^ti sassatato aññathā vuttaṃ ekaccasassataṃ paṭikkhipati.  ^b^notipi me no^eb^ti -- ``na ^a^M1.0107^ea^ hoti tathāgato paraṃ maraṇā''ti  vuttaṃ ucchedaṃ paṭikkhipati. ^b^no notipi me no^eb^ti ``neva  hoti na na hotī''ti vuttaṃ takkīvādaṃ paṭikkhipati. sayaṃ pana  ``idaṃ kusala''nti vā ``akusala''nti vā puṭṭho na kiñci  byākaroti. ``idaṃ kusala''nti puṭṭho ``evantipi me no''ti  vadati. tato ``kiṃ akusala''nti vutte ``tathātipi me no''ti  vadati. ``kiṃ ubhayato aññathā''ti vutte ``aññathātipi me  no''ti vadati. tato ``tividhenāpi na hoti, kiṃ te laddhī''ti  vutte ``notipi me no''ti vadati. tato ``kiṃ no noti te  laddhī''ti vutte ``no notipi me no''ti evaṃ vikkhepameva  āpajjati, ekasmimpi pakkhe na tiṭṭhati. </p>
              <p>[03] 63^b^.^eb^ ^b^chando vā rāgo vā^eb^ti ajānantopi  sahasā kusalameva ``kusala''nti vatvā akusalameva ``akusala''nti  vatvā mayā asukassa nāma evaṃ byākataṃ, kiṃ taṃ subyākatanti aññe  paṇḍite pucchitvā tehi -- ``subyākataṃ, bhadramukha, kusalameva tayā  kusalaṃ, akusalameva akusalanti byākata''nti vutte natthi mayā  sadiso paṇḍitoti evaṃ me tattha chando vā rāgo vā assāti attho.  ettha ca chando dubbalarāgo, rāgo balavarāgo. ^b^doso vā  paṭigho vā^eb^ti kusalaṃ pana ``akusala''nti, akusalaṃ vā  ``kusala''nti vatvā aññe paṇḍite pucchitvā tehi -- ``dubyākataṃ  tayā''ti vutte ettakampi nāma na jānāmīti tattha me assa doso  vā paṭigho vāti attho. idhāpi doso dubbalakodho, paṭigho  balavakodho.</p>
              <p>[03] ^b^taṃ^eb^ ^a^V1.0100^ea^ ^b^mamassa upādānaṃ, so mamassa vighāto^eb^ti taṃ  chandarāgadvayaṃ mama upādānaṃ assa, dosapaṭighadvayaṃ vighāto. ubhayampi  vā daḷhaggahaṇavasena upādānaṃ ^a^P1.0117^ea^, vihananavasena vighāto. rāgo hi  amuñcitukāmatāya ārammaṇaṃ gaṇhāti jalūkā viya. doso  vināsetukāmatāya āsīviso viya. ubhopi cete santāpakaṭṭhena  vihananti yevāti ``upādāna''nti ca ``vighāto''ti ca vuttā.  sesaṃ paṭhamavārasadisameva. </p>
              <p>[03] 64^b^.^eb^ ^b^paṇḍitā^eb^ti ^a^M1.0108^ea^ paṇḍiccena samannāgatā.  ^b^nipuṇā^eb^ti saṇhasukhumabuddhino sukhumātthantaraṃ  paṭivijjhanasamatthā. ^b^kataparappavādā^eb^ti viññātaparappavādā ceva  parehi saddhiṃ katavādaparicayā ca. ^b^vālavedhirūpā^eb^ti  vālavedhidhanuggahasadisā. ^b^te bhindantā maññe^eb^ti vālavedhi viya  vālaṃ sukhumānipi paresaṃ diṭṭhigatāni attano paññāgatena bhindantā  viya carantīti attho. ^b^te maṃ tatthā^eb^ti te samaṇabrāhmaṇā maṃ  tesu kusalākusalesu. ^b^samanuyuñjeyyu^eb^nti ``kiṃ kusalaṃ, kiṃ  akusalanti attano laddhiṃ vadā''ti laddhiṃ puccheyyuṃ.  ^b^samanugāheyyu^eb^nti ``idaṃ nāmā''ti vutte ``kena kāraṇena  etamatthaṃ gāheyyu''nti kāraṇaṃ puccheyyuṃ. ^b^samanubhāseyyu^eb^nti  ``iminā nāma kāraṇenā''ti vutte kāraṇe dosaṃ dassetvā ``na tvaṃ  idaṃ jānāsi, idaṃ pana gaṇha, idaṃ vissajjehī''ti evaṃ samanuyuñjeyyuṃ.  ^b^na sampāyeyya^eb^nti na sampādeyyaṃ, sampādetvā kathetuṃ na  sakkuṇeyyanti attho. ^b^so mamassa vighāto^eb^ti yaṃ taṃ punappunaṃ  vatvāpi asampāyanaṃ nāma, so mama vighāto assa,  oṭṭhatālujivhāgalasosanadukkhameva assāti attho. sesametthāpi  paṭhamavārasadisameva. </p>
              <p>[03] 65-66^b^.^eb^ ^b^mando^eb^ti mandapañño apaññassevetaṃ nāmaṃ.  ^b^momūho^eb^ti atisammūḷho. ^b^hoti^eb^ ^a^P1.0118^ea^ ^b^tathāgato^eb^tiādīsu  satto ``tathāgato''ti adhippeto. sesamettha uttānameva. imepi  cattāro pubbe pavattadhammānusāreneva diṭṭhiyā gahitattā pubbantakappikesu  paviṭṭhā. </p>
            </h4>
          </h3>
          <h3>
            <h3n> adhiccasamuppannavādavaṇṇanā </h3n>
            <h4>
              <h4n> </h4n>
              <p>[03] 67^b^.^eb^ ``adhiccasamuppanno attā ca loko cā''ti  dassanaṃ adhiccasamuppannaṃ. taṃ etesaṃ atthīti ^b^adhiccasamuppannikā.  adhiccasamuppanna^eb^nti akāraṇasamuppannaṃ. </p>
              <p>[03] 68-73^b^.^eb^ ^b^asaññasattā^eb^ti desanāsīsametaṃ,  acittuppādā rūpamattakāttabhāvāti attho. tesaṃ evaṃ uppatti  veditabbā -- ekacco hi titthāyatane pabbajitvā vāyokasiṇe  parikammaṃ katvā ^a^V1.0101^ea^ catutthajjhānaṃ nibbattetvā jhānā vuṭṭhāya -- ``citte  dosaṃ passati, citte sati hatthacchedādidukkhañceva ^a^M1.0109^ea^ sabbabhayāni ca  honti, alaṃ iminā cittena, acittakabhāvova santo''ti, evaṃ citte  dosaṃ passitvā aparihīnajjhāno kālaṃ katvā asaññasattesu  nibbattati, cittamassa cuticittanirodhena idheva nivattati,  rūpakkhandhamattameva tattha pātubhavati. te tattha yathā nāma  jiyāvegakkhitto saro yattako jiyāvego, tattakameva ākāse gacchati.  evameva jhānavegakkhittā upapajjitvā yattako jhānavego, tattakameva  kālaṃ tiṭṭhanti, jhānavege pana parihīne tattha rūpakkhandho  antaradhāyati, idha pana paṭisandhisaññā uppajjati. yasmā pana tāya  idha uppannasaññāya tesaṃ tattha cuti paññāyati, tasmā ``saññuppādā  ca pana te devā tamhā kāyā cavantī''ti vuttaṃ. ^b^santatāyā^eb^ti  santabhāvāya. sesamettha uttānameva. takkīvādopi vuttanayeneva  veditabboti. </p>
            </h4>
          </h3>
          <h3>
            <h3n> aparantakappikavaṇṇanā </h3n>
            <h4>
              <h4n> </h4n>
              <p>[03] 74^b^.^eb^ evaṃ aṭṭhārasa pubbantakappike dassetvā idāni  catucattārīsaṃ aparantakappike dassetuṃ -- ``santi,  bhikkhave''tiādimāha. tattha anāgatakoṭṭhāsasaṅkhātaṃ aparantaṃ  kappetvā gaṇhantīti ^b^aparantakappikā,^eb^ aparantakappo vā etesaṃ  ^a^P1.0119^ea^ atthīti ^b^aparantakappikā.^eb^ evaṃ sesampi pubbe  vuttappakāranayeneva veditabbaṃ. </p>
            </h4>
          </h3>
          <h3>
            <h3n> saññīvādavaṇṇanā </h3n>
            <h4>
              <h4n> </h4n>
              <p>[03] 75^b^.^eb^ ^b^uddhamāghātanikā^eb^ti āghātanaṃ vuccati  maraṇaṃ, uddhamāghātanā attānaṃ vadantīti ^b^uddhamāghātanikā.^eb^  saññīti pavatto vādo, saññīvādo, so etesaṃ atthīti  ^b^saññīvādā.^eb^ </p>
              <p>[03] 76-77^b^.^eb^ ^b^rūpī attā^eb^tiādīsu kasiṇarūpaṃ  ``attā''ti tattha pavattasaññañcassa ``saññā''ti gahetvā vā  ājīvakādayo viya takkamatteneva vā ``rūpī attā hoti, arogo  paraṃ maraṇā saññī''ti naṃ paññapenti. tattha ^b^arogo^eb^ti nicco.  arūpasamāpattinimittaṃ pana ``attā''ti samāpattisaññañcassa  ``saññā''ti gahetvā vā nigaṇṭhādayo viya takkamatteneva vā  ``arūpī attā hoti, arogo paraṃ maraṇā saññī''ti naṃ paññapenti.  tatiyā pana missakagāhavasena pavattā diṭṭhi. catutthā takkagāheneva.  dutiyacatukkaṃ ^a^M1.0110^ea^ antānantikavāde vuttanayeneva veditabbaṃ. tatiyacatukke  samāpannakavasena ekattasaññī ^a^V1.0102^ea^, asamāpannakavasena nānattasaññī,  parittakasiṇavasena parittasaññī, vipulakasiṇavasena appamāṇasaññīti  veditabbā. catutthacatukke pana dibbena cakkhunā  tikacatukkajjhānabhūmiyaṃ nibbattamānaṃ disvā ``ekantasukhī''ti  gaṇhāti. niraye nibbattamānaṃ disvā ``ekantadukkhī''ti.  manussesu nibbattamānaṃ disvā ``sukhadukkhī''ti. vehapphaladevesu  nibbattamānaṃ disvā ``adukkhamasukhī''ti gaṇhāti. visesato hi  pubbenivāsānussatiñāṇalābhino pubbantakappikā honti,  dibbacakkhukā aparantakappikāti. </p>
            </h4>
          </h3>
          <h3>
            <h3n> asaññīvādavaṇṇanā </h3n>
            <h4>
              <h4n> </h4n>
              <p>[03] 78-83^b^.^eb^ asaññīvādo saññīvāde ādimhi vuttānaṃ dvinnaṃ  catukkānaṃ vasena veditabbo. tathā nevasaññīnāsaññīvādo.  kevalañhi tattha ``saññī attā''ti gaṇhantānaṃ tā diṭṭhiyo, idha  ``asaññī''ti ca ``nevasaññīnāsaññī''ti ca. tattha  na ekantena kāraṇaṃ pariyesitabbaṃ. diṭṭhigatikassa hi gāho  ummattakapacchisadisoti vuttametaṃ. </p>
            </h4>
          </h3>
          <h3>
            <h3n> ucchedavādavaṇṇanā </h3n>
            <h4>
              <h4n> </h4n>
              <p>[03] 84^b^.^eb^ ucchedavāde ^b^sato^eb^ti vijjamānassa.  ^b^uccheda^eb^nti upacchedaṃ ^a^P1.0120^ea^. ^b^vināsa^eb^nti adassanaṃ.  ^b^vibhava^eb^nti bhāvavigamaṃ. sabbānetāni aññamaññavevacanāneva.  tattha dve janā ucchedadiṭṭhiṃ gaṇhanti, lābhī ca alābhī ca. lābhī  arahato dibbena cakkhunā cutiṃ disvā upapattiṃ apassanto, yo vā  cutimattameva daṭṭhuṃ sakkoti, na upapātaṃ; so ucchedadiṭṭhiṃ gaṇhāti.  alābhī ca ``ko paralokaṃ na jānātī''ti kāmasukhagiddhatāya vā.  ``yathā rukkhato paṇṇāni patitāni na puna viruhanti, evameva  sattā''tiādinā takkena vā ucchedaṃ gaṇhāti. idha pana taṇhādiṭṭhīnaṃ  vasena tathā ca aññathā ca vikappetvāva imā satta diṭṭhiyo uppannāti  veditabbā. </p>
              <p>[03] 85^b^.^eb^ tattha ^b^rūpī^eb^ti rūpavā.  ^b^cātumahābhūtiko^eb^ti catumahābhūtamayo. mātāpitūnaṃ etanti  mātāpettikaṃ. kiṃ taṃ? sukkasoṇitaṃ. mātāpettike ^a^M1.0111^ea^ sambhūto  jātoti ^b^mātāpettikasambhavo.^eb^ iti rūpakāyasīsena  manussattabhāvaṃ ``attā''ti vadati. ^b^ittheke^eb^ti itthaṃ eke  evameketi attho. </p>
              <p>[03] 86^b^.^eb^ dutiyo ^a^V1.0103^ea^ taṃ paṭikkhipitvā dibbattabhāvaṃ vadati.  ^b^dibbo^eb^ti devaloke sambhūto. ^b^kāmāvacaro^eb^ti cha  kāmāvacaradevapariyāpanno. kabaḷīkāraṃ āhāraṃ bhakkhatīti  kabaḷīkārāhārabhakkho. </p>
              <p>[03] 87^b^.^eb^ ^b^manomayo^eb^ti jhānamanena nibbatto.  ^b^sabbaṅgapaccaṅgī^eb^ti sabbaṅgapaccaṅgayutto. ^b^ahīnindriyo^eb^ti  paripuṇṇindriyo. yāni brahmaloke atthi, tesaṃ vasena itaresañca  saṇṭhānavasenetaṃ vuttaṃ. </p>
              <p>[03] 88-92^b^.^eb^ ^b^sabbaso rūpasaññānaṃ samatikkamā^eb^tiādīnaṃ  attho visuddhimagge vutto. ^b^ākāsānañcāyatanūpago^eb^tiādīsu  pana ākāsānañcāyatanabhavaṃ upagatoti, evamattho veditabbo.  sesamettha uttānamevāti. </p>
            </h4>
          </h3>
          <h3>
            <h3n> diṭṭhadhammanibbānavādavaṇṇanā </h3n>
            <h4>
              <h4n> </h4n>
              <p>[03] 93^b^.^eb^ diṭṭhadhammanibbānavāde ^a^P1.0121^ea^ ^b^diṭṭhadhammo^eb^ti  paccakkhadhammo vuccati, tattha tattha paṭiladdhattabhāvassetaṃ adhivacanaṃ.  diṭṭhadhamme nibbānaṃ diṭṭhadhammanibbānaṃ, imasmiṃyeva attabhāve  dukkhavūpasamananti attho. taṃ vadantīti ^b^diṭṭhadhammanibbānavādā. ^eb^ paramadiṭṭhadhammanibbānanti paramaṃ diṭṭhadhammanibbānaṃ uttamanti  attho. </p>
              <p>[03] 94^b^.^eb^ ^b^pañcahi kāmaguṇehī^eb^ti manāpiyarūpādīhi  pañcahi kāmakoṭṭhāsehi bandhanehi vā. ^b^samappito^eb^ti suṭṭhu  appito allīno hutvā. ^b^samaṅgībhūto^eb^ti samannāgato.  ^b^paricāretī^eb^ti tesu kāmaguṇesu yathāsukhaṃ indriyāni cāreti  sañcāreti itocito ca upaneti. atha vā laḷati ramati kīḷati.  ettha ca duvidhā kāmaguṇā -- mānusakā ceva dibbā ca.  mānusakā mandhātukāmaguṇasadisā daṭṭhabbā, dibbā  paranimmitavasavattidevarājassa kāmaguṇasadisāti. evarūpe kāme  upagatānañhi te diṭṭhadhammanibbānasampattiṃ paññapenti. </p>
              <p>[03] 95^b^.^eb^ dutiyavāre ^a^M1.0112^ea^ hutvā abhāvaṭṭhena ^b^aniccā^eb^  paṭipīḷanaṭṭhena ^b^dukkhā,^eb^ pakatijahanaṭṭhena ^b^vipariṇāmadhammā^eb^ti  veditabbā. ^b^tesaṃ vipariṇāmaññathābhāvā^eb^ti tesaṃ kāmānaṃ  vipariṇāmasaṅkhātā aññathābhāvā, yampi me ahosi, tampi me  natthīti vuttanayena ^b^uppajjanti  sokaparidevadukkhadomanassupāyāsā.^eb^ tattha  antonijjhāyanalakkhaṇo soko, tannissitalālappanalakkhaṇo  ^a^V1.0104^ea^ paridevo, kāyappaṭipīḷanalakkhaṇaṃ dukkhaṃ, manovighātalakkhaṇaṃ  domanassaṃ, visādalakkhaṇo upāyāso, vivicceva  kāmehītiādīnamattho visuddhimagge vutto. </p>
              <p>[03] 96^b^.^eb^ ^b^vitakkita^eb^nti abhiniropanavasena pavatto  vitakko. ^b^vicārita^eb^nti ^a^P1.0122^ea^ anumajjanavasena pavatto vicāro.  ^b^eteneta^eb^nti etena vitakkitena ca vicāritena ca etaṃ paṭhamajjhānaṃ  oḷārikaṃ sakaṇḍakaṃ viya khāyati. </p>
              <p>[03] 97-98^b^.^eb^ ^b^pītigata^eb^nti pītiyeva. ^b^cetaso  uppilāvitatta^eb^nti cittassa uppilabhāvakaraṇaṃ. ^b^cetaso  ābhogo^eb^ti jhānā vuṭṭhāya tasmiṃ sukhe punappunaṃ cittassa ābhogo  manasikāro samannāhāroti. sesamettha diṭṭhadhammanibbānavāde  uttānameva.</p>
              <p>[03] ettāvatā sabbāpi dvāsaṭṭhidiṭṭhiyo kathitā honti. yāsaṃ  satteva ucchedadiṭṭhiyo, sesā sassatadiṭṭhiyo. </p>
              <p>[03] 100-104^b^.^eb^ idāni -- ``imehi kho te, bhikkhave''ti  iminā vārena sabbepi te aparantakappike ekajjhaṃ niyyātetvā  sabbaññutaññāṇaṃ vissajjeti. puna -- ``imehi, kho te  bhikkhave''tiādinā vārena sabbepi te pubbantāparantakappike ekajjhaṃ  niyyātetvā tadeva ñāṇaṃ vissajjeti. iti ``katame ca te,  bhikkhave, dhammā''tiādimhi pucchamānopi sabbaññutaññāṇameva  pucchitvā vissajjamānopi sattānaṃ ajjhāsayaṃ tulāya tulayanto viya  sinerupādato vālukaṃ uddharanto viya dvāsaṭṭhi diṭṭhigatāni uddharitvā  sabbaññutaññāṇameva vissajjeti. evamayaṃ yathānusandhivasena desanā  āgatā.</p>
              <p>[03] tayo hi suttassa anusandhī -- pucchānusandhi,  ajjhāsayānusandhi, yathānusandhīti. tattha ``evaṃ vutte aññataro  bhikkhu bhagavantaṃ etadavoca -- kiṃ nu ^a^M1.0113^ea^ kho, bhante, orimaṃ tīraṃ, kiṃ  pārimaṃ tīraṃ, ko majjhe saṃsīdo, ko thale ussādo, ko  manussaggāho, ko amanussaggāho, ko āvaṭṭaggāho, ko  antopūtibhāvo''ti (saṃ0 ni0  4.241) evaṃ pucchantānaṃ bhagavatā  vissajjitasuttavasena pucchānusandhi veditabbo.</p>
              <p>[03] atha kho aññatarassa bhikkhuno evaṃ cetaso parivitakko  udapādi -- ``iti kira bho rūpaṃ anattā..., vedanā..., saññā...,  saṅkhārā ^a^P1.0123^ea^..., viññāṇaṃ anattā, anattakatāni kira kammāni ^a^V1.0105^ea^ kamattānaṃ  phusissantī''ti. atha kho bhagavā tassa bhikkhuno cetasā ceto  parivitakkamaññāya bhikkhū āmantesi -- ``ṭhānaṃ kho panetaṃ,  bhikkhave, vijjati, yaṃ idhekacco moghapuriso avidvā avijjāgato  taṇhādhipateyyena cetasā satthusāsanaṃ atidhāvitabbaṃ maññeyya --  ``iti kira bho rūpaṃ anattā...pe0... phusissantī''ti. taṃ kiṃ  maññatha, bhikkhave, rūpaṃ niccaṃ vā aniccaṃ vā''ti (ma0 ni0  3.10). evaṃ paresaṃ ajjhāsayaṃ viditvā bhagavatā vuttasuttavasena  ajjhāsayānusandhi veditabbo.</p>
              <p>[03] yena pana dhammena ādimhi desanā uṭṭhitā, tassa dhammassa  anurūpadhammavasena vā paṭipakkhavasena vā yesu suttesu upari desanā  āgacchati, tesaṃ vasena yathānusandhi veditabbo. seyyathidaṃ,  ākaṅkheyyasutte heṭṭhā sīlena desanā uṭṭhitā, upari cha abhiññā  āgatā. vatthasutte heṭṭhā kilesena desanā uṭṭhitā, upari  brahmavihārā āgatā. kosambakasutte heṭṭhā bhaṇḍanena uṭṭhitā,  upari sāraṇīyadhammā āgatā. kakacūpame heṭṭhā akkhantiyā  uṭṭhitā, upari kakacūpamā āgatā. imasmimpi brahmajāle heṭṭhā  diṭṭhivasena desanā uṭṭhitā, upari suññatāpakāsanaṃ āgataṃ. tena vuttaṃ  -- ``evamayaṃ yathānusandhivasena desanā āgatā''ti. </p>
            </h4>
          </h3>
          <h3>
            <h3n> paritassitavipphanditavāravaṇṇanā </h3n>
            <h4>
              <h4n> </h4n>
              <p>[03] 105-117^b^.^eb^ idāni mariyādavibhāgadassanatthaṃ -- ``tatra  bhikkhave''tiādikā desanā āraddhā. ^b^tadapi tesaṃ bhavataṃ  samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ  paritassitavipphanditamevā^eb^ti yena diṭṭhiassādena ^a^M1.0114^ea^ diṭṭhisukhena  diṭṭhivedayitena te somanassajātā sassataṃ attānañca lokañca  paññapenti catūhi vatthūhi, tadapi tesaṃ bhavantānaṃ samaṇabrāhmaṇānaṃ  yathābhūtaṃ dhammānaṃ sabhāvaṃ ajānantānaṃ apassantānaṃ vedayitaṃ  taṇhāgatānaṃ kevalaṃ taṇhāgatānaṃyeva taṃ ^a^P1.0124^ea^ vedayitaṃ, tañca kho panetaṃ  paritassitavipphanditameva. diṭṭhisaṅkhātena ceva taṇhāsaṅkhātena ca  paritassitena vipphanditameva calitameva kampitameva thusarāsimhi  nikhātakhāṇusadisaṃ, na sotāpannassa dassanamiva niccalanti dasseti.  esa nayo ekaccasassatavādādīsupi. </p>
            </h4>
          </h3>
          <h3>
            <h3n> phassapaccayavāravaṇṇanā </h3n>
            <h4>
              <h4n> </h4n>
              <p>[03] 118-130^b^.^eb^ puna -- ``tatra, bhikkhave, ye te  samaṇabrāhmaṇā sassatavādā''tiādi paramparapaccayadassanatthaṃ āraddhaṃ  ^a^V1.0106^ea^.  tattha ^b^tadapi phassapaccayā^eb^ti yena diṭṭhiassādena diṭṭhisukhena  diṭṭhivedayitena te somanassajātā sassataṃ attānañca lokañca  paññapenti catūhi vatthūhi, tadapi taṇhādiṭṭhipariphanditaṃ vedayitaṃ  phassapaccayāti dasseti. esa nayo sabbattha. </p>
              <p>[03] 131-143^b^.^eb^ idāni tassa paccayassa diṭṭhivedayite  balavabhāvadassanatthaṃ puna -- ``tatra, bhikkhave, ye te  samaṇabrāhmaṇā sassatavādā''tiādimāha. tattha ^b^te vata aññatra  phassā^eb^ti te vata samaṇabrāhmaṇā taṃ vedayitaṃ vinā phassena  paṭisaṃvedissantīti kāraṇametaṃ natthīti. yathā hi patato gehassa  upatthambhanatthāya thūṇā nāma balavapaccayo hoti, na taṃ thūṇāya  anupatthambhitaṃ ṭhātuṃ sakkoti, evameva phassopi vedanāya balavapaccayo,  taṃ vinā idaṃ diṭṭhivedayitaṃ natthīti dasseti. esa nayo sabbattha. </p>
            </h4>
          </h3>
          <h3>
            <h3n> diṭṭhigatikādhiṭṭhānavaṭṭakathāvaṇṇanā </h3n>
            <h4>
              <h4n> </h4n>
              <p>[03] 144^b^.^eb^ idāni tatra bhikkhave, ye te samaṇabrāhmaṇā  sassatavādā sassataṃ attānañca lokañca paññapenti catūhi vatthūhi,  yepi te samaṇabrāhmaṇā ekaccasassatikātiādinā nayena  sabbadiṭṭhivedayitāni sampiṇḍeti. kasmā? upari phasse  pakkhipanatthāya. kathaṃ? sabbe te chahi phassāyatanehi phussa phussa  paṭisaṃvedentīti. tattha cha phassāyatanāni nāma --  cakkhuphassāyatanaṃ, sotaphassāyatanaṃ, ghānaphassāyatanaṃ,  jivhāphassāyatanaṃ, kāyaphassāyatanaṃ, manophassāyatananti imāni cha.  sañjāti-samosaraṇa-kāraṇa-paṇṇattimattatthesu hi ayaṃ ^a^M1.0115^ea^  āyatanasaddo pavattati. tattha -- ``kambojo assānaṃ  āyatanaṃ, gunnaṃ dakkhiṇāpatho''ti ^a^P1.0125^ea^ sañjātiyaṃ pavattati, sañjātiṭṭhāneti  attho. ``manorame āyatane, sevanti naṃ vihaṅgamā''ti (a0 ni0   5.38) samosaraṇe. ``sati satiāyatane''ti (a0 ni0   3.102) kāraṇe. ``araññāyatane paṇṇakuṭīsu sammantī''ti  (saṃ0 ni0  1.255) paṇṇattimatte. svāyamidha  sañjātiādiatthattayepi yujjati. cakkhādīsu hi phassapañcamakā  dhammā sañjāyanti samosaranti, tāni ca tesaṃ kāraṇanti  āyatanāni. idha pana ``cakkhuñca paṭicca rūpe ca uppajjati  cakkhuviññāṇaṃ, tiṇṇaṃ saṅgati phasso''ti (saṃ0 ni0  2.43)  iminā nayena phassasīseneva desanaṃ āropetvā phassaṃ ādiṃ katvā  paccayaparamparaṃ dassetuṃ phassāyatanādīni vuttāni.</p>
              <p>[03] ^b^phussa phussa paṭisaṃvedentī^eb^ti phusitvā phusitvā  paṭisaṃvedenti. ettha ca kiñcāpi āyatanānaṃ ^a^V1.0107^ea^ phusanakiccaṃ viya  vuttaṃ, tathāpi na tesaṃ phusanakiccatā veditabbā. na hi āyatanāni  phusanti, phassova taṃ taṃ ārammaṇaṃ phusati, āyatanāni pana phasse  upanikkhipitvā dassitāni; tasmā sabbe te cha phassāyatanasambhavena  phassena rūpādīni ārammaṇāni phusitvā taṃ diṭṭhivedanaṃ  paṭisaṃvedayantīti evamettha attho veditabbo.</p>
              <p>[03] ^b^tesaṃ vedanāpaccayā taṇhā^eb^tiādīsu ^b^vedanā^eb^ti cha  phassāyatanasambhavā vedanā. sā rūpataṇhādibhedāya taṇhāya  upanissayakoṭiyā paccayo hoti. tena vuttaṃ -- ``tesaṃ  vedanāpaccayā taṇhā''ti. sā pana catubbidhassa upādānassa  upanissayakoṭiyā ceva sahajātakoṭiyā ca paccayo hoti. tathā  upādānaṃ bhavassa. bhavo jātiyā upanissayakoṭiyā paccayo hoti.</p>
              <p>[03] ^b^jātī^eb^ti panettha savikārā pañcakkhandhā daṭṭhabbā, jāti  jarāmaraṇassa ceva sokādīnañca upanissayakoṭiyā paccayo hoti.  ayamettha saṅkhepo, vitthārato pana paṭiccasamuppādakathā  visuddhimagge vuttā. idha panassa payojanamattameva veditabbaṃ.  bhagavā ^a^P1.0126^ea^ hi vaṭṭakathaṃ kathento -- ``purimā, bhikkhave, koṭi na  paññāyati avijjāya, `ito pubbe avijjā nāhosi, atha pacchā  samabhavī'ti evañcetaṃ, bhikkhave, vuccati, atha ca pana paññāyati  ``idappaccayā avijjā''ti (a0 ni0  10.61) evaṃ  avijjāsīsena vā, purimā, bhikkhave, koṭi ^a^M1.0116^ea^ na paññāyati  bhavataṇhāya...pe0... ``idappaccayā bhavataṇhā''ti (a0 ni0   10.62) evaṃ taṇhāsīsena vā, purimā, bhikkhave, koṭi na  paññāyati bhavadiṭṭhiyā...pe0... ``idappaccayā bhavadiṭṭhī''ti evaṃ  diṭṭhisīsena vā kathesi''. idha pana diṭṭhisīsena kathento  vedanārāgena uppajjamānā diṭṭhiyo kathetvā vedanāmūlakaṃ paṭiccasamuppādaṃ  kathesi. tena idaṃ dasseti -- ``evamete diṭṭhigatikā, idaṃ dassanaṃ  gahetvā tīsu bhavesu catūsu yonīsu pañcasu gatīsu sattasu  viññāṇaṭṭhitīsu navasu sattāvāsesu ito ettha etto idhāti  sandhāvantā saṃsarantā yante yuttagoṇo viya, thambhe upanibaddhakukkuro  viya, vātena vippannaṭṭhanāvā viya ca vaṭṭadukkhameva anuparivattanti,  vaṭṭadukkhato sīsaṃ ukkhipituṃ na sakkontī''ti. </p>
            </h4>
          </h3>
          <h3>
            <h3n> vivaṭṭakathādivaṇṇanā </h3n>
            <h4>
              <h4n> </h4n>
              <p>[03] 145^b^.^eb^ evaṃ diṭṭhigatikādhiṭṭhānaṃ vaṭṭaṃ kathetvā idāni  yuttayogabhikkhuadhiṭṭhānaṃ katvā vivaṭṭaṃ dassento -- ``yato kho,  bhikkhave, bhikkhū''tiādimāha. tattha ^b^yato^eb^ti yadā.  ^b^channaṃ phassāyatanāna^eb^nti ^a^V1.0108^ea^ yehi chahi phassāyatanehi phusitvā  paṭisaṃvedayamānānaṃ diṭṭhigatikānaṃ vaṭṭaṃ vattati, tesaṃyeva channaṃ  phassāyatanānaṃ. ^b^samudaya^eb^ntiādīsu avijjāsamudayā  cakkhusamudayotiādinā vedanākammaṭṭhāne vuttanayena phassāyatanānaṃ  samudayādayo veditabbā. yathā pana tattha ``phassasamudayā  phassanirodhā''ti vuttaṃ, evamidha, taṃ cakkhādīsu -- ``āhārasamudayā  āhāranirodhā''ti veditabbaṃ. manāyatane ``nāmarūpasamudayā  nāmarūpanirodhā''ti.</p>
              <p>[03] ^b^uttaritaraṃ pajānātī^eb^ti diṭṭhigatiko diṭṭhimeva jānāti.  ayaṃ pana diṭṭhiñca diṭṭhito ca uttaritaraṃ sīlasamādhipaññāvimuttinti  ^a^P1.0127^ea^ yāva arahattā jānāti. ko evaṃ jānātīti? khīṇāsavo  jānāti, anāgāmī, sakadāgāmī, sotāpanno, bahussuto, ganthadharo  bhikkhu jānāti, āraddhavipassako jānāti. desanā pana  arahattanikūṭeneva niṭṭhāpitāti. </p>
              <p>[03] 146^b^.^eb^ evaṃ ^a^M1.0117^ea^ vivaṭṭaṃ kathetvā idāni  ``desanājālavimutto diṭṭhigatiko nāma natthī''ti dassanatthaṃ puna --  ``ye hi keci, bhikkhave''ti ārabhi. tattha  ^b^antojālīkatā^eb^ti imassa mayhaṃ desanājālassa antoyeva katā.  ^b^ettha sitā vā^eb^ti etasmiṃ mama desanājāle sitā nissitā  avasitāva. ^b^ummujjamānā ummujjantī^eb^ti kiṃ vuttaṃ hoti? te  adho osīdantāpi uddhaṃ uggacchantāpi mama desanājāle sitāva hutvā  osīdanti ca uggacchanti ca. ^b^ettha pariyāpannā^eb^ti ettha mayhaṃ  desanājāle pariyāpannā, etena ābaddhā antojālīkatā ca hutvā  ummujjamānā ummujjanti, na hettha asaṅgahito diṭṭhigatiko nāma  atthīti.</p>
              <p>[03] ^b^sukhumacchikenā^eb^ti saṇhācchikena sukhumacchiddenāti  attho. kevaṭṭo viya hi bhagavā, jālaṃ viya desanā, parittaudakaṃ  viya dasasahassilokadhātu, oḷārikā pāṇā viya dvāsaṭṭhidiṭṭhigatikā.  tassa tīre ṭhatvā olokentassa oḷārikānaṃ pāṇānaṃ  antojālīkatabhāvadassanaṃ viya bhagavato sabbadiṭṭhigatānaṃ  desanājālassa antokatabhāvadassananti evamettha opammasaṃsandanaṃ  veditabbaṃ. </p>
              <p>[03] 147^b^.^eb^ evaṃ imāhi dvāsaṭṭhiyā diṭṭhīhi sabbadiṭṭhīnaṃ  saṅgahitattā sabbesaṃ diṭṭhigatikānaṃ etasmiṃ desanājāle pariyāpannabhāvaṃ  dassetvā idāni attano katthaci apariyāpannabhāvaṃ dassento --  ``ucchinnabhavanettiko, bhikkhave, tathāgatassa kāyo''tiādimāha.  tattha nayanti etāyāti netti. ^b^nayantī^eb^ti gīvāya  bandhitvā ākaḍḍhanti, rajjuyā etaṃ nāmaṃ. idha pana nettisadisatāya  ^a^P1.0128^ea^ ^a^V1.0109^ea^ bhavataṇhā nettīti adhippetā. sā hi mahājanaṃ gīvāya  bandhitvā taṃ taṃ bhavaṃ neti upanetīti bhavanetti.  arahattamaggasatthena ucchinnā bhavanetti assāti ^b^ucchinnabhavanettiko. ^eb^</p>
              <p>[03] ^b^kāyassa bhedā uddha^eb^nti kāyassa bhedato uddhaṃ.  ^b^jīvitapariyādānā^eb^ti jīvitassa sabbaso pariyādinnattā  parikkhīṇattā, puna appaṭisandhikabhāvāti attho. ^b^na taṃ  dakkhantī^eb^ti taṃ tathāgataṃ. devā vā manussā vā na dakkhissanti,  apaṇṇattikabhāvaṃ gamissatīti attho.</p>
              <p>[03] ^b^seyyathāpi^eb^ ^a^M1.0118^ea^, ^b^bhikkhave^eb^ti, upamāyaṃ pana idaṃ saṃsandanaṃ.  ambarukkho viya hi tathāgatassa kāyo, rukkhe jātamahāvaṇṭo viya  taṃ nissāya pubbe pavattataṇhā. tasmiṃ vaṇṭe upanibaddhā  pañcapakkadvādasapakkāṭṭhārasapakkaparimāṇā ambapiṇḍī viya taṇhāya sati  taṇhūpanibandhanā hutvā āyatiṃ nibbattanakā pañcakkhandhā  dvādasāyatanāni aṭṭhārasa dhātuyo. yathā pana tasmiṃ vaṇṭe chinne  sabbāni tāni ambāni tadanvayāni honti, taṃyeva vaṇṭaṃ anugatāni,  vaṇṭacchedā chinnāni yevāti attho; evameva ye bhavanettivaṇṭassa  anupacchinnattā āyatiṃ uppajjeyyuṃ pañcakkhandhā dvādasāyatanāni  aṭṭhārasadhātuyo, sabbe te dhammā tadanvayā honti bhavanettiṃ anugatā,  tāya chinnāya chinnā yevāti attho.</p>
              <p>[03] yathā pana tasmimpi rukkhe maṇḍūkakaṇṭakavisasamphassaṃ āgamma  anupubbena sussitvā mate -- ``imasmiṃ ṭhāne evarūpo nāma rukkho  ahosī''ti vohāramattameva hoti, na taṃ rukkhaṃ koci passati, evaṃ  ariyamaggasamphassaṃ āgamma taṇhāsinehassa pariyādinnattā anupubbena  sussitvā viya bhinne imasmiṃ kāye, kāyassa bhedā uddhaṃ  jīvitapariyādānā na taṃ dakkhanti, tathāgatampi devamanussā na  dakkhissanti, evarūpassa nāma kira satthuno idaṃ sāsananti  vohāramattameva bhavissatīti anupādisesanibbānadhātuṃ pāpetvā desanaṃ  niṭṭhapesi. </p>
              <p>[03] 148^b^.^eb^ ^b^evaṃ^eb^ ^a^P1.0129^ea^ ^b^vutte āyasmā ānando^eb^ti evaṃ  bhagavatā imasmiṃ sutte vutte thero ādito paṭṭhāya sabbaṃ suttaṃ  samannāharitvā evaṃ buddhabalaṃ dīpetvā kathitasuttassa na bhagavatā nāmaṃ  gahitaṃ, handassa nāmaṃ gaṇhāpessāmīti cintetvā bhagavantaṃ etadavoca.</p>
              <p>[03] ^b^tasmātiha tva^eb^ntiādīsu ayamatthayojanā -- ānanda,  yasmā imasmiṃ dhammapariyāye idhatthopi paratthopi vibhatto, tasmātiha  tvaṃ imaṃ dhammapariyāyaṃ ``atthajāla''ntipi naṃ dhārehi; yasmā panettha  bahū tantidhammā kathitā, tasmā ``dhammajāla''ntipi naṃ dhārehi;  yasmā ca ettha seṭṭhaṭṭhena ^a^V1.0110^ea^ brahmaṃ sabbaññutaññāṇaṃ vibhattaṃ, tasmā  ``brahmajāla''ntipi naṃ dhārehi; yasmā ettha dvāsaṭṭhidiṭṭhiyo vibhattā,  tasmā ``diṭṭhijāla''ntipi naṃ dhārehi; yasmā pana imaṃ dhammapariyāyaṃ  sutvā devaputtamārampi khandhamārampi maccumārampi kilesamārampi  ^a^M1.0119^ea^ sakkā  maddituṃ, tasmā ``anuttaro saṅgāmavijayotipi naṃ dhārehī''ti.</p>
              <p>[03] ^b^idamavoca bhagavā^eb^ti idaṃ nidānāvasānato pabhuti yāva  ``anuttaro saṅgāmavijayotipi naṃ dhārehī''ti sakalaṃ suttantaṃ bhagavā  paresaṃ paññāya alabbhaneyyapatiṭṭhaṃ paramagambhīraṃ sabbaññutaññāṇaṃ  pakāsento sūriyo viya andhakāraṃ diṭṭhigatamahandhakāraṃ vidhamanto  avoca. </p>
              <p>[03] 149^b^.^eb^ ^b^attamanā te bhikkhū^eb^ti te bhikkhū  attamanā sakamanā, buddhagatāya pītiyā udaggacittā hutvāti vuttaṃ  hoti. ^b^bhagavato bhāsita^eb^nti evaṃ vicitranayadesanāvilāsayuttaṃ  idaṃ suttaṃ karavīkarutamañjunā kaṇṇasukhena paṇḍitajanahadayānaṃ  amatābhisekasadisena brahmassarena bhāsamānassa bhagavato vacanaṃ.  ^b^abhinandu^eb^nti anumodiṃsu ceva sampaṭicchiṃsu ca. ayañhi  ^b^abhinanda^eb^saddo -- ``abhinandati abhivadatī''tiādīsu (saṃ0  ni0  3.5) taṇhāyampi āgato. ``annamevābhinandanti, ubhaye  devamānusā''tiādīsu (saṃ0 ni0  1.43) upagamanepi. </p>
              <p>[21] ``cirappavāsiṃ ^a^P1.0130^ea^ purisaṃ, dūrato sotthimāgataṃ. </p>
              <p>[22] ñātimittā suhajjā ca, abhinandanti āgata''nti..  (dha0 pa0 219).</p>
              <p>[03] ādīsu sampaṭicchanepi. ``abhinanditvā  anumoditvā''tiādīsu (ma0 ni0 1.205) anumodanepi.  svāyamidha anumodanasampaṭicchanesu yujjati. tena vuttaṃ --  ``abhinandunti anumodiṃsu ceva sampaṭicchiṃsu cā''ti. </p>
              <p>[21] subhāsitaṃ sulapitaṃ, ``sādhu sādhū''ti tādino. </p>
              <p>[22] anumodamānā sirasā, sampaṭicchiṃsu bhikkhavoti..</p>
              <p>[03] ^b^imasmiñca pana veyyākaraṇasmi^eb^nti imasmiṃ  niggāthakasutte. niggāthakattā hi idaṃ veyyākaraṇanti vuttaṃ.</p>
              <p>[03] ^b^dasasahassī^eb^ ^a^V1.0111^ea^ ^b^lokadhātū^eb^ti dasasahassacakkavāḷaparimāṇā  lokadhātu. ^b^akampitthā^eb^ti na suttapariyosāneyeva akampitthāti  veditabbā. bhaññamāneti hi vuttaṃ. tasmā dvāsaṭṭhiyā diṭṭhigatesu  viniveṭhetvā desiyamānesu ^a^M1.0120^ea^ tassa tassa diṭṭhigatassa pariyosāne  pariyosāneti dvāsaṭṭhiyā ṭhānesu akampitthāti veditabbā.</p>
              <p>[03] tattha aṭṭhahi kāraṇehi pathavīkampo veditabbo -- dhātukkhobhena,  iddhimato ānubhāvena, bodhisattassa gabbhokkantiyā, mātukucchito  nikkhamanena, sambodhippattiyā, dhammacakkappavattanena,  āyusaṅkhārossajjanena, parinibbānenāti. tesaṃ vinicchayaṃ --  ``aṭṭha kho ime, ānanda, hetū aṭṭha paccayā mahato bhūmicālassa  pātubhāvāyā''ti evaṃ mahāparinibbāne āgatāya tantiyā vaṇṇanākāle  vakkhāma. ayaṃ pana mahāpathavī aparesupi aṭṭhasu ṭhānesu akampittha  -- mahābhinikkhamane, bodhimaṇḍūpasaṅkamane, paṃsukūlaggahaṇe,  paṃsukūladhovane, kāḷakārāmasutte, gotamakasutte, vessantarajātake,  imasmiṃ brahmajāleti. tattha mahābhinikkhamanabodhimaṇḍūpasaṅkamanesu  vīriyabalena akampittha. paṃsukūlaggahaṇe ^a^P1.0131^ea^ dvisahassadīpaparivāre  cattāro mahādīpe pahāya pabbajitvā susānaṃ gantvā paṃsukūlaṃ gaṇhantena  dukkaraṃ bhagavatā katanti acchariyavegābhihatā akampittha.  paṃsukūladhovanavessantarajātakesu akālakampanena akampittha.  kāḷakārāmagotamakasuttesu -- ``ahaṃ sakkhī bhagavā''ti sakkhibhāvena  akampittha. imasmiṃ pana brahmajāle dvāsaṭṭhiyā diṭṭhigatesu vijaṭetvā  niggumbaṃ katvā desiyamānesu sādhukāradānavasena akampitthāti  veditabbā.</p>
              <p>[03] na kevalañca etesu ṭhānesuyeva pathavī akampittha, atha kho  tīsu saṅgahesupi mahāmahindattherassa imaṃ dīpaṃ āgantvā jotivane  nisīditvā dhammaṃ desitadivasepi akampittha. kalyāṇiyavihāre ca  piṇḍapātiyattherassa cetiyaṅgaṇaṃ sammajjitvā tattheva nisīditvā  buddhārammaṇaṃ pītiṃ gahetvā imaṃ suttantaṃ āraddhassa suttapariyosāne  udakapariyantaṃ katvā akampittha. lohapāsādassa  pācīnāmbalaṭṭhikaṭṭhānaṃ nāma ahosi. tattha nisīditvā  dīghabhāṇakattherā brahmajālasuttaṃ ārabhiṃsu, tesaṃ sajjhāyapariyosānepi  udakapariyantameva katvā pathavī akampitthāti. </p>
              <p>[21] evaṃ ^a^M1.0121^ea^ yassānubhāvena, akampittha anekaso. </p>
              <p>[22] medanī suttaseṭṭhassa, desitassa sayambhunā.. </p>
              <p>[21] brahmajālassa ^a^V1.0112^ea^ tassīdha, dhammaṃ atthañca paṇḍitā. </p>
              <p>[22] sakkaccaṃ uggahetvāna, paṭipajjantu yonisoti.. </p>
              <p>[06] iti sumaṅgalavilāsiniyā dīghanikāyaṭṭhakathāyaṃ </p>
              <p>[06] brahmajālasuttavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 2. sāmaññaphalasuttavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> rājāmaccakathāvaṇṇanā </h3n>
            <h4>
              <h4n> </h4n>
              <p>[03] 150^b^.^eb^ ^b^evaṃ^eb^ ^a^P1.0132^ea^ ^a^V1.0113^ea^ ^a^M1.0122^ea^ ^b^me sutaṃ...pe0... rājagahe^eb^ti  sāmaññaphalasuttaṃ. tatrāyaṃ apubbapadavaṇṇanā -- ^b^rājagahe^eb^ti  evaṃnāmake nagare. tañhi mandhātumahāgovindādīhi pariggahitattā  rājagahanti vuccati. aññepi ettha pakāre vaṇṇayanti, kiṃ tehi?  nāmamattametaṃ tassa nagarassa. taṃ panetaṃ buddhakāle ca cakkavattikāle ca  nagaraṃ hoti, sesakāle suññaṃ hoti yakkhapariggahitaṃ, tesaṃ vasanavanaṃ  hutvā tiṭṭhati. ^b^viharatī^eb^ti avisesena  iriyāpathadibbabrahmāriyavihāresu aññataravihārasamaṅgiparidīpanametaṃ.  idha pana ṭhānagamananisajjasayanappabhedesu iriyāpathesu  aññatarairiyāpathasamāyogaparidīpanaṃ. tena ṭhitopi gacchantopi  nisinnopi sayānopi bhagavā viharati ceva veditabbo. so hi ekaṃ  iriyāpathabādhanaṃ aññena iriyāpathena vicchinditvā aparipatantaṃ  attabhāvaṃ harati pavatteti, tasmā viharatīti vuccati.</p>
              <p>[03] ^b^jīvakassa komārabhaccassa ambavane^eb^ti idamassa yaṃ  gocaragāmaṃ upanissāya viharati, tassa samīpanivāsanaṭṭhānaparidīpanaṃ.  tasmā -- rājagahe viharati jīvakassa komārabhaccassa  ambavaneti rājagahasamīpe jīvakassa komārabhaccassa ambavane  viharatīti evamettha attho veditabbo. samīpatthe hetaṃ bhummavacanaṃ.  tattha ^a^P1.0133^ea^ jīvatīti ^b^jīvako,^eb^ kumārena bhatoti ^b^komārabhacco.^eb^  yathāha -- ``kiṃ bhaṇe, etaṃ kākehi samparikiṇṇanti? dārako  devāti. jīvati bhaṇeti? jīvati, devāti. tena hi, bhaṇe taṃ  dārakaṃ amhākaṃ antepuraṃ netvā dhātīnaṃ detha posetunti. tassa  jīvatīti jīvakoti nāmaṃ akaṃsu. kumārena posāpitoti  komārabhaccoti nāmaṃ akaṃsū''ti (mahāva0 328) ayaṃ panettha  saṅkhepo. vitthārena pana jīvakavatthukhandhake āgatameva.  vinicchayakathāpissa samantapāsādikāya vinayaṭṭhakathāyaṃ vuttā.</p>
              <p>[03] ayaṃ ^a^V1.0114^ea^ ^a^M1.0123^ea^ pana jīvako ekasmiṃ samaye bhagavato dosābhisannaṃ kāyaṃ  virecetvā siveyyakaṃ dussayugaṃ datvā vatthānumodanāpariyosāne  sotāpattiphale patiṭṭhāya cintesi -- ``mayā divasassa dvattikkhattuṃ  buddhupaṭṭhānaṃ gantabbaṃ, idañca veḷuvanaṃ atidūre, mayhaṃ pana ambavanaṃ  uyyānaṃ āsannataraṃ, yaṃnūnāhaṃ ettha bhagavato vihāraṃ kāreyya''nti.  so tasmiṃ ambavane rattiṭṭhānadivāṭhānaleṇakuṭimaṇḍapādīni sampādetvā  bhagavato anucchavikaṃ gandhakuṭiṃ kārāpetvā ambavanaṃ aṭṭhārasahatthubbedhena  tambapaṭṭavaṇṇena pākārena parikkhipāpetvā buddhappamukhaṃ bhikkhusaṅghaṃ  sacīvarabhattena santappetvā dakkhiṇodakaṃ pātetvā vihāraṃ niyyātesi.  taṃ sandhāya vuttaṃ -- ``jīvakassa komārabhaccassa ambavane''ti.</p>
              <p>[03] ^b^aḍḍhateḷasehi bhikkhusatehī^eb^ti aḍḍhasatena ūnehi terasahi  bhikkhusatehi. ^b^rājā^eb^tiādīsu rājati attano  issariyasampattiyā catūhi saṅgahavatthūhi mahājanaṃ rañjeti vaḍḍhetīti  ^b^rājā.^eb^ magadhānaṃ issaroti ^b^māgadho.^eb^ ajātoyeva rañño  sattu bhavissatīti nemittakehi niddiṭṭhoti ^b^ajātasattu.^eb^</p>
              <p>[03] tasmiṃ kira kucchigate deviyā evarūpo dohaḷo uppajji --  ``aho ^a^P1.0134^ea^ vatāhaṃ rañño dakkhiṇabāhulohitaṃ piveyya''nti, sā  ``bhāriye ṭhāne dohaḷo uppanno, na sakkā kassaci ārocetu''nti taṃ  kathetuṃ asakkontī kisā dubbaṇṇā ahosi. taṃ rājā pucchi --  ``bhadde, tuyhaṃ attabhāvo na pakativaṇṇo, kiṃ kāraṇa''nti? ``mā  puccha, mahārājāti''. ``bhadde, tvaṃ attano ajjhāsayaṃ mayhaṃ  akathentī kassa kathessasī''ti tathā tathā nibandhitvā kathāpesi.  sutvā ca -- ``bāle, kiṃ ettha tuyhaṃ bhāriyasaññā ahosī''ti vejjaṃ  pakkosāpetvā suvaṇṇasatthakena bāhuṃ phālāpetvā suvaṇṇasarakena lohitaṃ  gahetvā udakena sambhinditvā pāyesi. nemittakā taṃ sutvā --  ``esa gabbho rañño sattu bhavissati, iminā rājā haññissatī''ti  byākariṃsu. devī sutvā -- ``mayhaṃ kira kucchito nikkhanto  rājānaṃ māressatī''ti gabbhaṃ pātetukāmā uyyānaṃ gantvā kucchiṃ  maddāpesi, gabbho na patati. sā punappunaṃ gantvā tatheva kāresi.  rājā kimatthaṃ ayaṃ ^a^M1.0124^ea^ abhiṇhaṃ uyyānaṃ gacchatīti parivīmaṃsanto taṃ  kāraṇaṃ sutvā -- ``bhadde, tava kucchiyaṃ puttoti vā dhītāti vā na  paññāyati, attano nibbattadārakaṃ evamakāsīti mahā aguṇarāsipi  no jambudīpatale āvibhavissati, mā tvaṃ evaṃ karohī''ti nivāretvā  ārakkhaṃ adāsi. sā gabbhavuṭṭhānakāle ``māressāmī''ti cintesi.  tadāpi ārakkhamanussā dārakaṃ apanayiṃsu. athāparena samayena  vuḍḍhippattaṃ ^a^V1.0115^ea^ kumāraṃ deviyā dassesuṃ. sā taṃ disvāva puttasinehaṃ  uppādesi, tena naṃ māretuṃ nāsakkhi. rājāpi anukkamena puttassa  oparajjamadāsi.</p>
              <p>[03] athekasmiṃ ^a^P1.0135^ea^ samaye devadatto rahogato cintesi --  ``sāriputtassa parisā mahāmoggallānassa parisā mahākassapassa  parisāti, evamime visuṃ visuṃ dhurā, ahampi ekaṃ dhuraṃ nīharāmī''ti.  so ``na sakkā vinā lābhena parisaṃ uppādetuṃ, handāhaṃ lābhaṃ  nibbattemī''ti cintetvā khandhake āgatanayena ajātasattuṃ kumāraṃ  iddhipāṭihāriyena pasādetvā sāyaṃ pātaṃ pañcahi rathasatehi upaṭṭhānaṃ  āgacchantaṃ ativissatthaṃ ñatvā ekadivasaṃ upasaṅkamitvā etadavoca --  ``pubbe kho, kumāra, manussā dīghāyukā, etarahi appāyukā, tena  hi tvaṃ kumāra, pitaraṃ hantvā rājā hohi, ahaṃ bhagavantaṃ hantvā buddho  bhavissāmī''ti kumāraṃ pituvadhe uyyojeti.</p>
              <p>[03] so -- ``ayyo devadatto mahānubhāvo, etassa aviditaṃ nāma  natthī''ti ūruyā potthaniyaṃ bandhitvā divā divassa bhīto ubbiggo  ussaṅkī utrasto antepuraṃ pavisitvā vuttappakāraṃ vippakāraṃ akāsi.  atha naṃ amaccā gahetvā anuyuñjitvā -- ``kumāro ca hantabbo,  devadatto ca, sabbe ca bhikkhū hantabbā''ti sammantayitvā rañño  āṇāvasena karissāmāti rañño ārocesuṃ.</p>
              <p>[03] rājā ye amaccā māretukāmā ahesuṃ, tesaṃ ṭhānantarāni  acchinditvā, ye na māretukāmā, te uccesu ṭhānesu ṭhapetvā kumāraṃ  pucchi -- ``kissa pana tvaṃ, kumāra, maṃ māretukāmosī''ti?  ``rajjenamhi, deva, atthiko''ti. rājā tassa rajjaṃ adāsi.</p>
              <p>[03] so ^a^M1.0125^ea^ mayhaṃ manoratho nipphannoti devadattassa ārocesi. tato  naṃ so āha -- ``tvaṃ siṅgālaṃ antokatvā bheripariyonaddhapuriso  ^a^P1.0136^ea^ viya sukiccakārimhīti maññasi, katipāheneva te pitā tayā kataṃ  avamānaṃ cintetvā sayameva rājā bhavissatī''ti. atha, bhante, kiṃ  karomīti? mūlaghaccaṃ ghātehīti. nanu, bhante, mayhaṃ pitā na  satthavajjhoti? āhārupacchedena naṃ mārehīti. so pitaraṃ tāpanagehe  pakkhipāpesi, tāpanagehaṃ nāma kammakaraṇatthāya kataṃ dhūmagharaṃ.  ``mama mātaraṃ ṭhapetvā aññassa daṭṭhuṃ mā dethā''ti āha. devī  suvaṇṇasarake bhattaṃ pakkhipitvā ucchaṅgenādāya pavisati. rājā taṃ  bhuñjitvā yāpeti. so -- ``mayhaṃ pitā kathaṃ yāpetī''ti pucchitvā  taṃ pavattiṃ sutvā -- ``mayhaṃ mātu ucchaṅgaṃ katvā ^a^V1.0116^ea^ pavisituṃ mā  dethā''ti āha. tato paṭṭhāya devī moḷiyaṃ pakkhipitvā pavisati.  tampi sutvā ``moḷiṃ bandhitvā pavisituṃ mā dethā''ti. tato  suvaṇṇapādukāsu bhattaṃ ṭhapetvā pidahitvā pādukā āruyha pavisati.  rājā tena yāpeti. puna ``kathaṃ yāpetī''ti pucchitvā tamatthaṃ sutvā  ``pādukā āruyha pavisitumpi mā dethā''ti āha. tato paṭṭhāya  devī gandhodakena nhāyitvā sarīraṃ catumadhurena makkhetvā pārupitvā  pavisati. rājā tassā sarīraṃ lehitvā yāpeti. puna pucchitvā taṃ  pavattiṃ sutvā ``ito paṭṭhāya mayhaṃ mātu pavesanaṃ nivārethā''ti āha.  devī dvāramūle ṭhatvā ``sāmi, bimbisāra, etaṃ daharakāle māretuṃ  na adāsi, attano sattuṃ attanāva posesi, idaṃ pana dāni te  pacchimadassanaṃ, nāhaṃ ito paṭṭhāya tumhe passituṃ labhāmi, sace mayhaṃ  doso atthi, khamatha devā''ti roditvā kanditvā nivatti.</p>
              <p>[03] tato ^a^P1.0137^ea^ paṭṭhāya rañño āhāro natthi. rājā maggaphalasukhena  caṅkamena yāpeti. ativiya assa attabhāvo virocati. so --  ``kathaṃ, me bhaṇe, pitā yāpetī''ti pucchitvā ``caṅkamena, deva,  yāpeti; ativiya cassa attabhāvo virocatī''ti sutvā `caṅkamaṃ  dānissa hāressāmī'ti cintetvā -- ``mayhaṃ pitu pāde khurena  phāletvā loṇatelena makkhetvā khadiraṅgārehi vītaccitehi pacathā''ti  nhāpite pesesi. rājā te disvā -- ``nūna mayhaṃ putto kenaci  saññatto bhavissati, ime mama massukaraṇatthāyāgatā''ti ^a^M1.0126^ea^ cintesi.  te gantvā vanditvā aṭṭhaṃsu. `kasmā āgatatthā'ti ca puṭṭhā taṃ  sāsanaṃ ārocesuṃ. ``tumhākaṃ rañño manaṃ karothā''ti ca vuttā  `nisīda, devā'ti vatvā ca rājānaṃ vanditvā -- ``deva, mayaṃ rañño  āṇaṃ karoma, mā amhākaṃ kujjhittha, nayidaṃ tumhādisānaṃ dhammarājūnaṃ  anucchavika''nti vatvā vāmahatthena gopphake gahetvā dakkhiṇahatthena  khuraṃ gahetvā pādatalāni phāletvā loṇatelena makkhetvā khadiraṅgārehi  vītaccitehi paciṃsu. rājā kira pubbe cetiyaṅgaṇe saupāhano  agamāsi, nisajjanatthāya paññattakaṭasārakañca adhotehi pādehi  akkami, tassāyaṃ nissandoti vadanti. rañño balavavedanā uppannā.  so -- ``aho buddho, aho dhammo, aho saṅgho''ti  anussarantoyeva cetiyaṅgaṇe khittamālā viya milāyitvā  cātumahārājikadevaloke vessavaṇassa paricārako janavasabho  nāma yakkho hutvā nibbatti.</p>
              <p>[03] taṃ divasameva ajātasattussa putto jāto, puttassa jātabhāvañca  pitumatabhāvañca nivedetuṃ dve lekhā ekakkhaṇeyeva āgatā. amaccā --  ``paṭhamaṃ puttassa jātabhāvaṃ ārocessāmā''ti taṃ lekhaṃ rañño hatthe  ṭhapesuṃ. rañño taṅkhaṇeyeva puttasineho uppajjitvā sakalasarīraṃ  ^a^P1.0138^ea^ ^a^V1.0117^ea^ khobhetvā aṭṭhimiñjaṃ āhacca aṭṭhāsi. tasmiṃ khaṇe pituguṇamaññāsi  -- ``mayi jātepi mayhaṃ pitu evameva sineho uppanno''ti. so  -- ``gacchatha, bhaṇe, mayhaṃ pitaraṃ vissajjethā''ti āha. ``kiṃ  vissajjāpetha, devā''ti itaraṃ lekhaṃ hatthe ṭhapayiṃsu.</p>
              <p>[03] so taṃ pavattiṃ sutvā rodamāno mātusamīpaṃ gantvā --  ``ahosi nu, kho, amma, mayhaṃ pitu mayi jāte sineho''ti? sā  āha -- ``bālaputta, kiṃ vadesi, tava daharakāle aṅguliyā pīḷakā  uṭṭhahi. atha taṃ rodamānaṃ saññāpetuṃ asakkontā taṃ gahetvā  vinicchayaṭṭhāne nisinnassa tava pitu santikaṃ agamaṃsu. pitā te  aṅguliṃ mukhe ṭhapesi. pīḷakā mukheyeva bhijji. atha kho pitā  tava sinehena taṃ lohitamissakaṃ pubbaṃ aniṭṭhubhitvāva ajjhohari.  evarūpo te pitu sineho''ti. so roditvā paridevitvā pitu  sarīrakiccaṃ akāsi.</p>
              <p>[03] devadattopi ^a^M1.0127^ea^ ajātasattuṃ upasaṅkamitvā -- ``purise, mahārāja,  āṇāpehi, ye samaṇaṃ gotamaṃ jīvitā voropessantī''ti vatvā tena  dinne purise pesetvā sayaṃ gijjhakūṭaṃ āruyha yantena silaṃ  pavijjhitvā nāḷāgirihatthiṃ muñcāpetvāpi kenaci upāyena bhagavantaṃ  māretuṃ asakkonto parihīnalābhasakkāro pañca vatthūni yācitvā tāni  alabhamāno tehi janaṃ saññāpessāmīti saṅghabhedaṃ katvā  sāriputtamoggallānesu parisaṃ ādāya pakkantesu uṇhalohitaṃ mukhena  chaḍḍetvā navamāse gilānamañce nipajjitvā vippaṭisārajāto --  ``kuhiṃ etarahi satthā vasatī''ti pucchitvā ``jetavane''ti vutte  mañcakena maṃ āharitvā satthāraṃ dassethāti vatvā āhariyamāno  bhagavato ^a^P1.0139^ea^ dassanārahassa kammassa akatattā jetavane  pokkharaṇīsamīpeyeva dvedhā bhinnaṃ pathaviṃ pavisitvā mahāniraye  patiṭṭhitoti. ayamettha saṅkhepo. vitthārakathānayo khandhake  āgato. āgatattā pana sabbaṃ na vuttanti. evaṃ ajātoyeva rañño  sattu bhavissatīti nemittakehi niddiṭṭhoti ajātasattu.</p>
              <p>[03] ^b^vedehiputto^eb^ti ayaṃ kosalarañño dhītāya putto, na  videharañño. vedehīti pana paṇḍitādhivacanametaṃ. yathāha --  ``vedehikā gahapatānī (ma0 ni0 1.226), ayyo ānando  vedehamunī''ti (saṃ0 ni0  2.154). tatrāyaṃ vacanattho --  vidanti etenāti vedo, ñāṇassetaṃ adhivacanaṃ. vedena īhati  ghaṭati vāyamatīti vedehī. vedehiyā putto vedehiputto.</p>
              <p>[03] ^b^tadahū^eb^ti tasmiṃ ahu, tasmiṃ divaseti attho.  upavasanti etthāti uposatho, upavasantīti ^a^V1.0118^ea^ sīlena vā  anasanena vā upetā hutvā vasantīti attho. ayaṃ panettha atthuddhāro  -- ``āyāmāvuso, kappina, uposathaṃ gamissāmā''tiādīsu  pātimokkhuddeso uposatho. ``evaṃ aṭṭhaṅgasamannāgato kho, visākhe,  uposatho upavuttho''tiādīsu (a0 ni0  8.43) sīlaṃ.  ``suddhassa ve sadā phaggu, suddhassuposatho sadā''tiādīsu (ma0  ni0 1.79) upavāso. ``uposatho nāma nāgarājā''tiādīsu  (dī0 ni0 2.246) paññatti ^a^M1.0128^ea^. ``na, bhikkhave, tadahuposathe  sabhikkhukā āvāsā''tiādīsu (mahāva0 181) upavasitabbadivaso.  idhāpi soyeva adhippeto. so panesa aṭṭhamī cātuddasī  pannarasībhedena tividho. tasmā sesadvayanivāraṇatthaṃ pannaraseti vuttaṃ.  teneva vuttaṃ -- ``upavasanti etthāti uposatho''ti.</p>
              <p>[03] ^b^komudiyā^eb^ti kumudavatiyā. tadā kira kumudāni  supupphitāni honti, tāni ettha santīti komudī.  ^b^cātumāsiniyā^eb^ti cātumāsiyā, sā hi catunnaṃ māsānaṃ  pariyosānabhūtāti cātumāsī. idha pana cātumāsinīti vuccati.  māsapuṇṇatāya ^a^P1.0140^ea^ utupuṇṇatāya saṃvaccharapuṇṇatāya puṇṇā sampuṇṇāti  puṇṇā. mā iti cando vuccati, so ettha puṇṇoti  puṇṇamā. evaṃ puṇṇāya puṇṇamāyāti imasmiṃ padadvaye ca attho  veditabbo.</p>
              <p>[03] ^b^rājāmaccaparivuto^eb^ti evarūpāya rajataghaṭaviniggatāhi  khīradhārāhi dhoviyamānadisābhāgāya viya, rajatavimānaviccutehi  muttāvaḷisumanakusumadāmasetadukūlakumudavisarehi samparikiṇṇāya viya  ca, caturupakkilesavimuttapuṇṇacandappabhāsamudayobhāsitāya rattiyā  rājāmaccehi parivutoti attho. ^b^uparipāsādavaragato^eb^ti  pāsādavarassa uparigato. mahārahe samussitasetacchatte kañcanāsane  nisinno hoti. kasmā nisinno? niddāvinodanatthaṃ. ayañhi  rājā pitari upakkantadivasato paṭṭhāya -- ``niddaṃ okkamissāmī''ti  nimīlitamattesuyeva akkhīsu sattisatābbhāhato viya kandamānoyeva  pabujjhi. kimetanti ca vutte, na kiñcīti vadati. tenassa  amanāpā niddā, iti niddāvinodanatthaṃ nisinno. api ca tasmiṃ  divase nakkhattaṃ saṅghuṭṭhaṃ hoti. sabbaṃ nagaraṃ sittasammaṭṭhaṃ  vippakiṇṇavālukaṃ pañcavaṇṇakusumalājapuṇṇaghaṭapaṭimaṇḍitagharadvāraṃ  samussitadhajapaṭākavicitrasamujjalitadīpamālālaṅkatasabbadisābhāgaṃ  vīthisabhāgena racchāsabhāgena nakkhattakīḷaṃ anubhavamānena mahājanena  samākiṇṇaṃ hoti. iti nakkhattadivasatāyapi nisinnoti vadanti.  evaṃ pana vatvāpi -- ``rājakulassa nāma sadāpi nakkhattameva,  niddāvinodanatthaṃyeva panesa nisinno''ti sanniṭṭhānaṃ kataṃ.</p>
              <p>[03] ^b^udānaṃ^eb^ ^a^V1.0119^ea^ ^a^M1.0129^ea^ ^b^udānesī^eb^ti udāhāraṃ udāhari, yathā hi yaṃ telaṃ  mānaṃ gahetuṃ na sakkoti, vissanditvā gacchati, taṃ avasekoti  ^a^P1.0141^ea^ vuccati. yañca jalaṃ taḷākaṃ gahetuṃ na sakkoti, ajjhottharitvā gacchati, taṃ  oghoti vuccati; evameva yaṃ pītivacanaṃ hadayaṃ gahetuṃ na sakkoti,  adhikaṃ hutvā anto asaṇṭhahitvā bahinikkhamati, taṃ udānanti  vuccati. evarūpaṃ pītimayaṃ vacanaṃ nicchāresīti attho.</p>
              <p>[03] ^b^dosinā^eb^ti dosāpagatā, abbhā, mahikā, dhūmo, rajo,  rāhūti imehi pañcahi upakkilesehi virahitāti vuttaṃ hoti. tasmā  ^b^ramaṇīyā^eb^tiādīni pañca thomanavacanāni. sā hi mahājanassa  manaṃ ramayatīti ^b^ramaṇīyā.^eb^ vuttadosavimuttāya candappabhāya  obhāsitattā ativiya surūpāti ^b^abhirūpā.^eb^ dassituṃ yuttāti  ^b^dassanīyā.^eb^ cittaṃ pasādetīti ^b^pāsādikā.^eb^  divasamāsādīnaṃ lakkhaṇaṃ bhavituṃ yuttāti ^b^lakkhaññā.^eb^</p>
              <p>[03] ^b^kaṃ nu khvajjā^eb^ti kaṃ nu kho ajja. ^b^samaṇaṃ vā  brāhmaṇaṃ vā^eb^ti samitapāpatāya samaṇaṃ. bāhitapāpatāya brāhmaṇaṃ.  ^b^yaṃ no payirupāsato^eb^ti vacanabyattayo esa, yaṃ amhākaṃ  pañhapucchanavasena payirupāsantānaṃ madhuraṃ dhammaṃ sutvā cittaṃ  pasīdeyyāti attho. iti rājā iminā sabbenapi vacanena  obhāsanimittakammaṃ akāsi. kassa akāsīti? jīvakassa.  kimatthaṃ? bhagavato dassanatthaṃ. kiṃ bhagavantaṃ sayaṃ dassanāya  upagantuṃ na sakkotīti? āma, na sakkoti. kasmā?  mahāparādhatāya.</p>
              <p>[03] tena hi bhagavato upaṭṭhāko ariyasāvako attano pitā  mārito, devadatto ca tameva nissāya bhagavato bahuṃ anatthamakāsi,  iti mahāparādho esa, tāya mahāparādhatāya sayaṃ gantuṃ na sakkoti.  jīvako pana bhagavato upaṭṭhāko, tassa piṭṭhichāyāya bhagavantaṃ  passissāmīti obhāsanimittakammaṃ akāsi. kiṃ jīvako pana --  ``mayhaṃ idaṃ obhāsanimittakamma''nti jānātīti? āma jānāti.  atha kasmā tuṇhī ahosīti? vikkhepapacchedanatthaṃ.</p>
              <p>[03] tassañhi parisati channaṃ satthārānaṃ upaṭṭhākā bahū ^a^P1.0142^ea^ sannipatitā,  te asikkhitānaṃ payirupāsanena sayampi asikkhitāva. te mayi  bhagavato guṇakathaṃ ^a^M1.0130^ea^ āraddhe antarantarā uṭṭhāyuṭṭhāya attano satthārānaṃ guṇaṃ  kathessanti, evaṃ me satthu guṇakathā pariyosānaṃ na gamissati.  rājā pana imesaṃ kulūpake upasaṅkamitvā gahitāsāratāya tesaṃ  guṇakathāya anattamano ^a^V1.0120^ea^ hutvā maṃ paṭipucchissati, athāhaṃ nibbikkhepaṃ  satthu guṇaṃ kathetvā rājānaṃ satthu santikaṃ gahetvā gamissāmīti  jānantova vikkhepapacchedanatthaṃ tuṇhī ahosīti.</p>
              <p>[03] tepi amaccā evaṃ cintesuṃ -- ``ajja rājā pañcahi padehi  rattiṃ thometi, addhā kiñci samaṇaṃ vā brāhmaṇaṃ vā upasaṅkamitvā  pañhaṃ pucchitvā dhammaṃ sotukāmo, yassa cesa dhammaṃ sutvā  pasīdissati, tassa ca mahantaṃ sakkāraṃ karissati, yassa pana  kulūpako samaṇo rājakulūpako hoti, bhaddaṃ tassā''ti. </p>
              <p>[03] 151-152^b^.^eb^ te evaṃ cintetvā -- ``ahaṃ attano  kulūpakasamaṇassa vaṇṇaṃ vatvā rājānaṃ gahetvā gamissāmi, ahaṃ  gamissāmī''ti attano attano kulūpakānaṃ vaṇṇaṃ kathetuṃ āraddhā.  tenāha -- ^b^``evaṃ vutte aññataro rājāmacco''^eb^tiādi. tattha  ^b^pūraṇo^eb^ti tassa satthupaṭiññassa nāmaṃ. ^b^kassapo^eb^ti gottaṃ.  so kira aññatarassa kulassa ekūnadāsasataṃ pūrayamāno jāto,  tenassa pūraṇoti nāmaṃ akaṃsu. maṅgaladāsattā cassa  ``dukkaṭa''nti vattā natthi, akataṃ vā na katanti. so ``kimahaṃ  ettha vasāmī''ti palāyi. athassa corā vatthāni acchindiṃsu, so  paṇṇena vā tiṇena vā paṭicchādetumpi ajānanto jātarūpeneva ekaṃ  gāmaṃ pāvisi. manussā taṃ disvā ``ayaṃ samaṇo arahā appiccho,  natthi iminā sadiso''ti pūvabhattādīni gahetvā upasaṅkamanti. so  -- ``mayhaṃ sāṭakaṃ anivatthabhāvena idaṃ uppanna''nti tato paṭṭhāya  sāṭakaṃ labhitvāpi na nivāsesi, tadeva pabbajjaṃ aggahesi, tassa  santike ^a^P1.0143^ea^ aññepi aññepīti pañcasatamanussā pabbajiṃsu. taṃ  sandhāyāha -- ``pūraṇo kassapo''ti.</p>
              <p>[03] pabbajitasamūhasaṅkhāto saṅgho assa atthīti ^b^saṅghī.^eb^  sveva gaṇo assa atthīti ^b^gaṇī.^eb^ ācārasikkhāpanavasena  tassa gaṇassa ācariyoti ^b^gaṇācariyo. ñāto^eb^ti paññāto  pākaṭo. ``appiccho ^a^M1.0131^ea^ santuṭṭho. appicchatāya vatthampi na  nivāsetī''ti evaṃ samuggato yaso assa atthīti ^b^yasassī.  titthakaro^eb^ti laddhikaro. ^b^sādhusammato^eb^ti ayaṃ sādhu, sundaro,  sappurisoti evaṃ sammato. ^b^bahujanassā^eb^ti assutavato  andhabālaputhujjanassa. pabbajitato paṭṭhāya atikkantā bahū rattiyo  jānātīti ^b^rattaññū.^eb^ ciraṃ pabbajitassa assāti  ^b^cirapabbajito,^eb^ acirapabbajitassa hi kathā okappanīyā na  hoti, tenāha ``cirapabbajito''ti. ^b^addhagato^eb^ti addhānaṃ gato,  dve tayo rājaparivaṭṭe atītoti adhippāyo. ^b^vayoanuppatto^eb^ti  pacchimavayaṃ anuppatto. idaṃ ubhayampi -- ``daharassa kathā  okappanīyā na hotī''ti etaṃ sandhāya vuttaṃ.</p>
              <p>[03] ^b^tuṇhī^eb^ ^a^V1.0121^ea^ ^b^ahosī^eb^ti suvaṇṇavaṇṇaṃ madhurarasaṃ ambapakkaṃ  khāditukāmo puriso āharitvā hatthe ṭhapitaṃ kājarapakkaṃ disvā viya  jhānābhiññādiguṇayuttaṃ tilakkhaṇabbhāhataṃ madhuraṃ dhammakathaṃ sotukāmo  pubbe pūraṇassa dassanenāpi anattamano idāni guṇakathāya suṭṭhutaraṃ  anattamano hutvā tuṇhī ahosi. anattamano samānopi pana  ``sacāhaṃ etaṃ tajjetvā gīvāyaṃ gahetvā nīharāpessāmi, `yo yo  kathesi, taṃ taṃ rājā evaṃ karotī'ti bhīto aññopi koci kiñci  na kathessatī''ti amanāpampi taṃ kathaṃ adhivāsetvā tuṇhī eva  ahosi. athañño -- ``ahaṃ attano kulūpakassa vaṇṇaṃ  kathessāmī''ti cintetvā vattuṃ ārabhi. tena vuttaṃ --  aññataropi khotiādi. taṃ sabbaṃ vuttanayeneva veditabbaṃ.</p>
              <p>[03] ettha pana ^b^makkhalī^eb^ti tassa nāmaṃ. gosālāya jātattā  ^b^gosālo^eb^ti dutiyaṃ nāmaṃ. taṃ kira sakaddamāya bhūmiyā telaghaṭaṃ  ^a^P1.0144^ea^ gahetvā gacchantaṃ -- ``tāta, mā khalī''ti sāmiko āha. so  pamādena khalitvā patitvā sāmikassa bhayena palāyituṃ āraddho.  sāmiko upadhāvitvā dussakaṇṇe aggahesi. so sāṭakaṃ chaḍḍetvā  acelako hutvā palāyi. sesaṃ pūraṇasadisameva. </p>
              <p>[03] 153^b^.^eb^ ^b^ajito^eb^ti tassa nāmaṃ. kesakambalaṃ  dhāretīti ^b^kesakambalo.^eb^ iti nāmadvayaṃ saṃsanditvā ajito  kesakambaloti vuccati ^a^M1.0132^ea^. tattha ^b^kesakambalo nāma^eb^ manussakesehi  katakambalo. tato paṭikiṭṭhataraṃ vatthaṃ nāma natthi. yathāha --  ``seyyathāpi, bhikkhave, yāni kānici tantāvutānaṃ vatthānaṃ,  kesakambalo tesaṃ paṭikiṭṭho akkhāyati. kesakambalo, bhikkhave,  sīte sīto, uṇhe uṇho, dubbaṇṇo duggandho dukkhasamphasso''ti  (a0 ni0  3.138). </p>
              <p>[03] 154^b^.^eb^ ^b^pakudho^eb^ti tassa nāmaṃ.  ^b^kaccāyano^eb^ti gottaṃ. iti nāmagottaṃ saṃsanditvā pakudho  kaccāyanoti vuccati. sītudakapaṭikkhittako esa, vaccaṃ katvāpi  udakakiccaṃ na karoti, uṇhodakaṃ vā kañjiyaṃ vā labhitvā karoti,  nadiṃ vā maggodakaṃ vā atikkamma -- ``sīlaṃ me bhinna''nti  vālikathūpaṃ katvā sīlaṃ adhiṭṭhāya gacchati. evarūpo  nissirīkaladdhiko esa. </p>
              <p>[03] 155^b^.^eb^ ^b^sañcayo^eb^ti tassa nāmaṃ. belaṭṭhassa  puttoti ^b^belaṭṭhaputto.^eb^ </p>
              <p>[03] 156^b^.^eb^ amhākaṃ gaṇṭhanakileso palibandhanakileso  natthi, kilesagaṇṭharahitā mayanti evaṃvāditāya laddhanāmavasena  ^b^nigaṇṭho.^eb^ nāṭassa putto ^b^nāṭaputto.^eb^ </p>
            </h4>
          </h3>
          <h3>
            <h3n> komārabhaccajīvakakathāvaṇṇanā </h3n>
            <h4>
              <h4n> </h4n>
              <p>[03] 157^b^.^eb^ ^b^atha^eb^ ^a^V1.0122^ea^ ^b^kho rājā^eb^ti rājā kira tesaṃ vacanaṃ  sutvā cintesi -- ``ahaṃ yassa yassa vacanaṃ na sotukāmo, so so  eva ^a^P1.0145^ea^ kathesi. yassa panamhi vacanaṃ sotukāmo, esa nāgavasaṃ  pivitvā ṭhito supaṇṇo viya tuṇhībhūto, anattho vata me''ti.  athassa etadahosi -- ``jīvako upasantassa buddhassa bhagavato  upaṭṭhāko, sayampi upasanto, tasmā vattasampanno bhikkhu viya  tuṇhībhūtova nisinno, na esa mayi akathente kathessati, hatthimhi  kho pana maddante hatthisseva pādo gahetabbo''ti tena saddhiṃ sayaṃ  mantetumāraddho. tena vuttaṃ -- ``atha kho rājā''ti. tattha ^b^kiṃ  tuṇhī^eb^ti kena kāraṇena tuṇhī. imesaṃ amaccānaṃ attano attano  kulūpakasamaṇassa vaṇṇaṃ kathentānaṃ mukhaṃ nappahoti ^a^M1.0133^ea^. kiṃ yathā etesaṃ,  evaṃ tava kulūpakasamaṇo natthi, kiṃ tvaṃ daliddo, na te mama pitarā  issariyaṃ dinnaṃ, udāhu assaddhoti pucchati.</p>
              <p>[03] tato jīvakassa etadahosi -- ``ayaṃ rājā maṃ  kulūpakasamaṇassa guṇaṃ kathāpeti, na dāni me tuṇhībhāvassa kālo,  yathā kho panime rājānaṃ vanditvā nisinnāva attano  kulūpakasamaṇānaṃ guṇaṃ kathayiṃsu, na mayhaṃ evaṃ satthuguṇe kathetuṃ  yutta''nti uṭṭhāyāsanā bhagavato vihārābhimukho pañcapatiṭṭhitena  vanditvā dasanakhasamodhānasamujjalaṃ añjaliṃ sirasi paggahetvā --  ``mahārāja, mā maṃ evaṃ cintayittha, `ayaṃ yaṃ vā taṃ vā samaṇaṃ  upasaṅkamatī'ti, mama satthuno hi mātukucchiokkamane, mātukucchito  nikkhamane, mahābhinikkhamane, sambodhiyaṃ, dhammacakkappavattane ca,  dasasahassilokadhātu kampittha, evaṃ yamakapāṭihāriyaṃ akāsi, evaṃ  devorohaṇaṃ, ahaṃ satthuno guṇe kathayissāmi, ekaggacitto suṇa,  mahārājā''ti vatvā -- ``ayaṃ deva, bhagavā arahaṃ  sammāsambuddho''tiādimāha. tattha ^a^P1.0146^ea^ ^b^taṃ kho pana bhagavanta^eb^nti  itthambhūtākhyānatthe upayogavacanaṃ, tassa kho pana bhagavatoti attho.  ^b^kalyāṇo^eb^ti kalyāṇaguṇasamannāgato, seṭṭhoti vuttaṃ hoti.  ^b^kittisaddo^eb^ti kittiyeva. thutighoso vā. ^b^abbhuggato^eb^ti  sadevakaṃ lokaṃ ajjhottharitvā uggato. kinti? ``itipi so  bhagavā arahaṃ sammāsambuddho...pe0... bhagavā''ti.</p>
              <p>[03] tatrāyaṃ padasambandho -- so bhagavā itipi arahaṃ itipi  sammāsambuddho...pe0... itipi bhagavāti. iminā ca iminā ca  kāraṇenāti vuttaṃ hoti. tattha ārakattā arīnaṃ, arānañca hatattā,  paccayādīnaṃ arahattā, pāpakaraṇe rahābhāvāti, imehi tāva kāraṇehi so  bhagavā ^a^V1.0123^ea^ arahanti veditabbotiādinā nayena mātikaṃ nikkhipitvā  sabbāneva cetāni padāni visuddhimagge buddhānussatiniddese  vitthāritānīti tato nesaṃ vitthāro gahetabbo.</p>
              <p>[03] jīvako pana ekamekassa padassa atthaṃ niṭṭhāpetvā -- ``evaṃ,  mahārāja, arahaṃ mayhaṃ satthā, evaṃ sammāsambuddho...pe0... evaṃ  bhagavā''ti vatvā -- ``taṃ, devo, bhagavantaṃ payirupāsatu, appeva  nāma devassa taṃ bhagavantaṃ payirupāsato cittaṃ pasīdeyyā''ti āha.  ettha ca ^b^taṃ devo payirupāsatū^eb^ti vadanto ``mahārāja,  tumhādisānañhi satenapi sahassenapi satasahassenapi puṭṭhassa ^a^M1.0134^ea^  mayhaṃ satthuno sabbesaṃ cittaṃ gahetvā kathetuṃ thāmo ca balañca atthi,  vissattho upasaṅkamitvā puccheyyāsi mahārājā''ti āha.</p>
              <p>[03] raññopi bhagavato guṇakathaṃ suṇantassa sakalasarīraṃ pañcavaṇṇāya  pītiyā nirantaraṃ phuṭaṃ ahosi. so taṅkhaṇaññeva gantukāmo hutvā  -- ``imāya kho pana velāya mayhaṃ dasabalassa santikaṃ gacchato na  añño koci khippaṃ yānāni yojetuṃ sakkhissati aññatra  jīvakā''ti cintetvā -- ``tena hi, samma jīvaka,  hatthiyānāni kappāpehī''ti āha. </p>
              <p>[03] 158^b^.^eb^ tattha ^b^tena hī^eb^ti uyyojanatthe nipāto.  gaccha, samma jīvakāti ^a^P1.0147^ea^ vuttaṃ hoti. ^b^hatthiyānānī^eb^ti anekesu  assarathādīsu yānesu vijjamānesupi hatthiyānaṃ uttamaṃ; uttamassa  santikaṃ uttamayāneneva gantabbanti ca, assayānarathayānāni  sasaddāni, dūratova tesaṃ saddo suyyati, hatthiyānassa padānupadaṃ  gacchantāpi saddaṃ na suṇanti. nibbutassa pana kho bhagavato santike  nibbuteheva yānehi gantabbanti ca cintayitvā hatthiyānānīti āha.</p>
              <p>[03] ^b^pañcamattāni hatthinikāsatānī^eb^ti pañca kareṇusatāni.  ^b^kappāpetvā^eb^ti ārohaṇasajjāni kāretvā. ^b^ārohaṇīya^eb^nti  ārohaṇayoggaṃ, opaguyhanti attho. kiṃ panesa raññā vuttaṃ akāsi  avuttanti? avuttaṃ. kasmā? paṇḍitatāya. evaṃ kirassa ahosi  -- rājā imāya velāya gacchāmīti vadati, rājāno ca nāma  bahupaccatthikā. sace antarāmagge koci antarāyo hoti, mampi  garahissanti -- ``jīvako rājā me kathaṃ gaṇhātīti akālepi  rājānaṃ gahetvā nikkhamatī''ti. bhagavantampi garahissanti  ``samaṇo gotamo, `mayhaṃ kathā vattatī'ti kālaṃ asallakkhetvāva  dhammaṃ kathetī''ti. tasmā yathā neva mayhaṃ, na bhagavato, garahā  uppajjati; rañño ca rakkhā susaṃvihitā hoti, tathā karissāmī''ti.</p>
              <p>[03] tato ^a^P1.0148^ea^ ^a^V1.0124^ea^ itthiyo nissāya purisānaṃ bhayaṃ nāma natthi, `sukhaṃ  itthiparivuto gamissāmī'ti pañca hatthinikāsatāni kappāpetvā pañca  itthisatāni purisavesaṃ gāhāpetvā -- ``asitomarahatthā rājānaṃ  parivāreyyāthā''ti vatvā puna cintesi -- ``imassa rañño imasmiṃ  attabhāve maggaphalānaṃ ^a^M1.0135^ea^ upanissayo natthi, buddhā ca nāma upanissayaṃ  disvāva dhammaṃ kathenti. handāhaṃ, mahājanaṃ sannipātāpemi, evañhi  sati satthā kassacideva upanissayena dhammaṃ desessati, sā  mahājanassa upakārāya bhavissatī''ti. so tattha tattha sāsanaṃ  pesesi, bheriṃ carāpesi -- ``ajja rājā bhagavato santikaṃ gacchati,  sabbe attano vibhavānurūpena rañño ārakkhaṃ gaṇhantū''ti.</p>
              <p>[03] tato mahājano cintesi -- ``rājā kira satthudassanatthaṃ  gacchati, kīdisī vata bho dhammadesanā bhavissati, kiṃ no  nakkhattakīḷāya, tattheva gamissāmā''ti. sabbe gandhamālādīni  gahetvā rañño āgamanaṃ ākaṅkhamānā magge aṭṭhaṃsu. jīvakopi  rañño paṭivedesi -- ``kappitāni kho te, deva, hatthiyānāni,  yassa dāni kālaṃ maññasī''ti. tattha ^b^yassa dāni kālaṃ  maññasī^eb^ti upacāravacanametaṃ. idaṃ vuttaṃ hoti -- ``yaṃ tayā  āṇattaṃ, taṃ mayā kataṃ, idāni tvaṃ yassa gamanassa vā agamanassa vā  kālaṃ maññasi, tadeva attano ruciyā karohī''ti. </p>
              <p>[03] 159^b^.^eb^ ^b^paccekā itthiyo^eb^ti pāṭiyekkā itthiyo,  ekekissā hatthiniyā ekekaṃ itthinti vuttaṃ hoti. ^b^ukkāsu  dhāriyamānāsū^eb^ti daṇḍadīpikāsu dhāriyamānāsu. ^b^mahacca  rājānubhāvenā^eb^ti mahatā rājānubhāvena. mahaccātipi pāḷi,  mahatiyāti attho, liṅgavipariyāyo esa. ^b^rājānubhāvo^eb^  vuccati rājiddhi. kā panassa rājiddhi? tiyojanasatānaṃ dvinnaṃ  mahāraṭṭhānaṃ issariyasirī. tassa hi asukadivasaṃ rājā tathāgataṃ  upasaṅkamissatīti paṭhamataraṃ saṃvidahane asatipi taṅkhaṇaññeva pañca  itthisatāni purisavesaṃ gahetvā paṭimukkaveṭhanāni aṃse āsattakhaggāni  maṇidaṇḍatomare gahetvā nikkhamiṃsu. yaṃ sandhāya vuttaṃ -- ``paccekā  itthiyo āropetvā''ti.</p>
              <p>[03] aparāpi soḷasasahassakhattiyanāṭakitthiyo rājānaṃ parivāresuṃ.  tāsaṃ pariyante khujjavāmanakakirātādayo. tāsaṃ pariyante  antepurapālakā vissāsikapurisā. tesaṃ pariyante  vicitravesavilāsino saṭṭhisahassamattā mahāmattā. tesaṃ pariyante  vividhālaṅkārapaṭimaṇḍitā nānappakārāavudhahatthā ^a^M1.0136^ea^ vijjādharataruṇā viya  navutisahassamattā raṭṭhiyaputtā. tesaṃ pariyante satagghanikāni  ^a^P1.0149^ea^ ^a^V1.0125^ea^ nivāsetvā pañcasatagghanikāni ekaṃsaṃ katvā sunhātā suvilittā  kañcanamālādinānābharaṇasobhitā dasasahassamattā brāhmaṇā  dakkhiṇahatthaṃ ussāpetvā jayasaddaṃ ghosantā gacchanti. tesaṃ pariyante  pañcaṅgikāni tūriyāni. tesaṃ pariyante dhanupantiparikkhepo. tassa  pariyante hatthighaṭā. hatthīnaṃ pariyante gīvāya gīvaṃ paharamānā  assapanti. assapariyante aññamaññaṃ saṅghaṭṭanarathā. rathapariyante  bāhāya bāhaṃ paharayamānā yodhā. tesaṃ pariyante attano attano  anurūpāya ābharaṇasampattiyā virocamānā aṭṭhārasa seniyo. iti  yathā pariyante ṭhatvā khitto saro rājānaṃ na pāpuṇāti, evaṃ jīvako  komārabhacco rañño parisaṃ saṃvidahitvā attanā rañño avidūreneva  gacchati -- ``sace koci upaddavo hoti, paṭhamatara rañño  jīvitadānaṃ dassāmī''ti. ukkānaṃ pana ettakāni satāni vā  sahassāni vāti paricchedo natthīti evarūpiṃ rājiddhiṃ sandhāya vuttaṃ  -- ``mahaccarājānubhāvena yena jīvakassa komārabhaccassa ambavanaṃ,  tena pāyāsī''ti.</p>
              <p>[03] ^b^ahudeva bhaya^eb^nti ettha cittutrāsabhayaṃ, ñāṇabhayaṃ,  ārammaṇabhayaṃ, ottappabhayanti catubbidhaṃ bhayaṃ, tattha ``jātiṃ paṭicca  bhayaṃ bhayānaka''ntiādinā nayena vuttaṃ cittutrāsabhayaṃ nāma. ``tepi  tathāgatassa dhammadesanaṃ sutvā yebhuyyena bhayaṃ saṃvegaṃ santāsaṃ  āpajjantī''ti (saṃ0 ni0  3.78) evamāgataṃ ñāṇabhayaṃ nāma.  ``etaṃ nūna taṃ bhayabheravaṃ āgacchatī''ti (ma0 ni0 1.49) ettha  vuttaṃ ārammaṇabhayaṃ nāma. </p>
              <p>[21] ``bhīruṃ pasaṃsanti, na hi tattha sūraṃ. </p>
              <p>[22] bhayā hi santo, na karonti pāpa''nti ^a^P1.0150^ea^.. (saṃ0 ni0  1.33).</p>
              <p>[03] idaṃ ottappabhayaṃ nāma. tesu idha cittutrāsabhayaṃ, ahu  ahosīti attho. ^b^chambhitatta^eb^nti chambhitassa bhāvo.  sakalasarīracalananti attho. ^b^lomahaṃso^eb^ti lomahaṃsanaṃ, uddhaṃ  ṭhitalomatāti attho. so panāyaṃ lomahaṃso dhammassavanādīsu  pītiuppattikāle pītiyāpi hoti ^a^M1.0137^ea^. bhīrukajātikānaṃ  sampahārapisācādidassanesu bhayenāpi. idha bhayalomahaṃsoti  veditabbo.</p>
              <p>[03] kasmā panesa bhītoti? andhakārenāti eke vadanti.  rājagahe kira dvattiṃsa mahādvārāni, catusaṭṭhi khuddakadvārāni.  jīvakassa ambavanaṃ pākārassa ca gijjhakūṭassa ca antarā hoti.  so pācīnadvārena nikkhamitvā pabbatacchāyāya pāvisi, tattha  pabbatakūṭena cando ^a^V1.0126^ea^ chādito, pabbatacchāyāya ca rukkhacchāyāya ca  andhakāraṃ ahosīti, tampi akāraṇaṃ. tadā hi ukkānaṃ  satasahassānampi paricchedo natthi.</p>
              <p>[03] ayaṃ pana appasaddataṃ nissāya jīvake āsaṅkāya bhīto.  jīvako kirassa uparipāsādeyeva ārocesi -- ``mahārāja  appasaddakāmo bhagavā, appasaddeneva upasaṅkamitabbo''ti. tasmā rājā  tūriyasaddaṃ nivāresi. tūriyāni kevalaṃ gahitamattāneva honti,  vācampi uccaṃ anicchārayamānā accharāsaññāya gacchanti.  ambavanepi kassaci khipitasaddopi na suyyati. rājāno ca nāma  saddābhiratā honti. so taṃ appasaddataṃ nissāya ukkaṇṭhito jīvakepi  āsaṅkaṃ uppādesi. ``ayaṃ jīvako mayhaṃ ambavane aḍḍhateḷasāni  bhikkhusatānī''ti āha. ettha ca khipitasaddamattampi na suyyati,  abhūtaṃ maññe, esa vañcetvā maṃ nagarato nīharitvā purato balakāyaṃ  upaṭṭhapetvā maṃ gaṇhitvā attanā chattaṃ ussāpetukāmo. ayañhi pañcannaṃ  hatthīnaṃ balaṃ dhāreti. mama ca avidūreneva ^a^P1.0151^ea^ gacchati, santike ca me  āvudhahattho ekapurisopi natthi. aho vata me anattho''ti. evaṃ  bhāyitvā ca pana abhīto viya sandhāretumpi nāsakkhi. attano  bhītabhāvaṃ tassa āvi akāsi. tena vuttaṃ. ``atha kho  rājā...pe0... na nigghoso''ti. tattha ^b^sammā^eb^ti  vayassābhilāpo esa, kacci maṃ vayassāti vuttaṃ hoti. ^b^na  palambhesī^eb^ti yaṃ natthi taṃ atthīti vatvā kacci maṃ na  vippalambhayasi. ^b^nigghoso^eb^ti kathāsallāpanigghoso.</p>
              <p>[03] ^b^mā bhāyi, mahārājā^eb^ti jīvako -- ``ayaṃ rājā maṃ na  jānāti `nāyaṃ paraṃ jīvitā voropetī'ti; sace kho pana naṃ na  assāsessāmi, vinasseyyā''ti ^a^M1.0138^ea^ cintayitvā daḷhaṃ katvā  samassāsento ``mā bhāyi mahārājā''ti vatvā ^b^``na taṃ  devā''^eb^tiādimāha. ^b^abhikkamā^eb^ti abhimukho kama gaccha,  pavisāti attho. sakiṃ vutte pana daḷhaṃ na hotīti taramānova  dvikkhattuṃ āha. ^b^ete maṇḍalamāḷe dīpā jhāyantī^eb^ti mahārāja,  corabalaṃ nāma na dīpe jāletvā tiṭṭhati, ete ca maṇḍalamāḷe dīpā  jalanti. etāya dīpasaññāya yāhi mahārājāti vadati. </p>
            </h4>
          </h3>
          <h3>
            <h3n> sāmaññaphalapucchāvaṇṇanā </h3n>
            <h4>
              <h4n> </h4n>
              <p>[03] 160^b^.^eb^ ^b^nāgassa bhūmī^eb^ti yattha sakkā hatthiṃ  abhirūḷhena gantuṃ, ayaṃ nāgassa bhūmi nāma. ^b^nāgā  paccorohitvā^eb^ti vihārassa bahidvārakoṭṭhake hatthito orohitvā.  bhūmiyaṃ patiṭṭhitasamakālameva ^a^V1.0127^ea^ pana bhagavato tejo rañño sarīraṃ phari.  athassa tāvadeva sakalasarīrato sedā mucciṃsu, sāṭakā pīḷetvā  apanetabbā viya ahesuṃ. attano aparādhaṃ saritvā mahābhayaṃ uppajji.  so ujukaṃ bhagavato santikaṃ gantuṃ asakkonto jīvakaṃ hatthe gahetvā  ārāmacārikaṃ caramāno viya ``idaṃ te samma jīvaka suṭṭhu kāritaṃ  idaṃ suṭṭhu kārita''nti vihārassa ^a^P1.0152^ea^ vaṇṇaṃ bhaṇamāno anukkamena yena  maṇḍalamāḷassa dvāraṃ tenupasaṅkami, sampattoti attho.</p>
              <p>[03] ^b^kahaṃ pana sammā^eb^ti kasmā pucchīti. eke tāva  ``ajānanto''ti vadanti. iminā kira daharakāle pitarā saddhiṃ  āgamma bhagavā diṭṭhapubbo, pacchā pana pāpamittasaṃsaggena pitughātaṃ  katvā abhimāre pesetvā dhanapālaṃ muñcāpetvā mahāparādho hutvā  bhagavato sammukhībhāvaṃ na upagatapubboti asañjānanto pucchatīti. taṃ  akāraṇaṃ, bhagavā hi ākiṇṇavaralakkhaṇo anubyañjanapaṭimaṇḍito  chabbaṇṇāhi rasmīhi sakalaṃ ārāmaṃ obhāsetvā tārāgaṇaparivuto viya  puṇṇacando bhikkhugaṇaparivuto maṇḍalamāḷamajjhe nisinno, taṃ ko na  jāneyya. ayaṃ pana attano issariyalīlāya pucchati. pakati hesā  rājakulānaṃ, yaṃ jānantāpi ajānantā viya pucchanti. jīvako pana  taṃ sutvā -- `ayaṃ rājā pathaviyaṃ ṭhatvā kuhiṃ pathavīti, nabhaṃ  ulloketvā kuhiṃ candimasūriyāti, sinerumūle ṭhatvā ^a^M1.0139^ea^ kuhiṃ sinerūti  vadamāno viya dasabalassa purato ṭhatvā kuhiṃ bhagavā'ti pucchati.  ``handassa bhagavantaṃ dassessāmī''ti cintetvā yena bhagavā tenañjaliṃ  paṇāmetvā ``eso mahārājā''tiādimāha. ^b^purakkhato^eb^ti  parivāretvā nisinnassa purato nisinno. </p>
              <p>[03] 161^b^.^eb^ ^b^yena bhagavā tenupasaṅkamī^eb^ti yattha bhagavā  tattha gato, bhagavato santikaṃ upagatoti attho. ^b^ekamantaṃ  aṭṭhāsī^eb^ti bhagavantaṃ vā bhikkhusaṃghaṃ vā asaṅghaṭṭayamāno attano ṭhātuṃ  anucchavike ekasmiṃ padese bhagavantaṃ abhivādetvā ekova aṭṭhāsi.  ^b^tuṇhībhūtaṃ tuṇhībhūta^eb^nti yato yato anuviloketi, tato tato  tuṇhībhūtamevāti attho. tattha hi ekabhikkhussapi hatthakukkuccaṃ vā  pādakukkuccaṃ vā khipitasaddo vā natthi, sabbālaṅkārapaṭimaṇḍitaṃ  ^a^P1.0153^ea^ nāṭakaparivāraṃ bhagavato abhimukhe ṭhitaṃ rājānaṃ vā rājaparisaṃ vā  ekabhikkhupi na olokesi. sabbe bhagavantaṃyeva olokayamānā  nisīdiṃsu.</p>
              <p>[03] rājā tesaṃ upasame pasīditvā vigatapaṅkatāya vippasannarahadamiva  upasantindriyaṃ bhikkhusaṅghaṃ punappunaṃ anuviloketvā udānaṃ udānesi.  tattha ^b^iminā^eb^ti yena kāyikena ca vācasikena ^a^V1.0128^ea^ ca mānasikena  ca sīlūpasamena bhikkhusaṅgho upasanto, iminā upasamenāti dīpeti.  tattha ``aho vata me putto pabbajitvā ime bhikkhū viya upasanto  bhaveyyā''ti nayidaṃ sandhāya esa evamāha. ayaṃ pana bhikkhusaṅghaṃ  disvā pasanno puttaṃ anussari. dullabhañhi laddhā acchariyaṃ vā  disvā piyānaṃ ñātimittādīnaṃ anussaraṇaṃ nāma lokassa pakatiyeva.  iti bhikkhusaṅghaṃ disvā puttaṃ anussaramāno esa evamāha.</p>
              <p>[03] api ca putte āsaṅkāya tassa upasamaṃ icchamāno pesa evamāha.  evaṃ kirassa ahosi, putto me pucchissati -- ``mayhaṃ pitā  daharo. ayyako me kuhi''nti. so ``pitarā te ghātito''ti  sutvā ``ahampi pitaraṃ ghātetvā rajjaṃ kāressāmī''ti maññissati.  iti putte āsaṅkāya tassa upasamaṃ icchamāno pesa evamāha.  kiñcāpi hi esa evamāha. atha kho naṃ putto ghātessatiyeva.  tasmiñhi vaṃse pituvadho pañcaparivaṭṭe gato. ajātasattu bimbisāraṃ  ghātesi, udayo ajātasattuṃ ^a^M1.0140^ea^. tassa putto mahāmuṇḍiko nāma udayaṃ.  tassa putto anuruddho nāma mahāmuṇḍikaṃ. tassa putto nāgadāso nāma  anuruddhaṃ. nāgadāsaṃ pana -- ``vaṃsacchedakarājāno ime, kiṃ  imehī''ti raṭṭhavāsino kupitā ghātesuṃ.</p>
              <p>[03] ^b^agamā kho tva^eb^nti kasmā evamāha? bhagavā kira rañño  vacībhede akateyeva cintesi -- ``ayaṃ rājā āgantvā tuṇhī niravo  ṭhito, kiṃ nu kho cintesī''ti. athassa cittaṃ ñatvā -- ``ayaṃ  mayā saddhiṃ sallapituṃ asakkonto bhikkhusaṅghaṃ ^a^P1.0154^ea^ anuviloketvā puttaṃ  anussari, na kho panāyaṃ mayi anālapante kiñci kathetuṃ  sakkhissati, karomi tena saddhiṃ kathāsallāpa''nti. tasmā rañño  vacanānantaraṃ ^b^``agamā kho tvaṃ, mahārāja, yathāpema''^eb^nti āha.  tassattho -- mahārāja, yathā nāma unname vuṭṭhaṃ udakaṃ yena ninnaṃ  tena gacchati, evameva tvaṃ bhikkhusaṅghaṃ anuviloketvā yena pemaṃ tena  gatoti.</p>
              <p>[03] atha rañño etadahosi -- ``aho acchariyā buddhaguṇā, mayā  sadiso bhagavato aparādhakārako nāma natthi, mayā hissa aggupaṭṭhāko  ghātito, devadattassa ca kathaṃ gahetvā abhimārā pesitā, nāḷāgiri  mutto, maṃ nissāya devadattena silā paviddhā, evaṃ mahāparādhaṃ nāma maṃ  ālapato dasabalassa mukhaṃ nappahoti; aho bhagavā pañcahākārehi  tādilakkhaṇe suppatiṭṭhito. evarūpaṃ nāma satthāraṃ pahāya bahiddhā na  pariyesissāmā''ti so somanassajāto bhagavantaṃ ālapanto  ``piyo me, bhante''tiādimāha. </p>
              <p>[03] 162^b^.^eb^ ^b^bhikkhusaṅghassa^eb^ ^a^V1.0129^ea^ ^b^añjaliṃ paṇāmetvā^eb^ti evaṃ  kirassa ahosi bhagavantaṃ vanditvā itocito ca gantvā bhikkhusaṅghaṃ  vandantena ca bhagavā piṭṭhito kātabbo hoti, garukāropi cesa na  hoti. rājānaṃ vanditvā uparājānaṃ vandantenapi hi rañño agāravo  kato hoti. tasmā bhagavantaṃ vanditvā ṭhitaṭṭhāneyeva bhikkhusaṅghassa  añjaliṃ paṇāmetvā ekamantaṃ nisīdi. ^b^kañcideva desa^eb^nti  kañci okāsaṃ.</p>
              <p>[03] athassa ^a^M1.0141^ea^ bhagavā pañhapucchane ussāhaṃ janento āha --  ^b^``puccha, mahārāja, yadākaṅkhasī''^eb^ti. tassattho -- ``puccha  yadi ākaṅkhasi, na me pañhavissajjane bhāro atthi''. atha vā  ``puccha, yaṃ ākaṅkhasi, sabbaṃ te vissajjessāmī''ti  sabbaññupavāraṇaṃ pavāresi, asādhāraṇaṃ  paccekabuddhāggasāvakamahāsāvakehi. te hi yadākaṅkhasīti na  vadanti, sutvā vedissāmāti vadanti. buddhā ^a^P1.0155^ea^ pana -- ``puccha,  āvuso, yadākaṅkhasī''ti (saṃ0 ni0  1.237), vā ``puccha,  mahārāja, yadākaṅkhasī''ti vā, </p>
              <p>[21] ``puccha, vāsava, maṃ pañhaṃ, yaṃ kiñci manasicchasi. </p>
              <p>[22] tassa tasseva pañhassa, ahaṃ antaṃ karomi te''ti..  (dī0 ni0 2.356) vā.</p>
              <p>[03] tena hi tvaṃ, bhikkhu, sake āsane nisīditvā puccha,  yadākaṅkhasīti vā, </p>
              <p>[21] ``bāvarissa ca tuyhaṃ vā, sabbesaṃ sabbasaṃsayaṃ. </p>
              <p>[22] katāvakāsā pucchavho, yaṃ kiñci manasicchathā''ti..  (su0 ni0 1036) vā. </p>
              <p>[21] ``puccha maṃ, sabhiya, pañhaṃ, yaṃ kiñci manasicchasi. </p>
              <p>[22] tassa tasseva pañhassa, ahaṃ antaṃ karomi te''ti..  (su0 ni0 517) vā.</p>
              <p>[03] tesaṃ tesaṃ yakkhanarindadevasamaṇabrāhmaṇaparibbājakānaṃ  sabbaññupavāraṇaṃ pavārenti. anacchariyañcetaṃ, yaṃ bhagavā buddhabhūmiṃ  patvā etaṃ pavāraṇaṃ pavāreyya. yo bodhisattabhūmiyaṃ padesañāṇe ṭhito  -- </p>
              <p>[21] ``koṇḍañña ^a^V1.0130^ea^, pañhāni viyākarohi. </p>
              <p>[27] yācanti taṃ isayo sādhurūpā.. </p>
              <p>[26] koṇḍañña, eso manujesu dhammo. </p>
              <p>[22] yaṃ vuddhamāgacchati esa bhāro''ti.. (jā0  2.17.60).</p>
              <p>[03] evaṃ sakkādīnaṃ atthāya isīhi yācito -- </p>
              <p>[21] ``katāvakāsā pucchantu bhonto, </p>
              <p>[27] yaṃ kiñci pañhaṃ manasābhipatthitaṃ. </p>
              <p>[26] ahañhi taṃ taṃ vo viyākarissaṃ, </p>
              <p>[22] ñatvā sayaṃ lokamimaṃ parañcā''ti.. (jā0  2.17.61).</p>
              <p>[03] evaṃ ^a^M1.0142^ea^ sarabhaṅgakāle. sambhavajātake ca sakalajambudīpaṃ tikkhattuṃ  vicaritvā pañhānaṃ antakaraṃ adisvā suciratena brāhmaṇena, pañhaṃ puṭṭhuṃ  okāse kārite jātiyā sattavassiko rathikāya paṃsuṃ kīḷanto  pallaṅkamābhujitvā antaravīthiyaṃ nisinnova -- </p>
              <p>[21] ``taggha ^a^P1.0156^ea^ te ahamakkhissaṃ, yathāpi kusalo tathā. </p>
              <p>[22] rājā ca kho taṃ jānāti, yadi kāhati vā na vā''ti..  (jā0 1.16.172). </p>
              <p>[06] sabbaññupavāraṇaṃ pavāresi. </p>
              <p>[03] 163^b^.^eb^ evaṃ bhagavatā sabbaññupavāraṇāya pavāritāya  attamano rājā pañhaṃ pucchanto -- ``yathā nu kho imāni,  bhante''tiādimāha. tattha sippameva sippāyatanaṃ.  ^b^puthusippāyatanānī^eb^ti bahūni sippāni. ^b^seyyathida^eb^nti  katame pana te. ^b^hatthārohā^eb^tiādīhi ye taṃ taṃ sippaṃ nissāya  jīvanti, te dasseti. ayañhi assādhippāyo -- ``yathā imesaṃ  sippūpajīvīnaṃ taṃ taṃ sippaṃ nissāya sandiṭṭhikaṃ sippaphalaṃ paññāyati.  sakkā nu kho evaṃ sandiṭṭhikaṃ sāmaññaphalaṃ paññāpetu''nti. tasmā  sippāyatanāni āharitvā sippūpajīvino dasseti.</p>
              <p>[03] tattha ^b^hatthārohā^eb^ti sabbepi  hatthācariyahatthivejjahatthimeṇḍādayo dasseti. ^b^assārohā^eb^ti  sabbepi ^a^V1.0131^ea^ assācariyāssavejjāssameṇḍādayo. ^b^rathikā^eb^ti  sabbepi rathācariyarathayodharatharakkhādayo. ^b^dhanuggahā^eb^ti  dhanuācariyā issāsā. ^b^celakā^eb^ti ye yuddhe jayadhajaṃ gahetvā  purato gacchanti. ^b^calakā^eb^ti idha rañño ṭhānaṃ hotu, idha  asukamahāmattassāti evaṃ senābyūhakārakā. ^b^piṇḍadāyakā^eb^ti  sāhasikamahāyodhā. te kira parasenaṃ pavisitvā parasīsaṃ piṇḍamiva  chetvā chetvā dayanti, uppatitvā uppatitvā niggacchantīti attho.  ye vā saṅgāmamajjhe yodhānaṃ bhattapātiṃ gahetvā parivisanti, tesampetaṃ  nāmaṃ. ^b^uggā^eb^ ^a^P1.0157^ea^ ^b^rājaputtā^eb^ti uggatuggatā saṅgāmāvacarā rājaputtā.  ^b^pakkhandino^eb^ti ye ``kassa sīsaṃ vā āvudhaṃ vā  āharāmā''ti ^a^M1.0143^ea^ ``vatvā asukassā''ti vuttā saṅgāmaṃ pakkhanditvā  tadeva āharanti, ime pakkhandantīti pakkhandino.  ^b^mahānāgā^eb^ti mahānāgā viya mahānāgā, hatthiādīsupi abhimukhaṃ  āgacchantesu anivattitayodhānametaṃ adhivacanaṃ. ^b^sūrā^eb^ti  ekantasūrā, ye sajālikāpi sacammikāpi samuddaṃ tarituṃ sakkonti.  ^b^cammayodhino^eb^ti ye cammakañcukaṃ vā pavisitvā saraparittāṇacammaṃ  vā gahetvā yujjhanti. ^b^dāsikaputtā^eb^ti balavasinehā  gharadāsayodhā. ^b^āḷārikā^eb^ti pūvikā. ^b^kappakā^eb^ti  nhāpikā. ^b^nhāpakā^eb^ti ye nhāpenti. ^b^sūdā^eb^ti bhattakārakā.  mālākārādayo pākaṭāyeva. ^b^gaṇakā^eb^ti acchiddakapāṭhakā.  ^b^muddikā^eb^ti hatthamuddāya gaṇanaṃ nissāya jīvino. ^b^yāni  vā panaññānipī^eb^ti ayakāradantakāracittakārādīni.  ^b^evaṃgatānī^eb^ti evaṃ pavattāni. ^b^te diṭṭheva dhamme^eb^ti te  hatthārohādayo tāni puthusippāyatanāni dassetvā rājakulato  mahāsampattiṃ labhamānā sandiṭṭhikameva sippaphalaṃ upajīvanti.  ^b^sukhentī^eb^ti sukhitaṃ karonti. ^b^pīṇentī^eb^ti pīṇitaṃ  thāmabalūpetaṃ karonti. ^b^uddhaggikā^eb^dīsu upari phalanibbattanato  uddhaṃ aggamassā ^a^P1.0158^ea^ atthīti ^b^uddhaggikā.^eb^ saggaṃ arahatīti  ^b^sovaggikā.^eb^ sukho vipāko assāti ^b^sukhavipākā.^eb^  suṭṭhu agge rūpasaddagandharasaphoṭṭhabbāayuvaṇṇasukhayasāadhipateyyasaṅkhāte  dasa dhamme saṃvatteti nibbattetīti ^b^saggasaṃvattanikā.^eb^ taṃ evarūpaṃ  dakkhiṇaṃ dānaṃ patiṭṭhapentīti attho. ^b^sāmaññaphala^eb^nti ettha  paramatthato maggo sāmaññaṃ. ariyaphalaṃ sāmaññaphalaṃ. yathāha --  ``katamañca, bhikkhave, sāmaññaṃ? ayameva ariyo aṭṭhaṅgiko maggo.  seyyathidaṃ, sammādiṭṭhi...pe0... sammāsamādhi. idaṃ vuccati,  bhikkhave, sāmaññaṃ. katamāni ca, bhikkhave, sāmaññaphalāni?  sotāpattiphalaṃ...pe0... arahattaphala''nti (saṃ0 ni0  5.35). taṃ  esa rājā na jānāti. upari āgataṃ pana dāsakassakopamaṃ sandhāya  pucchati.</p>
              <p>[03] atha bhagavā pañhaṃ avissajjetvāva cintesi -- ``ime bahū  aññatitthiyasāvakā rājāmaccā idhāgatā, te kaṇhapakkhañca  sukkapakkhañca dīpetvā kathīyamāne amhākaṃ rājā mahantena ^a^V1.0132^ea^ ussāhena  idhāgato, tassāgatakālato paṭṭhāya samaṇo gotamo samaṇakolāhalaṃ  samaṇabhaṇḍanameva ^a^M1.0144^ea^ kathetīti ujjhāyissanti, na sakkaccaṃ dhammaṃ  sossanti, raññā pana kathīyamāne ujjhāyituṃ na sakkhissanti,  rājānameva anuvattissanti. issarānuvattako hi loko. `handāhaṃ  raññova bhāraṃ karomī'ti rañño bhāraṃ karonto ^b^``abhijānāsi  no tva''^eb^ntiādimāha. </p>
              <p>[03] 164^b^.^eb^ tattha ^b^abhijānāsi no tva^eb^nti  abhijānāsi nu tvaṃ. ayañca no-saddo parato pucchitāti padena  yojetabbo. idañhi vuttaṃ hoti -- ``mahārāja, tvaṃ imaṃ pañhaṃ aññe  samaṇabrāhmaṇe pucchitā nu, abhijānāsi ca naṃ puṭṭhabhāvaṃ, na te  sammuṭṭha''nti. ^b^sace te agarū^eb^ti sace tuyhaṃ yathā ^a^P1.0159^ea^ te byākariṃsu,  tathā idha bhāsituṃ bhāriyaṃ na hoti, yadi na koci aphāsukabhāvo  atthi, bhāsassūti attho. ^b^na kho me bhante^eb^ti kiṃ sandhāyāha?  paṇḍitapatirūpakānañhi santike kathetuṃ dukkhaṃ hoti, te pade pade  akkhare akkhare dosameva vadanti. ekantapaṇḍitā pana kathaṃ sutvā  sukathitaṃ pasaṃsanti, dukkathitesu pāḷipadātthabyañjanesu yaṃ yaṃ  virujjhati, taṃ taṃ ujukaṃ katvā denti. bhagavatā ca sadiso  ekantapaṇḍito nāma natthi. tenāha -- ``na kho me, bhante,  garu; yatthassa bhagavā nisinno bhagavantarūpo vā''ti. </p>
            </h4>
          </h3>
          <h3>
            <h3n> pūraṇakassapavādavaṇṇanā </h3n>
            <h4>
              <h4n> </h4n>
              <p>[03] 165^b^.^eb^ ^b^ekamidāha^eb^nti ekaṃ idha ahaṃ.  ^b^sammodanīyaṃ kathaṃ sāraṇīyaṃ vītisāretvā^eb^ti sammodajanakaṃ  saritabbayuttakaṃ kathaṃ pariyosāpetvā. </p>
              <p>[03] 166^b^.^eb^ ^b^``karoto kho, mahārāja,  kārayato''^eb^tiādīsu ^b^karoto^eb^ti sahatthā karontassa.  ^b^kārayato^eb^ti āṇattiyā kārentassa. ^b^chindato^eb^ti paresaṃ  hatthādīni chindantassa. ^b^pacato^eb^ti pare daṇḍena pīḷentassa.  ^b^socayato^eb^ti parassa bhaṇḍaharaṇādīhi socayato.  ^b^socāpayato^eb^ti sokaṃ sayaṃ karontassapi parehi kārāpentassapi  ^a^M1.0145^ea^. ^b^kilamato^eb^ti āhārupacchedabandhanāgārappavesanādīhi sayaṃ  kilamantassapi parehi kilamāpentassapi. ^b^phandato  phandāpayato^eb^ti paraṃ phandantaṃ phandanakāle sayampi phandato parampi  phandāpayato. ^b^pāṇamatipātāpayato^eb^ti pāṇaṃ hanantassapi  hanāpentassapi. evaṃ sabbattha karaṇakāraṇavaseneva attho veditabbo.</p>
              <p>[03] ^b^sandhi^eb^nti ^a^V1.0133^ea^ gharasandhiṃ. ^b^nillopa^eb^nti mahāvilopaṃ.  ^b^ekāgārika^eb^nti ekameva gharaṃ parivāretvā viluppanaṃ.  ^b^paripanthe^eb^ti āgatāgatānaṃ acchindanatthaṃ magge tiṭṭhato.  ^b^karoto na karīyati pāpa^eb^nti yaṃ kiñci pāpaṃ karomīti  saññāya karotopi pāpaṃ na karīyati, natthi pāpaṃ. sattā pana pāpaṃ  karomāti evaṃsaññino hontīti dīpeti. ^b^khurapariyantenā^eb^ti  ^a^P1.0160^ea^ khuraneminā, khuradhārasadisapariyantena vā. ^b^ekaṃ maṃsakhala^eb^nti  ekaṃ maṃsarāsiṃ. ^b^puñja^eb^nti tasseva vevacanaṃ.  ^b^tatonidāna^eb^nti ekamaṃsakhalakaraṇanidānaṃ.</p>
              <p>[03] ^b^dakkhiṇa^eb^nti dakkhiṇatīre manussā kakkhaḷā dāruṇā, te  sandhāya ``hananto''tiādimāha. uttaratīre sattā saddhā  honti pasannā buddhamāmakā dhammamāmakā saṅghamāmakā, te sandhāya  dadantotiādimāha. tattha ^b^yajanto^eb^ti mahāyāgaṃ karonto.  ^b^damenā^eb^ti indriyadamena uposathakammena vā.  ^b^saṃyamenā^eb^ti sīlasaṃyamena. ^b^saccavajjenā^eb^ti saccavacanena.  ^b^āgamo^eb^ti āgamanaṃ, pavattīti attho. sabbathāpi pāpapuññānaṃ  kiriyameva paṭikkhipati.</p>
              <p>[03] ambaṃ puṭṭho labujaṃ byākaroti nāma, yo kīdiso ambo  kīdisāni vā ambassa khandhapaṇṇapupphaphalānīti vutte ediso labujo  edisāni vā labujassa khandhapaṇṇapupphaphalānīti byākaroti.  ^b^vijite^eb^ti āṇāpavattidese. ^b^apasādetabba^eb^nti viheṭhetabbaṃ.  ^b^anabhinanditvā^eb^ti ``sādhu sādhū''ti evaṃ pasaṃsaṃ akatvā.  ^b^appaṭikkositvā^eb^ti bāladubbhāsitaṃ tayā bhāsitanti evaṃ  appaṭibāhitvā. ^b^anuggaṇhanto^eb^ti sārato aggaṇhanto.  ^b^anikkujjanto^eb^ti sāravaseneva idaṃ nissaraṇaṃ, ayaṃ paramatthoti  hadaye aṭṭhapento. byañjanaṃ pana tena uggahitañceva nikkujjitañca. </p>
            </h4>
          </h3>
          <h3>
            <h3n> makkhaligosālavādavaṇṇanā </h3n>
            <h4>
              <h4n> </h4n>
              <p>[03] 167-169^b^.^eb^ makkhalivāde ^a^M1.0146^ea^ paccayoti hetuvevacanameva,  ubhayenāpi vijjamānameva kāyaduccaritādīnaṃ saṃkilesapaccayaṃ,  kāyasucaritādīnañca visuddhipaccayaṃ paṭikkhipati. ^b^attakāre^eb^ti  attakāro. yena attanā katakammena ime sattā ^a^P1.0161^ea^ devattampi mārattampi  brahmattampi sāvakabodhimpi paccekabodhimpi sabbaññutampi pāpuṇanti,  tampi paṭikkhipati. dutiyapadena yaṃ parakāraṃ parassa  ovādānusāsaniṃ nissāya ṭhapetvā mahāsattaṃ avaseso jano  manussasobhagyataṃ ādiṃ katvā yāva arahattaṃ pāpuṇāti, taṃ parakāraṃ  paṭikkhipati. evamayaṃ bālo jinacakke pahāraṃ deti nāma.  ^b^natthi purisakāre^eb^ti yena purisakārena sattā vuttappakārā  sampattiyo pāpuṇanti ^a^V1.0134^ea^, tampi paṭikkhipati. ^b^natthi bala^eb^nti  yamhi attano bale patiṭṭhitā sattā vīriyaṃ katvā tā sampattiyo  pāpuṇanti, taṃ balaṃ paṭikkhipati. ^b^natthi vīriya^eb^ntiādīni  sabbāni purisakāravevacanāneva. ``idaṃ no vīriyena idaṃ  purisathāmena, idaṃ purisaparakkamena pavatta''nti evaṃ  pavattavacanapaṭikkhepakaraṇavasena panetāni visuṃ ādiyanti.</p>
              <p>[03] ^b^sabbe sattā^eb^ti oṭṭhagoṇagadrabhādayo anavasese pariggaṇhāti.  ^b^sabbe pāṇā^eb^ti ekindriyo pāṇo, dvindriyo  pāṇotiādivasena vadati. ^b^sabbe bhūtā^eb^ti aṇḍakosavatthikosesu  bhūte sandhāya vadati. ^b^sabbe jīvā^eb^ti sāliyavagodhumādayo  sandhāya vadati. tesu hi so virūhanabhāvena jīvasaññī.  ^b^avasā abalā avīriyā^eb^ti tesaṃ attano vaso vā balaṃ vā  vīriyaṃ vā natthi. ^b^niyatisaṅgatibhāvapariṇatā^eb^ti ettha  ^b^niyatī^eb^ti niyatā. ^b^saṅgatī^eb^ti channaṃ abhijātīnaṃ tattha  tattha gamanaṃ. ^b^bhāvo^eb^ti sabhāvoyeva. evaṃ niyatiyā ca  saṅgatiyā ca bhāvena ca pariṇatā nānappakārataṃ pattā. yena hi yathā  bhavitabbaṃ, so tatheva bhavati. yena na bhavitabbaṃ, so na bhavatīti  dasseti. ^b^chasvevābhijātīsū^eb^ti chasu eva abhijātīsu ṭhatvā  sukhañca dukkhañca paṭisaṃvedenti. aññā sukhadukkhabhūmi natthīti  dasseti.</p>
              <p>[03] ^b^yonipamukhasatasahassānī^eb^ti pamukhayonīnaṃ uttamayonīnaṃ  ^a^P1.0162^ea^ cuddasasatasahassāni aññāni ca saṭṭhisatāni aññāni ca chasatāni.  ^b^pañca ca kammuno^eb^ ^a^M1.0147^ea^ ^b^satānī^eb^ti pañcakammasatāni ca. kevalaṃ  takkamattakena niratthakaṃ diṭṭhiṃ dīpeti. pañca ca kammāni tīṇi  ca kammānītiādīsupi eseva nayo. keci panāhu -- ``pañca  ca kammānīti pañcindriyavasena bhaṇati. tīṇīti  kāyakammādivasenā''ti. ^b^kamme ca upaḍḍhakamme cā^eb^ti ettha  panassa kāyakammañca vacīkammañca kammanti laddhi, manokammaṃ  upaḍḍhakammanti. ^b^dvaṭṭhipaṭipadā^eb^ti dvāsaṭṭhi paṭipadāti vadati.  ^b^dvaṭṭhantarakappā^eb^ti ekasmiṃ kappe catusaṭṭhi antarakappā nāma honti.  ayaṃ pana aññe dve ajānanto evamāha.</p>
              <p>[03] ^b^chaḷābhijātiyo^eb^ti kaṇhābhijāti, nīlābhijāti,  lohitābhijāti, haliddābhijāti, sukkābhijāti, paramasukkābhijātīti  imā cha abhijātiyo vadati. tattha orabbhikā, sākuṇikā,  māgavikā, sūkarikā, luddā, macchaghātakā corā, coraghātakā,  bandhanāgārikā, ye vā panaññepi keci kurūrakammantā, ayaṃ  kaṇhābhijātīti (a0 ni0  6.57) vadati. bhikkhū  nīlābhijātīti vadati, te kira catūsu paccayesu kaṇṭake  pakkhipitvā khādanti. ``bhikkhū kaṇṭakavuttikā''ti (a0 ni0   6.57) ayañhissa pāḷiyeva. atha vā ^a^V1.0135^ea^ kaṇṭakavuttikā eva  nāma eke pabbajitāti vadati. lohitābhijāti nāma nigaṇṭhā  ekasāṭakāti vadati. ime kira purimehi dvīhi paṇḍaratarā. gihī  odātavasanā acelakasāvakā haliddābhijātīti vadati. evaṃ  attano paccayadāyake nigaṇṭhehipi jeṭṭhakatare karoti. ājīvakā  ājīvakiniyo sukkābhijātīti vadati. te kira purimehi  catūhi paṇḍaratarā. nando, vaccho, kiso, saṅkiccho,  makkhaligosālo, paramasukkābhijātīti (a0 ni0  6.57)  vadati. te kira sabbehi paṇḍaratarā.</p>
              <p>[03] ^b^aṭṭha purisabhūmiyo^eb^ti mandabhūmi, khiḍḍābhūmi,  padavīmaṃsabhūmi, ujugatabhūmi, sekkhabhūmi, samaṇabhūmi ^a^P1.0163^ea^, jinabhūmi,  pannabhūmīti imā aṭṭha purisabhūmiyoti vadati. tattha jātadivasato  paṭṭhāya sattadivase sambādhaṭṭhānato nikkhantattā sattā mandā honti  momūhā, ayaṃ mandabhūmīti vadati. ye pana duggatito āgatā  honti, te abhiṇhaṃ rodanti ceva viravanti ca, sugatito āgatā taṃ  anussaritvā hasanti, ayaṃ khiḍḍābhūmi nāma. mātāpitūnaṃ  hatthaṃ vā pādaṃ vā mañcaṃ vā pīṭhaṃ vā gahetvā bhūmiyaṃ padanikkhipanaṃ  padavīmaṃsabhūmi nāma. padasā gantuṃ samatthakāle  ujugatabhūmi nāma. sippāni sikkhitakāle ^a^M1.0148^ea^ sekkhabhūmi  nāma. gharā nikkhamma pabbajitakāle samaṇabhūmi nāma.  ācariyaṃ sevitvā jānanakāle jinabhūmi nāma. bhikkhu ca  pannako jino na kiñci āhāti evaṃ alābhiṃ samaṇaṃ  pannabhūmīti vadati.</p>
              <p>[03] ^b^ekūnapaññāsa ājīvakasate^eb^ti  ekūnapaññāsāajīvakavuttisatāni. ^b^paribbājakasate^eb^ti  paribbājakapabbajjāsatāni. ^b^nāgāvāsasate^eb^ti nāgamaṇḍalasatāni.  ^b^vīse indriyasate^eb^ti vīsatindriyasatāni. ^b^tiṃse  nirayasate^eb^ti tiṃsa nirayasatāni. ^b^rajodhātuyo^eb^ti  rajaokiraṇaṭṭhānāni, hatthapiṭṭhipādapiṭṭhādīni sandhāya vadati.  ^b^satta saññīgabbhā^eb^ti oṭṭhagoṇagadrabhājapasumigamahiṃse sandhāya  vadati. ^b^satta asaññīgabbhā^eb^ti  sālivīhiyavagodhūmakaṅguvarakakudrūsake sandhāya vadati.  ^b^nigaṇṭhigabbhā^eb^ti gaṇṭhimhi jātagabbhā, ucchuveḷunaḷādayo sandhāya  vadati. ^b^satta devā^eb^ti bahū devā. so pana sattāti vadati.  manussāpi anantā, so sattāti vadati. ^b^satta^eb^ ^a^P1.0164^ea^  ^b^pisācā^eb^ti pisācā mahantamahantā sattāti vadati. ^b^sarā^eb^ti mahāsarā,  kaṇṇamuṇḍarathakārānotattasīhappapātachaddantamandākinīkuṇāladahe gahetvā  vadati.</p>
              <p>[03] ^b^pavuṭā^eb^ti gaṇṭhikā. ^b^papātā^eb^ti mahāpapātā.  ^b^papātasatānī^eb^ti khuddakapapātasatāni. ^b^supinā^eb^ti  mahāsupinā. ^b^supinasatānī^eb^ti khuddakasupinasatāni.  ^b^mahākappino^eb^ti mahākappānaṃ. tattha ^a^V1.0136^ea^ ekamhā mahāsarā vassasate  vassasate kusaggena ekaṃ udakabinduṃ nīharitvā sattakkhattuṃ tamhi sare  nirudake kate eko mahākappoti vadati. evarūpānaṃ  mahākappānaṃ caturāsītisatasahassāni khepetvā bāle ca paṇḍite ca  dukkhassantaṃ karontīti ayamassa laddhi. paṇḍitopi kira antarā  visujjhituṃ na sakkoti. bālopi tato uddhaṃ na gacchati.</p>
              <p>[03] ^b^sīlenā^eb^ti acelakasīlena vā aññena vā yena kenaci.  ^b^vatenā^eb^ti tādiseneva vatena. ^b^tapenā^eb^ti tapokammena.  aparipakkaṃ paripāceti nāma, yo ``ahaṃ paṇḍito''ti antarā  visujjhati. paripakkaṃ phussa phussa byantiṃ karoti nāma yo  ``ahaṃ bālo''ti vuttaparimāṇaṃ kālaṃ atikkamitvā yāti. ^b^hevaṃ  natthī^eb^ti evaṃ natthi. tañhi ubhayampi na sakkā ^a^M1.0149^ea^ kātunti dīpeti.  ^b^doṇamite^eb^ti doṇena mitaṃ viya. ^b^sukhadukkhe^eb^ti  sukhadukkhaṃ. ^b^pariyantakate^eb^ti vuttaparimāṇena kālena katapariyante.  ^b^natthi^eb^ ^a^P1.0165^ea^ ^b^hāyanavaḍḍhane^eb^ti natthi hāyanavaḍḍhanāni. na saṃsāro  paṇḍitassa hāyati, na bālassa vaḍḍhatīti attho.  ^b^ukkaṃsāvakaṃse^eb^ti ukkaṃsāvakaṃsā. hāyanavaḍḍhanānametaṃ adhivacanaṃ.</p>
              <p>[03] idāni tamatthaṃ upamāya sādhento ``seyyathāpi  nāmā''tiādimāha. tattha ^b^suttaguḷe^eb^ti veṭhetvā katasuttaguḷe.  ^b^nibbeṭhiyamānameva paletī^eb^ti pabbate vā rukkhagge vā ṭhatvā  khittaṃ suttappamāṇena nibbeṭhiyamānameva gacchati, sutte khīṇe tattheva  tiṭṭhati, na gacchati. evameva vuttakālato uddhaṃ na gacchatīti  dasseti. </p>
            </h4>
          </h3>
          <h3>
            <h3n> ajitakesakambalavādavaṇṇanā </h3n>
            <h4>
              <h4n> </h4n>
              <p>[03] 170-172^b^.^eb^ ajitavāde ^b^natthi dinna^eb^nti dinnaphalābhāvaṃ  sandhāya vadati. yiṭṭhaṃ vuccati mahāyāgo. ^b^huta^eb^nti  paheṇakasakkāro adhippeto. tampi ubhayaṃ phalābhāvameva sandhāya  paṭikkhipati. ^b^sukatadukkaṭāna^eb^nti sukatadukkaṭānaṃ,  kusalākusalānanti attho. ^b^phalaṃ vipāko^eb^ti yaṃ phalanti vā  vipākoti vā vuccati, taṃ natthīti vadati. ^b^natthi ayaṃ  loko^eb^ti paraloke ṭhitassa ayaṃ loko natthi, ^b^natthi paro  loko^eb^ti idha loke ṭhitassāpi paro loko natthi, sabbe tattha  tattheva ucchijjantīti dasseti. ^b^natthi mātā natthi pitā^eb^ti  tesu sammāpaṭipattimicchāpaṭipattīnaṃ phalābhāvavasena vadati.  ^b^natthi sattā opapātikā^eb^ti cavitvā upapajjanakā sattā nāma  natthīti vadati.</p>
              <p>[03] ^b^cātumahābhūtiko^eb^ti ^a^V1.0137^ea^ catumahābhūtamayo. ^b^pathavī  pathavikāya^eb^nti ajjhattikapathavīdhātu bāhirapathavīdhātuṃ.  ^b^anupetī^eb^ti anuyāyati. ^b^anupagacchatī^eb^ti tasseva vevacanaṃ.  anugacchatītipi attho. ubhayenāpi upeti, upagacchatīti dasseti.  āpādīsupi eseva nayo. ^b^indriyānī^eb^ti ^a^P1.0166^ea^ manacchaṭṭhāni  indriyāni ākāsaṃ pakkhandanti. ^b^āsandipañcamā^eb^ti  nipannamañcena pañcamā, mañco ceva cattāro mañcapāde gahetvā ṭhitā  cattāro purisā cāti attho. ^b^yāvāḷāhanā^eb^ti yāva susānā.  ^b^padānī^eb^ti `ayaṃ evaṃ sīlavā ^a^M1.0150^ea^ ahosi, evaṃ dussīlo'tiādinā  nayena pavattāni guṇāguṇapadāni, sarīrameva vā ettha padānīti  adhippetaṃ. ^b^kāpotakānī^eb^ti kapotavaṇṇāni,  pārāvatapakkhavaṇṇānīti attho. ^b^bhassantā^eb^ti bhasmantā, ayameva  vā pāḷi. ^b^āhutiyo^eb^ti yaṃ paheṇakasakkārādibhedaṃ dinnadānaṃ,  sabbaṃ taṃ chārikāvasānameva hoti, na tato paraṃ phaladāyakaṃ hutvā  gacchatīti attho. ^b^dattupaññatta^eb^nti dattūhi bālamanussehi paññattaṃ.  idaṃ vuttaṃ hoti -- `bālehi abuddhīhi paññattamidaṃ dānaṃ, na  paṇḍitehi. bālā denti, paṇḍitā gaṇhantī'ti dasseti.</p>
              <p>[03] tattha pūraṇo ``karoto na karīyati pāpa''nti vadanto kammaṃ  paṭibāhati. ajito ``kāyassa bhedā ucchijjatī''ti vadanto  vipākaṃ paṭibāhati. makkhali ``natthi hetū''ti vadanto ubhayaṃ  paṭibāhati. tattha kammaṃ paṭibāhantenāpi vipāko paṭibāhito hoti,  vipākaṃ paṭibāhantenāpi kammaṃ paṭibāhitaṃ hoti. iti sabbepete  atthato ubhayappaṭibāhakā ahetukavādā ceva akiriyavādā ca  natthikavādā ca honti.</p>
              <p>[03] ye vā pana tesaṃ laddhiṃ gahetvā rattiṭṭhāne divāṭhāne nisinnā  sajjhāyanti vīmaṃsanti, tesaṃ ``karoto na karīyati pāpaṃ, natthi  hetu, natthi paccayo, mato ucchijjatī''ti tasmiṃ ārammaṇe  micchāsati santiṭṭhati, cittaṃ ekaggaṃ hoti, javanāni javanti,  paṭhamajavane satekicchā honti, tathā dutiyādīsu, sattame buddhānampi  atekicchā anivattino ariṭṭhakaṇṭakasadisā. tattha koci ekaṃ  dassanaṃ okkamati, koci dve, koci tīṇipi, ekasmiṃ okkantepi,  dvīsu ^a^P1.0167^ea^ tīsu okkantesupi, niyatamicchādiṭṭhikova hoti; patto  saggamaggāvaraṇañceva mokkhamaggāvaraṇañca, abhabbo tassattabhāvassa  anantaraṃ saggampi gantuṃ, pageva mokkhaṃ. vaṭṭakhāṇu nāmesa satto  pathavigopako, yebhuyyena evarūpassa bhavato vuṭṭhānaṃ natthi. </p>
              <p>[21] ``tasmā ^a^V1.0138^ea^ akalyāṇajanaṃ, āsīvisamivoragaṃ. </p>
              <p>[22] ārakā parivajjeyya, bhūtikāmo vicakkhaṇo''ti.. </p>
            </h4>
          </h3>
          <h3>
            <h3n> pakudhakaccāyanavādavaṇṇanā </h3n>
            <h4>
              <h4n> </h4n>
              <p>[03] 173-175^b^.^eb^ pakudhavāde ^a^M1.0151^ea^ ^b^akaṭā^eb^ti akatā.  ^b^akaṭavidhā^eb^ti akatavidhānā. ^b^evaṃ karohī^eb^ti kenaci  kārāpitāpi na hontīti attho. ^b^animmitā^eb^ti iddhiyāpi na  nimmitā. ^b^animmātā^eb^ti animmāpitā, keci  animmāpetabbāti padaṃ vadanti, taṃ neva pāḷiyaṃ, na aṭṭhakathāyaṃ  dissati. vañjhādipadattayaṃ vuttatthameva. ^b^na iñjantī^eb^ti  esikatthambho viya ṭhitattā na calanti. ^b^na vipariṇamantī^eb^ti  pakatiṃ na jahanti. ^b^na aññamaññaṃ byābādhentī^eb^ti na aññamaññaṃ  upahananti. ^b^nāla^eb^nti na samatthā. ^b^pathavikāyo^eb^tiādīsu  pathavīyeva pathavikāyo, pathavisamūho vā. ^b^tatthā^eb^ti tesu  jīvasattamesu kāyesu. ^b^sattannaṃ tveva kāyāna^eb^nti yathā  muggarāsiādīsu pahataṃ satthaṃ muggādīnaṃ antarena pavisati, evaṃ  sattannaṃ kāyānaṃ antarena chiddena vivarena satthaṃ pavisati. tattha ahaṃ  imaṃ jīvitā voropemīti kevalaṃ saññāmattameva hotīti dasseti. </p>
            </h4>
          </h3>
          <h3>
            <h3n> nigaṇṭhanāṭaputtavādavaṇṇanā </h3n>
            <h4>
              <h4n> </h4n>
              <p>[03] 176-178^b^.^eb^ nāṭaputtavāde ^b^cātuyāmasaṃvarasaṃvuto^eb^ti  catukoṭṭhāsena saṃvarena saṃvuto. ^b^sabbavārivārito^eb^  ^a^P1.0168^ea^ ^b^cā^eb^ti vāritasabbaudako paṭikkhittasabbasītodakoti attho. so kira  sītodake sattasaññī hoti, tasmā na taṃ vaḷañjeti.  ^b^sabbavāriyutto^eb^ti sabbena pāpavāraṇena yutto.  ^b^sabbavāridhuto^eb^ti sabbena pāpavāraṇena dhutapāpo.  ^b^sabbavāriphuṭo^eb^ti sabbena pāpavāraṇena phuṭṭho. ^b^gatatto^eb^ti  koṭippattacitto. ^b^yatatto^eb^ti saṃyatacitto. ^b^ṭhitatto^eb^ti  suppatiṭṭhitacitto. etassa vāde kiñci sāsanānulomampi atthi,  asuddhaladdhitāya pana sabbā diṭṭhiyeva jātā. </p>
            </h4>
          </h3>
          <h3>
            <h3n> sañcayabelaṭṭhaputtavādavaṇṇanā </h3n>
            <h4>
              <h4n> </h4n>
              <p>[03] 179-181^b^.^eb^ sañcayavādo amarāvikkhepe vuttanayo eva. </p>
            </h4>
          </h3>
          <h3>
            <h3n> paṭhamasandiṭṭhikasāmaññaphalavaṇṇanā </h3n>
            <h4>
              <h4n> </h4n>
              <p>[03] 182^b^.^eb^ ^b^sohaṃ^eb^ ^a^V1.0139^ea^ ^a^M1.0152^ea^, ^b^bhante^eb^ti so ahaṃ bhante, vālukaṃ  pīḷetvā telaṃ alabhamāno viya titthiyavādesu sāraṃ alabhanto  bhagavantaṃ pucchāmīti attho. </p>
              <p>[03] 183^b^.^eb^ ^b^yathā te khameyyā^eb^ti yathā te rucceyya.  ^b^dāso^eb^ti antojātadhanakkītakaramarānītasāmaṃdāsabyopagatānaṃ  aññataro. ^b^kammakāro^eb^ti analaso kammakaraṇasīloyeva.  dūrato disvā paṭhamameva uṭṭhahatīti ^b^pubbuṭṭhāyī.^eb^ evaṃ uṭṭhito  sāmino āsanaṃ paññapetvā pādadhovanādikattabbakiccaṃ katvā pacchā  nipatati nisīdatīti ^b^pacchānipātī.^eb^ sāmikamhi vā sayanato  avuṭṭhite pubbeyeva vuṭṭhātīti ^b^pubbuṭṭhāyī.^eb^ paccūsakālato paṭṭhāya  yāva sāmino rattiṃ niddokkamanaṃ, tāva sabbakiccāni katvā pacchā  nipatati, seyyaṃ kappetīti ^b^pacchānipātī.^eb^ kiṃ karomi, kiṃ  karomīti evaṃ kiṃkārameva paṭisuṇanto vicaratīti ^b^kiṃ  kārapaṭissāvī.^eb^ manāpameva kiriyaṃ karotīti ^b^manāpacārī.^eb^  piyameva vadatīti ^b^piyavādī.^eb^ sāmino tuṭṭhapahaṭṭhaṃ mukhaṃ  ullokayamāno vicaratīti ^b^mukhullokako.^eb^</p>
              <p>[03] ^b^devo maññe^eb^ti devo viya. ^b^so^eb^ ^a^P1.0169^ea^ ^b^vatassāhaṃ puññāni  kareyya^eb^nti so vata ahaṃ evarūpo assaṃ, yadi puññāni kareyyanti  attho. ``so vatassa'ssa''ntipi pāṭho, ayamevattho.  ^b^yaṃnūnāha^eb^nti sace dānaṃ dassāmi, yaṃ rājā ekadivasaṃ deti,  tato satabhāgampi yāvajīvaṃ na sakkhissāmi dātunti pabbajjāyaṃ  ussāhaṃ katvā evaṃ cintanabhāvaṃ dasseti.</p>
              <p>[03] ^b^kāyena saṃvuto^eb^ti kāyena pihito hutvā akusalassa  pavesanadvāraṃ thaketvāti attho. eseva nayo sesapadadvayepi.  ^b^ghāsacchādanaparamatāyā^eb^ti ghāsacchādanena paramatāya uttamatāya,  etadatthampi anesanaṃ pahāya aggasallekhena santuṭṭhoti attho.  ^b^abhirato paviveke^eb^ti ``kāyaviveko ca vivekaṭṭhakāyānaṃ,  cittaviveko ca nekkhammābhiratānaṃ, paramavodānappattānaṃ upadhiviveko  ca nirupadhīnaṃ puggalānaṃ visaṅkhāragatāna''nti evaṃ vutte tividhepi  viveke rato; gaṇasaṅgaṇikaṃ ^a^M1.0153^ea^ pahāya kāyena eko viharati,  cittakilesasaṅgaṇikaṃ pahāya aṭṭhasamāpattivasena eko viharati,  phalasamāpattiṃ vā nirodhasamāpattiṃ vā pavisitvā nibbānaṃ patvā  viharatīti attho. ^b^yagghe^eb^ti codanatthe nipāto. </p>
              <p>[03] 184^b^.^eb^ ^b^āsanenapi^eb^ ^a^V1.0140^ea^ ^b^nimanteyyāmā^eb^ti nisinnāsanaṃ  papphoṭetvā idha nisīdathāti vadeyyāma. ^b^abhinimanteyyāmapi  na^eb^nti abhiharitvāpi naṃ nimanteyyāma. tattha duvidho abhihāro  -- vācāya ceva kāyena ca. tumhākaṃ icchiticchitakkhaṇe amhākaṃ  cīvarādīhi vadeyyātha yenatthoti vadanto hi vācāya abhiharitvā  nimanteti nāma. cīvarādivekallaṃ sallakkhetvā idaṃ gaṇhāthāti tāni  dento pana kāyena abhiharitvā nimanteti nāma. tadubhayampi  sandhāya abhinimanteyyāmapi ^a^P1.0170^ea^ nanti āha. ettha ca  ^b^gilānapaccayabhesajjaparikkhāro^eb^ti yaṃ kiñci gilānassa sappāyaṃ  osadhaṃ. vacanattho pana visuddhimagge vutto.  ^b^rakkhāvaraṇagutti^eb^nti rakkhāsaṅkhātañceva āvaraṇasaṅkhātañca  guttiṃ. sā panesā na āvudhahatthe purise ṭhapentena dhammikā nāma  saṃvidahitā hoti. yathā pana avelāya kaṭṭhahārikapaṇṇahārikādayo  vihāraṃ na pavisanti, migaluddakādayo vihārasīmāya mige vā macche  vā na gaṇhanti, evaṃ saṃvidahantena dhammikā nāma rakkhā saṃvihitā  hoti, taṃ sandhāyāha -- ``dhammika''nti. </p>
              <p>[03] 185^b^.^eb^ ^b^yadi evaṃ sante^eb^ti yadi tava dāso tuyhaṃ  santikā abhivādanādīni labheyya. evaṃ sante. ^b^addhā^eb^ti  ekaṃsavacanametaṃ. ^b^paṭhama^eb^nti bhaṇanto aññassāpi atthitaṃ dīpeti.  teneva ca rājā ^b^sakkā pana, bhante, aññampī^eb^tiādimāha. </p>
            </h4>
          </h3>
          <h3>
            <h3n> dutiyasandiṭṭhikasāmaññaphalavaṇṇanā </h3n>
            <h4>
              <h4n> </h4n>
              <p>[03] 186-188^b^.^eb^ kasatīti ^b^kassako.^eb^ gehassa pati,  ekagehamatte jeṭṭhakoti ^b^gahapatiko.^eb^ balisaṅkhātaṃ karaṃ  karotīti ^b^karakārako.^eb^ dhaññarāsiṃ dhanarāsiñca vaḍḍhetīti  ^b^rāsivaḍḍhako.^eb^</p>
              <p>[03] ^b^appaṃ^eb^ ^a^M1.0154^ea^ ^b^vā^eb^ti parittakaṃ vā antamaso taṇḍulanāḷimattakampi.  ^b^bhogakkhandha^eb^nti bhogarāsiṃ. ^b^mahantaṃ vā^eb^ti vipulaṃ vā.  yathā hi mahantaṃ pahāya pabbajituṃ dukkaraṃ, evaṃ appampīti dassanatthaṃ  ubhayamāha. dāsavāre pana yasmā dāso attanopi anissaro, pageva  bhogānaṃ. yañhi tassa dhanaṃ, taṃ sāmikānaññeva hoti, tasmā  bhogaggahaṇaṃ na kataṃ. ñātiyeva ñātiparivaṭṭo. </p>
            </h4>
          </h3>
          <h3>
            <h3n> paṇītatarasāmaññaphalavaṇṇanā </h3n>
            <h4>
              <h4n> </h4n>
              <p>[03] 189^b^.^eb^ ^b^sakkā pana, bhante, aññampi diṭṭheva  dhamme^eb^ti idha evamevāti na vuttaṃ. taṃ kasmāti ^a^V1.0141^ea^ ce, evamevāti hi  vuccamāne pahoti bhagavā sakalampi rattindivaṃ tato vā bhiyyopi  evarūpāhi upamāhi sāmaññaphalaṃ dīpetuṃ. tattha kiñcāpi etassa  bhagavato vacanasavane pariyantaṃ nāma natthi, tathāpi attho tādisoyeva  bhavissatīti cintetvā ^a^P1.0171^ea^ upari visesaṃ pucchanto evamevāti avatvā --  ``abhikkantatarañca paṇītatarañcā''ti āha. tattha  ^b^abhikkantatara^eb^nti abhimanāpataraṃ atiseṭṭhataranti attho.  ^b^paṇītatara^eb^nti uttamataraṃ. ^b^tena hī^eb^ti uyyojanatthe nipāto.  savane uyyojento hi naṃ evamāha. ^b^suṇohī^eb^ti  abhikkantatarañca paṇītatarañca sāmaññaphalaṃ suṇāti.</p>
              <p>[03] ^b^sādhukaṃ manasikarohī^eb^ti ettha pana sādhukaṃ sādhūti  ekatthametaṃ. ayañhi sādhu-saddo  āyācanasampaṭicchanasampahaṃsanasundara daḷhīkammādīsu dissati.  ``sādhu me, bhante, bhagavā saṅkhittena dhammaṃ desetū''tiādīsu (saṃ0  ni0  4.95) hi āyācane dissati. ``sādhu, bhanteti kho  so bhikkhu bhagavato bhāsitaṃ abhinanditvā anumoditvā''tiādīsu  (ma0 ni0 3.86) sampaṭicchane. ``sādhu sādhu,  sāriputtā''tiādīsu (dī0 ni0 3.349) sampahaṃsane. </p>
              <p>[21] ``sādhu dhammaruci rājā, sādhu paññāṇavā naro. </p>
              <p>[22] sādhu mittānamaddubbho, pāpassākaraṇaṃ sukha''nti..  (jā0 2.17.101).</p>
              <p>[03] ādīsu sundare. ``tena hi, brāhmaṇa, suṇohi sādhukaṃ  manasi karohī''tiādīsu (a0 ni0  5.192) sādhukasaddoyeva  daḷhīkamme, āṇattiyantipi vuccati ^a^M1.0155^ea^. idhāpi assa ettheva  daḷhīkamme ca āṇattiyañca veditabbo. sundarepi vaṭṭati.  daḷhīkammatthena hi daḷhamimaṃ dhammaṃ suṇāhi, suggahitaṃ gaṇhanto.  āṇattiatthena mama āṇattiyā suṇāhi, sundaratthena sundaramimaṃ bhaddakaṃ  dhammaṃ suṇāhīti evaṃ dīpitaṃ hoti.</p>
              <p>[03] ^b^manasi karohī^eb^ti āvajja, samannāharāti attho,  avikkhittacitto hutvā nisāmehi, citte karohīti adhippāyo.  api cettha suṇohīti sotindriyavikkhepanivāraṇametaṃ. sādhukaṃ  manasi karohīti manasikāre daḷhīkammaniyojanena  manindriyavikkhepanivāraṇaṃ. purimañcettha byañjanavipallāsaggāhavāraṇaṃ,  pacchimaṃ atthavipallāsaggāhavāraṇaṃ. purimena ca dhammassavane  niyojeti, pacchimena sutānaṃ dhammānaṃ dhāraṇūpaparikkhādīsu.  purimena ca sabyañjano ayaṃ dhammo, tasmā savanīyoti dīpeti  ^a^P1.0172^ea^. pacchimena sattho, tasmā sādhukaṃ manasi kātabboti. sādhukapadaṃ  ^a^V1.0142^ea^ vā  ubhayapadehi yojetvā yasmā ayaṃ dhammo dhammagambhīro ceva  desanāgambhīro ca, tasmā suṇāhi sādhukaṃ, yasmā atthagambhīro ca  paṭivedhagambhīro ca, tasmā sādhukaṃ manasi karohīti evaṃ yojanā  veditabbā. ^b^bhāsissāmī^eb^ti sakkā mahārājāti evaṃ paṭiññātaṃ  sāmaññaphaladesanaṃ vitthārato bhāsissāmi. ``desessāmī''ti hi  saṅkhittadīpanaṃ hoti. bhāsissāmīti vitthāradīpanaṃ. tenāha  vaṅgīsatthero -- </p>
              <p>[21] ``saṅkhittenapi deseti, vitthārenapi bhāsati. </p>
              <p>[22] sāḷikāyiva nigghoso, paṭibhānaṃ udīrayī''ti..  (saṃ0 ni0  1.214).</p>
              <p>[03] evaṃ vutte ussāhajāto hutvā -- ^b^``evaṃ, bhante''ti kho  rājā māgadho ajātasattu vedehiputto bhagavato paccassosi^eb^ bhagavato  vacanaṃ sampaṭicchi, paṭiggahesīti vuttaṃ hoti. </p>
              <p>[03] 190^b^.^eb^ athassa bhagavā etadavoca, etaṃ avoca,  idāni vattabbaṃ ``idha mahārājā''tiādiṃ sakalaṃ suttaṃ avocāti  attho. tattha ^b^idhā^eb^ti desāpadese nipāto, svāyaṃ katthaci lokaṃ  upādāya vuccati. yathāha -- ``idha tathāgato loke uppajjatī''ti.  katthaci sāsanaṃ yathāha ^a^M1.0156^ea^ -- ``idheva, bhikkhave, paṭhamo samaṇo,  idha dutiyo samaṇo''ti (a0 ni0  4.241). katthaci okāsaṃ.  yathāha -- </p>
              <p>[21] ``idheva tiṭṭhamānassa, devabhūtassa me sato. </p>
              <p>[22] punarāyu ca me laddho, evaṃ jānāhi mārisā''ti..  (dī0 ni0 2.369).</p>
              <p>[03] katthaci padapūraṇamattameva. yathāha ``idhāhaṃ, bhikkhave,  bhuttāvī assaṃ pavārito''ti (ma0 ni0 1.30). idha pana lokaṃ  upādāya vuttoti veditabbo. ^b^mahārājā^eb^ti yathā paṭiññātaṃ  desanaṃ desetuṃ puna mahārājāti ālapati. idaṃ vuttaṃ hoti --  ``mahārāja imasmiṃ loke ^a^P1.0173^ea^ tathāgato uppajjati arahaṃ...pe0... buddho  bhagavā''ti. tattha tathāgatasaddo brahmajāle vutto. arahantiādayo  visuddhimagge vitthāritā. ^b^loke uppajjatī^eb^ti ettha pana  ^b^loko^eb^ti -- okāsaloko sattaloko saṅkhāralokoti tividho.  idha pana sattaloko adhippeto. sattaloke uppajjamānopi ca  tathāgato na devaloke, na brahmaloke, manussalokeva uppajjati.  manussalokepi na aññasmiṃ cakkavāḷe, imasmiṃyeva cakkavāḷe. tatrāpi  na sabbaṭṭhānesu, ``puratthimāya disāya gajaṅgalaṃ nāma nigamo  tassāparena mahāsālo, tato parā paccantimā janapadā ^a^V1.0143^ea^ orato majjhe,  puratthimadakkhiṇāya disāya salaḷavatī nāma nadī. tato parā  paccantimā janapadā, orato majjhe, dakkhiṇāya disāya setakaṇṇikaṃ  nāma nigamo, tato parā paccantimā janapadā, orato majjhe,  pacchimāya disāya thūṇaṃ nāma brāhmaṇagāmo, tato parā paccantimā  janapadā, orato majjhe, uttarāya disāya usiraddhajo nāma pabbato,  tato parā paccantimā janapadā orato majjhe''ti evaṃ paricchinne  āyāmato tiyojanasate, vitthārato aḍḍhateyyayojanasate, parikkhepato  navayojanasate majjhimapadese uppajjati. na kevalañca tathāgato,  paccekabuddhā, aggasāvakā, asītimahātherā, buddhamātā, buddhapitā,  cakkavattī rājā aññe ca sārappattā brāhmaṇagahapatikā etthevuppajjanti.</p>
              <p>[03] tattha ^a^M1.0157^ea^ tathāgato sujātāya dinnamadhupāyāsabhojanato yāva  arahattamaggo, tāva uppajjati nāma, arahattaphale uppanno  nāma. mahābhinikkhamanato vā yāva arahattamaggo. tusitabhavanato  vā yāva arahattamaggo. dīpaṅkarapādamūlato vā yāva arahattamaggo,  tāva uppajjati nāma, arahattaphale ^a^P1.0174^ea^ uppanno nāma. idha  sabbapaṭhamaṃ uppannabhāvaṃ sandhāya uppajjatīti vuttaṃ. tathāgato loke  uppanno hotīti ayañhettha attho.</p>
              <p>[03] ^b^so imaṃ loka^eb^nti so bhagavā imaṃ lokaṃ. idāni  vattabbaṃ nidasseti. ^b^sadevaka^eb^nti saha devehi sadevakaṃ. evaṃ  saha mārena ^b^samārakaṃ,^eb^ saha brahmunā ^b^sabrahmakaṃ,^eb^ saha  samaṇabrāhmaṇehi ^b^sassamaṇabrāhmaṇiṃ.^eb^ pajātattā pajā, taṃ pajaṃ.  saha devamanussehi ^b^sadevamanussaṃ.^eb^ tattha sadevakavacanena  pañca kāmāvacaradevaggahaṇaṃ veditabbaṃ. samāraka -- vacanena  chaṭṭhakāmāvacaradevaggahaṇaṃ. sabrahmakavacanena brahmakāyikādibrahmaggahaṇaṃ.  sassamaṇabrāhmaṇīvacanena sāsanassa  paccatthikapaccāmittasamaṇabrāhmaṇaggahaṇaṃ,  samitapāpabāhitapāpasamaṇabrāhmaṇaggahaṇañca. pajāvacanena  sattalokaggahaṇaṃ. sadevamanussavacanena sammutidevāvasesamanussaggahaṇaṃ.  evamettha tīhi padehi okāsalokena saddhiṃ sattaloko. dvīhi  pajāvasena sattalokova gahitoti veditabbo.</p>
              <p>[03] aparo nayo, sadevakaggahaṇena arūpāvacaradevaloko gahito.  samārakaggahaṇena cha kāmāvacaradevaloko. sabrahmakaggahaṇena rūpī  brahmaloko. sassamaṇabrāhmaṇādiggahaṇena catuparisavasena sammutidevehi  vā saha manussaloko, avasesasabbasattaloko vā.</p>
              <p>[03] api cettha sadevakavacanena ukkaṭṭhaparicchedato sabbassa lokassa  sacchikatabhāvamāha. tato ^a^V1.0144^ea^ yesaṃ ahosi -- ``māro mahānubhāvo cha  kāmāvacarissaro vasavattī, kiṃ sopi etena sacchikato''ti, tesaṃ  ^a^P1.0175^ea^ vimatiṃ vidhamanto ^b^``samāraka''^eb^nti āha. yesaṃ pana ahosi --  ``brahmā mahānubhāvo ekaṅguliyā ekasmiṃ cakkavāḷasahasse ālokaṃ  pharati, dvīhi ^a^M1.0158^ea^ ...pe0... dasahi aṅgulīhi dasasu cakkavāḷasahassesu  ālokaṃ pharati. anuttarañca jhānasamāpattisukhaṃ paṭisaṃvedeti, kiṃ  sopi sacchikato''ti, tesaṃ vimatiṃ vidhamanto ^b^sabrahmaka^eb^nti  āha. tato ye cintesuṃ -- ``puthū samaṇabrāhmaṇā sāsanassa  paccatthikā, kiṃ tepi sacchikatā''ti, tesaṃ vimatiṃ vidhamanto  ^b^sassamaṇabrāhmaṇiṃ paja^eb^nti āha. evaṃ ukkaṭṭhukkaṭṭhānaṃ  sacchikatabhāvaṃ pakāsetvā atha sammutideve avasesamanusse ca upādāya  ukkaṭṭhaparicchedavasena sesasattalokassa sacchikatabhāvaṃ pakāsento  ^b^sadevamanussa^eb^nti āha. ayamettha bhāvānukkamo.</p>
              <p>[03] porāṇā panāhu ^b^sadevaka^eb^nti devehi saddhiṃ avasesalokaṃ.  ^b^samāraka^eb^nti mārena saddhiṃ avasesalokaṃ. ^b^sabrahmaka^eb^nti  brahmehi saddhiṃ avasesalokaṃ. evaṃ sabbepi tibhavūpage satte  tīhākārehi tīsu padesu pakkhipitvā puna dvīhi padehi pariyādiyanto  ^b^sassamaṇabrāhmaṇiṃ pajaṃ sadevamanussa^eb^nti āha. evaṃ pañcahipi  padehi tena tenākārena tedhātukameva pariyādinnanti.</p>
              <p>[03] ^b^sayaṃ abhiññā sacchikatvā pavedetī^eb^ti ettha pana  ^b^saya^eb^nti sāmaṃ aparaneyyo hutvā. ^b^abhiññā^eb^ti abhiññāya,  adhikena ñāṇena ñatvāti attho. ^b^sacchikatvā^eb^ti paccakkhaṃ  katvā, etena anumānādipaṭikkhepo kato hoti. ^b^pavedetī^eb^ti  bodheti viññāpeti pakāseti.</p>
              <p>[03] ^b^so dhammaṃ deseti ādikalyāṇaṃ...pe0...  pariyosānakalyāṇa^eb^nti so bhagavā sattesu kāruññataṃ paṭicca hitvāpi  anuttaraṃ vivekasukhaṃ dhammaṃ deseti. tañca kho appaṃ vā bahuṃ vā  desento ādikalyāṇādippakārameva deseti. ādimhipi, kalyāṇaṃ  bhaddakaṃ anavajjameva katvā deseti, majjhepi, pariyosānepi, kalyāṇaṃ  bhaddakaṃ anavajjameva katvā desetīti vuttaṃ hoti. tattha atthi  desanāya ādimajjhapariyosānaṃ, atthi sāsanassa. desanāya tāva  catuppadikāyapi gāthāya paṭhamapādo ādi nāma, tato dve  majjhaṃ nāma, ante eko pariyosānaṃ nāma.  ekānusandhikassa suttassa nidānaṃ ādi, idamavocāti  pariyosānaṃ, ubhinnamantarā ^a^M1.0159^ea^ majjhaṃ. anekānusandhikassa  ^a^P1.0176^ea^ suttassa paṭhamānusandhi ādi, ante anusandhi pariyosānaṃ,  majjhe eko vā dve vā bahū vā majjhameva.</p>
              <p>[03] sāsanassa pana sīlasamādhivipassanā ādi nāma.  vuttampi cetaṃ -- ``ko cādi kusalānaṃ ^a^V1.0145^ea^ dhammānaṃ? sīlañca  suvisuddhaṃ diṭṭhi ca ujukā''ti (saṃ0 ni0  5.369). ``atthi,  bhikkhave, majjhimā paṭipadā tathāgatena abhisambuddhā''ti evaṃ vutto  pana ariyamaggo majjhaṃ nāma. phalañceva nibbānañca  pariyosānaṃ nāma. ``etadatthamidaṃ, brāhmaṇa, brahmacariyaṃ, etaṃ  sāraṃ, etaṃ pariyosāna''nti (ma0 ni0 1.324) hi ettha phalaṃ  pariyosānanti vuttaṃ. ``nibbānogadhaṃ hi, āvuso visākha,  brahmacariyaṃ vussati, nibbānaparāyanaṃ nibbānapariyosāna''nti (ma0  ni0 1.466) ettha nibbānaṃ pariyosānanti vuttaṃ. idha  desanāya ādimajjhapariyosānaṃ adhippetaṃ. bhagavā hi dhammaṃ desento  ādimhi sīlaṃ dassetvā majjhe maggaṃ pariyosāne nibbānaṃ dasseti.  tena vuttaṃ -- ``so dhammaṃ deseti ādikalyāṇaṃ majjhekalyāṇaṃ  pariyosānakalyāṇa''nti. tasmā aññopi dhammakathiko dhammaṃ  kathento -- </p>
              <p>[21] ``ādimhi sīlaṃ dasseyya, majjhe maggaṃ vibhāvaye. </p>
              <p>[22] pariyosānamhi nibbānaṃ, esā kathikasaṇṭhitī''ti..</p>
              <p>[03] ^b^sātthaṃ sabyañjana^eb^nti yassa hi  yāgubhattaitthipurisādivaṇṇanānissitā desanā hoti, na so sātthaṃ  deseti. bhagavā pana tathārūpaṃ desanaṃ pahāya catusatipaṭṭhānādinissitaṃ  desanaṃ deseti. tasmā sātthaṃ desetīti vuccati. yassa pana desanā  ekabyañjanādiyuttā vā sabbaniroṭṭhabyañjanā vā  sabbavissaṭṭhasabbaniggahītabyañjanā vā, tassa  damiḷakirātasavarādimilakkhūnaṃ bhāsā viya byañjanapāripūriyā  abhāvato abyañjanā nāma desanā hoti. bhagavā pana -- </p>
              <p>[21] ``sithilaṃ ^a^P1.0177^ea^ dhanitañca dīgharassaṃ, garukaṃ lahukañca  niggahītaṃ. </p>
              <p>[22] sambandhavavatthitaṃ vimuttaṃ, dasadhā byañjanabuddhiyā  pabhedo''ti..</p>
              <p>[03] evaṃ ^a^M1.0160^ea^ vuttaṃ dasavidhaṃ byañjanaṃ amakkhetvā paripuṇṇabyañjanameva  katvā dhammaṃ deseti, tasmā sabyañjanaṃ dhammaṃ desetīti vuccati.  ^b^kevalaparipuṇṇa^eb^nti ettha ^b^kevala^eb^nti sakalādhivacanaṃ.  ^b^paripuṇṇa^eb^nti anūnādhikavacanaṃ. idaṃ vuttaṃ hoti  sakalaparipuṇṇameva deseti, ekadesanāpi aparipuṇṇā natthīti.  upanetabbāpanetabbassa abhāvato kevalaparipuṇṇanti veditabbaṃ.  ^b^parisuddha^eb^nti nirupakkilesaṃ. yo hi imaṃ dhammadesanaṃ nissāya  lābhaṃ vā sakkāraṃ vā labhissāmīti deseti, tassa aparisuddhā desanā  hoti. bhagavā pana lokāmisanirapekkho hitapharaṇena ^a^V1.0146^ea^ mettābhāvanāya  muduhadayo ullumpanasabhāvasaṇṭhitena cittena deseti. tasmā parisuddhaṃ  dhammaṃ desetīti vuccati.</p>
              <p>[03] ^b^brahmacariyaṃ pakāsetī^eb^ti ettha panāyaṃ brahmacariya-saddo dāne  veyyāvacce pañcasikkhāpadasīle appamaññāsu methunaviratiyaṃ  sadārasantose vīriye uposathaṅgesu ariyamagge sāsaneti imesvatthesu  dissati. </p>
              <p>[21] ``kiṃ te vataṃ kiṃ pana brahmacariyaṃ, </p>
              <p>[27] kissa suciṇṇassa ayaṃ vipāko. </p>
              <p>[26] iddhī jutī balavīriyūpapatti, </p>
              <p>[22] idañca te nāga, mahāvimānaṃ.. </p>
              <p>[21] ahañca bhariyā ca manussaloke, </p>
              <p>[27] saddhā ubho dānapatī ahumhā. </p>
              <p>[26] opānabhūtaṃ me gharaṃ tadāsi, </p>
              <p>[22] santappitā samaṇabrāhmaṇā ca.. </p>
              <p>[21] taṃ ^a^P1.0178^ea^ me vataṃ taṃ pana brahmacariyaṃ, </p>
              <p>[27] tassa suciṇṇassa ayaṃ vipāko. </p>
              <p>[26] iddhī jutī balavīriyūpapatti, </p>
              <p>[22] idañca me dhīra mahāvimāna''nti..  (jā0 2.17.1595).</p>
              <p>[03] imasmiñhi puṇṇakajātake dānaṃ brahmacariyanti vuttaṃ. </p>
              <p>[21] ``kena pāṇi kāmadado, kena pāṇi madhussavo. </p>
              <p>[22] kena te brahmacariyena, puññaṃ pāṇimhi ijjhati.. </p>
              <p>[21] tena ^a^M1.0161^ea^ pāṇi kāmadado, tena pāṇi madhussavo. </p>
              <p>[22] tena me brahmacariyena, puññaṃ pāṇimhi ijjhatī''ti..  (pe0 va0 275,277).</p>
              <p>[03] imasmiṃ ^a^V1.0147^ea^ aṅkurapetavatthumhi veyyāvaccaṃ brahmacariyanti vuttaṃ.  ``evaṃ, kho taṃ bhikkhave, tittiriyaṃ nāma brahmacariyaṃ ahosī''ti  (cūḷava0 311) imasmiṃ tittirajātake pañcasikkhāpadasīlaṃ  brahmacariyanti vuttaṃ. ``taṃ kho pana me, pañcasikha, brahmacariyaṃ neva  nibbidāya na virāgāya na nirodhāya...pe0... yāvadeva  brahmalokūpapattiyā''ti (dī0 ni0 2.329) imasmiṃ mahāgovindasutte  catasso appamaññāyo brahmacariyanti vuttā. ``pare abrahmacārī  bhavissanti, mayamettha brahmacārī bhavissāmā''ti (ma0 ni0 1.83)  imasmiṃ sallekhasutte methunavirati brahmacariyanti vuttā. </p>
              <p>[21] ``mayañca bhariyā nātikkamāma, </p>
              <p>[27] amhe ca bhariyā nātikkamanti. </p>
              <p>[26] aññatra tāhi brahmacariyaṃ carāma, </p>
              <p>[22] tasmā hi amhaṃ daharā na mīyare''ti.. (jā0  1.4.97).</p>
              <p>[03] mahādhammapālajātake sadārasantoso brahmacariyanti vutto.  ``abhijānāmi ^a^P1.0179^ea^ kho panāhaṃ, sāriputta, caturaṅgasamannāgataṃ brahmacariyaṃ  caritā, tapassī sudaṃ homī''ti (ma0 ni0 1.155) lomahaṃsanasutte  vīriyaṃ brahmacariyanti vuttaṃ. </p>
              <p>[21] ``hīnena brahmacariyena, khattiye upapajjati. </p>
              <p>[22] majjhimena ca devattaṃ, uttamena visujjhatī''ti..  (jā0 1.8.75).</p>
              <p>[03] evaṃ nimijātake attadamanavasena kato aṭṭhaṅgiko uposatho  brahmacariyanti vutto. ``idaṃ kho pana me, pañcasikha, brahmacariyaṃ  ekantanibbidāya virāgāya nirodhāya...pe0... ayameva ariyo  aṭṭhaṅgiko maggo''ti (dī0 ni0 2.329) mahāgovindasuttasmiṃyeva  ariyamaggo brahmacariyanti vutto. ``tayidaṃ brahmacariyaṃ iddhañceva  phītañca vitthārikaṃ bāhujaññaṃ puthubhūtaṃ yāva devamanussehi  suppakāsita''nti (dī0 ni0 3.174) pāsādikasutte  sikkhattayasaṅgahitaṃ sakalasāsanaṃ brahmacariyanti vuttaṃ. imasmimpi  ṭhāne idameva brahmacariyanti adhippetaṃ. tasmā brahmacariyaṃ  pakāsetīti so dhammaṃ deseti ādikalyāṇaṃ...pe0... parisuddhaṃ.  evaṃ desento ca sikkhattayasaṅgahitaṃ sakalasāsanaṃ brahmacariyaṃ  pakāsetīti ^a^M1.0162^ea^ evamettha attho daṭṭhabbo. ^b^brahmacariya^eb^nti seṭṭhaṭṭhena  brahmabhūtaṃ cariyaṃ. brahmabhūtānaṃ vā buddhādīnaṃ cariyanti vuttaṃ hoti. </p>
              <p>[03] 191^b^.^eb^ ^b^taṃ dhamma^eb^nti ^a^V1.0148^ea^ taṃ vuttappakārasampadaṃ dhammaṃ.  ^b^suṇāti gahapati vā^eb^ti kasmā paṭhamaṃ gahapatiṃ niddisati?  nihatamānattā, ussannattā ca. yebhuyyena hi khattiyakulato pabbajitā  jātiṃ nissāya mānaṃ karonti. brāhmaṇakulā pabbajitā mante  nissāya mānaṃ karonti. hīnajaccakulā pabbajitā attano attano  vijātitāya patiṭṭhātuṃ na sakkonti. gahapatidārakā pana kacchehi  sedaṃ muñcantehi piṭṭhiyā loṇaṃ pupphamānāya bhūmiṃ kasitvā tādisassa  mānassa abhāvato nihatamānadappā honti. te pabbajitvā ^a^P1.0180^ea^ mānaṃ vā  dappaṃ vā akatvā yathābalaṃ sakalabuddhavacanaṃ uggahetvā vipassanāya  kammaṃ karontā sakkonti arahatte patiṭṭhātuṃ. itarehi ca kulehi  nikkhamitvā pabbajitā nāma na bahukā, gahapatikāva bahukā. iti  nihatamānattā ussannattā ca paṭhamaṃ gahapatiṃ niddisatīti.</p>
              <p>[03] ^b^aññatarasmiṃ vā^eb^ti itaresaṃ vā kulānaṃ aññatarasmiṃ.  ^b^paccājāto^eb^ti patijāto. ^b^tathāgate saddhaṃ paṭilabhatī^eb^ti  parisuddhaṃ dhammaṃ sutvā dhammassāmimhi tathāgate -- ``sammāsambuddho  vata so bhagavā''ti saddhaṃ paṭilabhati. ^b^iti paṭisañcikkhatī^eb^ti  evaṃ paccavekkhati. ^b^sambādho gharāvāso^eb^ti sacepi saṭṭhihatthe ghare  yojanasatantarepi vā dve jāyampatikā vasanti, tathāpi nesaṃ  sakiñcanasapalibodhaṭṭhena gharāvāso sambādhoyeva. ^b^rajopatho^eb^ti  rāgarajādīnaṃ ^b^uṭṭhānaṭṭhāna^eb^nti mahāaṭṭhakathāyaṃ vuttaṃ.  āgamanapathotipi vadanti. alagganaṭṭhena abbhokāso viyāti  ^b^abbhokāso.^eb^ pabbajito hi  kūṭāgāraratanapāsādadevavimānādīsu pihitadvāravātapānesu paṭicchannesu  vasantopi neva laggati, na sajjati, na bajjhati. tena vuttaṃ --  ``abbhokāso pabbajjā''ti. api ca sambādho gharāvāso  kusalakiriyāya okāsābhāvato. rajopatho asaṃvutasaṅkāraṭṭhānaṃ  viya rajānaṃ kilesarajānaṃ sannipātaṭṭhānato. abbhokāso  pabbajjā kusalakiriyāya yathāsukhaṃ okāsasabbhāvato.</p>
              <p>[03] ^b^nayidaṃ^eb^ ^a^M1.0163^ea^ ^b^sukaraṃ...pe0... pabbajeyya^eb^nti etthāyaṃ  saṅkhepakathā, yadetaṃ sikkhattayabrahmacariyaṃ ekampi divasaṃ akhaṇḍaṃ  katvā carimakacittaṃ pāpetabbatāya ekantaparipuṇṇaṃ, caritabbaṃ  ekadivasampi ca kilesamalena amalīnaṃ katvā carimakacittaṃ  pāpetabbatāya ekantaparisuddhaṃ ^a^P1.0181^ea^. ^b^saṅkhalikhita^eb^nti  likhitasaṅkhasadisaṃ dhotasaṅkhasappaṭibhāgaṃ caritabbaṃ. idaṃ na sukaraṃ  agāraṃ ajjhāvasatā agāramajjhe vasantena  ekantaparipuṇṇaṃ...pe0... carituṃ, yaṃnūnāhaṃ kese ca massuñca ohāretvā  kasāyarasapītatāya kāsāyāni brahmacariyaṃ carantānaṃ  anucchavikāni vatthāni acchādetvā paridahitvā agārasmā  nikkhamitvā anagāriyaṃ pabbajeyyanti. ettha ca yasmā ^a^V1.0149^ea^ agārassa  hitaṃ kasivāṇijjādikammaṃ agāriyanti vuccati, tañca pabbajjāya  natthi, tasmā pabbajjā anagāriyanti ñātabbā, taṃ anagāriyaṃ.  ^b^pabbajeyya^eb^nti paṭipajjeyyaṃ. </p>
              <p>[03] 192-193^b^.^eb^ ^b^appaṃ vā^eb^ti sahassato heṭṭhā bhogakkhandho  appo nāma hoti, sahassato paṭṭhāya mahā. ābandhanaṭṭhena ñātiyeva  ñātiparivaṭṭo. sopi vīsatiyā heṭṭhā appo nāma hoti, vīsatiyā  paṭṭhāya mahā. ^b^pātimokkhasaṃvarasaṃvuto^eb^ti pātimokkhasaṃvarena  samannāgato. ^b^ācāragocarasampanno^eb^ti ācārena ceva gocarena ca  sampanno. ^b^aṇumattesū^eb^ti appamattakesu. ^b^vajjesū^eb^ti  akusaladhammesu. ^b^bhayadassāvī^eb^ti bhayadassī.  ^b^samādāyā^eb^ti sammā ādiyitvā. ^b^sikkhati  sikkhāpadesū^eb^ti sikkhāpadesu taṃ taṃ sikkhāpadaṃ samādiyitvā  sikkhati. ayamettha saṅkhepo, vitthāro pana visuddhimagge  vutto.</p>
              <p>[03] ^b^kāyakammavacīkammena samannāgato kusalena  parisuddhājīvo^eb^ti ettha ācāragocaraggahaṇeneva ca kusale  kāyakammavacīkamme gahitepi yasmā idaṃ ājīvapārisuddhisīlaṃ nāma  na ākāse vā rukkhaggādīsu vā uppajjati, kāyavacīdvāresuyeva pana  uppajjati; tasmā tassa uppattidvāradassanatthaṃ kāyakammavacīkammena  samannāgato kusalenāti vuttaṃ. yasmā pana tena samannāgato, tasmā  parisuddhājīvo. samaṇamuṇḍikaputtasuttantavasena ^a^P1.0182^ea^ (ma0 ni0 2.260)  vā evaṃ vuttaṃ. tattha hi ``katame ca, thapati, kusalā sīlā?  kusalaṃ ^a^M1.0164^ea^ kāyakammaṃ, kusalaṃ vacīkammaṃ, parisuddhaṃ ājīvampi kho ahaṃ  thapati sīlasmiṃ vadāmī''ti vuttaṃ. yasmā pana tena samannāgato,  tasmā parisuddhājīvoti veditabbo.</p>
              <p>[03] ^b^sīlasampanno^eb^ti brahmajāle vuttena tividhena sīlena  samannāgato hoti. ^b^indriyesu guttadvāro^eb^ti manacchaṭṭhesu indriyesu  pihitadvāro hoti. ^b^satisampajaññena samannāgato^eb^ti abhikkante  paṭikkantetiādīsu sattasu ṭhānesu satiyā ceva sampajaññena ca  samannāgato hoti. ^b^santuṭṭho^eb^ti catūsu paccayesu tividhena  santosena santuṭṭho hoti. </p>
            </h4>
          </h3>
          <h3>
            <h3n> cūḷasīlavaṇṇanā </h3n>
            <h4>
              <h4n> </h4n>
              <p>[03] 194-211^b^.^eb^ evaṃ mātikaṃ nikkhipitvā anupubbena bhājento  ^b^``kathañca, mahārāja, bhikkhu sīlasampanno hotī''^eb^tiādimāha.  tattha ^b^idampissa hoti sīlasmi^eb^nti idampi assa bhikkhuno  pāṇātipātā veramaṇi sīlasmiṃ ekaṃ sīlaṃ hotīti attho.  paccattavacanatthe vā etaṃ ^a^V1.0150^ea^ bhummaṃ. mahāaṭṭhakathāyañhi idampi tassa  samaṇassa sīlanti ayameva attho vutto. sesaṃ brahmajāle vuttanayeneva  veditabbaṃ. ^b^idamassa hoti sīlasmi^eb^nti idaṃ assa sīlaṃ  hotīti attho. </p>
              <p>[03] 212^b^.^eb^ ^b^na kutoci bhayaṃ samanupassati, yadidaṃ  sīlasaṃvarato^eb^ti yāni asaṃvaramūlakāni bhayāni uppajjanti, tesu yaṃ  idaṃ bhayaṃ sīlasaṃvarato bhaveyya, taṃ kutoci ekasaṃvaratopi na  samanupassati. kasmā? saṃvarato asaṃvaramūlakassa bhayassa abhāvā.  ^b^muddhābhisitto^eb^ti yathāvidhānavihitena khattiyābhisekena muddhani  avasitto. ^b^yadidaṃ paccatthikato^eb^ti yaṃ kutoci  ekapaccatthikatopi bhayaṃ bhaveyya, taṃ na samanupassati. kasmā?  yasmā nihatapaccāmitto. ^b^ajjhatta^eb^nti ^a^P1.0183^ea^ niyakajjhattaṃ, attano  santāneti attho. ^b^anavajjasukha^eb^nti anavajjaṃ aninditaṃ kusalaṃ  sīlapadaṭṭhānehi avippaṭisārapāmojjapītipassaddhidhammehi pariggahitaṃ  kāyikacetasikasukhaṃ paṭisaṃvedeti. ^b^evaṃ kho, mahārāja, bhikkhu  sīlasampanno hotī^eb^ti evaṃ nirantaraṃ vitthāretvā dassitena tividhena  sīlena samannāgato bhikkhu sīlasampanno nāma hotīti sīlakathaṃ  niṭṭhāpesi. </p>
            </h4>
          </h3>
          <h3>
            <h3n> indriyasaṃvarakathā </h3n>
            <h4>
              <h4n> </h4n>
              <p>[03] 213^b^.^eb^ indriyesu ^a^M1.0165^ea^ guttadvārabhājanīye ^b^cakkhunā  rūpa^eb^nti ayaṃ cakkhusaddo katthaci buddhacakkhumhi vattati, yathāha  -- ``buddhacakkhunā lokaṃ volokesī''ti (mahāva0 9). katthaci  sabbaññutaññāṇasaṅkhāte samantacakkhumhi, yathāha -- ``tathūpamaṃ  dhammamayaṃ, sumedha, pāsādamāruyha samantacakkhū''ti (mahāva0 8).  katthaci dhammacakkhumhi ``virajaṃ vītamalaṃ dhammacakkhuṃ udapādī''ti  (mahāva0 16) hi ettha ariyamaggattayapaññā. ``cakkhuṃ udapādi  ñāṇaṃ udapādī''ti (mahāva0 15) ettha pubbenivāsādiñāṇaṃ  paññācakkhūti vuccati. ``dibbena cakkhunā''ti (ma0 ni0  1.284) āgataṭṭhānesu dibbacakkhumhi vattati. ``cakkhuñca paṭicca  rūpe cā''ti ettha pasādacakkhumhi vattati. idha panāyaṃ  pasādacakkhuvohārena cakkhuviññāṇe vattati, tasmā cakkhuviññāṇena  rūpaṃ disvāti ayametthattho. sesapadesu yaṃ vattabbaṃ siyā, taṃ sabbaṃ  visuddhimagge vuttaṃ. ^b^abyāsekasukha^eb^nti  kilesabyāsekavirahitattā abyāsekaṃ asammissaṃ parisuddhaṃ  adhicittasukhaṃ paṭisaṃvedetīti. </p>
            </h4>
          </h3>
          <h3>
            <h3n> satisampajaññakathā </h3n>
            <h4>
              <h4n> </h4n>
              <p>[03] 214^b^.^eb^ satisampajaññabhājanīyamhi ^a^V1.0151^ea^ ^b^abhikkante  paṭikkante^eb^ti ettha tāva abhikkantaṃ vuccati gamanaṃ, paṭikkantaṃ nivattanaṃ,  tadubhayampi catūsu iriyāpathesu labbhati. gamane tāva purato kāyaṃ  abhiharanto abhikkamati nāma ^a^P1.0184^ea^. paṭinivattanto paṭikkamati nāma.  ṭhānepi ṭhitakova kāyaṃ purato onāmento abhikkamati nāma, pacchato  apanāmento paṭikkamati nāma. nisajjāya nisinnakova āsanassa  purimāṅgābhimukho saṃsaranto abhikkamati nāma, pacchimāṅgapadesaṃ  paccāsaṃsaranto paṭikkamati nāma. nipajjanepi eseva nayo.</p>
              <p>[03] ^b^sampajānakārī hotī^eb^ti sampajaññena sabbakiccakārī.  sampajaññameva vā kārī. so hi abhikkantādīsu sampajaññaṃ karoteva.  na katthaci sampajaññavirahito hoti. tattha sātthakasampajaññaṃ,  sappāyasampajaññaṃ, gocarasampajaññaṃ asammohasampajaññanti catubbidhaṃ  sampajaññaṃ. tattha abhikkamanacitte uppanne cittavaseneva agantvā --  ``kinnu me ettha gatena attho atthi natthī''ti atthānatthaṃ  pariggahetvā atthapariggaṇhanaṃ sātthakasampajaññaṃ. tattha ^a^M1.0166^ea^ ca  atthoti cetiyadassanabodhisaṅghatherāsubhadassanādivasena dhammato  vuḍḍhi. cetiyaṃ vā bodhiṃ vā disvāpi hi buddhārammaṇaṃ,  saṅghadassanena saṅghārammaṇaṃ, pītiṃ uppādetvā tadeva khayavayato  sammasanto arahattaṃ pāpuṇāti. there disvā tesaṃ ovāde patiṭṭhāya,  asubhaṃ disvā tattha paṭhamajjhānaṃ uppādetvā tadeva khayavayato  sammasanto arahattaṃ pāpuṇāti. tasmā etesaṃ dassanaṃ sātthakanti  vuttaṃ. keci pana āmisatopi vuḍḍhi atthoyeva, taṃ nissāya  brahmacariyānuggahāya paṭipannattāti vadanti.</p>
              <p>[03] tasmiṃ pana gamane sappāyāsappāyaṃ pariggahetvā  sappāyapariggaṇhanaṃ sappāyasampajaññaṃ. seyyathidaṃ -- cetiyadassanaṃ  tāva sātthakaṃ, sace pana cetiyassa mahāpūjāya dasadvādasayojanantare  parisā sannipatanti, attano vibhavānurūpā itthiyopi purisāpi  alaṅkatapaṭiyattā cittakammarūpakāni ^a^P1.0185^ea^ viya sañcaranti. tatra cassa  iṭṭhe ārammaṇe lobho hoti, aniṭṭhe paṭigho, asamapekkhane moho  uppajjati, kāyasaṃsaggāpattiṃ vā āpajjati. jīvitabrahmacariyānaṃ vā  antarāyo hoti, evaṃ taṃ ṭhānaṃ asappāyaṃ hoti.  vuttappakārāntarāyābhāve sappāyaṃ. bodhidassanepi eseva nayo.  saṅghadassanampi sātthaṃ. sace pana antogāme mahāmaṇḍapaṃ kāretvā  sabbarattiṃ dhammassavanaṃ karontesu manussesu vuttappakāreneva  janasannipāto ^a^V1.0152^ea^ ceva antarāyo ca hoti, evaṃ taṃ ṭhānaṃ asappāyaṃ hoti.  antarāyābhāve sappāyaṃ. mahāparisaparivārānaṃ therānaṃ dassanepi  eseva nayo.</p>
              <p>[03] asubhadassanampi sātthaṃ, tadatthadīpanatthañca idaṃ vatthu -- eko  kira daharabhikkhu sāmaṇeraṃ gahetvā dantakaṭṭhatthāya gato. sāmaṇero  maggā okkamitvā purato gacchanto asubhaṃ disvā paṭhamajjhānaṃ  nibbattetvā tadeva pādakaṃ katvā saṅkhāre sammasanto tīṇi phalāni  sacchikatvā uparimaggatthāya kammaṭṭhānaṃ pariggahetvā aṭṭhāsi. daharo  taṃ apassanto sāmaṇerāti pakkosi. so `mayā pabbajitadivasato  paṭṭhāya bhikkhunā saddhiṃ dve kathā nāma na kathitapubbā. aññasmimpi  divase upari visesaṃ nibbattessāmī'ti cintetvā kiṃ, bhanteti  paṭivacanamadāsi. `ehī'ti ca vutte ekavacaneneva āgantvā, `bhante,  iminā tāva maggeneva gantvā mayā ṭhitokāse muhuttaṃ ^a^M1.0167^ea^ puratthābhimukho  ṭhatvā olokethā'ti āha. so tathā katvā tena pattavisesameva  pāpuṇi. evaṃ ekaṃ asubhaṃ dvinnaṃ janānaṃ atthāya jātaṃ. evaṃ  sātthampi panetaṃ purisassa mātugāmāsubhaṃ asappāyaṃ, mātugāmassa ca  purisāsubhaṃ asappāyaṃ, sabhāgameva sappāyanti evaṃ sappāyapariggaṇhanaṃ  sappāyasampajaññaṃ nāma.</p>
              <p>[03] evaṃ pariggahitasātthakasappāyassa pana aṭṭhatiṃsāya kammaṭṭhānesu  attano cittaruciyaṃ kammaṭṭhānasaṅkhātaṃ ^a^P1.0186^ea^ gocaraṃ uggahetvā  bhikkhācāragocare taṃ gahetvāva gamanaṃ gocarasampajaññaṃ nāma.  tassāvibhāvanatthaṃ idaṃ catukkaṃ veditabbaṃ --</p>
              <p>[03] idhekacco bhikkhu harati, na paccāharati; ekacco paccāharati,  na harati; ekacco pana neva harati, na paccāharati; ekacco harati  ca, paccāharati cāti. tattha yo bhikkhu divasaṃ caṅkamena nisajjāya  ca āvaraṇīyehi dhammehi cittaṃ parisodhetvā tathā rattiyā paṭhamayāme,  majjhimayāme seyyaṃ kappetvā pacchimayāmepi nisajjacaṅkamehi  vītināmetvā pageva cetiyaṅgaṇabodhiyaṅgaṇavattaṃ katvā bodhirukkhe udakaṃ  āsiñcitvā, pānīyaṃ paribhojanīyaṃ paccupaṭṭhapetvā  ācariyupajjhāyavattādīni sabbāni khandhakavattāni samādāya vattati.  so sarīraparikammaṃ katvā senāsanaṃ pavisitvā dve tayo pallaṅke  usumaṃ gāhāpento kammaṭṭhānaṃ anuyuñjitvā bhikkhācāravelāyaṃ uṭṭhahitvā  kammaṭṭhānasīseneva pattacīvaramādāya senāsanato nikkhamitvā kammaṭṭhānaṃ  manasikarontova cetiyaṅgaṇaṃ gantvā, sace buddhānussatikammaṭṭhānaṃ hoti,  taṃ avissajjetvāva cetiyaṅgaṇaṃ pavisati. aññaṃ ce kammaṭṭhānaṃ hoti,  sopānamūle ṭhatvā hatthena gahitabhaṇḍaṃ viya taṃ ṭhapetvā buddhārammaṇaṃ  pītiṃ gahetvā cetiyaṅgaṇaṃ āruyha, mahantaṃ cetiyaṃ ^a^V1.0153^ea^ ce, tikkhattuṃ  padakkhiṇaṃ katvā catūsu ṭhānesu vanditabbaṃ. khuddakaṃ cetiyaṃ ce,  tatheva padakkhiṇaṃ katvā aṭṭhasu ṭhānesu vanditabbaṃ. cetiyaṃ vanditvā  bodhiyaṅgaṇaṃ pattenāpi buddhassa bhagavato sammukhā viya nipaccākāraṃ  dassetvā bodhi vanditabbā. so evaṃ cetiyañca bodhiñca vanditvā  paṭisāmitaṭṭhānaṃ gantvā paṭisāmitabhaṇḍakaṃ hatthena gaṇhanto viya  nikkhittakammaṭṭhānaṃ gahetvā gāmasamīpe kammaṭṭhānasīseneva cīvaraṃ  pārupitvā gāmaṃ piṇḍāya pavisati. atha naṃ manussā disvā ayyo  no āgatoti paccuggantvā ^a^P1.0187^ea^ pattaṃ gahetvā āsanasālāya vā gehe vā  ^a^M1.0168^ea^ nisīdāpetvā yāguṃ datvā yāva bhattaṃ na niṭṭhāti, tāva pāde dhovitvā  telena makkhetvā purato te nisīditvā pañhaṃ vā pucchanti, dhammaṃ vā  sotukāmā honti. sacepi na kathāpenti, janasaṅgahatthaṃ dhammakathā  nāma kātabbā yevāti aṭṭhakathācariyā vadanti. dhammakathā hi  kammaṭṭhānavinimuttā nāma natthi, tasmā kammaṭṭhānasīseneva dhammakathaṃ  kathetvā kammaṭṭhānasīseneva āhāraṃ paribhuñjitvā anumodanaṃ katvā  nivattiyamānehipi manussehi anugatova gāmato nikkhamitvā tattha te  nivattetvā maggaṃ paṭipajjati.</p>
              <p>[03] atha naṃ puretaraṃ nikkhamitvā bahigāme katabhattakiccā  sāmaṇeradaharabhikkhū disvā paccuggantvā pattacīvaramassa gaṇhanti.  porāṇakabhikkhū kira amhākaṃ upajjhāyo ācariyoti na mukhaṃ  oloketvā vattaṃ karonti, sampattaparicchedeneva karonti. te taṃ  pucchanti -- ``bhante, ete manussā tumhākaṃ kiṃ honti,  mātipakkhato sambandhā pitipakkhato''ti? kiṃ disvā pucchathāti?  tumhesu etesaṃ pemaṃ bahumānanti. āvuso, yaṃ mātāpitūhipi dukkaraṃ,  taṃ ete amhākaṃ karonti, pattacīvarampi no etesaṃ santakameva, etesaṃ  ānubhāvena neva bhaye bhayaṃ, na chātake chātakaṃ jānāma. īdisā  nāma amhākaṃ upakārino natthīti tesaṃ guṇe kathento gacchati. ayaṃ  vuccati ^b^harati na paccāharatī^eb^ti.</p>
              <p>[03] yassa pana pageva vuttappakāraṃ vattapaṭipattiṃ karontassa  kammajatejodhātu pajjalati, anupādinnakaṃ muñcitvā upādinnakaṃ  gaṇhāti, sarīrato sedā muñcanti, kammaṭṭhānaṃ vīthiṃ nārohati, so  pageva pattacīvaramādāya vegasā cetiyaṃ vanditvā gorūpānaṃ  nikkhamanavelāyameva gāmaṃ yāgubhikkhāya pavisitvā yāguṃ labhitvā  āsanasālaṃ gantvā pivati, athassa dvattikkhattuṃ ^a^P1.0188^ea^ ajjhoharaṇamatteneva  kammajatejodhātu upādinnakaṃ muñcitvā anupādinnakaṃ gaṇhāti, ghaṭasatena  nhāto viya tejodhātu pariḷāhanibbānaṃ patvā kammaṭṭhānasīsena yāguṃ  paribhuñjitvā pattañca mukhañca dhovitvā antarābhatte kammaṭṭhānaṃ  manasikatvā avasesaṭṭhāne piṇḍāya caritvā kammaṭṭhānasīsena āhārañca  paribhuñjitvā tato paṭṭhāya poṅkhānupoṅkhaṃ upaṭṭhahamānaṃ kammaṭṭhānaṃ  gahetvā ^a^V1.0154^ea^ āgacchati, ayaṃ vuccati ^b^paccāharati^eb^  ^a^M1.0169^ea^ ^b^na haratī^eb^ti.  edisā ca bhikkhū yāguṃ pivitvā vipassanaṃ ārabhitvā buddhasāsane  arahattappattā nāma gaṇanapathaṃ vītivattā. sīhaḷadīpeyeva tesu tesu  gāmesu āsanasālāyaṃ vā na taṃ āsanamatthi, yattha yāguṃ pivitvā  arahattappattā bhikkhū natthīti.</p>
              <p>[03] yo pana pamādavihārī hoti, nikkhittadhuro sabbavattāni  bhinditvā pañcavidhacetokhīlavinibandhacitto viharanto --  ``kammaṭṭhānaṃ nāma atthī''ti saññampi akatvā gāmaṃ piṇḍāya  pavisitvā ananulomikena gihisaṃsaggena saṃsaṭṭho caritvā ca bhuñjitvā  ca tuccho nikkhamati, ayaṃ vuccati ^b^neva harati na paccāharatī^eb^ti.</p>
              <p>[03] yo panāyaṃ -- ``harati ca paccāharati cā''ti vutto, so  gatapaccāgatavattavaseneva veditabbo. attakāmā hi kulaputtā sāsane  pabbajitvā dasapi vīsampi tiṃsampi cattālīsampi paññāsampi  satampi ekato vasantā katikavattaṃ katvā viharanti, ``āvuso, tumhe  na iṇaṭṭā, na bhayaṭṭā, na jīvikāpakatā pabbajitā, dukkhā  muccitukāmā panettha pabbajitā, tasmā gamane uppannakilesaṃ gamaneyeva  niggaṇhatha, tathā ṭhāne, nisajjāya, sayane uppannakilesaṃ sayaneva  niggaṇhathā''ti.</p>
              <p>[03] te evaṃ katikavattaṃ katvā bhikkhācāraṃ ^a^P1.0189^ea^ gacchantā  aḍḍhausabhausabhāḍḍhagāvutagāvutantaresu pāsāṇā honti, tāya saññāya  kammaṭṭhānaṃ manasikarontāva gacchanti. sace kassaci gamane kileso  uppajjati, tattheva naṃ niggaṇhāti. tathā asakkonto tiṭṭhati, athassa  pacchato āgacchantopi tiṭṭhati. so ``ayaṃ bhikkhu tuyhaṃ  uppannavitakkaṃ jānāti, ananucchavikaṃ te eta''nti attānaṃ paṭicodetvā  vipassanaṃ vaḍḍhetvā tattheva ariyabhūmiṃ okkamati; tathā asakkonto  nisīdati. athassa pacchato āgacchantopi nisīdatīti soyeva  nayo. ariyabhūmiṃ okkamituṃ asakkontopi taṃ kilesaṃ vikkhambhetvā  kammaṭṭhānaṃ manasikarontova gacchati, na kammaṭṭhānavippayuttena cittena  pādaṃ uddharati, uddharati ce, paṭinivattitvā purimapadesaṃyeva eti.  ālindakavāsī ^b^mahāphussadevatthero^eb^ viya.</p>
              <p>[03] so ^a^M1.0170^ea^ kira ekūnavīsativassāni gatapaccāgatavattaṃ pūrento eva  vihāsi, manussāpi addasaṃsu antarāmagge kasantā ca vapantā ca  maddantā ca kammāni ca karontā theraṃ tathāgacchantaṃ disvā -- ``ayaṃ  thero punappunaṃ nivattitvā gacchati, kinnu kho maggamūḷho, udāhu  ^a^V1.0155^ea^ kiñci pamuṭṭho''ti samullapanti. so taṃ anādiyitvā  kammaṭṭhānayuttacitteneva samaṇadhammaṃ karonto vīsativassabbhantare arahattaṃ  pāpuṇi, arahattappattadivase cassa caṅkamanakoṭiyaṃ adhivatthā devatā  aṅgulīhi dīpaṃ ujjāletvā aṭṭhāsi. cattāropi mahārājāno sakko ca  devānamindo brahmā ca sahampati upaṭṭhānaṃ agamaṃsu. tañca obhāsaṃ  disvā vanavāsī mahātissatthero taṃ dutiyadivase pucchi --  ``rattibhāge āyasmato santike obhāso ahosi, kiṃ so  obhāso''ti? thero vikkhepaṃ karonto obhāso nāma dīpobhāsopi  hoti, maṇiobhāsopīti evamādimāha. tato `paṭicchādetha tumhe'ti  nibaddho `āmā'ti paṭijānitvā ^a^P1.0190^ea^ ārocesi. kāḷavallimaṇḍapavāsī  ^b^mahānāgatthero^eb^ viya ca.</p>
              <p>[03] sopi kira gatapaccāgatavattaṃ pūrento -- paṭhamaṃ tāva bhagavato  mahāpadhānaṃ pūjessāmīti sattavassāni ṭhānacaṅkamameva adhiṭṭhāsi. puna  soḷasavassāni gatapaccāgatavattaṃ pūretvā arahattaṃ pāpuṇi. so  kammaṭṭhānayutteneva cittena pādaṃ uddharanto, viyuttena uddhaṭe  paṭinivattento gāmasamīpaṃ gantvā ``gāvī nu pabbajito nū''ti  āsaṅkanīyapadese ṭhatvā cīvaraṃ pārupitvā kacchakantarato udakena pattaṃ  dhovitvā udakagaṇḍūsaṃ karoti. kiṃ kāraṇā? mā me bhikkhaṃ dātuṃ  vā vandituṃ vā āgate manusse `dīghāyukā hothā'ti vacanamattenāpi  kammaṭṭhānavikkhepo ahosīti. ``ajja, bhante, katimī''ti divasaṃ  vā bhikkhugaṇanaṃ vā pañhaṃ vā pucchito pana udakaṃ gilitvā āroceti.  sace divasādīni pucchakā na honti, nikkhamanavelāya gāmadvāre  niṭṭhubhitvāva yāti.</p>
              <p>[03] kalambatitthavihāre vassūpagatā ^b^paññāsabhikkhū^eb^ viya  ca. te kira āsaḷhipuṇṇamāyaṃ katikavattaṃ akaṃsu -- ``arahattaṃ  appatvā aññamaññaṃ nālapissāmā''ti, gāmañca piṇḍāya pavisantā  udakagaṇḍūsaṃ katvā pavisiṃsu. divasādīsu pucchitesu vuttanayeneva  paṭipajjiṃsu. tattha manussā niṭṭhubhanaṃ ^a^M1.0171^ea^ disvā jāniṃsu -- ``ajjeko  āgato, ajja dve''ti. evañca cintesuṃ -- ``kinnu kho ete  amhehiyeva saddhiṃ na sallapanti, udāhu aññamaññampi. sace  aññamaññampi na sallapanti, addhā vivādajātā bhavissanti. etha ne  aññamaññaṃ khamāpessāmā''ti, sabbe vihāraṃ gantvā paññāsāya  bhikkhūsu dvepi bhikkhū ekokāse nāddasaṃsu. tato yo tesu cakkhumā  puriso, so āha -- ``na bho kalahakārakānaṃ ^a^P1.0191^ea^ vasanokāso īdiso  hoti, susammaṭṭhaṃ cetiyaṅgaṇabodhiyaṅgaṇaṃ, sunikkhittā sammajjaniyo,  sūpaṭṭhapitaṃ pānīyaṃ paribhojanīya''nti, te tatova nivattā. tepi  bhikkhū anto temāseyeva arahattaṃ patvā mahāpavāraṇāya visuddhipavāraṇaṃ  pavāresuṃ.</p>
              <p>[03] evaṃ ^a^V1.0156^ea^ kāḷavallimaṇḍapavāsī mahānāgatthero viya,  kalambatitthavihāre vassūpagatabhikkhū viya ca kammaṭṭhānayutteneva cittena  pādaṃ uddharanto gāmasamīpaṃ gantvā udakagaṇḍūsaṃ katvā vīthiyo  sallakkhetvā, yattha surāsoṇḍadhuttādayo kalahakārakā  caṇḍahatthiassādayo vā natthi, taṃ vīthiṃ paṭipajjati. tattha ca  piṇḍāya caramāno na turitaturito viya javena gacchati. na hi  javena piṇḍapātiyadhutaṅgaṃ nāma kiñci atthi. visamabhūmibhāgappattaṃ  pana udakasakaṭaṃ viya niccalo hutvā gacchati. anugharaṃ paviṭṭho ca  dātukāmaṃ vā adātukāmaṃ vā sallakkhetvā tadanurūpaṃ kālaṃ āgamento  bhikkhaṃ paṭilabhitvā ādāya antogāme vā bahigāme vā vihārameva  vā āgantvā yathā phāsuke patirūpe okāse nisīditvā kammaṭṭhānaṃ  manasikaronto āhāre paṭikūlasaññaṃ upaṭṭhapetvā akkhabbhañjana --  vaṇalepanaputtamaṃsūpamavasena paccavekkhanto aṭṭhaṅgasamannāgataṃ āhāraṃ  āhāreti, neva davāya na madāya na maṇḍanāya na vibhūsanāya...pe0...  bhuttāvī ca udakakiccaṃ katvā muhuttaṃ bhattakilamathaṃ paṭippassambhetvā  yathā purebhattaṃ, evaṃ pacchābhattaṃ purimayāmaṃ pacchimayāmañca kammaṭṭhānameva  manasi karoti, ayaṃ vuccati ^b^harati ca paccāharati cā^eb^ti.</p>
              <p>[03] idaṃ pana haraṇapaccāharaṇasaṅkhātaṃ gatapaccāgatavattaṃ pūrento yadi  upanissayasampanno hoti, paṭhamavaye eva arahattaṃ pāpuṇāti. no ce  paṭhamavaye pāpuṇāti, atha ^a^P1.0192^ea^ majjhimavaye; no ce majjhimavaye pāpuṇāti,  atha maraṇasamaye; no ce maraṇasamaye pāpuṇāti, atha ^a^M1.0172^ea^ devaputto hutvā;  no ce devaputto hutvā pāpuṇāti, anuppanne buddhe nibbatto paccekabodhiṃ  sacchikaroti. no ce paccekabodhiṃ sacchikaroti, atha buddhānaṃ  sammukhībhāve khippābhiñño hoti; seyyathāpi thero bāhiyo  dārucīriyo mahāpañño vā, seyyathāpi thero sāriputto mahiddhiko  vā, seyyathāpi thero mahāmoggallāno dhutavādo vā, seyyathāpi thero  mahākassapo dibbacakkhuko vā, seyyathāpi thero anuruddho vinayadharo  vā, seyyathāpi thero upāli dhammakathiko vā, seyyathāpi thero puṇṇo  mantāṇiputto āraññiko vā, seyyathāpi thero revato bahussuto vā,  seyyathāpi thero ānando bhikkhākāmo vā, seyyathāpi thero rāhulo  buddhaputtoti. iti imasmiṃ catukke yvāyaṃ harati ca paccāharati ca,  tassa gocarasampajaññaṃ sikhāpattaṃ hoti.</p>
              <p>[03] abhikkamādīsu pana asammuyhanaṃ ^b^asammohasampajaññaṃ,^eb^ taṃ  evaṃ veditabbaṃ -- idha bhikkhu abhikkamanto vā paṭikkamanto vā yathā  andhabālaputhujjanā abhikkamādīsu -- ``attā abhikkamati, attanā  abhikkamo nibbattito''ti vā, ``ahaṃ abhikkamāmi, mayā abhikkamo  ^a^V1.0157^ea^ nibbattito''ti vā sammuyhanti, tathā asammuyhanto  ``abhikkamāmī''ti citte uppajjamāne teneva cittena saddhiṃ  cittasamuṭṭhānā vāyodhātu viññattiṃ janayamānā uppajjati. iti  cittakiriyavāyodhātuvipphāravasena ayaṃ kāyasammato aṭṭhisaṅghāto  abhikkamati. tassevaṃ abhikkamato ekekapāduddharaṇe pathavīdhātu  āpodhātūti dve dhātuyo omattā honti mandā, itarā dve adhimattā  honti balavatiyo; tathā atiharaṇavītiharaṇesu. vossajjane  tejodhātu vāyodhātūti dve dhātuyo omattā honti mandā, itarā dve  adhimattā balavatiyo, tathā sannikkhepanasannirujjhanesu. tattha  uddharaṇe ^a^P1.0193^ea^ pavattā rūpārūpadhammā atiharaṇaṃ na pāpuṇanti, tathā  atiharaṇe pavattā vītiharaṇaṃ, vītiharaṇe pavattā vossajjanaṃ,  vossajjane pavattā sannikkhepanaṃ, sannikkhepane pavattā sannirujjhanaṃ na  pāpuṇanti. tattha tattheva pabbaṃ pabbaṃ sandhi sandhi odhi odhi  hutvā tattakapāle ^a^M1.0173^ea^ pakkhittatilāni viya paṭapaṭāyantā bhijjanti.  tattha ko eko abhikkamati, kassa vā ekassa abhikkamanaṃ?  paramatthato hi dhātūnaṃyeva gamanaṃ, dhātūnaṃ ṭhānaṃ, dhātūnaṃ nisajjanaṃ,  dhātūnaṃ sayanaṃ. tasmiṃ tasmiṃ koṭṭhāse saddhiṃ rūpena. </p>
              <p>[21] aññaṃ uppajjate cittaṃ, aññaṃ cittaṃ nirujjhati. </p>
              <p>[22] avīcimanusambandho, nadīsotova vattatīti.. </p>
              <p>[07] evaṃ abhikkamādīsu asammuyhanaṃ  asammohasampajaññaṃ nāmāti.</p>
              <p>[03] niṭṭhito abhikkante paṭikkante sampajānakārī hotīti padassa  attho.</p>
              <p>[03] ^b^ālokite vilokite^eb^ti ettha pana ^b^ālokitaṃ^eb^ nāma  purato pekkhaṇaṃ. ^b^vilokitaṃ^eb^ nāma anudisāpekkhaṇaṃ.  aññānipi heṭṭhā upari pacchato pekkhaṇavasena  olokitaullokitāpalokitāni nāma honti, tāni idha na gahitāni.  sāruppavasena pana imāneva dve gahitāni, iminā vā mukhena  sabbānipi tāni gahitānevāti.</p>
              <p>[03] tattha ``ālokessāmī''ti citte uppanne cittavaseneva  anoloketvā atthapariggaṇhanaṃ sātthakasampajaññaṃ, taṃ āyasmantaṃ nandaṃ  kāyasakkhiṃ katvā veditabbaṃ. vuttañhetaṃ bhagavatā -- ``sace,  bhikkhave, nandassa puratthimā disā āloketabbā hoti, sabbaṃ cetasā  samannāharitvā nando puratthimaṃ disaṃ āloketi -- `evaṃ me puratthimaṃ  disaṃ ālokayato na abhijjhādomanassā pāpakā akusalā dhammā  anvāssavissantī'ti. itiha tattha sampajāno ^a^P1.0194^ea^ hoti ^a^V1.0158^ea^ (a0 ni0   8.9). sace, bhikkhave, nandassa pacchimā disā...pe0... uttarā  disā...pe0... dakkhiṇā disā...pe0... uddhaṃ...pe0...  adho...pe0... anudisā anuviloketabbā hoti, sabbaṃ cetasā  samannāharitvā nando anudisaṃ anuviloketi -- `evaṃ me anudisaṃ  anuvilokayato na abhijjhādomanassā pāpakā akusalā dhammā  anvāssavissantī'ti. itiha tattha sampajāno hotī''ti.</p>
              <p>[03] api ca idhāpi pubbe vuttacetiyadassanādivaseneva sātthakatā ca  sappāyatā ca veditabbā, kammaṭṭhānassa pana avijahanameva  gocarasampajaññaṃ. tasmā ^a^M1.0174^ea^ ettha khandhadhātuāyatanakammaṭṭhānikehi  attano kammaṭṭhānavaseneva, kasiṇādikammaṭṭhānikehi vā pana  kammaṭṭhānasīseneva ālokanaṃ vilokanaṃ kātabbaṃ. abbhantare attā  nāma āloketā vā viloketā vā natthi, `ālokessāmī'ti pana  citte uppajjamāne teneva cittena saddhiṃ cittasamuṭṭhānā vāyodhātu  viññattiṃ janayamānā uppajjati. iti  cittakiriyavāyodhātuvipphāravasena heṭṭhimaṃ akkhidalaṃ adho sīdati,  uparimaṃ uddhaṃ laṅgheti. koci yantakena vivaranto nāma natthi.  tato cakkhuviññāṇaṃ dassanakiccaṃ sādhentaṃ uppajjatīti evaṃ pajānanaṃ  panettha asammohasampajaññaṃ nāma. api ca mūlapariññā  āgantukatāva kālikabhāvavasena pettha asammohasampajaññaṃ veditabbaṃ.  mūlapariññāvasena tāva -- </p>
              <p>[21] bhavaṅgāvajjanañceva, dassanaṃ sampaṭicchanaṃ. </p>
              <p>[22] santīraṇaṃ voṭṭhabbanaṃ, javanaṃ bhavati sattamaṃ..</p>
              <p>[03] tattha bhavaṅgaṃ upapattibhavassa aṅgakiccaṃ sādhayamānaṃ pavattati, taṃ  āvaṭṭetvā kiriyamanodhātu āvajjanakiccaṃ sādhayamānā, taṃnirodhā  cakkhuviññāṇaṃ dassanakiccaṃ sādhayamānaṃ, taṃnirodhā vipākamanodhātu  sampaṭicchanakiccaṃ sādhayamānā, taṃnirodhā vipākamanoviññāṇadhātu  santīraṇakiccaṃ sādhayamānā, taṃnirodhā kiriyamanoviññāṇadhātu  voṭṭhabbanakiccaṃ sādhayamānā ^a^P1.0195^ea^, taṃnirodhā sattakkhattuṃ javanaṃ javati.  tattha paṭhamajavanepi -- ``ayaṃ itthī, ayaṃ puriso''ti  rajjanadussanamuyhanavasena ālokitavilokitaṃ nāma na hoti.  dutiyajavanepi...pe0... sattamajavanepi. etesu pana yuddhamaṇḍale  yodhesu viya heṭṭhupariyavasena bhijjitvā patitesu -- ``ayaṃ itthī,  ayaṃ puriso''ti rajjanādivasena ālokitavilokitaṃ hoti. evaṃ  tāvettha mūlapariññāvasena asammohasampajaññaṃ veditabbaṃ.</p>
              <p>[03] cakkhudvāre ^a^V1.0159^ea^ pana rūpe āpāthamāgate bhavaṅgacalanato uddhaṃ  sakakiccanipphādanavasena āvajjanādīsu uppajjitvā niruddhesu avasāne  javanaṃ uppajjati, taṃ pubbe uppannānaṃ āvajjanādīnaṃ gehabhūte cakkhudvāre  āgantukapuriso viya hoti. tassa yathā paragehe kiñci yācituṃ  paviṭṭhassa āgantukapurisassa gehassāmikesu tuṇhīmāsinesu āṇākaraṇaṃ  na yuttaṃ, evaṃ ^a^M1.0175^ea^ āvajjanādīnaṃ gehabhūte cakkhudvāre āvajjanādīsupi  arajjantesu adussantesu amuyhantesu ca rajjanadussanamuyhanaṃ ayuttanti  evaṃ āgantukabhāvavasena asammohasampajaññaṃ veditabbaṃ.</p>
              <p>[03] yāni panetāni cakkhudvāre voṭṭhabbanapariyosānāni cittāni  uppajjanti, tāni saddhiṃ sampayuttadhammehi tattha tattheva bhijjanti,  aññamaññaṃ na passantīti, ittarāni tāvakālikāni honti. tattha  yathā ekasmiṃ ghare sabbesu mānusakesu matesu avasesassa ekassa  taṅkhaṇaññeva maraṇadhammassa na yuttā naccagītādīsu abhirati nāma.  evameva ekadvāre sasampayuttesu āvajjanādīsu tattha tattheva matesu  avasesassa taṅkhaṇeyeva maraṇadhammassa javanassāpi  rajjanadussanamuyhanavasena abhirati nāma na yuttāti. evaṃ  tāvakālikabhāvavasena asammohasampajaññaṃ veditabbaṃ.</p>
              <p>[03] api ca khandhāyatanadhātupaccayapaccavekkhaṇavasena petaṃ veditabbaṃ.  ettha hi cakkhu ceva rūpā ca rūpakkhandho, dassanaṃ viññāṇakkhandho,  taṃsampayuttā ^a^P1.0196^ea^ vedanā vedanākkhandho, saññā saññākkhandho, phassādikā  saṅkhārakkhandho. evametesaṃ pañcannaṃ khandhānaṃ samavāye  ālokanavilokanaṃ paññāyati. tattha ko eko āloketi, ko  viloketi?</p>
              <p>[03] tathā cakkhu cakkhāyatanaṃ, rūpaṃ rūpāyatanaṃ, dassanaṃ manāyatanaṃ,  vedanādayo sampayuttadhammā dhammāyatanaṃ. evametesaṃ catunnaṃ āyatanānaṃ  samavāye ālokanavilokanaṃ paññāyati. tattha ko eko āloketi,  ko viloketi?</p>
              <p>[03] tathā cakkhu cakkhudhātu, rūpaṃ rūpadhātu, dassanaṃ  cakkhuviññāṇadhātu, taṃsampayuttā vedanādayo dhammā dhammadhātu.  evametāsaṃ catunnaṃ dhātūnaṃ samavāye ālokanavilokanaṃ paññāyati.  tattha ko eko āloketi, ko viloketi?</p>
              <p>[03] tathā cakkhu nissayapaccayo, rūpā ārammaṇapaccayo, āvajjanaṃ  anantarasamanantarūpanissayanatthivigatapaccayo ^a^V1.0160^ea^, āloko  upanissayapaccayo, vedanādayo sahajātapaccayo. evametesaṃ paccayānaṃ  samavāye ^a^M1.0176^ea^ ālokanavilokanaṃ paññāyati. tattha ko eko āloketi,  ko viloketīti? evamettha  khandhāyatanadhātupaccayapaccavekkhaṇavasenapi asammohasampajaññaṃ  veditabbaṃ.</p>
              <p>[03] ^b^samiñjite pasārite^eb^ti pabbānaṃ samiñjanapasāraṇe. tattha  cittavaseneva samiñjanapasāraṇaṃ akatvā hatthapādānaṃ  samiñjanapasāraṇapaccayā atthānatthaṃ pariggaṇhitvā atthapariggaṇhanaṃ  sātthakasampajaññaṃ. tattha hatthapāde aticiraṃ samiñjetvā vā  pasāretvā vā ṭhitassa khaṇe khaṇe vedanā uppajjati, cittaṃ ekaggataṃ na  labhati, kammaṭṭhānaṃ paripatati, visesaṃ nādhigacchati. kāle  samiñjentassa kāle pasārentassa pana tā vedanā nuppajjanti, cittaṃ  ekaggaṃ hoti, kammaṭṭhānaṃ phātiṃ gacchati, visesamadhigacchatīti  ^a^P1.0197^ea^, evaṃ atthānatthapariggaṇhanaṃ veditabbaṃ.</p>
              <p>[03] atthe pana satipi sappāyāsappāyaṃ pariggaṇhitvā  sappāyapariggaṇhanaṃ sappāyasampajaññaṃ. tatrāyaṃ nayo --</p>
              <p>[03] mahācetiyaṅgaṇe kira daharabhikkhū sajjhāyaṃ gaṇhanti, tesaṃ  piṭṭhipassesu daharabhikkhuniyo dhammaṃ suṇanti. tatreko daharo hatthaṃ  pasārento kāyasaṃsaggaṃ patvā teneva kāraṇena gihī jāto. aparo  bhikkhu pādaṃ pasārento aggimhi pasāresi, aṭṭhimāhacca pādo jhāyi.  aparo vammike pasāresi, so āsīvisena ḍaṭṭho. aparo  cīvarakuṭidaṇḍake pasāresi, taṃ maṇisappo ḍaṃsi. tasmā evarūpe  asappāye apasāretvā sappāye pasāretabbaṃ. idamettha sappāyasampajaññaṃ.</p>
              <p>[03] gocarasampajaññaṃ pana mahātheravatthunā dīpetabbaṃ --  ^b^mahāthero^eb^ kira divāṭhāne nisinno antevāsikehi saddhiṃ  kathayamāno sahasā hatthaṃ samiñjetvā puna yathāṭhāne ṭhapetvā saṇikaṃ  samiñjesi. taṃ antevāsikā pucchiṃsu -- ``kasmā, bhante, sahasā  hatthaṃ samiñjitvā puna yathāṭhāne ṭhapetvā saṇikaṃ samiñjiyitthā''ti?  yato paṭṭhāyāhaṃ, āvuso, kammaṭṭhānaṃ manasikātuṃ āraddho, na me  kammaṭṭhānaṃ muñcitvā hattho samiñjitapubbo, idāni pana me tumhehi  saddhiṃ kathayamānena kammaṭṭhānaṃ muñcitvā samiñjito. tasmā puna  yathāṭhāne ṭhapetvā samiñjesinti. sādhu ^a^M1.0177^ea^, bhante, bhikkhunā nāma  evarūpena bhavitabbanti. evametthāpi kammaṭṭhānāvijahanameva  gocarasampajaññanti veditabbaṃ.</p>
              <p>[03] abbhantare ^a^V1.0161^ea^ attā nāma koci samiñjento vā pasārento vā  natthi, vuttappakāracittakiriyavāyodhātuvipphārena pana suttākaḍḍhanavasena  dāruyantassa hatthapādalacalanaṃ viya samiñjanapasāraṇaṃ hotīti evaṃ  parijānanaṃ panettha asammohasampajaññanti veditabbaṃ.</p>
              <p>[03] ^b^saṅghāṭipattacīvaradhāraṇe^eb^ti ettha saṅghāṭicīvarānaṃ  ^a^P1.0198^ea^ nivāsanapārupanavasena pattassa bhikkhāpaṭiggahaṇādivasena paribhogo  dhāraṇaṃ nāma. tattha saṅghāṭicīvaradhāraṇe tāva nivāsetvā vā  pārupitvā vā piṇḍāya carato āmisalābho sītassa  paṭighātāyātiādinā nayena bhagavatā vuttappakāroyeva ca attho attho  nāma. tassa vasena sātthakasampajaññaṃ veditabbaṃ.</p>
              <p>[03] uṇhapakatikassa pana dubbalassa ca cīvaraṃ sukhumaṃ sappāyaṃ,  sītālukassa ghanaṃ dupaṭṭaṃ. viparītaṃ asappāyaṃ. yassa kassaci  jiṇṇaṃ asappāyameva, aggaḷādidānena hissa taṃ palibodhakaraṃ hoti.  tathā paṭṭuṇṇadukūlādibhedaṃ lobhanīyacīvaraṃ. tādisañhi araññe  ekakassa nivāsantarāyakaraṃ jīvitantarāyakarañcāpi hoti.  nippariyāyena pana yaṃ nimittakammādimicchājīvavasena uppannaṃ,  yañcassa sevamānassa akusalā dhammā abhivaḍḍhanti, kusalā dhammā  parihāyanti, taṃ asappāyaṃ. viparītaṃ sappāyaṃ. tassa vasenettha  sappāyasampajaññaṃ. kammaṭṭhānāvijahanavaseneva  gocarasampajaññaṃ veditabbaṃ.</p>
              <p>[03] abbhantare attā nāma koci cīvaraṃ pārupento natthi,  vuttappakārena cittakiriyavāyodhātuvipphāreneva pana cīvarapārupanaṃ hoti.  tattha cīvarampi acetanaṃ, kāyopi acetano. cīvaraṃ na jānāti  -- ``mayā kāyo pārupito''ti. kāyopi na jānāti -- ``ahaṃ  cīvarena pārupito''ti. dhātuyova dhātusamūhaṃ paṭicchādenti  paṭapilotikāyapotthakarūpapaṭicchādane viya. tasmā neva sundaraṃ  cīvaraṃ labhitvā somanassaṃ kātabbaṃ, na asundaraṃ labhitvā domanassaṃ.</p>
              <p>[03] nāgavammikacetiyarukkhādīsu ^a^M1.0178^ea^ hi keci mālāgandhadhūmavatthādīhi  sakkāraṃ karonti, keci gūthamuttakaddamadaṇḍasatthappahārādīhi asakkāraṃ.  na tehi nāgavammikarukkhādayo somanassaṃ vā domanassaṃ vā karonti.  evameva neva sundaraṃ cīvaraṃ labhitvā somanassaṃ kātabbaṃ  ^a^P1.0199^ea^, na asundaraṃ labhitvā domanassanti, evaṃ pavattapaṭisaṅkhānavasenettha  asammohasampajaññaṃ veditabbaṃ.</p>
              <p>[03] pattadhāraṇepi ^a^V1.0162^ea^ pattaṃ sahasāva aggahetvā imaṃ gahetvā piṇḍāya  caramāno bhikkhaṃ labhissāmīti, evaṃ pattaggahaṇapaccayā paṭilabhitabbaṃ  atthavasena sātthakasampajaññaṃ veditabbaṃ.</p>
              <p>[03] kisadubbalasarīrassa pana garupatto asappāyo, yassa kassaci  catupañcagaṇṭhikāhato dubbisodhanīyo asappāyova. duddhotapattopi na  vaṭṭati, taṃ dhovantasseva cassa palibodho hoti. maṇivaṇṇapatto pana  lobhanīyo, cīvare vuttanayeneva asappāyo, nimittakammādivasena laddho  pana yañcassa sevamānassa akusalā dhammā abhivaḍḍhanti, kusalā  dhammā parihāyanti, ayaṃ ekantāsappāyova. viparīto sappāyo.  tassa vasenettha sappāyasampajaññaṃ. kammaṭṭhānāvijahanavaseneva ca  gocarasampajaññaṃ veditabbaṃ.</p>
              <p>[03] abbhantare attā nāma koci pattaṃ gaṇhanto natthi, vuttappakārena  cittakiriyavāyodhātuvipphāravaseneva pattaggahaṇaṃ nāma hoti. tattha  pattopi acetano, hatthāpi acetanā. patto na jānāti -- ``ahaṃ  hatthehi gahito''ti. hatthāpi na jānanti -- ``amhehi patto  gahito''ti. dhātuyova dhātusamūhaṃ gaṇhanti, saṇḍāsena  aggivaṇṇapattaggahaṇe viyāti. evaṃ pavattapaṭisaṅkhānavasenettha  asammohasampajaññaṃ veditabbaṃ.</p>
              <p>[03] api ca yathā chinnahatthapāde vaṇamukhehi  paggharitapubbalohitakimikule nīlamakkhikasamparikiṇṇe anāthasālāyaṃ  nipanne anāthamanusse disvā, ye dayālukā purisā, te tesaṃ  vaṇamattacoḷakāni ceva kapālādīhi ca bhesajjāni upanāmenti. tattha  coḷakānipi kesañci saṇhāni, kesañci thūlāni pāpuṇanti.  bhesajjakapālakānipi kesañci ^a^M1.0179^ea^ susaṇṭhānāni, kesañci dussaṇṭhānāni  pāpuṇanti, na te tattha sumanā vā dummanā vā honti  ^a^P1.0200^ea^. vaṇapaṭicchādanamatteneva hi coḷakena, bhesajjapaṭiggahaṇamatteneva ca  kapālakena tesaṃ attho. evameva yo bhikkhu vaṇacoḷakaṃ viya  cīvaraṃ, bhesajjakapālakaṃ viya ca pattaṃ, kapāle bhesajjamiva ca patte  laddhaṃ bhikkhaṃ sallakkheti, ayaṃ saṅghāṭipattacīvaradhāraṇe  asammohasampajaññena uttamasampajānakārīti veditabbo.</p>
              <p>[03] asitādīsu ^b^asite^eb^ti piṇḍapātabhojane. ^b^pīte^eb^ti  yāguādipāne. ^b^khāyite^eb^ti piṭṭhakhajjādikhādane.  ^b^sāyite^eb^ti madhuphāṇitādisāyane. tattha neva davāyātiādinā  nayena vutto aṭṭhavidhopi attho attho nāma. tasseva vasena  sātthakasampajaññaṃ veditabbaṃ.</p>
              <p>[03] lūkhapaṇītatittamadhurarasādīsu ^a^V1.0163^ea^ pana yena bhojanena yassa phāsu  na hoti, taṃ tassa asappāyaṃ. yaṃ pana nimittakammādivasena  paṭiladdhaṃ, yañcassa bhuñjato akusalā dhammā abhivaḍḍhanti, kusalā  dhammā parihāyanti, taṃ ekantāsappāyameva, viparītaṃ sappāyaṃ. tassa  vasenettha sappāyasampajaññaṃ. kammaṭṭhānāvijahanavaseneva ca  gocarasampajaññaṃ veditabbaṃ.</p>
              <p>[03] abbhantare attā nāma koci bhuñjako natthi,  vuttappakāracittakiriyavāyodhātuvipphāreneva pattappaṭiggahaṇaṃ nāma hoti.  cittakiriyavāyodhātuvipphāreneva hatthassa patte otāraṇaṃ nāma hoti.  cittakiriyavāyodhātuvipphāreneva ālopakaraṇaṃ ālopauddhāraṇaṃ  mukhavivaraṇañca hoti, na koci kuñcikāya yantakena vā hanukaṭṭhīni  vivarati. cittakiriyavāyodhātuvipphāreneva ālopassa mukhe ṭhapanaṃ,  uparidantānaṃ musalakiccasādhanaṃ, heṭṭhimadantānaṃ udukkhalakiccasādhanaṃ,  jivhāya hatthakiccasādhanañca hoti. iti tattha aggajivhāya  tanukakheḷo mūlajivhāya bahalakheḷo makkheti. taṃ heṭṭhādantaudukkhale  jivhāhatthaparivattakaṃ kheḷodakena temitaṃ uparidantamusalasañcuṇṇitaṃ  koci kaṭacchunā ^a^P1.0201^ea^ vā dabbiyā vā antopavesento nāma natthi,  vāyodhātuyāva pavisati. paviṭṭhaṃ paviṭṭhaṃ koci palālasanthāraṃ katvā  dhārento nāma natthi, vāyodhātuvaseneva tiṭṭhati. ṭhitaṃ ṭhitaṃ koci  uddhanaṃ katvā aggiṃ jāletvā pacanto nāma natthi, tejodhātuyāva  paccati. pakkaṃ pakkaṃ koci daṇḍakena vā ^a^M1.0180^ea^ yaṭṭhiyā vā bahi nīhārako  nāma natthi, vāyodhātuyeva nīharati. iti vāyodhātu paṭiharati ca,  vītiharati ca, dhāreti ca, parivatteti ca, sañcuṇṇeti ca, visoseti  ca, nīharati ca. pathavīdhātu dhāreti ca, parivatteti ca, sañcuṇṇeti  ca, visoseti ca. āpodhātu sineheti ca, allattañca anupāleti.  tejodhātu antopaviṭṭhaṃ paripāceti. ākāsadhātu añjaso hoti.  viññāṇadhātu tattha tattha sammāpayogamanvāya ābhujatīti. evaṃ  pavattapaṭisaṅkhānavasenettha asammohasampajaññaṃ veditabbaṃ.</p>
              <p>[03] api ca gamanato pariyesanato paribhogato āsayato nidhānato  aparipakkato paripakkato phalato nissandato sammakkhanatoti, evaṃ  dasavidhapaṭikūlabhāvapaccavekkhaṇato pettha asammohasampajaññaṃ veditabbaṃ.  vitthārakathā panettha visuddhimagge  āhārapaṭikūlasaññāniddesato gahetabbā.</p>
              <p>[03] ^b^uccārapassāvakamme^eb^ti uccārassa ca passāvassa ca karaṇe.  tattha pattakāle uccārapassāvaṃ akarontassa sakalasarīrato sedā  muccanti, akkhīni bhamanti, cittaṃ na ekaggaṃ ^a^V1.0164^ea^ hoti, aññe ca rogā  uppajjanti. karontassa pana sabbaṃ taṃ na hotīti ayamettha attho.  tassa vasena sātthakasampajaññaṃ veditabbaṃ.</p>
              <p>[03] aṭṭhāne uccārapassāvaṃ karontassa pana āpatti hoti, ayaso  vaḍḍhati, jīvitantarāyo hoti, patirūpe ṭhāne karontassa sabbaṃ taṃ na  hotīti idamettha sappāyaṃ tassa vasena sappāyasampajaññaṃ.  kammaṭṭhānāvijahanavaseneva ca gocarasampajaññaṃ veditabbaṃ.</p>
              <p>[03] abbhantare attā nāma uccārapassāvakammaṃ karonto natthi,  cittakiriyavāyodhātuvipphāreneva pana uccārapassāvakammaṃ hoti  ^a^P1.0202^ea^. yathā  vā pana pakke gaṇḍe gaṇḍabhedena pubbalohitaṃ akāmatāya nikkhamati.  yathā ca atibharitā udakabhājanā udakaṃ akāmatāya nikkhamati.  evaṃ pakkāsayamuttavatthīsu sannicitā uccārapassāvā vāyuvegasamuppīḷitā  akāmatāyapi nikkhamanti. so panāyaṃ evaṃ nikkhamanto  uccārapassāvo neva ^a^M1.0181^ea^ tassa bhikkhuno attano hoti, na parassa, kevalaṃ  sarīranissandova hoti. yathā kiṃ? yathā udakatumbato purāṇudakaṃ  chaḍḍentassa neva taṃ attano hoti, na paresaṃ; kevalaṃ paṭijagganamattameva  hoti; evaṃ pavattapaṭisaṅkhānavasenettha asammohasampajaññaṃ  veditabbaṃ.</p>
              <p>[03] gatādīsu ^b^gate^eb^ti gamane. ^b^ṭhite^eb^ti ṭhāne.  ^b^nisinne^eb^ti nisajjāya. ^b^sutte^eb^ti sayane.  ^b^jāgarite^eb^ti jāgaraṇe. ^b^bhāsite^eb^ti kathane.  ^b^tuṇhībhāve^eb^ti akathane. ``gacchanto vā gacchāmīti pajānāti,  ṭhito vā ṭhitomhīti pajānāti, nisinno vā nisinnomhīti  pajānāti, sayāno vā sayānomhīti pajānātī''ti imasmiñhi sutte  addhānairiyāpathā kathitā. ``abhikkante paṭikkante ālokite  vilokite samiñjite pasārite''ti imasmiṃ majjhimā. ``gate ṭhite  nisinne sutte jāgarite''ti idha pana khuddakacuṇṇiyairiyāpathā  kathitā. tasmā tesupi vuttanayeneva sampajānakāritā veditabbā.</p>
              <p>[03] ^b^tipiṭakamahāsivatthero^eb^ panāha -- yo ciraṃ gantvā vā  caṅkamitvā vā aparabhāge ṭhito iti paṭisañcikkhati --  ``caṅkamanakāle pavattā rūpārūpadhammā ettheva niruddhā''ti  ^a^P1.0203^ea^. ayaṃ gate sampajānakārī nāma.</p>
              <p>[03] yo sajjhāyaṃ vā karonto, pañhaṃ vā vissajjento, kammaṭṭhānaṃ  vā manasikaronto ciraṃ ṭhatvā ^a^V1.0165^ea^ aparabhāge nisinno iti  paṭisañcikkhati -- ``ṭhitakāle pavattā rūpārūpadhammā ettheva  niruddhā''ti. ayaṃ ṭhite sampajānakārī nāma.</p>
              <p>[03] yo sajjhāyādikaraṇavaseneva ciraṃ nisīditvā aparabhāge uṭṭhāya  iti paṭisañcikkhati -- ``nisinnakāle pavattā rūpārūpadhammā  ettheva niruddhā''ti. ayaṃ nisinne sampajānakārī nāma.</p>
              <p>[03] yo pana nipannako sajjhāyaṃ vā karonto kammaṭṭhānaṃ vā  manasikaronto niddaṃ okkamitvā aparabhāge uṭṭhāya iti  paṭisañcikkhati -- ``sayanakāle pavattā rūpārūpadhammā ettheva  niruddhā''ti. ayaṃ sutte jāgarite ca sampajānakārī nāma.  kiriyamayacittānañhi appavattanaṃ soppaṃ nāma, pavattanaṃ jāgaritaṃ nāma.</p>
              <p>[03] yo ^a^M1.0182^ea^ pana bhāsamāno -- ``ayaṃ saddo nāma oṭṭhe ca paṭicca,  dante ca jivhañca tāluñca paṭicca, cittassa ca tadanurūpaṃ payogaṃ  paṭicca jāyatī''ti sato sampajānova bhāsati. ciraṃ vā pana kālaṃ  sajjhāyaṃ vā katvā, dhammaṃ vā kathetvā, kammaṭṭhānaṃ vā pavattetvā, pañhaṃ  vā vissajjetvā, aparabhāge tuṇhībhūto iti paṭisañcikkhati --  ``bhāsitakāle uppannā rūpārūpadhammā ettheva niruddhā''ti. ayaṃ  bhāsite sampajānakārī nāma.</p>
              <p>[03] yo tuṇhībhūto ciraṃ dhammaṃ vā kammaṭṭhānaṃ vā manasikatvā  aparabhāge iti paṭisañcikkhati -- ``tuṇhībhūtakāle pavattā  rūpārūpadhammā ettheva niruddhā''ti. upādārūpappavattiyañhi sati  bhāsati nāma, asati tuṇhī bhavati nāmāti. ayaṃ tuṇhībhāve  sampajānakārī nāmāti.</p>
              <p>[03] tayidaṃ mahāsivattherena vuttaṃ asammohadhuraṃ  mahāsatipaṭṭhānasutte adhippetaṃ. imasmiṃ pana sāmaññaphale sabbampi  catubbidhaṃ sampajaññaṃ labbhati. tasmā vuttanayeneva cettha catunnaṃ  sampajaññānaṃ vasena sampajānakāritā veditabbā.  sampajānakārīti ca sabbapadesu satisampayuttasseva sampajaññassa  vasena attho veditabbo. satisampajaññena samannāgatoti etassa hi  padassa ayaṃ vitthāro. vibhaṅgappakaraṇe pana -- ``sato sampajāno  abhikkamati, sato sampajāno paṭikkamatī''ti evaṃ etāni padāni  vibhattāneva. ^b^evaṃ, kho mahārājā^eb^ti evaṃ ^a^V1.0166^ea^ satisampayuttassa  sampajaññassa ^a^P1.0204^ea^ vasena abhikkamādīni pavattento satisampajaññena  samannāgato nāma hotīti attho. </p>
            </h4>
          </h3>
          <h3>
            <h3n> santosakathā </h3n>
            <h4>
              <h4n> </h4n>
              <p>[03] 215^b^.^eb^ ^b^idha, mahārāja, bhikkhu santuṭṭho hotī^eb^ti  ettha ^b^santuṭṭho^eb^ti itarītarapaccayasantosena samannāgato. so  panesa ^b^santoso dvādasavidho^eb^ hoti, seyyathidaṃ -- cīvare  yathālābhasantoso, yathābalasantoso, yathāsāruppasantosoti tividho.  evaṃ piṇḍapātādīsu. tassāyaṃ pabhedavaṇṇanā --</p>
              <p>[03] idha bhikkhu cīvaraṃ labhati, sundaraṃ vā asundaraṃ vā. so  teneva yāpeti, aññaṃ na pattheti, labhantopi na gaṇhati. ayamassa  cīvare yathālābhasantoso. atha pana pakatidubbalo vā hoti,  ābādhajarābhibhūto ^a^M1.0183^ea^ vā, garucīvaraṃ pārupanto kilamati. so sabhāgena  bhikkhunā saddhiṃ taṃ parivattetvā lahukena yāpentopi santuṭṭhova hoti.  ayamassa cīvare yathābalasantoso. aparo paṇītapaccayalābhī  hoti. so pattacīvarādīnaṃ aññataraṃ mahagghapattacīvaraṃ bahūni vā pana  pattacīvarāni labhitvā idaṃ therānaṃ cirapabbajitānaṃ, idaṃ bahussutānaṃ  anurūpaṃ, idaṃ gilānānaṃ, idaṃ appalābhīnaṃ hotūti datvā tesaṃ  purāṇacīvaraṃ vā gahetvā saṅkārakūṭādito vā nantakāni uccinitvā  tehi saṅghāṭiṃ katvā dhārentopi santuṭṭhova hoti. ayamassa cīvare  yathāsāruppasantoso.</p>
              <p>[03] idha pana bhikkhu piṇḍapātaṃ labhati lūkhaṃ vā paṇītaṃ vā, so  teneva yāpeti, aññaṃ na pattheti, labhantopi na gaṇhati. ayamassa  piṇḍapāte yathālābhasantoso. yo pana attano pakativiruddhaṃ vā  byādhiviruddhaṃ vā piṇḍapātaṃ labhati, yenassa paribhuttena aphāsu hoti.  so sabhāgassa bhikkhuno taṃ datvā tassa hatthato sappāyabhojanaṃ  bhuñjitvā samaṇadhammaṃ karontopi santuṭṭhova hoti. ayamassa  piṇḍapāte yathābalasantoso. aparo bahuṃ paṇītaṃ piṇḍapātaṃ  labhati. so taṃ cīvaraṃ viya  theracirapabbajitabahussutāppalābhīgilānānaṃ datvā tesaṃ vā sesakaṃ  piṇḍāya vā caritvā ^a^P1.0205^ea^ missakāhāraṃ bhuñjantopi santuṭṭhova hoti.  ayamassa piṇḍapāte yathāsāruppasantoso.</p>
              <p>[03] idha pana bhikkhu senāsanaṃ labhati, manāpaṃ vā amanāpaṃ vā,  so tena neva somanassaṃ, na ^a^V1.0167^ea^ domanassaṃ uppādeti; antamaso  tiṇasanthārakenapi yathāladdheneva tussati. ayamassa senāsane  yathālābhasantoso. yo pana attano pakativiruddhaṃ vā  byādhiviruddhaṃ vā senāsanaṃ labhati, yatthassa vasato aphāsu hoti,  so taṃ sabhāgassa bhikkhuno datvā tassa santake sappāyasenāsane  vasantopi santuṭṭhova hoti. ayamassa senāsane yathābalasantoso.</p>
              <p>[03] aparo mahāpuñño leṇamaṇḍapakūṭāgārādīni bahūni  paṇītasenāsanāni labhati. so tāni cīvaraṃ viya  theracirapabbajitabahussutāppalābhīgilānānaṃ datvā yattha katthaci  vasantopi santuṭṭhova hoti. ayamassa ^a^M1.0184^ea^ senāsane  yathāsāruppasantoso. yopi -- ``uttamasenāsanaṃ nāma  pamādaṭṭhānaṃ, tattha nisinnassa thinamiddhaṃ okkamati, niddābhibhūtassa  puna paṭibujjhato kāmavitakkā pātubhavantī''ti paṭisañcikkhitvā  tādisaṃ senāsanaṃ pattampi na sampaṭicchati. so taṃ paṭikkhipitvā  abbhokāsarukkhamūlādīsu vasantopi santuṭṭhova hoti. ayampissa  senāsane yathāsāruppasantoso.</p>
              <p>[03] idha pana bhikkhu bhesajjaṃ labhati, lūkhaṃ vā paṇītaṃ vā, so yaṃ  labhati, teneva tussati, aññaṃ na pattheti, labhantopi na gaṇhati.  ayamassa gilānapaccaye yathālābhasantoso. yo pana telena  atthiko phāṇitaṃ labhati. so taṃ sabhāgassa bhikkhuno datvā tassa  hatthato telaṃ gahetvā aññadeva vā pariyesitvā bhesajjaṃ karontopi  santuṭṭhova hoti. ayamassa gilānapaccaye yathābalasantoso.</p>
              <p>[03] aparo mahāpuñño bahuṃ telamadhuphāṇitādipaṇītabhesajjaṃ labhati.  so taṃ cīvaraṃ viya theracirapabbajitabahussutāppalābhīgilānānaṃ datvā  tesaṃ ābhatena yena kenaci yāpentopi santuṭṭhova hoti. yo pana  ekasmiṃ bhājane muttaharīṭakaṃ ^a^P1.0206^ea^ ṭhapetvā ekasmiṃ catumadhuraṃ --  ``gaṇhāhi, bhante, yadicchasī''ti vuccamāno sacassa tesu  aññatarenapi rogo vūpasammati, atha muttaharīṭakaṃ nāma buddhādīhi  vaṇṇitanti catumadhuraṃ paṭikkhipitvā muttaharīṭakeneva bhesajjaṃ karonto  paramasantuṭṭhova hoti. ayamassa gilānapaccaye  yathāsāruppasantoso.</p>
              <p>[03] iminā pana dvādasavidhena itarītarapaccayasantosena samannāgatassa  bhikkhuno aṭṭha parikkhārā vaṭṭanti. tīṇi cīvarāni, patto,  dantakaṭṭhacchedanavāsi, ekā sūci, kāyabandhanaṃ parissāvananti.  vuttampi cetaṃ -- </p>
              <p>[21] ``ticīvarañca ^a^V1.0168^ea^ patto ca, vāsi sūci ca bandhanaṃ. </p>
              <p>[22] parissāvanena aṭṭhete, yuttayogassa bhikkhuno''ti..</p>
              <p>[03] te sabbe kāyaparihārikāpi honti kucchiparihārikāpi. kathaṃ?  ticīvaraṃ tāva nivāsetvā ca pārupitvā ca vicaraṇakāle kāyaṃ  pariharati, posetīti kāyaparihārikaṃ hoti. cīvarakaṇṇena  udakaṃ parissāvetvā ^a^M1.0185^ea^ pivanakāle khāditabbaphalāphalagahaṇakāle ca  kucchiṃ pariharati; posetīti kucchiparihārikaṃ hoti.</p>
              <p>[03] pattopi tena udakaṃ uddharitvā nhānakāle kuṭiparibhaṇḍakaraṇakāle  ca kāyaparihāriko hoti. āhāraṃ gahetvā bhuñjanakāle  kucchiparihāriko.</p>
              <p>[03] vāsipi tāya dantakaṭṭhacchedanakāle mañcapīṭhānaṃ  aṅgapādacīvarakuṭidaṇḍakasajjanakāle ca kāyaparihārikā hoti.  ucchuchedananāḷikerāditacchanakāle kucchiparihārikā.</p>
              <p>[03] sūcipi cīvarasibbanakāle kāyaparihārikā hoti. pūvaṃ vā  phalaṃ vā vijjhitvā khādanakāle kucchiparihārikā.</p>
              <p>[03] kāyabandhanaṃ bandhitvā vicaraṇakāle kāyaparihārikaṃ.  ucchuādīni bandhitvā gahaṇakāle kucchiparihārikaṃ.</p>
              <p>[03] parissāvanaṃ tena udakaṃ parissāvetvā nhānakāle,  senāsanaparibhaṇḍakaraṇakāle ca kāyaparihārikaṃ. pānīyaṃ  parissāvanakāle, teneva tilataṇḍulaputhukādīni gahetvā khādanakāle ca  kucchiparihāriyaṃ. ayaṃ tāva aṭṭhaparikkhārikassa parikkhāramattā.  navaparikkhārikassa ^a^P1.0207^ea^ pana seyyaṃ pavisantassa tatraṭṭhakaṃ paccattharaṇaṃ vā  kuñcikā vā vaṭṭati. dasaparikkhārikassa nisīdanaṃ vā cammakhaṇḍaṃ  vā vaṭṭati. ekādasaparikkhārikassa pana kattarayaṭṭhi vā telanāḷikā  vā vaṭṭati. dvādasaparikkhārikassa chattaṃ vā upāhanaṃ vā vaṭṭati.  etesu ca aṭṭhaparikkhārikova santuṭṭho, itare asantuṭṭhā mahicchā  mahābhārāti na vattabbā. etepi hi appicchāva santuṭṭhāva subharāva  sallahukavuttinova. bhagavā pana na yimaṃ suttaṃ tesaṃ vasena kathesi,  aṭṭhaparikkhārikassa vasena kathesi. so hi khuddakavāsiñca sūciñca  parissāvane pakkhipitvā pattassa anto ṭhapetvā pattaṃ aṃsakūṭe laggetvā  ticīvaraṃ kāyapaṭibaddhaṃ katvā yenicchakaṃ ^a^V1.0169^ea^ sukhaṃ pakkamati.  paṭinivattetvā gahetabbaṃ nāmassa na hoti. iti ^a^M1.0186^ea^ imassa bhikkhuno  sallahukavuttitaṃ dassento bhagavā -- ``santuṭṭho hoti  kāyaparihārikena cīvarenā''tiādimāha. tattha  ^b^kāyaparihārikenā^eb^ti kāyapariharaṇamattakena.  ^b^kucchiparihārikenā^eb^ti kucchipariharaṇamattakena. ^b^samādāyeva  pakkamatī^eb^ti aṭṭhaparikkhāramattakaṃ sabbaṃ gahetvāva kāyapaṭibaddhaṃ katvāva  gacchati. ``mama vihāro pariveṇaṃ upaṭṭhāko''ti āsaṅgo vā bandho  vā na hoti. so jiyā mutto saro viya, yūthā apakkanto  madahatthī viya ca icchiticchitaṃ senāsanaṃ vanasaṇḍaṃ rukkhamūlaṃ  vanapabbhāraṃ paribhuñjanto ekova tiṭṭhati, ekova nisīdati.  sabbiriyāpathesu ekova adutiyo. </p>
              <p>[21] ``cātuddiso appaṭigho ca hoti, </p>
              <p>[27] santussamāno itarītarena. </p>
              <p>[26] parissayānaṃ sahitā achambhī, </p>
              <p>[22] eko care khaggavisāṇakappo''ti.. (su0 ni0 42).</p>
              <p>[03] evaṃ vaṇṇitaṃ khaggavisāṇakappataṃ āpajjati.</p>
              <p>[03] idāni ^a^P1.0208^ea^ tamatthaṃ upamāya sādhento --  ``seyyathāpī''tiādimāha. tattha ^b^pakkhī sakuṇo^eb^ti  pakkhayutto sakuṇo. ^b^ḍetī^eb^ti uppatati. ayaṃ panettha  saṅkhepattho -- sakuṇā nāma ``asukasmiṃ padese rukkho  paripakkaphalo''ti ñatvā nānādisāhi āgantvā nakhapattatuṇḍādīhi  tassa phalāni vijjhantā vidhunantā khādanti. `idaṃ ajjatanāya,  idaṃ svātanāya bhavissatī'ti tesaṃ na hoti. phale pana khīṇe neva  rukkhassa ārakkhaṃ ṭhapenti, na tattha pattaṃ vā nakhaṃ vā tuṇḍaṃ vā  ṭhapenti. atha kho tasmiṃ rukkhe anapekkho hutvā, yo yaṃ disābhāgaṃ  icchati, so tena sapattabhārova uppatitvā gacchati. evameva ayaṃ  bhikkhu nissaṅgo nirapekkho yena kāmaṃ pakkamati. tena vuttaṃ  ``samādāyeva pakkamatī''ti. </p>
            </h4>
          </h3>
          <h3>
            <h3n> nīvaraṇappahānakathā </h3n>
            <h4>
              <h4n> </h4n>
              <p>[03] 216^b^.^eb^ ^b^so^eb^ ^a^M1.0187^ea^ ^b^iminā cā^eb^tiādinā kiṃ dasseti?  araññavāsassa paccayasampattiṃ dasseti. yassa hi ime cattāro  paccayā natthi, tassa araññavāso na ijjhati. tiracchānagatehi vā  vanacarakehi vā saddhiṃ vattabbataṃ āpajjati. araññe adhivatthā devatā  -- ``kiṃ ^a^V1.0170^ea^ evarūpassa pāpabhikkhuno araññavāsenā''ti bheravasaddaṃ  sāventi, hatthehi sīsaṃ paharitvā palāyanākāraṃ karonti. ``asuko  bhikkhu araññaṃ pavisitvā idañcidañca pāpakammaṃ akāsī''ti ayaso  pattharati. yassa panete cattāro paccayā atthi, tassa araññavāso  ijjhati. so hi attano sīlaṃ paccavekkhanto kiñci kāḷakaṃ vā  tilakaṃ vā apassanto pītiṃ uppādetvā taṃ khayavayato sammasanto  ariyabhūmiṃ okkamati. araññe adhivatthā devatā attamanā vaṇṇaṃ  bhaṇanti. itissa udake pakkhittatelabindu viya yaso vitthāriko  hoti.</p>
              <p>[03] tattha ^b^vivitta^eb^nti suññaṃ, appasaddaṃ, appanigghosanti  attho. etadeva hi sandhāya vibhaṅge -- ``vivittanti santike cepi  senāsanaṃ hoti, tañca anākiṇṇaṃ gahaṭṭhehi pabbajitehi. tena taṃ  vivitta''nti vuttaṃ. seti ceva āsati ca etthāti senāsanaṃ  mañcapīṭhādīnametaṃ adhivacanaṃ. tenāha -- ``senāsananti mañcopi  senāsanaṃ ^a^P1.0209^ea^, pīṭhampi, bhisipi, bimbohanampi, vihāropi, aḍḍhayogopi,  pāsādopi, hammiyampi, guhāpi, aṭṭopi, māḷopi leṇampi,  veḷugumbopi, rukkhamūlampi, maṇḍapopi, senāsanaṃ, yattha vā pana  bhikkhū paṭikkamanti, sabbametaṃ senāsana''nti (vibha0 527).</p>
              <p>[03] api ca -- ``vihāro aḍḍhayogo pāsādo hammiyaṃ guhā''ti  idaṃ vihārasenāsanaṃ nāma. ``mañco pīṭhaṃ bhisi bimbohana''nti  idaṃ mañcapīṭhasenāsanaṃ nāma. ``cimilikā cammakhaṇḍo  tiṇasanthāro paṇṇasanthāro''ti idaṃ santhatasenāsanaṃ nāma. ``yattha  vā pana bhikkhū paṭikkamantī''ti idaṃ okāsasenāsanaṃ nāmāti. evaṃ  catubbidhaṃ senāsanaṃ hoti, taṃ sabbaṃ senāsanaggahaṇena saṅgahitameva.</p>
              <p>[03] idha panassa sakuṇasadisassa cātuddisassa bhikkhuno  anucchavikasenāsanaṃ dassento araññaṃ rukkhamūlantiādimāha.  tattha ^b^arañña^eb^nti nikkhamitvā ^a^M1.0188^ea^ bahi indakhīlā sabbametaṃ  araññanti. idaṃ bhikkhunīnaṃ vasena āgataṃ. ``āraññakaṃ nāma  senāsanaṃ pañcadhanusatikaṃ pacchima''nti (pārā0 654) idaṃ pana  imassa bhikkhuno anurūpaṃ. tassa lakkhaṇaṃ visuddhimagge  dhutaṅganiddese vuttaṃ. ^b^rukkhamūla^eb^nti yaṃ kiñci sandacchāyaṃ  vivittarukkhamūlaṃ. ^b^pabbata^eb^nti selaṃ. tattha hi udakasoṇḍīsu  udakakiccaṃ katvā sītāya rukkhacchāyāya nisinnassa nānādisāsu  khāyamānāsu sītena vātena bījiyamānassa cittaṃ ekaggaṃ hoti.  ^b^kandara^eb^nti kaṃ vuccati udakaṃ, tena dāritaṃ, udakena bhinnaṃ  pabbatapadesaṃ. yaṃ nadītumbantipi, nadīkuñjantipi ^a^V1.0171^ea^ vadanti. tattha hi  rajatapaṭṭasadisā vālikā hoti, matthake maṇivitānaṃ viya vanagahaṇaṃ,  maṇikhandhasadisaṃ udakaṃ sandati. evarūpaṃ kandaraṃ oruyha pānīyaṃ  pivitvā gattāni sītāni katvā vālikaṃ ussāpetvā ^a^P1.0210^ea^ paṃsukūlacīvaraṃ  paññapetvā nisinnassa samaṇadhammaṃ karoto cittaṃ ekaggaṃ hoti.  ^b^giriguha^eb^nti dvinnaṃ pabbatānaṃ antare, ekasmiṃyeva vā  umaggasadisaṃ mahāvivaraṃ susānalakkhaṇaṃ visuddhimagge vuttaṃ.  ^b^vanapattha^eb^nti gāmantaṃ atikkamitvā manussānaṃ anupacāraṭṭhānaṃ, yattha  na kasanti na vapanti, tenevāha -- ``vanapatthanti dūrānametaṃ  senāsanānaṃ adhivacana''ntiādi. ^b^abbhokāsa^eb^nti acchannaṃ.  ākaṅkhamāno panettha cīvarakuṭiṃ katvā vasati. ^b^palālapuñja^eb^nti  palālarāsi. mahāpalālapuñjato hi palālaṃ nikkaḍḍhitvā  pabbhāraleṇasadise ālaye karonti, gacchagumbhādīnampi upari palālaṃ  pakkhipitvā heṭṭhā nisinnā samaṇadhammaṃ karonti. taṃ sandhāyetaṃ vuttaṃ.</p>
              <p>[03] ^b^pacchābhatta^eb^nti bhattassa pacchato.  ^b^piṇḍapātapaṭikkanto^eb^ti piṇḍapātapariyesanato paṭikkanto.  ^b^pallaṅka^eb^nti samantato ūrubaddhāsanaṃ. ^b^ābhujitvā^eb^ti  bandhitvā. ^b^ujuṃ kāyaṃ paṇidhāyā^eb^ti uparimaṃ sarīraṃ ujuṃ ṭhapetvā  aṭṭhārasa piṭṭhikaṇṭakaṭṭhike koṭiyā koṭiṃ paṭipādetvā. evañhi  nisinnassa cammamaṃsanhārūni na paṇamanti. athassa yā tesaṃ  paṇamanapaccayā khaṇe khaṇe vedanā uppajjeyyuṃ, tā nuppajjanti. tāsu  anuppajjamānāsu cittaṃ ekaggaṃ hoti, kammaṭṭhānaṃ na paripatati, vuḍḍhiṃ  phātiṃ vepullaṃ upagacchati. ^b^parimukhaṃ satiṃ upaṭṭhapetvā^eb^ti  kammaṭṭhānābhimukhaṃ satiṃ ṭhapayitvā. mukhasamīpe ^a^M1.0189^ea^ vā katvāti attho.  teneva vibhaṅge vuttaṃ -- ``ayaṃ sati upaṭṭhitā hoti sūpaṭṭhitā  nāsikagge ^a^P1.0211^ea^ vā mukhanimitte vā, tena vuccati parimukhaṃ satiṃ  upaṭṭhapetvā''ti (vibha0 537). athavā ^b^parī^eb^ti pariggahaṭṭho.  ^b^mukha^eb^nti niyyānaṭṭho. ^b^satī^eb^ti upaṭṭhānaṭṭho. tena vuccati  -- ``parimukhaṃ sati''nti. evaṃ paṭisambhidāyaṃ vuttanayenapettha  attho daṭṭhabbo. tatrāyaṃ saṅkhepo -- ``pariggahitaniyyānasatiṃ  katvā''ti. </p>
              <p>[03] 217^b^.^eb^ ^b^abhijjhaṃ loke^eb^ti ettha lujjanapalujjanaṭṭhena  pañcupādānakkhandhā loko, tasmā pañcasu upādānakkhandhesu rāgaṃ  pahāya kāmacchandaṃ vikkhambhetvāti ayametthattho.  ^b^vigatābhijjhenā^eb^ti vikkhambhanavasena pahīnattā vigatābhijjhena,  na cakkhuviññāṇasadisenāti attho. ^b^abhijjhāya cittaṃ  parisodhetī^eb^ti abhijjhāto cittaṃ parimoceti. yathā taṃ sā  muñcati ceva, muñcitvā ca na puna gaṇhati, evaṃ karotīti attho.  ^b^byāpādapadosaṃ pahāyā^eb^tiādīsupi eseva nayo. byāpajjati  iminā cittaṃ pūtikummāsādayo viya purimapakatiṃ vijahatīti  byāpādo. vikārāpattiyā padussati, paraṃ vā padūseti  vināsetīti padoso. ubhayametaṃ kodhassevādhivacanaṃ ^a^V1.0172^ea^. thinaṃ  cittagelaññaṃ. middhaṃ cetasikagelaññaṃ, thinañca middhañca thinamiddhaṃ.  ^b^ālokasaññī^eb^ti rattimpi divādiṭṭhālokasañjānanasamatthāya  vigatanīvaraṇāya parisuddhāya saññāya samannāgato. ^b^sato  sampajāno^eb^ti satiyā ca ñāṇena ca samannāgato. idaṃ ubhayaṃ  ālokasaññāya upakārattā vuttaṃ. uddhaccañca kukkuccañca uddhaccakukkuccaṃ.  ^b^tiṇṇavicikiccho^eb^ti vicikicchaṃ taritvā atikkamitvā ṭhito.  ``kathamidaṃ kathamida''nti evaṃ nappavattatīti akathaṃkathī.  ^b^kusalesu dhammesū^eb^ti anavajjesu dhammesu. ``ime nu kho  kusalā kathamime kusalā''ti evaṃ na vicikicchati. na  kaṅkhatīti attho. ayamettha ^a^P1.0212^ea^ saṅkhepo. imesu pana nīvaraṇesu  vacanatthalakkhaṇādibhedato yaṃ vattabbaṃ siyā, taṃ sabbaṃ  visuddhimagge vuttaṃ. </p>
              <p>[03] 218^b^.^eb^ yā panāyaṃ ^b^seyyathāpi mahārājā^eb^ti upamā  vuttā. tattha ^b^iṇaṃ ādāyā^eb^ti vaḍḍhiyā dhanaṃ gahetvā.  ^b^byantiṃ kareyyā^eb^ti vigatantaṃ kareyya ^a^M1.0190^ea^, yathā tesaṃ kākaṇikamattopi  pariyanto nāma nāvasissati, evaṃ kareyya; sabbaso  paṭiniyyāteyyāti attho. ^b^tato nidāna^eb^nti āṇaṇyanidānaṃ.  so hi ``aṇaṇomhī''ti āvajjanto balavapāmojjaṃ labhati,  somanassaṃ adhigacchati, tena vuttaṃ -- ^b^``labhetha pāmojjaṃ,  adhigaccheyya somanassa''^eb^nti. </p>
              <p>[03] 219^b^.^eb^ visabhāgavedanuppattiyā kakaceneva catuiriyāpathaṃ  chindanto ābādhatīti ābādho, svāssa atthīti  ^b^ābādhiko.^eb^ taṃ samuṭṭhānena dukkhena ^b^dukkhito.  adhimattagilāno^eb^ti bāḷhagilāno. ^b^nacchādeyyā^eb^ti  adhimattabyādhiparetatāya na rucceyya. ^b^balamattā^eb^ti balameva,  balañcassa kāye na bhaveyyāti attho. ^b^tatonidāna^eb^nti  ārogyanidānaṃ. tassa hi -- ``arogomhī''ti āvajjayato  tadubhayaṃ hoti. tena vuttaṃ -- ^b^``labhetha pāmojjaṃ, adhigaccheyya  somanassa''^eb^nti. </p>
              <p>[03] 220^b^.^eb^ ^b^na cassa kiñci bhogānaṃ vayo^eb^ti  kākaṇikamattampi bhogānaṃ vayo na bhaveyya. ^b^tatonidāna^eb^nti  bandhanāmokkhanidānaṃ. sesaṃ vuttanayeneva sabbapadesu yojetabbaṃ. </p>
              <p>[03] 221-222^b^.^eb^ ^b^anattādhīno^eb^ti na attani adhīno,  attano ruciyā kiñci kātuṃ na labhati. ^b^parādhīno^eb^ti paresu  adhīno parasseva ruciyā vattati. ^b^na yena kāmaṃ gamo^eb^ti yena  disābhāgenassa gantukāmatā hoti, icchā uppajjati gamanāya, tena  gantuṃ na labhati. ^b^dāsabyā^eb^ti ^a^P1.0213^ea^ dāsabhāvā. ^b^bhujisso^eb^ti  attano santako. ^b^tatonidāna^eb^nti bhujissanidānaṃ.  ^b^kantāraddhānamagga^eb^nti ^a^V1.0173^ea^ kantāraṃ addhānamaggaṃ, nirudakaṃ dīghamagganti  attho. ^b^tatonidāna^eb^nti khemantabhūminidānaṃ. </p>
              <p>[03] 223^b^.^eb^ ^b^ime pañca nīvaraṇe appahīne^eb^ti ettha  bhagavā appahīnakāmacchandanīvaraṇaṃ iṇasadisaṃ, sesāni  rogādisadisāni katvā dasseti. tatrāyaṃ sadisatā. yo hi paresaṃ  iṇaṃ gahetvā vināseti, so tehi iṇaṃ dehīti vuccamānopi pharusaṃ  vuccamānopi bajjhamānopi vadhīyamānopi ^a^M1.0191^ea^ kiñci paṭibāhituṃ na  sakkoti, sabbaṃ titikkhati. titikkhākāraṇaṃ hissa taṃ iṇaṃ hoti.  evameva yo yamhi kāmacchandena rajjati, taṇhāsahagatena taṃ vatthuṃ  gaṇhati, so tena pharusaṃ vuccamānopi bajjhamānopi vadhīyamānopi  sabbaṃ titikkhati, titikkhākāraṇaṃ hissa so kāmacchando hoti,  gharasāmikehi vadhīyamānānaṃ itthīnaṃ viyāti, evaṃ iṇaṃ viya  kāmacchando daṭṭhabbo.</p>
              <p>[03] yathā pana pittarogāturo madhusakkarādīsupi dinnesu  pittarogāturatāya tesaṃ rasaṃ na vindati, ``tittakaṃ tittaka''nti  uggiratiyeva. evameva byāpannacitto hitakāmehi ācariyupajjhāyehi  appamattakampi ovadiyamāno ovādaṃ na gaṇhati. ``ati viya me  tumhe upaddavethā''tiādīni vatvā vibbhamati. pittarogāturatāya so  puriso madhusakkarādīnaṃ viya kodhāturatāya jhānasukhādibhedaṃ sāsanarasaṃ  na vindatīti. evaṃ rogo viya byāpādo daṭṭhabbo.</p>
              <p>[03] yathā pana nakkhattadivase bandhanāgāre baddho puriso nakkhattassa  neva ādiṃ na majjhaṃ na pariyosānaṃ passati. so dutiyadivase  mutto aho hiyyo nakkhattaṃ manāpaṃ, aho naccaṃ, aho gītantiādīni  sutvāpi paṭivacanaṃ na deti. kiṃ kāraṇā? nakkhattassa  ananubhūtattā. evameva ^a^P1.0214^ea^ thinamiddhābhibhūto bhikkhu vicittanayepi  dhammassavane pavattamāne neva tassa ādiṃ na majjhaṃ na pariyosānaṃ  jānāti. sopi uṭṭhite dhammassavane aho dhammassavanaṃ, aho kāraṇaṃ,  aho upamāti dhammassavanassa vaṇṇaṃ bhaṇamānānaṃ sutvāpi paṭivacanaṃ na  deti. kiṃ kāraṇā? thinamiddhavasena dhammakathāya ananubhūtattā.  evaṃ bandhanāgāraṃ viya ^b^thinamiddhaṃ^eb^ daṭṭhabbaṃ.</p>
              <p>[03] yathā pana nakkhattaṃ kīḷantopi dāso -- ``idaṃ nāma  accāyikaṃ karaṇīyaṃ atthi, sīghaṃ tattha gacchāhi. no ce gacchasi,  hatthapādaṃ vā te chindāmi kaṇṇanāsaṃ vā''ti vutto sīghaṃ gacchatiyeva  ^a^V1.0174^ea^. nakkhattassa ādimajjhapariyosānaṃ anubhavituṃ na labhati, kasmā?  parādhīnatāya, evameva vinaye apakataññunā vivekatthāya araññaṃ  paviṭṭhenāpi kismiñcideva ^a^M1.0192^ea^ antamaso kappiyamaṃsepi  akappiyamaṃsasaññāya uppannāya vivekaṃ pahāya sīlavisodhanatthaṃ  vinayadharassa santikaṃ gantabbaṃ hoti, vivekasukhaṃ anubhavituṃ na  labhati, kasmā? uddhaccakukkuccābhibhūtatāyāti. evaṃ dāsabyaṃ viya  ^b^uddhaccakukkuccaṃ^eb^ daṭṭhabbaṃ.</p>
              <p>[03] yathā pana kantāraddhānamaggappaṭipanno puriso corehi manussānaṃ  viluttokāsaṃ pahatokāsañca disvā daṇḍakasaddenapi sakuṇasaddenapi  ``corā āgatā''ti ussaṅkitaparisaṅkitova hoti, gacchatipi  tiṭṭhatipi nivattatipi, gataṭṭhānato agataṭṭhānameva bahutaraṃ hoti. so  kicchena kasirena khemantabhūmiṃ pāpuṇāti vā na vā pāpuṇāti.  evameva yassa aṭṭhasu ṭhānesu vicikicchā uppannā hoti, so --  ``buddho nu kho, no nu kho buddho''tiādinā nayena vicikicchanto  adhimuccitvā saddhāya gaṇhituṃ na sakkoti. asakkonto maggaṃ vā  phalaṃ vā na pāpuṇātīti. yathā kantāraddhānamagge -- ``corā atthi  natthī''ti punappunaṃ āsappanaparisappanaṃ apariyogāhanaṃ chambhitattaṃ  cittassa ^a^P1.0215^ea^ uppādento khemantapattiyā antarāyaṃ karoti, evaṃ  vicikicchāpi -- ``buddho nu kho, na buddho''tiādinā nayena  punappunaṃ āsappanaparisappanaṃ apariyogāhanaṃ chambhitattaṃ cittassa  uppādayamānā ariyabhūmippattiyā antarāyaṃ karotīti  kantāraddhānamaggo viya ^b^vicikicchā^eb^ daṭṭhabbā. </p>
              <p>[03] 224^b^.^eb^ idāni -- ^b^``seyyathāpi, mahārāja,  āṇaṇya''^eb^nti ettha bhagavā pahīnakāmacchandanīvaraṇaṃ āṇaṇyasadisaṃ,  sesāni ārogyādisadisāni katvā dasseti. tatrāyaṃ sadisatā,  yathā hi puriso iṇaṃ ādāya kammante payojetvā samiddhataṃ patto --  ``idaṃ iṇaṃ nāma palibodhamūla''nti cintetvā savaḍḍhikaṃ iṇaṃ  niyyātetvā paṇṇaṃ phālāpeyya. athassa tato paṭṭhāya neva koci dūtaṃ  peseti, na paṇṇaṃ. so iṇasāmike disvāpi sace icchati, āsanā  uṭṭhahati, no ce na uṭṭhahati, kasmā? tehi saddhiṃ nillepatāya  alaggatāya. evameva bhikkhu -- ``ayaṃ ^b^kāmacchando^eb^ nāma  palibodhamūla''nti cintetvā cha dhamme bhāvetvā kāmacchandanīvaraṇaṃ  pajahati. te pana cha dhamme mahāsatipaṭṭhāne vaṇṇayissāma.  tassevaṃ pahīnakāmacchandassa ^a^M1.0193^ea^ yathā iṇamuttassa purisassa iṇassāmike  disvā neva bhayaṃ na chambhitattaṃ hoti. evameva paravatthumhi neva  saṅgo na baddho hoti. dibbānipi rūpāni passato kileso na  samudācarati. tasmā bhagavā āṇaṇyamiva kāmacchandappahānaṃ āha.</p>
              <p>[03] yathā ^a^V1.0175^ea^ pana so pittarogāturo puriso bhesajjakiriyāya taṃ rogaṃ  vūpasametvā tato paṭṭhāya madhusakkarādīnaṃ rasaṃ vindati. evameva  bhikkhu ``ayaṃ ^b^byāpādo^eb^ nāma mahā anatthakaro''ti cha dhamme  bhāvetvā byāpādanīvaraṇaṃ pajahati. sabbanīvaraṇesu cha dhamme  mahāsatipaṭṭhāneyeva vaṇṇayissāma. na kevalañca teyeva, yepi  thinamiddhādīnaṃ pahānāya bhāvetabbā, tepi sabbe tattheva vaṇṇayissāma.  so evaṃ pahīnabyāpādo yathā pittarogavimutto puriso  madhusakkarādīnaṃ rasaṃ sampiyāyamāno paṭisevati, evameva  ācārapaṇṇattiādīni ^a^P1.0216^ea^ sikkhāpadāni sirasā sampaṭicchitvā  sampiyāyamāno sikkhati. tasmā bhagavā ārogyamiva  byāpādappahānaṃ āha.</p>
              <p>[03] yathā so nakkhattadivase bandhanāgāraṃ pavesito puriso  aparasmiṃ nakkhattadivase -- ``pubbepi ahaṃ pamādadosena baddho, tena  nakkhattaṃ nānubhaviṃ. idāni appamatto bhavissāmī''ti yathāssa  paccatthikā okāsaṃ na labhanti, evaṃ appamatto hutvā nakkhattaṃ  anubhavitvā -- `aho nakkhattaṃ, aho nakkhatta'nti udānaṃ udānesi,  evameva bhikkhu -- ``idaṃ ^b^thinamiddhaṃ^eb^ nāma mahāanatthakara''nti  cha dhamme bhāvetvā thinamiddhanīvaraṇaṃ pajahati, so evaṃ  pahīnathinamiddho yathā bandhanā mutto puriso sattāhampi nakkhattassa  ādimajjhapariyosānaṃ anubhavati, evameva dhammanakkhattassa  ādimajjhapariyosānaṃ anubhavanto saha paṭisambhidāhi arahattaṃ  pāpuṇāti. tasmā bhagavā bandhanā mokkhamiva thinamiddhappahānaṃ āha.</p>
              <p>[03] yathā pana dāso kiñcideva mittaṃ upanissāya sāmikānaṃ dhanaṃ  datvā attānaṃ bhujissaṃ katvā tato paṭṭhāya yaṃ icchati, taṃ karoti.  evameva bhikkhu -- ``idaṃ ^b^uddhaccakukkuccaṃ^eb^ nāma mahā  anatthakara''nti cha dhamme bhāvetvā uddhaccakukkuccaṃ pajahati. so evaṃ  pahīnauddhaccakukkucco yathā bhujisso puriso yaṃ icchati, taṃ karoti,  na taṃ koci balakkārena tato nivatteti ^a^M1.0194^ea^, evameva yathā sukhaṃ  nekkhammapaṭipadaṃ paṭipajjati, na taṃ uddhaccakukkuccaṃ balakkārena tato  nivatteti. tasmā bhagavā bhujissaṃ viya uddhaccakukkuccappahānaṃ āha.</p>
              <p>[03] yathā balavā puriso hatthasāraṃ gahetvā sajjāvudho saparivāro  kantāraṃ paṭipajjeyya, taṃ corā dūratova disvā palāyeyyuṃ. so  sotthinā taṃ kantāraṃ nittharitvā khemantaṃ patto haṭṭhatuṭṭho assa.  evameva bhikkhu ``ayaṃ ^b^vicikicchā^eb^ nāma mahā  anatthakārikā''ti cha dhamme bhāvetvā vicikicchaṃ pajahati ^a^P1.0217^ea^. so evaṃ  pahīnavicikiccho yathā balavā puriso sajjāvudho saparivāro  nibbhayo core tiṇaṃ viya agaṇetvā sotthinā nikkhamitvā  khemantabhūmiṃ pāpuṇāti, evameva bhikkhu ^a^V1.0176^ea^ duccaritakantāraṃ nittharitvā  paramaṃ khemantabhūmiṃ amataṃ mahānibbānaṃ pāpuṇāti. tasmā bhagavā  khemantabhūmiṃ viya vicikicchāpahānaṃ āha. </p>
              <p>[03] 225^b^.^eb^ ^b^pāmojjaṃ jāyatī^eb^ti tuṭṭhākāro jāyati.  ^b^pamuditassa pīti jāyatī^eb^ti tuṭṭhassa sakalasarīraṃ khobhayamānā  pīti jāyati. ^b^pītimanassa kāyo passambhatī^eb^ti  pītisampayuttacittassa puggalassa nāmakāyo passambhati, vigatadaratho  hoti. ^b^sukhaṃ vedetī^eb^ti kāyikampi cetasikampi sukhaṃ vedayati.  ^b^cittaṃ samādhiyatī^eb^ti iminā nekkhammasukhena sukhitassa  upacāravasenapi appanāvasenapi cittaṃ samādhiyati. </p>
            </h4>
          </h3>
          <h3>
            <h3n> paṭhamajjhānakathā </h3n>
            <h4>
              <h4n> </h4n>
              <p>[03] 226^b^.^eb^ ^b^so vivicceva kāmehi...pe0... paṭhamaṃ jhānaṃ  upasampajja viharatī^eb^tiādi pana upacārasamādhinā samāhite citte  uparivisesadassanatthaṃ appanāsamādhinā samāhite citte tassa  samādhino pabhedadassanatthaṃ vuttanti veditabbaṃ. ^b^imameva kāya^eb^nti  imaṃ karajakāyaṃ. ^b^abhisandetī^eb^ti temeti sneheti, sabbattha  pavattapītisukhaṃ karoti. ^b^parisandetī^eb^ti samantato sandeti.  ^b^paripūretī^eb^ti vāyunā bhastaṃ viya pūreti. ^b^parippharatī^eb^ti  samantato phusati. ^b^sabbāvato kāyassā^eb^ti assa bhikkhuno  sabbakoṭṭhāsavato kāyassa kiñci upādinnakasantatipavattiṭṭhāne  chavimaṃsalohitānugataṃ ^a^M1.0195^ea^ aṇumattampi ṭhānaṃ paṭhamajjhānasukhena aphuṭaṃ nāma  na hoti. </p>
              <p>[03] 227^b^.^eb^ ^b^dakkho^eb^ti cheko paṭibalo  nhānīyacuṇṇāni kātuñceva payojetuñca sannetuñca. ^b^kaṃsathāle^eb^ti  yena kenaci lohena katabhājane. mattikabhājanaṃ pana thiraṃ na hoti.  sannentassa bhijjati. tasmā taṃ na dasseti.  ^b^paripphosakaṃ^eb^ ^a^P1.0218^ea^ ^b^paripphosaka^eb^nti siñcitvā siñcitvā.   ^b^sanneyyā^eb^ti vāmahatthena kaṃsathālaṃ gahetvā dakkhiṇahatthena pamāṇayuttaṃ udakaṃ  siñcitvā siñcitvā parimaddanto piṇḍaṃ kareyya.  ^b^snehānugatā^eb^ti udakasinehena anugatā. ^b^snehaparetā^eb^ti  udakasinehena pariggahitā. ^b^santarabāhirā^eb^ti saddhiṃ  antopadesena ceva bahipadesena ca sabbatthakameva udakasinehena phuṭāti  attho. ^b^na ca paggharaṇī^eb^ti na ca bindu bindu udakaṃ paggharati,  sakkā hoti hatthenapi dvīhipi tīhipi aṅgulīhi gahetuṃ ovaṭṭikāyapi  kātunti attho. </p>
            </h4>
          </h3>
          <h3>
            <h3n> dutiyajjhānakathā </h3n>
            <h4>
              <h4n> </h4n>
              <p>[03] 228-229^b^.^eb^ dutiyajjhānasukhūpamāyaṃ ^a^V1.0177^ea^ ^b^ubbhidodako^eb^ti  ubbhinnaudako, na heṭṭhā ubbhijjitvā uggacchanakaudako. antoyeva  pana ubbhijjanakaudakoti attho. ^b^āyamukha^eb^nti āgamanamaggo.  ^b^devo^eb^ti megho. ^b^kālena kāla^eb^nti kāle kāle,  anvaddhamāsaṃ vā anudasāhaṃ vāti attho. ^b^dhāra^eb^nti vuṭṭhiṃ.  ^b^na anuppaveccheyyā^eb^ti na ca paveseyya, na vasseyyāti attho.  ^b^sītā vāridhārā ubbhijjitvā^eb^ti sītaṃ dhāraṃ uggantvā rahadaṃ  pūrayamānaṃ ubbhijjitvā. heṭṭhā uggacchanaudakañhi uggantvā uggantvā  bhijjantaṃ udakaṃ khobheti, catūhi disāhi pavisanaudakaṃ  purāṇapaṇṇatiṇakaṭṭhadaṇḍakādīhi udakaṃ khobheti, vuṭṭhiudakaṃ  dhārānipātapubbuḷakehi udakaṃ khobheti. sannisinnameva pana hutvā  iddhinimmitamiva uppajjamānaṃ udakaṃ imaṃ padesaṃ pharati, imaṃ padesaṃ na  pharatīti natthi, tena aphuṭokāso nāma na hotīti. tattha rahado  viya karajakāyo. udakaṃ viya dutiyajjhānasukhaṃ. sesaṃ  purimanayeneva veditabbaṃ. </p>
            </h4>
          </h3>
          <h3>
            <h3n> tatiyajjhānakathā </h3n>
            <h4>
              <h4n> </h4n>
              <p>[03] 230-231^b^.^eb^ tatiyajjhānasukhūpamāyaṃ ^a^P1.0219^ea^ ^a^M1.0196^ea^ uppalāni ettha  santīti uppalinī. sesapadadvayepi eseva nayo. ettha ca  setarattanīlesu yaṃ kiñci uppalaṃ uppalameva. ūnakasatapattaṃ puṇḍarīkaṃ,  satapattaṃ padumaṃ. pattaniyamaṃ vā vināpi setaṃ padumaṃ, rattaṃ  puṇḍarīkanti ayamettha vinicchayo. ^b^udakānuggatānī^eb^ti  udakato na uggatāni. ^b^anto nimuggaposīnī^eb^ti udakatalassa  anto nimuggāniyeva hutvā posīni, vaḍḍhīnīti attho. sesaṃ  purimanayeneva veditabbaṃ. </p>
            </h4>
          </h3>
          <h3>
            <h3n> catutthajjhānakathā </h3n>
            <h4>
              <h4n> </h4n>
              <p>[03] 232-233^b^.^eb^ catutthajjhānasukhūpamāyaṃ ^b^parisuddhena cetasā  pariyodātenā^eb^ti ettha nirupakkilesaṭṭhena parisuddhaṃ, pabhassaraṭṭhena  pariyodātanti veditabbaṃ. ^b^odātena vatthenā^eb^ti idaṃ utupharaṇatthaṃ  vuttaṃ. kiliṭṭhavatthena hi utupharaṇaṃ na hoti, taṅkhaṇadhotaparisuddhena  utupharaṇaṃ balavaṃ hoti. imissāya hi upamāya vatthaṃ viya  karajakāyo, utupharaṇaṃ viya catutthajjhānasukhaṃ. tasmā yathā  sunhātassa purisassa parisuddhaṃ vatthaṃ sasīsaṃ pārupitvā nisinnassa  sarīrato utu sabbameva vatthaṃ pharati. na koci vatthassa  aphuṭokāso hoti. evaṃ catutthajjhānasukhena bhikkhuno ^a^V1.0178^ea^ karajakāyassa  na koci okāso aphuṭo hotīti. evamettha attho daṭṭhabbo.  imesaṃ pana catunnaṃ jhānānaṃ anupadavaṇṇanā ca bhāvanānayo ca  visuddhimagge vuttoti idha na vitthārito.</p>
              <p>[03] ettāvatā cesa rūpajjhānalābhīyeva, na arūpajjhānalābhīti na  veditabbo. na hi aṭṭhasu samāpattīsu cuddasahākārehi ciṇṇavasībhāvaṃ  vinā upari abhiññādhigamo hoti. pāḷiyaṃ pana rūpajjhānāniyeva  āgatāni. arūpajjhānāni āharitvā kathetabbāni. </p>
            </h4>
          </h3>
          <h3>
            <h3n> vipassanāñāṇakathā </h3n>
            <h4>
              <h4n> </h4n>
              <p>[03] 234^b^.^eb^ ^b^so evaṃ samāhite citte...pe0...  āneñjappatte^eb^ti so cuddasahākārehi aṭṭhasu samāpattīsu ciṇṇavasībhāvo  bhikkhūti ^a^P1.0220^ea^ dasseti ^a^M1.0197^ea^. sesamettha visuddhimagge vuttanayena veditabbaṃ.  ^b^ñāṇadassanāya cittaṃ abhinīharatī^eb^ti ettha  ^b^ñāṇadassana^eb^nti maggañāṇampi, vuccati phalañāṇampi,  sabbaññutaññāṇampi, paccavekkhaṇañāṇampi, vipassanāñāṇampi. ``kiṃ  nu kho, āvuso, ñāṇadassanavisuddhatthaṃ bhagavati brahmacariyaṃ  vussatī''ti (mahāni0 1.257) ettha hi maggañāṇaṃ ñāṇadassananti  vuttaṃ. ``ayamañño uttarimanussadhammo alamariyañāṇadassanaviseso  adhigato phāsuvihāro''ti (ma0 ni0 1.328) ettha phalañāṇaṃ.  ``bhagavatopi kho ñāṇadassanaṃ udapādi sattāhakālaṅkato āḷāro  kālāmo''ti (mahāva0 10) ettha sabbaññutaññāṇaṃ. ``ñāṇañca pana  me dassanaṃ udapādi akuppā me vimutti, ayamantimā jātī''ti  (mahāva0 16) ettha paccavekkhaṇañāṇaṃ idha pana ñāṇadassanāya  cittanti idaṃ vipassanāñāṇaṃ ñāṇadassananti vuttanti.</p>
              <p>[03] ^b^abhinīharatī^eb^ti vipassanāñāṇassa nibbattanatthāya tanninnaṃ  tappoṇaṃ tappabbhāraṃ karoti. ^b^rūpī^eb^ti ādīnamattho vuttoyeva.  ^b^odanakummāsūpacayo^eb^ti odanena ceva kummāsena ca upacito  vaḍḍhito. ^b^aniccucchādanaparimaddanabhedanaviddhaṃsanadhammo^eb^ti hutvā  abhāvaṭṭhena aniccadhammo. duggandhavighātatthāya tanuvilepanena  ucchādanadhammo. aṅgapaccaṅgābādhavinodanatthāya khuddakasambāhanena  parimaddanadhammo. daharakāle vā ūrūsu sayāpetvā gabbhāvāsena  dussaṇṭhitānaṃ tesaṃ tesaṃ aṅgānaṃ saṇṭhānasampādanatthaṃ  añchanapīḷanādivasena parimaddanadhammo. evaṃ pariharitopi  bhedanaviddhaṃsanadhammo bhijjati ceva vikirati ca, evaṃ sabhāvoti attho.  tattha ^a^P1.0221^ea^ ^b^rūpī cātumahābhūtiko^eb^tiādīsu chahi ^a^V1.0179^ea^ padehi samudayo  kathito. aniccapadena saddhiṃ pacchimehi dvīhi atthaṅgamo.  ^b^ettha sitaṃ ettha paṭibaddha^eb^nti ettha cātumahābhūtike kāye  nissitañca paṭibaddhañca. </p>
              <p>[03] 235^b^.^eb^ ^b^subho^eb^ti sundaro. ^b^jātimā^eb^ti  parisuddhākarasamuṭṭhito. ^b^suparikammakato^eb^ti suṭṭhu kataparikammo  apanītapāsāṇasakkharo. ^b^accho^eb^ti tanucchavi.  ^b^vippasanno^eb^ti suṭṭhu pasanno. ^b^sabbākārasampanno^eb^ti  dhovanavedhanādīhi sabbehi ākārehi sampanno. ^b^nīla^eb^ntiādīhi  vaṇṇasampattiṃ dasseti. tādisañhi āvutaṃ pākaṭaṃ hoti.  ^b^evameva kho^eb^ti ettha evaṃ upamāsaṃsandanaṃ veditabbaṃ. maṇi viya  hi karajakāyo. āvutasuttaṃ ^a^M1.0198^ea^ viya vipassanāñāṇaṃ. cakkhumā  puriso viya vipassanālābhī bhikkhu, hatthe karitvā paccavekkhato  ayaṃ kho maṇīti maṇino āvibhūtakālo viya vipassanāñāṇaṃ,  abhinīharitvā nisinnassa bhikkhuno cātumahābhūtikakāyassa  āvibhūtakālo, tatridaṃ suttaṃ āvutanti suttassāvibhūtakālo viya  vipassanāñāṇaṃ, abhinīharitvā nisinnassa bhikkhuno tadārammaṇānaṃ  phassapañcamakānaṃ vā sabbacittacetasikānaṃ vā vipassanāñāṇasseva vā  āvibhūtakāloti.</p>
              <p>[03] idañca vipassanāñāṇaṃ maggañāṇānantaraṃ. evaṃ santepi yasmā  abhiññāvāre āraddhe etassa antarāvāro natthi tasmā idheva dassitaṃ.  yasmā ca aniccādivasena akatasammasanassa dibbāya sotadhātuyā  bheravaṃ saddaṃ suṇato, pubbenivāsānussatiyā bherave khandhe anussarato,  dibbena cakkhunā bheravampi rūpaṃ passato bhayasantāso uppajjati, na  aniccādivasena katasammasanassa tasmā abhiññaṃ pattassa  bhayavinodanahetusampādanatthampi idaṃ idheva dassitaṃ. api ca yasmā  vipassanāsukhaṃ nāmetaṃ maggaphalasukhasampādakaṃ pāṭiyekkaṃ sandiṭṭhikaṃ  sāmaññaphalaṃ ^a^P1.0222^ea^ tasmāpi āditova idaṃ idha dassitanti veditabbaṃ. </p>
            </h4>
          </h3>
          <h3>
            <h3n> manomayiddhiñāṇakathā </h3n>
            <h4>
              <h4n> </h4n>
              <p>[03] 236-237^b^.^eb^ ^b^manomaya^eb^nti manena nibbattitaṃ.  ^b^sabbaṅgapaccaṅgi^eb^nti sabbehi aṅgehi ca paccaṅgehi ca samannāgataṃ.  ^b^ahīnindriya^eb^nti saṇṭhānavasena avikalindriyaṃ. iddhimatā  nimmitarūpañhi sace iddhimā odāto tampi odātaṃ. sace  aviddhakaṇṇo tampi aviddhakaṇṇanti evaṃ sabbākārehi tena sadisameva  hoti. ^b^muñjamhā īsika^eb^ntiādi upamāttayampi hi  sadisabhāvadassanatthameva vuttaṃ. muñjasadisā eva hi tassa anto  īsikā hoti. kosisadisoyeva asi, vaṭṭāya kosiyā vaṭṭaṃ  asimeva pakkhipanti, patthaṭāya patthaṭaṃ ^a^V1.0180^ea^. ^b^karaṇḍā^eb^ti idampi  ahikañcukassa nāmaṃ, na vilīvakaraṇḍakassa. ahikañcuko hi  ahinā sadisova hoti. tattha kiñcāpi ``puriso ahiṃ karaṇḍā  uddhareyyā''ti hatthena uddharamāno viya dassito, atha kho  cittenevassa uddharaṇaṃ veditabbaṃ. ayañhi ahi nāma sajātiyaṃ ṭhito,  kaṭṭhantaraṃ vā rukkhantaraṃ vā nissāya, tacato sarīraṃ  nikkaḍḍhanappayogasaṅkhātena ^a^M1.0199^ea^ thāmena, sarīraṃ khādayamānaṃ viya purāṇatacaṃ  jigucchantoti imehi catūhi kāraṇehi sayameva kañcukaṃ pajahati, na  sakkā tato aññena uddharituṃ, tasmā cittena uddharaṇaṃ sandhāya idaṃ  vuttanti veditabbaṃ. iti muñjādisadisaṃ imassa bhikkhuno sarīraṃ,  īsikādisadisaṃ nimmitarūpanti. idamettha opammasaṃsandanaṃ.  nimmānavidhānaṃ panettha parato ca iddhividhādipañcābhiññākathā  sabbākārena visuddhimagge vitthāritāti tattha vuttanayeneva  veditabbā. upamāmattameva hi idha adhikaṃ. </p>
            </h4>
          </h3>
          <h3>
            <h3n> iddhividhañāṇādikathā </h3n>
            <h4>
              <h4n> </h4n>
              <p>[03] 238-239^b^.^eb^ tattha chekakumbhakārādayo viya  iddhividhañāṇalābhī ^a^P1.0223^ea^ bhikkhu daṭṭhabbo. suparikammakatamattikādayo viya  iddhividhañāṇaṃ daṭṭhabbaṃ. icchiticchitabhājanavikatiādikaraṇaṃ viya  tassa bhikkhuno vikubbanaṃ daṭṭhabbaṃ. </p>
              <p>[03] 240-241^b^.^eb^ dibbasotadhātūpamāyaṃ yasmā kantāraddhānamaggo  sāsaṅko hoti sappaṭibhayo. tattha ussaṅkitaparisaṅkitena `ayaṃ  bherisaddo', `ayaṃ mudiṅgasaddo'ti na sakkā vavatthapetuṃ, tasmā  kantāraggahaṇaṃ akatvā khemamaggaṃ dassento  ^b^addhānamaggappaṭipanno^eb^ti āha. appaṭibhayañhi khemamaggaṃ sīse  sāṭakaṃ katvā saṇikaṃ paṭipanno vuttappakāre sadde sukhaṃ vavatthapeti.  tassa savanena tesaṃ tesaṃ saddānaṃ āvibhūtakālo viya yogino  dūrasantikabhedānaṃ dibbānañceva mānussakānañca saddānaṃ āvibhūtakālo  veditabbo. </p>
              <p>[03] 242-243^b^.^eb^ cetopariyañāṇūpamāyaṃ ^b^daharo^eb^ti taruṇo.  ^b^yuvā^eb^ti yobbannena samannāgato. ^b^maṇḍanakajātiko^eb^ti  yuvāpi samāno na ālasiyo na kiliṭṭhavatthasarīro, atha kho  maṇḍanapakatiko, divasassa dve tayo vāre nhāyitvā  suddhavatthaparidahanālaṅkārakaraṇasīloti attho. ^b^sakaṇika^eb^nti  kāḷatilakavaṅgamukhadūsipīḷakādīnaṃ aññatarena sadosaṃ. tattha yathā  tassa mukhanimittaṃ paccavekkhato mukhe doso pākaṭo hoti, evaṃ  cetopariyañāṇāya cittaṃ abhinīharitvā nisinnassa bhikkhuno paresaṃ  soḷasavidhaṃ cittaṃ pākaṭaṃ hotīti veditabbaṃ. </p>
              <p>[03] 244-245^b^.^eb^ pubbenivāsañāṇūpamāyaṃ ^a^V1.0181^ea^ ^a^M1.0200^ea^ taṃ divasaṃ katakiriyā  pākaṭā hotīti taṃ divasaṃ gatagāmattayameva gahitaṃ. tattha  gāmattayagatapuriso viya pubbenivāsañāṇalābhī daṭṭhabbo, tayo gāmā  viya tayo bhavā daṭṭhabbā, tassa purisassa tīsu gāmesu taṃ divasaṃ  katakiriyāya āvibhāvo viya pubbenivāsāya cittaṃ abhinīharitvā  nisinnassa bhikkhuno tīsu bhavesu katakiriyāya pākaṭabhāvo daṭṭhabbo. </p>
              <p>[03] 246-247^b^.^eb^ dibbacakkhūpamāyaṃ ^a^P1.0224^ea^ ^b^vīthiṃ sañcarante^eb^ti  aparāparaṃ sañcarante. vīthiṃ carantetipi pāṭho. ayamevattho. tattha  nagaramajjhe siṅghāṭakamhi pāsādo viya imassa bhikkhuno  karajakāyo daṭṭhabbo, pāsāde ṭhito cakkhumā puriso viya ayameva  dibbacakkhuṃ patvā ṭhito bhikkhu, gehaṃ pavisantā viya paṭisandhivasena  mātukucchiyaṃ pavisantā, gehā nikkhamantā viya mātukucchito  nikkhamantā, rathikāya vīthiṃ sañcarantā viya aparāparaṃ  sañcaraṇakasattā, purato abbhokāsaṭṭhāne majjhe siṅghāṭake nisinnā  viya tīsu bhavesu tattha tattha nibbattasattā, pāsādatale ṭhitapurisassa  tesaṃ manussānaṃ āvibhūtakālo viya dibbacakkhuñāṇāya cittaṃ  abhinīharitvā nisinnassa bhikkhuno tīsu bhavesu nibbattasattānaṃ  āvibhūtakālo daṭṭhabbo. idañca desanāsukhatthameva vuttaṃ. āruppe  pana dibbacakkhussa gocaro natthīti. </p>
            </h4>
          </h3>
          <h3>
            <h3n> āsavakkhayañāṇakathā </h3n>
            <h4>
              <h4n> </h4n>
              <p>[03] 248^b^.^eb^ ^b^so evaṃ samāhite citte^eb^ti idha  vipassanāpādakaṃ catutthajjhānacittaṃ veditabbaṃ. ^b^āsavānaṃ  khayañāṇāyā^eb^ti āsavānaṃ khayañāṇanibbattanatthāya. ettha ca  ^b^āsavānaṃ khayo^eb^ nāma maggopi phalampi nibbānampi bhaṅgopi  vuccati. ``khaye ñāṇaṃ, anuppāde ñāṇa''nti ettha hi maggo  āsavānaṃ khayoti vutto. ``āsavānaṃ khayā samaṇo hotī''ti  (ma0 ni0 1.438) ettha phalaṃ. </p>
              <p>[21] ``paravajjānupassissa, niccaṃ ujjhānasaññino. </p>
              <p>[22] āsavā tassa vaḍḍhanti, ārā so āsavakkhayā''ti..  (dha0 pa0 253).</p>
              <p>[03] ettha ^a^M1.0201^ea^ nibbānaṃ. ``āsavānaṃ khayo vayo bhedo aniccatā  antaradhāna''nti ettha bhaṅgo. idha pana nibbānaṃ adhippetaṃ.  arahattamaggopi vaṭṭatiyeva.</p>
              <p>[03] ^b^cittaṃ^eb^ ^a^V1.0182^ea^ ^b^abhinīharatī^eb^ti vipassanā cittaṃ tanninnaṃ tappoṇaṃ  tappabbhāraṃ karoti. ^b^so idaṃ dukkha^eb^ntiādīsu ``ettakaṃ dukkhaṃ,  na ito bhiyyo''ti ^a^P1.0225^ea^ sabbampi dukkhasaccaṃ sarasalakkhaṇapaṭivedhena  yathābhūtaṃ pajānātīti attho. tassa ca dukkhassa nibbattikaṃ taṇhaṃ  ``ayaṃ dukkhasamudayo''ti. tadubhayampi yaṃ ṭhānaṃ patvā nirujjhati,  taṃ tesaṃ appavattiṃ nibbānaṃ ``ayaṃ dukkhanirodho''ti; tassa ca  sampāpakaṃ ariyamaggaṃ ``ayaṃ dukkhanirodhagāminī paṭipadā''ti  sarasalakkhaṇapaṭivedhena yathābhūtaṃ pajānātīti attho.</p>
              <p>[03] evaṃ sarūpato saccāni dassetvā puna kilesavasena pariyāyato  dassento ^b^``ime āsavā''^eb^tiādimāha. ^b^tassa evaṃ jānato  evaṃ passato^eb^ti tassa bhikkhuno evaṃ jānantassa evaṃ passantassa,  saha vipassanāya koṭippattaṃ maggaṃ kathesi. ^b^kāmāsavā^eb^ti  kāmāsavato. ^b^vimuccatī^eb^ti iminā maggakkhaṇaṃ dasseti.  ^b^vimuttasmi^eb^nti iminā phalakkhaṇaṃ. ^b^vimuttamiti ñāṇaṃ  hotī^eb^ti iminā paccavekkhaṇañāṇaṃ. ^b^khīṇā jātī^eb^tiādīhi  tassa bhūmiṃ. tena hi ñāṇena khīṇāsavo paccavekkhanto khīṇā  jātītiādīni pajānāti.</p>
              <p>[03] katamā panassa jāti khīṇā? kathañca naṃ pajānātīti? na  tāvassa atītā jāti khīṇā, pubbeva khīṇattā. na anāgatā,  anāgate vāyāmābhāvato. na paccuppannā, vijjamānattā. yā pana  maggassa abhāvitattā uppajjeyya ekacatupañcavokārabhavesu  ekacatupañcakkhandhappabhedā jāti, sā maggassa bhāvitattā āyatiṃ  anuppādadhammataṃ āpajjanena khīṇā. taṃ so maggabhāvanāya  pahīnakilese paccavekkhitvā ``kilesābhāve vijjamānampi kammaṃ  āyatiṃ appaṭisandhikaṃva hotī''ti jānanto pajānāti.</p>
              <p>[03] ^b^vusita^eb^nti vutthaṃ parivutthaṃ. ^b^brahmacariya^eb^nti  maggabrahmacariyaṃ. puthujjanakalyāṇakena hi saddhiṃ satta sekkhā  brahmacariyavāsaṃ vasanti nāma, khīṇāsavo vutthavāso, tasmā so  attano brahmacariyavāsaṃ paccavekkhanto vusitaṃ brahmacariyanti pajānāti.  ^b^kataṃ^eb^ ^a^P1.0226^ea^ ^b^karaṇīya^eb^nti catūsu saccesu catūhi maggehi  pariññāpahānasacchikiriyābhāvanāvasena ^a^M1.0202^ea^ soḷasavidhaṃ kiccaṃ niṭṭhāpitaṃ.  tena tena maggena pahātabbakilesā pahīnā, dukkhamūlaṃ samucchinnanti  attho. puthujjanakalyāṇakādayo hi taṃ kiccaṃ karonti, khīṇāsavo  katakaraṇīyo. tasmā so attano karaṇīyaṃ paccavekkhanto kataṃ  karaṇīyanti pajānāti. ^b^nāparaṃ itthattāyā^eb^ti idāni puna  itthabhāvāya evaṃ soḷasakiccabhāvāya kilesakkhayabhāvāya vā kattabbaṃ  ^a^V1.0183^ea^ maggabhāvanākiccaṃ me natthīti pajānāti. atha vā ^b^itthattāyā^eb^ti  itthabhāvato imasmā evaṃ pakārā. idāni vattamānakhandhasantānā  aparaṃ khandhasantānaṃ mayhaṃ natthi. ime pana pañcakkhandhā pariññātā  tiṭṭhanti chinnamūlakā rukkhā viya, te carimakacittanirodhena  anupādāno viya jātavedo nibbāyissanti apaṇṇattikabhāvañca  gamissantīti pajānāti. </p>
              <p>[03] 249^b^.^eb^ ^b^pabbatasaṅkhepe^eb^ti pabbatamatthake.  ^b^anāvilo^eb^ti nikkaddamo. sippiyo ca sambukā ca  ^b^sippisambukaṃ.^eb^ sakkharā ca kathalāni ca ^b^sakkharakathalaṃ. ^eb^ macchānaṃ gumbā ghaṭāti ^b^macchagumbaṃ. tiṭṭhantampi  carantampī^eb^ti ettha sakkharakathalaṃ tiṭṭhatiyeva, itarāni carantipi  tiṭṭhantipi. yathā pana antarantarā ṭhitāsupi nisinnāsupi  vijjamānāsupi ``etā gāvo carantī''ti carantiyo upādāya  itarāpi carantīti vuccanti. evaṃ tiṭṭhantameva sakkharakathalaṃ upādāya  itarampi dvayaṃ tiṭṭhantanti vuttaṃ. itarañca dvayaṃ ^a^P1.0227^ea^ carantaṃ upādāya  sakkharakathalampi carantanti vuttaṃ. tattha cakkhumato purisassa tīre  ṭhatvā passato sippikasambukādīnaṃ vibhūtakālo viya āsavānaṃ  khayāya cittaṃ abhinīharitvā nisinnassa bhikkhuno catunnaṃ saccānaṃ  vibhūtakālo daṭṭhabboti.</p>
              <p>[03] ettāvatā vipassanāñāṇaṃ, manomayañāṇaṃ, iddhividhañāṇaṃ,  dibbasotañāṇaṃ, cetopariyañāṇaṃ, pubbenivāsañāṇaṃ, dibbacakkhuvasena  nipphannaṃ anāgataṃsañāṇayathākammūpagañāṇadvayaṃ, dibbacakkhuñāṇaṃ,  āsavakkhayañāṇanti dasa ñāṇāni niddiṭṭhāni honti. tesaṃ  ārammaṇavibhāgo jānitabbo -- tattha vipassanāñāṇaṃ  parittamahaggatātītānāgatapaccuppannājjhattabahiddhāvasena sattavidhārammaṇaṃ.  manomayañāṇaṃ nimmitabbarūpāyatanamattameva ārammaṇaṃ karotīti  ^a^M1.0203^ea^ parittapaccuppannabahiddhārammaṇaṃ. āsavakkhayañāṇaṃ  appamāṇabahiddhānavattabbārammaṇaṃ. avasesānaṃ ārammaṇabhedo  visuddhimagge vutto. ^b^uttaritaraṃ vā paṇītataraṃ vā^eb^ti yena kenaci  pariyāyena ito seṭṭhataraṃ sāmaññaphalaṃ nāma natthīti bhagavā  arahattanikūṭena desanaṃ niṭṭhāpesi. </p>
            </h4>
          </h3>
          <h3>
            <h3n> ajātasattūpāsakattapaṭivedanākathā </h3n>
            <h4>
              <h4n> </h4n>
              <p>[03] 250^b^.^eb^ rājā tattha tattha sādhukāraṃ pavattento  ādimajjhapariyosānaṃ sakkaccaṃ sutvā ``ciraṃ vatamhi ime pañhe puthū  samaṇabrāhmaṇe pucchanto, thuse koṭṭento viya kiñci sāraṃ nālatthaṃ,  aho vata bhagavato guṇasampadā, yo me dīpasahassaṃ jālento viya  mahantaṃ ālokaṃ katvā ime pañhe vissajjesi. suciraṃ vatamhi  dasabalassa guṇānubhāvaṃ ajānanto vañcito''ti ^a^V1.0184^ea^ cintetvā  buddhaguṇānussaraṇasambhūtāya pañcavidhāya pītiyā phuṭasarīro attano  pasādaṃ āvikaronto upāsakattaṃ paṭivedesi. taṃ dassetuṃ ``evaṃ vutte  rājā''tiādi āraddhaṃ.</p>
              <p>[03] tattha ^b^abhikkantaṃ, bhante^eb^ti ayaṃ abhikkantasaddo  khayasundarābhirūpābbhanumodanesu dissati. ``abhikkantā  ^a^P1.0228^ea^ bhante, ratti, nikkhanto paṭhamo yāmo, ciranisinno  bhikkhusaṅgho''tiādīsu (a0 ni0  8.20) hi khaye dissati.  ``ayaṃ me puggalo khamati, imesaṃ catunnaṃ puggalānaṃ abhikkantataro ca  paṇītataro cā''tiādīsu (a0 ni0  4.100) sundare. </p>
              <p>[21] ``ko me vandati pādāni, iddhiyā yasasā jalaṃ. </p>
              <p>[22] abhikkantena vaṇṇena, sabbā obhāsayaṃ disā''ti..  (vi0 va0 857).</p>
              <p>[03] ādīsu abhirūpe. ``abhikkantaṃ bho, gotamā''tiādīsu  (pārā0 15) abbhanumodane. idhāpi abbhanumodaneyeva. yasmā ca  abbhanumodane, tasmā `sādhu sādhu bhante'ti vuttaṃ hotīti veditabbo. </p>
              <p>[21] bhaye kodhe pasaṃsāyaṃ, turite kotūhalacchare. </p>
              <p>[22] hāse soke pasāde ca, kare āmeḍitaṃ budhoti..</p>
              <p>[03] iminā ^a^M1.0204^ea^ ca lakkhaṇena idha pasādavasena, pasaṃsāvasena cāyaṃ  dvikkhattuṃ vuttoti veditabbo. athavā ^b^abhikkanta^eb^nti abhikantaṃ  atīṭṭhaṃ atimanāpaṃ atisundaranti vuttaṃ hoti.</p>
              <p>[03] ettha ekena abhikkantasaddena desanaṃ thometi, ekena attano  pasādaṃ. ayañhettha adhippāyo, abhikkantaṃ bhante, yadidaṃ bhagavato  dhammadesanā, `abhikkantaṃ' yadidaṃ bhagavato dhammadesanaṃ āgamma mama  pasādoti. bhagavatoyeva vā vacanaṃ dve dve atthe sandhāya thometi.  bhagavato vacanaṃ abhikkantaṃ dosanāsanato, abhikkantaṃ guṇādhigamanato.  tathā saddhājananato, paññājananato, sātthato, sabyañjanato,  uttānapadato, gambhīratthato, kaṇṇasukhato, hadayaṅgamato,  anattukkaṃsanato ^a^V1.0185^ea^, aparavambhanato, karuṇāsītalato, paññāvadātato,  āpātharamaṇīyato, vimaddakkhamato, suyyamānasukhato,  vīmaṃsiyamānahitatoti evamādīhi yojetabbaṃ.</p>
              <p>[03] tato parampi catūhi upamāhi desanaṃyeva thometi. tattha  ^b^nikkujjita^eb^nti adhomukhaṭhapitaṃ heṭṭhāmukhajātaṃ vā.  ^b^ukkujjeyyā^eb^ti upari mukhaṃ kareyya. ^b^paṭicchanna^eb^nti  tiṇapaṇṇādichāditaṃ. ^b^vivareyyā^eb^ti ugghāṭeyya. ^b^mūḷhassa  vā^eb^ti disāmūḷhassa. ^b^maggaṃ ācikkheyyā^eb^ti hatthe gahetvā  ``esa maggo''ti vadeyya, ^b^andhakāre^eb^ti kāḷapakkhacātuddasī  ^a^P1.0229^ea^ aḍḍharattaghanavanasaṇḍameghapaṭalehi caturaṅge tame. ayaṃ tāva  anuttānapadattho. ayaṃ pana sādhippāyayojanā. yathā koci  nikkujjitaṃ ukkujjeyya, evaṃ saddhammavimukhaṃ asaddhamme patitaṃ maṃ  asaddhammā vuṭṭhāpentana. yathā paṭicchannaṃ vivareyya, evaṃ kassapassa  bhagavato sāsanantaradhānā pabhuti micchādiṭṭhigahanapaṭicchannaṃ sāsanaṃ  vivarantena, yathā mūḷhassa maggaṃ ācikkheyya, evaṃ  kummaggamicchāmaggappaṭipannassa me saggamokkhamaggaṃ āvikarontena,  yathā andhakāre telapajjotaṃ dhāreyya, evaṃ mohandhakāranimuggassa me  buddhādiratanarūpāni apassato  tappaṭicchādakamohandhakāraviddhaṃsakadesanāpajjotadhārakena mayhaṃ bhagavatā  etehi pariyāyehi pakāsitattā anekapariyāyena dhammo pakāsitoti.</p>
              <p>[03] evaṃ desanaṃ thometvā imāya desanāya ratanattaye pasannacitto  pasannākāraṃ karonto ^b^esāha^eb^ntiādimāha. tattha ^b^esāha^eb^nti  eso ahaṃ ^a^M1.0205^ea^. ^b^bhagavantaṃ saraṇaṃ gacchāmī^eb^ti bhagavā me saraṇaṃ,  parāyanaṃ, aghassa tātā, hitassa ca vidhātāti. iminā adhippāyena  bhagavantaṃ gacchāmi bhajāmi sevāmi payirupāsāmi, evaṃ vā jānāmi  bujjhāmīti. yesañhi dhātūnaṃ gatiattho, buddhipi tesaṃ attho.  tasmā gacchāmīti imassa jānāmi bujjhāmīti ayampi attho vutto.  ^b^dhammañca bhikkhusaṅghañcā^eb^ti ettha pana adhigatamagge  sacchikatanirodhe yathānusiṭṭhaṃ paṭipajjamāne catūsu apāyesu apatamāne  dhāretīti dhammo, so atthato ariyamaggo ceva nibbānañca.  vuttañcetaṃ -- ``yāvatā, bhikkhave, dhammā saṅkhatā, ariyo  aṭṭhaṅgiko maggo tesaṃ aggamakkhāyatī''ti (a0 ni0  4.34)  vitthāro. na kevalañca ariyamaggo ceva nibbānañca. api ca  kho ariyaphalehi saddhiṃ pariyattidhammopi ^a^P1.0230^ea^. vuttañhetaṃ  chattamāṇavakavimāne -- </p>
              <p>[21] ``rāgavirāgamanejamasokaṃ, dhammamasaṅkhatamappaṭikūlaṃ. </p>
              <p>[22] madhuramimaṃ paguṇaṃ suvibhattaṃ, dhammamimaṃ  saraṇatthamupehī''ti.. (vi0 va0 887).</p>
              <p>[03] ettha ^a^V1.0186^ea^ hi ^b^rāgavirāgo^eb^ti maggo kathito.  ^b^anejamasoka^eb^nti phalaṃ. ^b^dhammamasaṅkhata^eb^nti nibbānaṃ.  ^b^appaṭikūlaṃ madhuramimaṃ paguṇaṃ suvibhatta^eb^nti piṭakattayena vibhattā  dhammakkhandhāti. diṭṭhisīlasaṃghātena saṃhatoti saṅgho, so atthato  aṭṭha ariyapuggalasamūho. vuttañhetaṃ tasmiññeva vimāne -- </p>
              <p>[21] ``yattha ca dinnamahapphalamāhu, catūsu sucīsu  purīsayugesu. </p>
              <p>[22] aṭṭha ca puggaladhammadasā te, saṅghamimaṃ  saraṇatthamupehī''ti.. (vi0 va0 888).</p>
              <p>[03] bhikkhūnaṃ saṅgho bhikkhusaṅgho. ettāvatā rājā tīṇi  saraṇagamanāni paṭivedesi. </p>
            </h4>
          </h3>
          <h3>
            <h3n> saraṇagamanakathā</h3n>
            <h4>
              <h4n> </h4n>
              <p>[03] idāni tesu saraṇagamanesu kosallatthaṃ saraṇaṃ, saraṇagamanaṃ, yo  ca saraṇaṃ gacchati, saraṇagamanappabhedo, saraṇagamanaphalaṃ, saṅkileso,  bhedoti, ayaṃ vidhi veditabbo. seyyathidaṃ -- saraṇatthato tāva  hiṃsatīti saraṇaṃ. saraṇagatānaṃ teneva saraṇagamanena bhayaṃ  santāsaṃ dukkhaṃ duggatiparikilesaṃ hanati vināsetīti attho,  ratanattayassevetaṃ adhivacanaṃ.</p>
              <p>[03] atha ^a^M1.0206^ea^ vā hite pavattanena ahitā ca nivattanena sattānaṃ bhayaṃ  hiṃsati buddho. bhavakantārā uttāraṇena assāsadānena ca dhammo;  appakānampi kārānaṃ vipulaphalapaṭilābhakaraṇena saṅgho ^a^P1.0231^ea^.  tasmā imināpi pariyāyena ratanattayaṃ saraṇaṃ. tappasādataggarutāhi  vihatakileso tapparāyaṇatākārappavatto cittuppādo saraṇagamanaṃ.  taṃ samaṅgīsatto saraṇaṃ gacchati. vuttappakārena cittuppādena  etāni me tīṇi ratanāni saraṇaṃ, etāni parāyaṇanti evaṃ upetīti  attho. evaṃ tāva saraṇaṃ, saraṇagamanaṃ, yo ca saraṇaṃ gacchati, idaṃ  tayaṃ veditabbaṃ.</p>
              <p>[03] saraṇagamanappabhede pana duvidhaṃ saraṇagamanaṃ -- lokuttaraṃ  lokiyañca. tattha lokuttaraṃ diṭṭhasaccānaṃ maggakkhaṇe  saraṇagamanupakkilesasamucchedena ārammaṇato nibbānārammaṇaṃ hutvā  kiccato sakalepi ratanattaye ijjhati. lokiyaṃ puthujjanānaṃ  saraṇagamanupakkilesavikkhambhanena ārammaṇato buddhādiguṇārammaṇaṃ hutvā  ijjhati. taṃ atthato buddhādīsu vatthūsu saddhāpaṭilābho saddhāmūlikā  ^a^V1.0187^ea^ ca sammādiṭṭhi dasasu puññakiriyavatthūsu diṭṭhijukammanti vuccati.  tayidaṃ catudhā vattati -- attasanniyyātanena, tapparāyaṇatāya,  sissabhāvūpagamanena, paṇipātenāti.</p>
              <p>[03] tattha ^b^attasanniyyātanaṃ^eb^ nāma -- ``ajjādiṃ katvā ahaṃ  attānaṃ buddhassa niyyātemi, dhammassa, saṅghassā''ti evaṃ buddhādīnaṃ  attapariccajanaṃ. ^b^tapparāyaṇatā^eb^ nāma ``ajjādiṃ katvā `ahaṃ  buddhaparāyaṇo, dhammaparāyaṇo, saṅghaparāyaṇo'ti. maṃ  dhārethā''ti evaṃ tapparāyaṇabhāvo. ^b^sissabhāvūpagamanaṃ^eb^ nāma --  ``ajjādiṃ katvā -- `ahaṃ buddhassa antevāsiko, dhammassa,  saṅghassa antevāsiko'ti maṃ dhārethā''ti evaṃ sissabhāvūpagamo.  ^b^paṇipāto^eb^ nāma -- ``ajjādiṃ katvā ahaṃ  abhivādanapaccuṭṭhānāñjalikammasāmīcikammaṃ buddhādīnaṃyeva tiṇṇaṃ vatthūnaṃ  karomī'ti maṃ dhārethā''ti evaṃ buddhādīsu paramanipaccākāro.  imesañhi catunnaṃ ākārānaṃ aññatarampi karontena gahitaṃyeva hoti  saraṇaṃ.</p>
              <p>[03] api ca bhagavato attānaṃ pariccajāmi, dhammassa, saṅghassa,  attānaṃ pariccajāmi, jīvitaṃ pariccajāmi, pariccattoyeva ^a^P1.0232^ea^ me attā,  pariccattaṃyeva jīvitaṃ, jīvitapariyantikaṃ buddhaṃ saraṇaṃ gacchāmi, buddho  me saraṇaṃ leṇaṃ tāṇanti ^a^M1.0207^ea^; evampi attasanniyyātanaṃ veditabbaṃ.  ``satthārañca vatāhaṃ passeyyaṃ, bhagavantameva passeyyaṃ, sugatañca vatāhaṃ  passeyyaṃ, bhagavantameva passeyyaṃ, sammāsambuddhañca vatāhaṃ passeyyaṃ,  bhagavantameva passeyya''nti (saṃ0 ni0  2.154). evampi  mahākassapassa saraṇagamanaṃ viya sissabhāvūpagamanaṃ veditabbaṃ. </p>
              <p>[21] ``so ahaṃ vicarissāmi, gāmā gāmaṃ purā puraṃ. </p>
              <p>[22] namassamāno sambuddhaṃ, dhammassa ca sudhammata''nti..  (su0 ni0 194).</p>
              <p>[03] evampi āḷavakādīnaṃ saraṇagamanaṃ viya tapparāyaṇatā  veditabbā. atha kho brahmāyu brāhmaṇo uṭṭhāyāsanā ekaṃsaṃ uttarāsaṅgaṃ  karitvā bhagavato pādesu sirasā nipatitvā bhagavato pādāni mukhena  ca paricumbati, pāṇīhi ca parisambāhati, nāmañca sāveti --  ``brahmāyu ahaṃ, bho gotama brāhmaṇo, brahmāyu ahaṃ, bho gotama  brāhmaṇo''ti (ma0 ni0 2.394) evampi paṇipāto daṭṭhabbo.</p>
              <p>[03] so panesa ñātibhayācariyadakkhiṇeyyavasena catubbidho hoti.  tattha dakkhiṇeyyapaṇipātena saraṇagamanaṃ hoti, na itarehi.  seṭṭhavaseneva hi saraṇaṃ gaṇhāti, seṭṭhavasena ^a^V1.0188^ea^ ca bhijjati. tasmā yo  sākiyo vā koliyo vā -- ``buddho amhākaṃ ñātako''ti vandati,  aggahitameva hoti saraṇaṃ. yo vā -- ``samaṇo gotamo  rājapūjito mahānubhāvo avandīyamāno anatthampi kareyyā''ti bhayena  vandati, aggahitameva hoti saraṇaṃ. yo vā bodhisattakāle bhagavato  santike kiñci uggahitaṃ saramāno buddhakāle vā -- </p>
              <p>[21] ``catudhā vibhaje bhoge, paṇḍito gharamāvasaṃ. </p>
              <p>[27] ekena bhogaṃ bhuñjeyya, dvīhi kammaṃ payojaye. </p>
              <p>[22] catutthañca nidhāpeyya, āpadāsu bhavissatī''ti..  (dī0 ni0 3.265).</p>
              <p>[03] evarūpaṃ anusāsaniṃ uggahetvā -- ``ācariyo me''ti  vandati, aggahitameva ^a^P1.0233^ea^ hoti saraṇaṃ. yo pana -- ``ayaṃ loke  aggadakkhiṇeyyo''ti vandati, teneva gahitaṃ hoti saraṇaṃ.</p>
              <p>[03] evaṃ gahitasaraṇassa ca upāsakassa vā upāsikāya vā  aññatitthiyesu pabbajitampi ñātiṃ -- ``ñātako me aya''nti  vandato saraṇagamanaṃ na ^a^M1.0208^ea^ bhijjati, pageva apabbajitaṃ. tathā rājānaṃ  bhayavasena vandato. so hi raṭṭhapūjitattā avandīyamāno anatthampi  kareyyāti. tathā yaṃ kiñci sippaṃ sikkhāpakaṃ titthiyampi --  ``ācariyo me aya''nti vandatopi na bhijjati, evaṃ  saraṇagamanappabhedo veditabbo.</p>
              <p>[03] ettha ca lokuttarassa saraṇagamanassa cattāri sāmaññaphalāni  vipākaphalaṃ, sabbadukkhakkhayo ānisaṃsaphalaṃ. vuttañhetaṃ -- </p>
              <p>[21] ``yo ca buddhañca dhammañca, saṅghañca saraṇaṃ gato. </p>
              <p>[22] cattāri ariyasaccāni, sammappaññāya passati.. </p>
              <p>[21] dukkhaṃ dukkhasamuppādaṃ, dukkhassa ca atikkamaṃ. </p>
              <p>[22] ariyaṃ aṭṭhaṅgikaṃ maggaṃ, dukkhūpasamagāminaṃ.. </p>
              <p>[21] etaṃ kho saraṇaṃ khemaṃ, etaṃ saraṇamuttamaṃ. </p>
              <p>[22] etaṃ saraṇamāgamma, sabbadukkhā pamuccatī''ti.. (dha0  pa0 192).</p>
              <p>[03] api ^a^V1.0189^ea^ ca niccādito anupagamanādivasena petassa ānisaṃsaphalaṃ  veditabbaṃ. vuttañhetaṃ -- ``aṭṭhānametaṃ anavakāso, yaṃ diṭṭhisampanno  puggalo kañci saṅkhāraṃ niccato upagaccheyya...pe0... kañci  saṅkhāraṃ sukhato...pe0... kañci dhammaṃ attato upagaccheyya...pe0...  mātaraṃ jīvitā voropeyya...pe0... pitaraṃ...pe0... arahantaṃ...pe0...  paduṭṭhacitto tathāgatassa lohitaṃ uppādeyya...pe0.... saṅghaṃ  bhindeyya...pe0... aññaṃ satthāraṃ uddiseyya, netaṃ ṭhānaṃ vijjatī''ti  (a0 ni0  1.290). lokiyassa pana saraṇagamanassa  bhavasampadāpi bhogasampadāpi phalameva. vuttañhetaṃ -- </p>
              <p>[21] ``ye keci buddhaṃ saraṇaṃ gatāse, na te gamissanti  apāyabhūmiṃ. </p>
              <p>[22] pahāya mānusaṃ dehaṃ, devakāyaṃ paripūressantī''ti..  (saṃ0 ni0  1.37).</p>
              <p>[03] aparampi ^a^P1.0234^ea^ vuttaṃ -- ``atha kho sakko devānamindo asītiyā  devatāsahassehi saddhiṃ yenāyasmā mahāmoggallāno  tenupasaṅkami...pe0... ekamantaṃ ṭhitaṃ kho sakkaṃ devānamindaṃ āyasmā  mahāmoggallāno etadavoca -- ``sādhu kho, devānaminda, buddhaṃ  saraṇagamanaṃ hoti. buddhaṃ saraṇagamanahetu kho, devānaminda,  evamidhekacce sattā kāyassa bhedā paraṃ ^a^M1.0209^ea^ maraṇā sugatiṃ saggaṃ lokaṃ  upapajjanti...pe0... te aññe deve dasahi ṭhānehi adhigaṇhanti --  dibbena āyunā, dibbena vaṇṇena, dibbena sukhena, dibbena yasena,  dibbena ādhipateyyena, dibbehi rūpehi saddehi gandhehi rasehi  phoṭṭhabbehī''ti (saṃ0 ni0  4.341). esa nayo dhamme ca saṅghe  ca. api ca velāmasuttādīnaṃ vasenāpi saraṇagamanassa  phalaviseso veditabbo. evaṃ saraṇagamanassa phalaṃ veditabbaṃ.</p>
              <p>[03] tattha ca lokiyasaraṇagamanaṃ tīsu vatthūsu  aññāṇasaṃsayamicchāñāṇādīhi saṃkilissati, na mahājutikaṃ hoti,  na mahāvipphāraṃ. lokuttarassa natthi saṃkileso. lokiyassa ca  saraṇagamanassa duvidho bhedo -- sāvajjo ca anavajjo ca. tattha  sāvajjo aññasatthārādīsu attasanniyyātanādīhi hoti, so ca  aniṭṭhaphalo hoti. anavajjo kālakiriyāya hoti, so avipākattā  aphalo. lokuttarassa pana nevatthi bhedo. bhavantarepi hi  ariyasāvako aññaṃ satthāraṃ na uddisatīti. evaṃ saraṇagamanassa  saṃkileso ca bhedo ca veditabboti.</p>
              <p>[03] ^b^upāsakaṃ maṃ bhante bhagavā dhāretū^eb^ti maṃ bhagavā ``upāsako  aya''nti evaṃ dhāretu, jānātūti attho. upāsakavidhikosallatthaṃ  panettha -- ko upāsako? kasmā upāsakoti vuccati ^a^V1.0190^ea^? kimassa  sīlaṃ? ko ājīvo? kā vipatti? kā sampattīti? idaṃ  pakiṇṇakaṃ veditabbaṃ.</p>
              <p>[03] tattha ^b^ko upāsako^eb^ti yo koci saraṇagato gahaṭṭho.  vuttañhetaṃ -- ``yato kho, mahānāma, buddhaṃ saraṇaṃ gato hoti, dhammaṃ  saraṇaṃ gato hoti, saṅghaṃ saraṇaṃ gato hoti. ettāvatā kho,  mahānāma, upāsako hotī''ti (saṃ0 ni0  5.1033).</p>
              <p>[03] ^b^kasmā upāsako^eb^ti ratanattayaṃ upāsanato. so hi buddhaṃ  upāsatīti upāsako, tathā dhammaṃ saṃghaṃ.</p>
              <p>[03] ^b^kimassa^eb^ ^a^P1.0235^ea^ ^b^sīla^eb^nti pañca veramaṇiyo. yathāha --  ``yato kho, mahānāma, upāsako pāṇātipātā paṭivirato hoti,  adinnādānā... kāmesumicchācārā... musāvādā...  surāmerayamajjapamādaṭṭhānā paṭivirato hoti, ettāvatā kho, mahānāma,  upāsako sīlavā hotī''ti (saṃ0 ni0  5.1033).</p>
              <p>[03] ^b^ko^eb^ ^a^M1.0210^ea^ ^b^ājīvo^eb^ti pañca micchāvaṇijjā pahāya dhammena  samena jīvitakappanaṃ. vuttañhetaṃ -- ``pañcimā, bhikkhave, vaṇijjā  upāsakena akaraṇīyā. katamā pañca? satthavaṇijjā, sattavaṇijjā,  maṃsavaṇijjā, majjavaṇijjā, visavaṇijjā. imā kho, bhikkhave,  pañca vaṇijjā upāsakena akaraṇīyā''ti (a0 ni0  5.177).</p>
              <p>[03] ^b^kā vipattī^eb^ti yā tasseva sīlassa ca ājīvassa ca  vipatti, ayamassa vipatti. api ca yāya esa caṇḍālo ceva hoti,  malañca patikuṭṭho ca, sāpissa vipattīti veditabbā. te ca atthato  assaddhiyādayo pañca dhammā honti. yathāha -- ``pañcahi,  bhikkhave, dhammehi samannāgato upāsako upāsakacaṇḍālo ca hoti,  upāsakamalañca, upāsakapatikuṭṭho ca. katamehi pañcahi? assaddho  hoti, dussīlo hoti, kotūhalamaṅgaliko hoti, maṅgalaṃ pacceti, no  kammaṃ, ito ca bahiddhā dakkhiṇeyyaṃ pariyesati, tattha ca pubbakāraṃ  karotī''ti (a0 ni0  5.175).</p>
              <p>[03] ^b^kā sampattī^eb^ti yā cassa sīlasampadā ceva ājīvasampadā  ca, sā sampatti; ye cassa ratanabhāvādikarā saddhādayo pañca dhammā.  yathāha -- ``pañcahi, bhikkhave, dhammehi samannāgato upāsako  ^a^V1.0191^ea^ upāsakaratanañca hoti, upāsakapadumañca, upāsakapuṇḍarīkañca.  katamehi pañcahi? saddho hoti, sīlavā hoti, na  kotūhalamaṅgaliko hoti, kammaṃ pacceti, no maṅgalaṃ, na ito bahiddhā  dakkhiṇeyyaṃ gavesati, idha ca pubbakāraṃ karotī''ti (a0 ni0   5.175).</p>
              <p>[03] ^b^ajjatagge^eb^ti etthāyaṃ ^b^agga^eb^saddo  ādikoṭikoṭṭhāsaseṭṭhesu dissati. ``ajjatagge, samma dovārika,  āvarāmi dvāraṃ nigaṇṭhānaṃ nigaṇṭhīna''ntiādīsu (ma0 ni0 2.70)  hi ādimhi dissati. ``teneva aṅgulaggena taṃ aṅgulaggaṃ  parāmaseyya ^a^P1.0236^ea^. ucchaggaṃ veḷagga''ntiādīsu (kathā0 281) koṭiyaṃ.  ``ambilaggaṃ vā madhuraggaṃ vā tittakaggaṃ vā vihāraggena vā  pariveṇaggena vā bhājetu''ntiādīsu (cūḷava0 317) koṭṭhāse.  ``yāvatā, bhikkhave, sattā apadā vā...pe0... tathāgato tesaṃ  aggamakkhāyatī''tiādīsu (a0 ni0  4.34) seṭṭhe. idha panāyaṃ  ādimhi daṭṭhabbo. tasmā ajjataggeti ajjataṃ ādiṃ katvāti  evametthattho veditabbo. ^b^ajjata^eb^nti ^a^M1.0211^ea^ ajjabhāvaṃ. ajjadaggeti  vā pāṭho, dakāro padasandhikaro. ajja agganti attho.</p>
              <p>[03] ^b^pāṇupeta^eb^nti pāṇehi upetaṃ. yāva me jīvitaṃ pavattati,  tāva upetaṃ anaññasatthukaṃ tīhi saraṇagamanehi saraṇaṃ gataṃ upāsakaṃ  kappiyakārakaṃ maṃ bhagavā dhāretu jānātu. ahañhi sacepi me  tikhiṇena asinā sīsaṃ chindeyya, neva buddhaṃ ``na buddho''ti vā,  dhammaṃ ``na dhammo''ti vā, saṅghaṃ ``na saṅgho''ti vā vadeyyanti.</p>
              <p>[03] evaṃ attasanniyyātanena saraṇaṃ gantvā attanā kataṃ aparādhaṃ  pakāsento accayo maṃ, bhantetiādimāha. tattha ^b^accayo^eb^ti  aparādho. ^b^maṃ accagamā^eb^ti maṃ atikkamma abhibhavitvā pavatto.  ^b^dhammikaṃ dhammarājāna^eb^nti ettha dhammaṃ caratīti dhammiko.  dhammeneva rājā jāto, na pitughātanādinā adhammenāti dhammarājā.  ^b^jīvitā voropesi^eb^nti jīvitā viyojesiṃ.  ^b^paṭiggaṇhātū^eb^ti khamatu. ^b^āyatiṃ saṃvarāyā^eb^ti anāgate  saṃvaratthāya. puna evarūpassa aparādhassa dosassa khalitassa  akaraṇatthāya. </p>
              <p>[03] 251^b^.^eb^ ^b^tagghā^eb^ti ekaṃse nipāto. ^b^yathā  dhammaṃ paṭikarosī^eb^ti yathā dhammo ṭhito tatheva karosi, khamāpesīti  vuttaṃ hoti. ^b^taṃ te mayaṃ paṭiggaṇhāmā^eb^ti taṃ tava aparādhaṃ mayaṃ  khamāma. ^b^vuḍḍhihesā, mahārāja ariyassa vinaye^eb^ti esā,  mahārāja, ariyassa vinaye buddhassa bhagavato ^a^V1.0192^ea^ sāsane vuḍḍhi nāma.  katamā? yāyaṃ accayaṃ accayato disvā yathādhammaṃ paṭikaritvā  ^a^P1.0237^ea^ āyatiṃ saṃvarāpajjanā, desanaṃ pana puggalādhiṭṭhānaṃ karonto -- ``yo  accayaṃ accayato disvā yathādhammaṃ paṭikaroti, āyatiṃ saṃvaraṃ  āpajjatī''ti āha. </p>
              <p>[03] 252^b^.^eb^ ^b^evaṃ vutte^eb^ti evaṃ bhagavatā vutte.  ^b^handa ca dāni mayaṃ bhante^eb^ti ettha handāti vacasāyatthe nipāto.  so hi gamanavacasāyaṃ katvā evamāha. ^b^bahukiccā^eb^ti  balavakiccā. ^b^bahukaraṇīyā^eb^ti tasseva vevacanaṃ. ^b^yassadāni  tva^eb^nti yassa idāni tvaṃ mahārāja gamanassa kālaṃ maññasi  jānāsi, tassa kālaṃ tvameva jānāsīti vuttaṃ hoti. ^b^padakkhiṇaṃ  katvā pakkāmī^eb^ti tikkhattuṃ padakkhiṇaṃ katvā  dasanakhasamodhānasamujjalaṃ añjaliṃ ^a^M1.0212^ea^ sirasi patiṭṭhapetvā yāva  dassanavisayaṃ bhagavato abhimukhova paṭikkamitvā  dassanavijahanaṭṭhānabhūmiyaṃ pañcapatiṭṭhitena vanditvā pakkāmi. </p>
              <p>[03] 253^b^.^eb^ ^b^khatāyaṃ, bhikkhave, rājā^eb^ti khato ayaṃ,  bhikkhave, rājā. ^b^upahatāya^eb^nti upahato ayaṃ. idaṃ vuttaṃ hoti  -- ayaṃ, bhikkhave, rājā khato upahato bhinnapatiṭṭho jāto, tathānena  attanāva attā khato, yathā attano patiṭṭhā na jātāti.  ^b^viraja^eb^nti rāgarajādivirahitaṃ. rāgamalādīnaṃyeva vigatattā  ^b^vītamalaṃ. dhammacakkhu^eb^nti dhammesu vā cakkhuṃ, dhammamayaṃ vā  cakkhuṃ, aññesu ṭhānesu tiṇṇaṃ maggānametaṃ adhivacanaṃ. idha pana  sotāpattimaggasseva. idaṃ vuttaṃ hoti -- sace iminā pitā ghātito  nābhavissa, idāni idhevāsane nisinno sotāpattimaggaṃ patto  abhavissa, pāpamittasaṃsaggena panassa antarāyo jāto. evaṃ santepi  yasmā ayaṃ tathāgataṃ upasaṅkamitvā ratanattayaṃ saraṇaṃ gato, tasmā mama  sāsanamahantatāya yathā nāma koci purisassa vadhaṃ katvā  pupphamuṭṭhimattena daṇḍena mucceyya, evameva lohakumbhiyaṃ nibbattitvā  ^a^P1.0238^ea^ tiṃsavassasahassāni adho patanto heṭṭhimatalaṃ patvā tiṃsavassasahassāni  uddhaṃ gacchanto punapi uparimatalaṃ pāpuṇitvā muccissatīti idampi  kira bhagavatā vuttameva, pāḷiyaṃ pana na ārūḷhaṃ.</p>
              <p>[03] idaṃ pana suttaṃ sutvā raññā koci ānisaṃso laddhoti?  mahāānisaṃso laddho. ayañhi pitu māritakālato paṭṭhāya neva rattiṃ  na divā niddaṃ labhati, satthāraṃ pana upasaṅkamitvā imāya madhurāya  ojavantiyā dhammadesanāya sutakālato paṭṭhāya niddaṃ labhi. tiṇṇaṃ  ratanānaṃ mahāsakkāraṃ akāsi. pothujjanikāya saddhāya samannāgato  nāma iminā raññā sadiso nāhosi. anāgate pana ^b^vijitāvī  nāma paccekabuddho^eb^ hutvā parinibbāyissatīti ^a^V1.0193^ea^. idamavoca bhagavā.  attamanā te bhikkhū bhagavato bhāsitaṃ abhinandunti. </p>
              <p>[06] iti sumaṅgalavilāsiniyā dīghanikāyaṭṭhakathāyaṃ </p>
              <p>[06] sāmaññaphalasuttavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 3. ambaṭṭhasuttavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> addhānagamanavaṇṇanā </h3n>
            <h4>
              <h4n> </h4n>
              <p>[03] 254^b^.^eb^ evaṃ ^a^P1.0239^ea^ ^a^V1.0194^ea^ ^a^M1.0213^ea^ me sutaṃ...pe0... kosalesūti  ambaṭṭhasuttaṃ. tatrāyaṃ apubbapadavaṇṇanā. ^b^kosalesū^eb^ti kosalā  nāma jānapadino rājakumārā. tesaṃ nivāso ekopi janapado  rūḷhīsaddena kosalāti vuccati, tasmiṃ kosalesu janapade.  porāṇā panāhu -- yasmā pubbe mahāpanādaṃ rājakumāraṃ  nānānāṭakādīni disvā sitamattampi akarontaṃ sutvā rājā āha --  ``yo mama puttaṃ hasāpeti, sabbālaṅkārena naṃ alaṅkaromī''ti. tato  naṅgalānipi chaḍḍetvā mahājanakāye sannipatite manussā sātirekāni  sattavassāni nānākīḷāyo dassetvāpi taṃ hasāpetuṃ nāsakkhiṃsu, tato  sakko devarājā nāṭakaṃ pesesi, so dibbanāṭakaṃ dassetvā hasāpesi.  atha te manussā attano attano vasanokāsābhimukhā pakkamiṃsu. te  paṭipathe mittasuhajjādayo disvā paṭisanthāraṃ karontā -- ``kacci bho  kusalaṃ, kacci bho kusala''nti āhaṃsu. tasmā taṃ  ``kusala''nti vacanaṃ upādāya so padeso kosalāti  vuccatīti.</p>
              <p>[03] ^b^cārikaṃ caramāno^eb^ti addhānagamanaṃ gacchanto. cārikā ca  nāmesā bhagavato duvidhā hoti -- turitacārikā ca, aturitacārikā  ca. tattha dūrepi bodhaneyyapuggalaṃ disvā tassa bodhanatthāya sahasā  gamanaṃ ^b^turitacārikā^eb^ nāma, sā mahākassapassa paccuggamanādīsu  daṭṭhabbā. bhagavā hi mahākassapattheraṃ paccuggacchanto muhuttena tigāvutaṃ  maggaṃ agamāsi. āḷavakassatthāya tiṃsayojanaṃ, tathā ^a^P1.0240^ea^ aṅgulimālassa.  pakkusātissa pana pañcacattālīsayojanaṃ. mahākappinassa  vīsayojanasataṃ. dhaniyassatthāya sattayojanasatāni agamāsi.  dhammasenāpatino saddhivihārikassa vanavāsītissasāmaṇerassa  tigāvutādhikaṃ vīsayojanasataṃ.</p>
              <p>[03] ekadivasaṃ kira thero -- ``tissasāmaṇerassa santikaṃ, bhante,  gacchāmī''ti āha. bhagavā ^a^V1.0195^ea^ -- ``ahampi gamissāmī''ti vatvā  āyasmantaṃ ānandaṃ ^a^M1.0214^ea^ āmantesi -- ``ānanda, vīsatisahassānaṃ  chaḷabhiññānaṃ ārocehi, bhagavā kira vanavāsissa tissasāmaṇerassa  santikaṃ gamissatī''ti. tato dutiyadivase  vīsatisahassakhīṇāsavaparivāro ākāse uppatitvā  vīsatiyojanasatamatthake tassa gocaragāmadvāre otaritvā cīvaraṃ pārupi.  taṃ kammantaṃ gacchamānā manussā disvā -- ``satthā no āgato,  mā kammantaṃ agamitthā''ti vatvā āsanāni paññapetvā yāguṃ datvā  pātarāsabhattaṃ karontā -- ``kuhiṃ, bhante, bhagavā gacchatī''ti  daharabhikkhū pucchiṃsu. upāsakā na bhagavā aññattha gacchati, idheva  tissasāmaṇerassa dassanatthāyāgatoti. te -- ``amhākaṃ kulūpakassa  kira therassa dassanatthāya satthā āgato, no vata no thero  oramattako''ti somanassajātā ahesuṃ.</p>
              <p>[03] atha kho bhagavato bhattakiccapariyosāne sāmaṇero gāme piṇḍāya  caritvā -- ``upāsakā, mahābhikkhusaṅgho''ti pucchi. athassa te  ``satthā, bhante, āgato''ti ārocesuṃ. so bhagavantaṃ upasaṅkamitvā  piṇḍapātena āpucchi. satthā tassa pattaṃ hatthena gahetvā -- ``alaṃ,  tissa, niṭṭhitaṃ bhattakicca''nti āha. tato upajjhāyaṃ āpucchitvā  attano pattāsane nisīditvā bhattakiccamakāsi. athassa  bhattakiccapariyosāne satthā maṅgalaṃ vatvā nikkhamitvā gāmadvāre ṭhatvā  -- ``kataro te, tissa, vasanaṭṭhānaṃ gatamaggo''ti āha. ayaṃ  bhagavāti. maggaṃ desayamāno purato yāhi tissāti. bhagavā kira  sadevakassa lokassa maggadesakopi samāno sakale tigāvute magge  `sāmaṇeraṃ daṭṭhuṃ ^a^P1.0241^ea^ lacchāmī'ti taṃ maggadesakaṃ akāsi.</p>
              <p>[03] so attano vasanaṭṭhānaṃ gantvā bhagavato vattamakāsi. atha naṃ  bhagavā -- ``kataro te, tissa, caṅkamo''ti pucchitvā tattha gantvā  sāmaṇerassa nisīdanapāsāṇe nisīditvā -- ``tissa, imasmiṃ ṭhāne  sukhaṃ vasī''ti pucchi. so āha -- ``āma, bhante, imasmiṃ ṭhāne  vasantassa sīhabyagghahatthimigamorādīnaṃ saddaṃ suṇato araññasaññā  uppajjati, tāya sukhaṃ vasāmī''ti. atha naṃ bhagavā -- ``tissa,  bhikkhusaṅghaṃ sannipātehi, buddhadāyajjaṃ te dassāmī''ti vatvā  sannipatite bhikkhusaṅghe upasampādetvā attano vasanaṭṭhānameva  agamāsīti. ayaṃ ^b^turitacārikā^eb^ nāma. yaṃ ^a^M1.0215^ea^ pana  gāmanigamapaṭipāṭiyā devasikaṃ yojanadviyojanavasena  piṇḍapātacariyādīhi lokaṃ anuggaṇhantassa gamanaṃ, ayaṃ  ^b^aturitacārikā^eb^ nāma.</p>
              <p>[03] imaṃ pana cārikaṃ caranto bhagavā mahāmaṇḍalaṃ, majjhimamaṇḍalaṃ,  antomaṇḍalanti imesaṃ tiṇṇaṃ maṇḍalānaṃ aññatarasmiṃ carati. tattha  mahāmaṇḍalaṃ navayojanasatikaṃ, majjhimamaṇḍalaṃ chayojanasatikaṃ ^a^V1.0196^ea^,  antomaṇḍalaṃ tiyojanasatikaṃ. yadā mahāmaṇḍale cārikaṃ  caritukāmo hoti, mahāpavāraṇāya pavāretvā pāṭipadadivase  mahābhikkhusaṅghaparivāro nikkhamati. samantā yojanasataṃ  ekakolāhalaṃ hoti. purimaṃ purimaṃ āgatā nimantetuṃ labhanti.  itaresu dvīsu maṇḍalesu sakkāro mahāmaṇḍale osarati. tattha bhagavā  tesu tesu gāmanigamesu ekāhaṃ dvīhaṃ vasanto mahājanaṃ  āmisappaṭiggahena anuggaṇhanto dhammadānena cassa vivaṭṭasannissitaṃ  kusalaṃ vaḍḍhento navahi māsehi cārikaṃ pariyosāpeti. sace pana  antovasse bhikkhūnaṃ samathavipassanā taruṇā honti, mahāpavāraṇāya  apavāretvā pavāraṇāsaṅgahaṃ datvā kattikapuṇṇamāyaṃ pavāretvā  migasirassa paṭhamapāṭipadadivase mahābhikkhusaṅghaparivāro  nikkhamitvā majjhimamaṇḍale osarati. aññenapi ^a^P1.0242^ea^ kāraṇena  majjhimamaṇḍale cārikaṃ caritukāmo catumāsaṃ vasitvāva  nikkhamati. vuttanayeneva itaresu dvīsu maṇḍalesu sakkāro  majjhimamaṇḍale osarati. bhagavā purimanayeneva lokaṃ anuggaṇhanto  aṭṭhahi māsehi cārikaṃ pariyosāpeti. sace pana catumāsaṃ  vutthavassassāpi bhagavato veneyyasattā aparipakkindriyā honti, tesaṃ  indriyaparipākaṃ āgamayamāno aparampi ekamāsaṃ vā dviticatumāsaṃ vā  tattheva vasitvā mahābhikkhusaṅghaparivāro nikkhamati. vuttanayeneva  itaresu dvīsu maṇḍalesu sakkāro antomaṇḍale osarati. bhagavā  purimanayeneva lokaṃ anuggaṇhanto sattahi vā chahi vā pañcahi vā  catūhi vā māsehi cārikaṃ pariyosāpeti. iti imesu tīsu  maṇḍalesu yattha katthaci cārikaṃ caranto na cīvarādihetu carati.  atha kho ye duggatabālajiṇṇabyādhitā, te kadā tathāgataṃ āgantvā  passissanti. mayi pana cārikaṃ carante mahājano tathāgatassa  dassanaṃ labhissati. tattha keci cittāni pasādessanti ^a^M1.0216^ea^, keci  mālādīhi pūjessanti, keci kaṭacchubhikkhaṃ dassanti, keci  micchādassanaṃ pahāya sammādiṭṭhikā bhavissanti. taṃ nesaṃ bhavissati  dīgharattaṃ hitāya sukhāyāti. evaṃ lokānukampakāya cārikaṃ carati.</p>
              <p>[03] api ca catūhi kāraṇehi buddhā bhagavanto cārikaṃ caranti,  jaṅghavihāravasena sarīraphāsukatthāya, atthuppattikālābhikaṅkhanatthāya,  bhikkhūnaṃ sikkhāpadapaññāpanatthāya, tattha tattha paripākagatindriye  bodhaneyyasatte bodhanatthāyāti. aparehipi catūhi kāraṇehi buddhā  bhagavanto cārikaṃ caranti buddhaṃ saraṇaṃ gacchissantīti vā, dhammaṃ,  saṅghaṃ saraṇaṃ gacchissantīti vā, mahatā dhammavassena catasso parisā  santappessāmīti vā. aparehipi pañcahi kāraṇehi buddhā bhagavanto  cārikaṃ caranti pāṇātipātā viramissantīti vā, adinnādānā  ^a^P1.0243^ea^, kāmesumicchācārā, musāvādā, surāmerayamajjapamādaṭṭhānā  viramissantīti vā. aparehipi aṭṭhahi kāraṇehi buddhā bhagavanto  cārikaṃ caranti -- paṭhamaṃ jhānaṃ paṭilabhissantīti vā, dutiyaṃ  ^a^V1.0197^ea^ jhānaṃ...pe0... nevasaññānāsaññāyatanasamāpattiṃ paṭilabhissantīti vā.  aparehipi aṭṭhahi kāraṇehi buddhā bhagavanto cārikaṃ caranti --  sotāpattimaggaṃ adhigamissantīti vā, sotāpattiphalaṃ...pe0...  arahattaphalaṃ sacchikarissantīti vāti. ayaṃ aturitacārikā,  idha cārikāti adhippetā. sā panesā duvidhā hoti --  anibaddhacārikā ca nibaddhacārikā ca. tattha yaṃ  gāmanigamanagarapaṭipāṭivasena carati, ayaṃ anibaddhacārikā nāma.  yaṃ panekasseva bodhaneyyasattassatthāya gacchati, ayaṃ  nibaddhacārikā nāma. esā idha adhippetā.</p>
              <p>[03] tadā kira bhagavato pacchimayāmakiccapariyosāne  dasasahassilokadhātuyā ñāṇajālaṃ pattharitvā bodhaneyyabandhave  olokentassa pokkharasātibrāhmaṇo sabbaññutaññāṇajālassa anto  paviṭṭho. atha bhagavā ayaṃ brāhmaṇo mayhaṃ ñāṇajāle paññāyati,  ``atthi nu khvassa upanissayo''ti vīmaṃsanto sotāpattimaggassa  upanissayaṃ disvā -- ``eso mayi etaṃ janapadaṃ gate  lakkhaṇapariyesanatthaṃ ambaṭṭhaṃ antevāsiṃ pahiṇissati, so mayā saddhiṃ  vādapaṭivādaṃ katvā nānappakāraṃ asabbhivākyaṃ vakkhati, tamahaṃ dametvā  nibbisevanaṃ karissāmi. so ^a^M1.0217^ea^ ācariyassa kathessati,  athassācariyo taṃ kathaṃ sutvā āgamma mama lakkhaṇāni  pariyesissati, tassāhaṃ dhammaṃ desessāmi. so desanāpariyosāne  sotāpattiphale patiṭṭhahissati. desanā mahājanassa saphalā  bhavissatī''ti pañcabhikkhusataparivāro taṃ janapadaṃ paṭipanno. tena  vuttaṃ -- ``kosalesu cārikaṃ caramāno mahatā bhikkhusaṅghena saddhiṃ  pañcamattehi bhikkhusatehī''ti.</p>
              <p>[03] ^b^yena icchānaṅgala^eb^nti yena disābhāgena icchānaṅgalaṃ  avasaritabbaṃ. yasmiṃ vā padese icchānaṅgalaṃ.  ijjhānaṅgalantipi pāṭho. ^b^tadavasarī^eb^ti ^a^P1.0244^ea^ tena avasari, taṃ  vā avasari. tena disābhāgena gato, taṃ vā padesaṃ gatoti attho.  ^b^icchānaṅgale viharati icchānaṅgalavanasaṇḍe^eb^ti icchānaṅgalaṃ  upanissāya icchānaṅgalavanasaṇḍe sīlakhandhāvāraṃ bandhitvā  samādhikontaṃ ussāpetvā sabbaññutaññāṇasaraṃ parivattayamāno dhammarājā  yathābhirucitena vihārena viharati. </p>
            </h4>
          </h3>
          <h3>
            <h3n> pokkharasātivatthuvaṇṇanā </h3n>
            <h4>
              <h4n> </h4n>
              <p>[03] 255^b^.^eb^ ^b^tena kho pana samayenā^eb^ti yena samayena  bhagavā tattha viharati, tena samayena, tasmiṃ samayeti ayamattho.  brahmaṃ aṇatīti ^b^brāhmaṇo,^eb^ mante sajjhāyatīti attho. idameva  hi jātibrāhmaṇānaṃ niruttivacanaṃ. ariyā pana bāhitapāpattā  brāhmaṇāti vuccanti. ^b^pokkharasātī^eb^ti ^a^V1.0198^ea^ idaṃ tassa nāmaṃ.  kasmā pokkharasātīti vuccati. tassa kira kāyo  setapokkharasadiso, devanagare ussāpitarajatatoraṇaṃ viya sobhati.  sīsaṃ panassa kāḷavaṇṇaṃ indanīlamaṇimayaṃ viya. massupi  candamaṇḍale kāḷamegharāji viya khāyati. akkhīni  nīluppalasadisāni. nāsā rajatapanāḷikā viya suvaṭṭitā  suparisuddhā. hatthapādatalāni ceva mukhadvārañca katalākhārasaparikammaṃ  viya sobhati, ativiya sobhaggappatto brāhmaṇassa attabhāvo.  arājake ṭhāne rājānaṃ kātuṃ yuttamimaṃ brāhmaṇaṃ. evamesa sassiriko.  iti naṃ pokkharasadisattā pokkharasātīti sañjānanti.</p>
              <p>[03] ayaṃ ^a^M1.0218^ea^ pana kassapasammāsambuddhakāle tiṇṇaṃ vedānaṃ pāragū  dasabalassa dānaṃ datvā dhammadesanaṃ sutvā devaloke nibbatti. so  tato manussalokamāgacchanto mātukucchivāsaṃ jigucchitvā  himavantapadese mahāsare padumagabbhe nibbatti. tassa ca sarassa  avidūre tāpaso paṇṇasālāya vasati. so tīre ṭhito taṃ padumaṃ  disvā -- ``idaṃ padumaṃ avasesapadumehi mahantataraṃ. pupphitakāle naṃ  gahessāmī''ti cintesi. taṃ sattāhenāpi na pupphati. tāpaso  kasmā nu kho idaṃ sattāhenāpi na pupphati. handa naṃ gahessāmīti  otaritvā gaṇhi. taṃ tena nāḷato chinnamattaṃyeva ^a^P1.0245^ea^ pupphitaṃ.  athassabbhantare suvaṇṇacuṇṇapiñjaraṃ viya rajatabimbakaṃ padumareṇupiñjaraṃ  setavaṇṇaṃ dārakaṃ addasa. so mahāpuñño esa bhavissati. handa naṃ  paṭijaggāmīti paṇṇasālaṃ netvā paṭijaggitvā sattavassakālato paṭṭhāya  tayo vede uggaṇhāpesi. dārako tiṇṇaṃ vedānaṃ pāraṃ gantvā paṇḍito  byatto jambudīpe aggabrāhmaṇo ahosi. so aparena samayena rañño  kosalassa sippaṃ dassesi. athassa sippe pasanno rājā ukkaṭṭhaṃ nāma  mahānagaraṃ brahmadeyyaṃ adāsi. iti naṃ pokkhare sayitattā  pokkharasātīti sañjānanti.</p>
              <p>[03] ^b^ukkaṭṭhaṃ ajjhāvasatī^eb^ti ukkaṭṭhanāmake nagare vasati.  abhibhavitvā vā āvasati. tassa nagarassa sāmiko hutvā yāya  mariyādāya tattha vasitabbaṃ, tāya mariyādāya vasi. tassa kira  nagarassa vatthuṃ ukkā ṭhapetvā ukkāsu jalamānāsu aggahesuṃ, tasmā taṃ  ukkaṭṭhanti vuccati. okkaṭṭhantipi pāṭho, soyevattho.  upasaggavasena panettha bhummatthe upayogavacanaṃ veditabbaṃ. tassa  anupayogattā ca sesapadesu. tattha lakkhaṇaṃ saddasatthato pariyesitabbaṃ.</p>
              <p>[03] ^b^sattussada^eb^nti sattehi ussadaṃ, ussannaṃ bahujanaṃ  ākiṇṇamanussaṃ.  posāvaniyahatthiassamoramigādianekasattasamākiṇṇañcāti ^a^V1.0199^ea^ attho.  yasmā panetaṃ nagaraṃ bahi āvijjhitvā jātena hatthiassādīnaṃ  ghāsatiṇena ceva gehacchādanatiṇena ca sampannaṃ. tathā dārukaṭṭhehi ceva  gehasambhārakaṭṭhehi ca. yasmā cassabbhantare vaṭṭacaturassādisaṇṭhānā bahū  pokkharaṇiyo jalajakusumavicittāni ca bahūni anekāni taḷākāni  udakassa niccabharitāneva honti, tasmā ^b^satiṇakaṭṭhodaka^eb^nti vuttaṃ.  saha dhaññenāti ^b^sadhaññaṃ^eb^ pubbaṇṇāparaṇṇādibhedaṃ  bahudhaññasannicayanti attho ^a^M1.0219^ea^. ettāvatā yasmiṃ nagare brāhmaṇo  setacchattaṃ ussāpetvā rājalīlāya vasati, tassa samiddhisampatti  dīpitā hoti.</p>
              <p>[03] rājato laddhaṃ bhoggaṃ ^b^rājabhoggaṃ.^eb^ kena ^a^P1.0246^ea^ dinnanti ce?  raññā pasenadinā kosalena dinnaṃ. ^b^rājadāya^eb^nti rañño  dāyabhūtaṃ, dāyajjanti attho. ^b^brahmadeyya^eb^nti seṭṭhadeyyaṃ, chattaṃ  ussāpetvā rājasaṅkhepena bhuñjitabbanti attho. atha vā  ^b^rājabhogga^eb^nti sabbaṃ chejjabhejjaṃ anusāsantena  nadītitthapabbatādīsu suṅkaṃ gaṇhantena setacchattaṃ ussāpetvā raññā  hutvā bhuñjitabbaṃ. raññā pasenadinā kosalena dinnaṃ rājadāyanti  ettha taṃ nagaraṃ raññā dinnattā ^b^rājadāyaṃ^eb^ dāyakarājadīpanatthaṃ  panassa ^b^``raññā pasenadinā kosalena dinna''^eb^nti idaṃ vuttaṃ.  ^b^brahmadeyya^eb^nti seṭṭhadeyyaṃ. yathā dinnaṃ na puna gahetabbaṃ hoti,  nissaṭṭhaṃ pariccattaṃ. evaṃ dinnanti attho.</p>
              <p>[03] ^b^assosī^eb^ti suṇi upalabhi,  sotadvārasampattavacananigghosānusārena aññāsi. ^b^kho^eb^ti  avadhāraṇatthe padapūraṇamatte vā nipāto. tattha avadhāraṇatthena  assosi eva, nāssa koci savanantarāyo ahosīti ayamattho  veditabbo. padapūraṇena pana padabyañjanasiliṭṭhatāmattameva.</p>
              <p>[03] idāni yamatthaṃ brāhmaṇo pokkharasāti assosi, taṃ pakāsento  -- ``samaṇo khalu bho gotamo''tiādimāha. tattha  samitapāpattā ^b^samaṇo^eb^ti veditabbo. vuttañhetaṃ -- ``samitāssa  honti pāpakā akusalā dhammā''tiādi (ma0 ni0 1.434).  bhagavā ca anuttarena ariyamaggena samitapāpo. tenassa  yathābhūtaguṇādhigatametaṃ nāmaṃ, yadidaṃ samaṇoti. ^b^khalū^eb^ti  anussavanatthe nipāto. ^b^bho^eb^ti brāhmaṇajātisamudāgataṃ  ālapanamattaṃ. vuttampi cetaṃ -- ``bhovādī nāma so hoti, sace  hoti sakiñcano''ti (dha0 pa0 55). ^b^gotamo^eb^ti bhagavantaṃ  gottavasena parikitteti. tasmā samaṇo khalu bho gotamoti  ettha samaṇo kira bho gotamagottoti evamattho daṭṭhabbo.</p>
              <p>[03] ^b^sakyaputto^eb^ti ^a^V1.0200^ea^ idaṃ pana bhagavato uccākulaparidīpanaṃ  ^a^P1.0247^ea^. ^b^sakyakulā pabbajito^eb^ti saddhāpabbajitabhāvaparidīpanaṃ. kenaci  pārijuññena anabhibhūto aparikkhīṇaṃyeva ^a^M1.0220^ea^ taṃ kulaṃ pahāya saddhāya  pabbajitoti vuttaṃ hoti. tato paraṃ vuttatthameva. ^b^taṃ kho  panā^eb^tiādi sāmaññaphale vuttameva. ^b^sādhu kho panā^eb^ti sundaraṃ  kho pana. atthāvahaṃ sukhāvahanti vuttaṃ hoti. ^b^tathārūpānaṃ  arahata^eb^nti yathārūpo so bhavaṃ gotamo, evarūpānaṃ  yathābhūtaguṇādhigamena loke arahantoti laddhasaddhānaṃ arahataṃ.  ^b^dassanaṃ hotī^eb^ti pasādasommāni akkhīni ummīletvā  dassanamattampi sādhu hotīti, evaṃ ajjhāsayaṃ katvā. </p>
            </h4>
          </h3>
          <h3>
            <h3n> ambaṭṭhamāṇavakathā </h3n>
            <h4>
              <h4n> </h4n>
              <p>[03] 256^b^.^eb^ ^b^ajjhāyako^eb^ti idaṃ -- ``na dānime  jhāyanti, na dānime jhāyantīti kho, vāseṭṭha, ajjhāyakā  ajjhāyakā tveva tatiyaṃ akkharaṃ upanibbatta''nti, evaṃ  paṭhamakappikakāle jhānavirahitānaṃ brāhmaṇānaṃ garahavacanaṃ. idāni pana  taṃ ajjhāyatīti ajjhāyako. mante parivattetīti iminā  atthena pasaṃsāvacanaṃ katvā voharanti. mante dhāretīti ^b^mantadharo. ^eb^</p>
              <p>[03] ^b^tiṇṇaṃ vedāna^eb^nti iruvedayajuvedasāmavedānaṃ.  oṭṭhapahatakaraṇavasena pāraṃ gatoti ^b^pāragū.^eb^ saha nighaṇḍunā ca  keṭubhena ca ^b^sanighaṇḍukeṭubhānaṃ. nighaṇḍū^eb^ti nighaṇḍurukkhādīnaṃ  vevacanapakāsakaṃ satthaṃ. ^b^keṭubha^eb^nti kiriyākappavikappo kavīnaṃ  upakārāvahaṃ satthaṃ. saha akkharappabhedena ^b^sākkharappabhedānaṃ.  akkharappabhedo^eb^ti sikkhā ca nirutti ca.  ^b^itihāsapañcamāna^eb^nti āthabbaṇavedaṃ catutthaṃ katvā itiha āsa,  itiha āsāti īdisavacanapaṭisaṃyutto purāṇakathāsaṅkhāto itihāso  pañcamo etesanti itihāsapañcamā, tesaṃ itihāsapañcamānaṃ vedānaṃ.</p>
              <p>[03] padaṃ tadavasesañca byākaraṇaṃ adhīyati vedeti cāti ^b^padako  veyyākaraṇo.^eb^ lokāyataṃ vuccati vitaṇḍavādasatthaṃ.  ^b^mahāpurisalakkhaṇa^eb^nti ^a^P1.0248^ea^ mahāpurisānaṃ buddhādīnaṃ lakkhaṇadīpakaṃ  dvādasasahassaganthapamāṇaṃ satthaṃ. yattha soḷasasahassagāthāparimāṇā  buddhamantā nāma ahesuṃ, yesaṃ vasena iminā lakkhaṇena  samannāgatā buddhā nāma honti, iminā paccekabuddhā, iminā dve  aggasāvakā, asīti mahāsāvakā ^a^M1.0221^ea^, buddhamātā, buddhapitā, aggupaṭṭhāko,  aggupaṭṭhāyikā, rājā cakkavattīti ayaṃ viseso paññāyati.</p>
              <p>[03] ^b^anavayo^eb^ti ^a^V1.0201^ea^ imesu lokāyatamahāpurisalakkhaṇesu anūno  paripūrakārī, avayo na hotīti vuttaṃ hoti. avayo nāma yo  tāni atthato ca ganthato ca sandhāretuṃ na sakkoti.  ^b^anuññātapaṭiññāto^eb^ti anuññāto ceva paṭiññāto ca.  ācariyenassa ``yaṃ ahaṃ jānāmi, taṃ tvaṃ jānāsī''tiādinā  anuññāto. ``āma ācariyā''ti attanā tassa  paṭivacanadānapaṭiññāya paṭiññātoti attho. katarasmiṃ adhikāre?  sake ācariyake tevijjake pāvacane. esa kira brāhmaṇo cintesi  ``imasmiṃ loke `ahaṃ buddho, ahaṃ buddho'ti uggatassa nāmaṃ gahetvā  bahū janā vicaranti. tasmā na me anussavamatteneva upasaṅkamituṃ  yuttaṃ. ekaccañhi upasaṅkamantassa apakkamanampi garu hoti, anatthopi  uppajjati. yaṃnūnāhaṃ mama antevāsikaṃ pesetvā -- `buddho vā, no  vā'ti jānitvāva upasaṅkameyya''nti, tasmā māṇavaṃ āmantetvā ayaṃ  tātātiādimāha. </p>
              <p>[03] 257^b^.^eb^ ^b^taṃ bhavanta^eb^nti tassa bhoto gotamassa.  ^b^tathā santaṃ yevā^eb^ti tathā satoyeva. idhāpi hi  itthambhūtākhyānatthavaseneva upayogavacanaṃ. </p>
              <p>[03] 258^b^.^eb^ ^b^yathā kathaṃ panāhaṃ, bho, ta^eb^nti ettha kathaṃ  panāhaṃ bho taṃ bhavantaṃ gotamaṃ jānissāmi, yathā sakkā so ñātuṃ, tathā  me ācikkhāhīti attho. ^b^yathā^eb^ti vā nipātamattamevetaṃ.  ^b^katha^eb^nti ayaṃ ākārapucchā. kenākārenāhaṃ taṃ bhavantaṃ gotamaṃ  jānissāmīti attho. evaṃ vutte kira naṃ upajjhāyo ``kiṃ tvaṃ,  tāta, pathaviyaṃ ^a^P1.0249^ea^ ṭhito, pathaviṃ na passāmīti viya; candimasūriyānaṃ  obhāse ṭhito, candimasūriye na passāmīti viya vadasī''tiādīni  vatvā jānanākāraṃ dassento āgatāni kho, tātātiādimāha.</p>
              <p>[03] tattha ^b^mantesū^eb^ti vedesu. tathāgato kira uppajjissatīti  paṭikacceva suddhāvāsā devā vedesu lakkhaṇāni pakkhipitvā buddhamantā  nāmeteti brāhmaṇaveseneva vede vācenti. tadanusārena mahesakkhā sattā  tathāgataṃ jānissantīti. tena pubbe vedesu mahāpurisalakkhaṇāni  ^a^M1.0222^ea^ āgacchanti. parinibbute pana tathāgate anukkamena antaradhāyanti.  tenetarahi natthīti. ^b^mahāpurisassā^eb^ti  paṇidhisamādānañāṇakaruṇādiguṇamahato purisassa. ^b^dveyeva  gatiyo^eb^ti dveyeva niṭṭhā. kāmañcāyaṃ gatisaddo ``pañca kho imā,  sāriputta, gatiyo''tiādīsu (ma0 ni0 1.153) bhavabhede vattati.  ``gati migānaṃ pavana''ntiādīsu (pari0 399) nivāsaṭṭhāne.  ``evaṃ adhimattagatimanto''tiādīsu paññāyaṃ.  ``gatigata''ntiādīsu visaṭabhāve. idha pana niṭṭhāyaṃ vattatīti  veditabbo.</p>
              <p>[03] tattha ^a^V1.0202^ea^ kiñcāpi yehi lakkhaṇehi samannāgato rājā cakkavattī  hoti, na teheva buddho hoti; jātisāmaññato pana tāniyeva tānīti  vuccanti. tena vuttaṃ -- ``yehi samannāgatassā''ti. ^b^sace  agāraṃ ajjhāvasatī^eb^ti yadi agāre vasati. ^b^rājā hoti  cakkavattī^eb^ti catūhi acchariyadhammehi, saṅgahavatthūhi ca lokaṃ  rañjanato rājā, cakkaratanaṃ vatteti, catūhi sampatticakkehi vattati, tehi  ca paraṃ vatteti, parahitāya ca iriyāpathacakkānaṃ vatto etasmiṃ atthīti  cakkavattī. ettha ca rājāti sāmaññaṃ. cakkavattīti visesaṃ.  dhammena caratīti ^b^dhammiko.^eb^ ñāyena samena vattatīti attho.  dhammena rajjaṃ labhitvā rājā jātoti ^b^dhammarājā.^eb^  parahitadhammakaraṇena vā ^b^dhammiko.^eb^ attahitadhammakaraṇena  ^b^dhammarājā.^eb^ caturantāya issaroti ^b^cāturanto,^eb^  catusamuddāntāya, catubbidhadīpavibhūsitāya pathaviyā issaroti attho.  ajjhattaṃ ^a^P1.0250^ea^ kopādipaccatthike bahiddhā ca sabbarājāno vijetīti  ^b^vijitāvī. janapadatthāvariyappatto^eb^ti janapade dhuvabhāvaṃ  thāvarabhāvaṃ patto, na sakkā kenaci cāletuṃ. janapado vā tamhi  thāvariyappatto anuyutto sakammanirato acalo asampavedhīti  janapadatthāvariyappatto.</p>
              <p>[03] ^b^seyyathida^eb^nti nipāto, tassa cetāni katamānīti attho.  ^b^cakkaratana^eb^ntiādīsu cakkañca, taṃ ratijananaṭṭhena ratanañcāti  cakkaratanaṃ. esa nayo sabbattha. imesu pana ratanesu ayaṃ  cakkavattirājā cakkaratanena ajitaṃ jināti, hatthiassaratanehi vijite  yathāsukhaṃ anucarati, pariṇāyakaratanena ^a^M1.0223^ea^ vijitamanurakkhati, avasesehi  upabhogasukhamanubhavati. paṭhamena cassa ussāhasattiyogo, pacchimena  mantasattiyogo, hatthiassagahapatiratanehi pabhusattiyogo suparipuṇṇo  hoti, itthimaṇiratanehi tividhasattiyogaphalaṃ. so itthimaṇiratanehi  bhogasukhamanubhavati, sesehi issariyasukhaṃ. visesato cassa  purimāni tīṇi adosakusalamūlajanitakammānubhāvena sampajjanti,  majjhimāni alobhakusalamūlajanitakammānubhāvena, pacchimamekaṃ  amohakusalamūlajanitakammānubhāvenāti veditabbaṃ. ayamettha saṅkhepo.  vitthāro pana bojjhaṅgasaṃyutte ratanasuttassa upadesato  gahetabbo.</p>
              <p>[03] ^b^parosahassa^eb^nti atirekasahassaṃ. ^b^sūrā^eb^ti  abhīrukajātikā. ^b^vīraṅgarūpā^eb^ti devaputtasadisakāyā. evaṃ  tāva eke vaṇṇayanti. ayaṃ panettha sabbhāvo. ^b^vīrā^eb^ti  uttamasūrā vuccanti, vīrānaṃ aṅgaṃ vīraṅgaṃ, vīrakāraṇaṃ vīriyanti  vuttaṃ hoti. vīraṅgarūpaṃ etesanti ^b^vīraṅgarūpā,^eb^  vīriyamayasarīrā viyāti vuttaṃ hoti. ^b^parasenappamaddanā^eb^ti sace  paṭimukhaṃ tiṭṭheyya parasenā taṃ parimaddituṃ samatthāti adhippāyo.  ^b^dhammenā^eb^ti ``pāṇo na hantabbo''tiādinā pañcasīladhammena  ^a^V1.0203^ea^.  ^b^arahaṃ hoti sammāsambuddho loke vivaṭṭacchado^eb^ti ettha  rāgadosamohamānadiṭṭhiavijjāduccaritachadanehi ^a^P1.0251^ea^ sattahi paṭicchanne  kilesandhakāre loke taṃ chadanaṃ vivaṭṭetvā samantato sañjātāloko  hutvā ṭhitoti vivaṭṭacchado. tattha paṭhamena padena pūjārahatā.  dutiyena tassā hetu, yasmā sammāsambuddhoti, tatiyena buddhattahetubhūtā  vivaṭṭacchadatā vuttāti veditabbā. atha vā vivaṭṭo ca vicchado  cāti vivaṭṭacchado, vaṭṭarahito chadanarahito cāti vuttaṃ hoti.  tena arahaṃ vaṭṭābhāvena, sammāsambuddho chadanābhāvenāti evaṃ  purimapadadvayasseva hetudvayaṃ vuttaṃ hoti, dutiyena vesārajjena cettha  purimasiddhi, paṭhamena dutiyasiddhi, tatiyacatutthehi tatiyasiddhi hoti.  purimañca dhammacakkhuṃ, dutiyaṃ buddhacakkhuṃ, tatiyaṃ samantacakkhuṃ  sādhetīti veditabbaṃ. ^b^tvaṃ mantānaṃ paṭiggahetā^eb^ti iminā'ssa  mantesu sūrabhāvaṃ janeti. </p>
              <p>[03] 259^b^.^eb^ sopi ^a^M1.0224^ea^ tāya ācariyakathāya lakkhaṇesu  vigatasammoho ekobhāsajāte viya buddhamante sampassamāno ^b^evaṃ  bho^eb^ti āha. tassattho -- `yathā, bho, tvaṃ vadasi, evaṃ  karissāmī'ti. ^b^vaḷavārathamāruyhā^eb^ti vaḷavāyuttaṃ rathaṃ  abhirūhitvā. brāhmaṇo kira yena rathena sayaṃ vicarati, tameva rathaṃ  datvā māṇavaṃ pesesi. māṇavāpi pokkharasātisseva antevāsikā.  so kira tesaṃ -- ``ambaṭṭhena saddhiṃ gacchathā''ti saññaṃ adāsi.</p>
              <p>[03] ^b^yāvatikā yānassa bhūmī^eb^ti yattakaṃ sakkā hoti yānena  gantuṃ, ayaṃ yānassa bhūmi nāma. ^b^yānā paccorohitvā^eb^ti  ayānabhūmiṃ, dvārakoṭṭhakasamīpaṃ gantvā yānato paṭiorohitvā.</p>
              <p>[03] ^b^tena kho pana samayenā^eb^ti yasmiṃ samaye ambaṭṭho ārāmaṃ  pāvisi. tasmiṃ pana samaye, ṭhitamajjhanhikasamaye. kasmā pana  tasmiṃ samaye caṅkamantīti? paṇītabhojanapaccayassa thinamiddhassa  vinodanatthaṃ, divāpadhānikā vā te. tādisānañhi pacchābhattaṃ  caṅkamitvā nhāyitvā ^a^P1.0252^ea^ sarīraṃ utuṃ gāhāpetvā nisajja samaṇadhammaṃ  karontānaṃ cittaṃ ekaggaṃ hoti. ^b^yena te bhikkhū^eb^ti so kira  -- ``kuhiṃ samaṇo gotamo''ti pariveṇato pariveṇaṃ anāgantvā  ``pucchitvāva pavisissāmī''ti vilokento araññahatthī viya  mahācaṅkame caṅkamamāne paṃsukūlike bhikkhū disvā tesaṃ santikaṃ  agamāsi. taṃ sandhāya ^b^yena te bhikkhū^eb^tiādi vuttaṃ.  ^b^dassanāyā^eb^ti daṭṭhuṃ, passitukāmā hutvāti attho. </p>
              <p>[03] 260^b^.^eb^ ^b^abhiññātakolañño^eb^ti pākaṭakulajo.  tadā kira jambudīpe ambaṭṭhakulaṃ nāma pākaṭakulamahosi ^a^V1.0204^ea^.  ^b^abhiññātassā^eb^ti rūpajātimantakulāpadesehi pākaṭassa.  ^b^agarū^eb^ti abhāriko. yo hi ambaṭṭhaṃ ñāpetuṃ na sakkuṇeyya,  tassa tena saddhiṃ kathāsallāpo garu bhaveyya. bhagavato pana tādisānaṃ  māṇavānaṃ satenāpi sahassenāpi ^a^M1.0225^ea^ pañhaṃ puṭṭhassa vissajjane dandhāyitattaṃ  natthīti maññamānā -- ``agaru kho panā''ti cintayiṃsu.  ^b^vihāro^eb^ti gandhakuṭiṃ sandhāya āhaṃsu.</p>
              <p>[03] ^b^ataramāno^eb^ti aturito, saṇikaṃ padappamāṇaṭṭhāne padaṃ  nikkhipanto vattaṃ katvā susammaṭṭhaṃ muttādalasinduvārasantharasadisaṃ  vālikaṃ avināsentoti attho. ^b^āḷinda^eb^nti pamukhaṃ.  ^b^ukkāsitvā^eb^ti ukkāsitasaddaṃ katvā. ^b^aggaḷa^eb^nti dvārakavāṭaṃ.  ^b^ākoṭehī^eb^ti agganakhehi saṇikaṃ kuñcikacchiddasamīpe  ākoṭehīti vuttaṃ hoti. dvāraṃ kira atiupari amanussā, atiheṭṭhā  dīghajātikā koṭenti. tathā anākoṭetvā majjhe chiddasamīpe  koṭetabbanti idaṃ dvārākoṭanavattanti dīpentā vadanti. </p>
              <p>[03] 261^b^.^eb^ ^b^vivari bhagavā dvāra^eb^nti na bhagavā uṭṭhāya  dvāraṃ vivari. vivariyatūti pana hatthaṃ pasāresi. tato ``bhagavā  tumhehi ^a^P1.0253^ea^ anekāsu kappakoṭīsu dānaṃ dadamānehi na sahatthā  dvāravivaraṇakammaṃ kata''nti sayameva dvāraṃ vivaṭaṃ. taṃ pana yasmā  bhagavato manena vivaṭaṃ, tasmā vivari bhagavā dvāranti vattuṃ vaṭṭati.</p>
              <p>[03] ^b^bhagavatā saddhiṃ sammodiṃsū^eb^ti yathā khamanīyādīni  pucchanto bhagavā tehi, evaṃ tepi bhagavatā saddhiṃ samappavattamodā ahesuṃ.  sītodakaṃ viya uṇhodakena sammoditaṃ ekībhāvaṃ agamaṃsu. yāya  ca ``kacci, bho gotama, khamanīyaṃ; kacci yāpanīyaṃ, kacci bhoto ca  gotamassa sāvakānañca appābādhaṃ, appātaṅkaṃ, lahuṭṭhānaṃ, balaṃ,  phāsuvihāro''tiādikāya kathāya sammodiṃsu, taṃ  pītipāmojjasaṅkhātasammodajananato sammodituṃ yuttabhāvato ca  sammodanīyaṃ, atthabyañjanamadhuratāya sucirampi kālaṃ sāretuṃ  nirantaraṃ pavattetuṃ arahabhāvato saritabbabhāvato ca sāraṇīyaṃ.  suyyamānasukhato sammodanīyaṃ, anussariyamānasukhato ca sāraṇīyaṃ.  tathā byañjanaparisuddhatāya sammodanīyaṃ, atthaparisuddhatāya sāraṇīyaṃ.  evaṃ anekehi pariyāyehi sammodanīyaṃ kathaṃ sāraṇīyaṃ vītisāretvā  pariyosāpetvā niṭṭhapetvā ekamantaṃ nisīdiṃsu.</p>
              <p>[03] ^b^ambaṭṭho^eb^ ^a^M1.0226^ea^ ^b^pana māṇavo^eb^ti so kira bhagavato rūpasampattiyaṃ  cittappasādamattampi akatvā ``dasabalaṃ ^a^V1.0205^ea^ apasādessāmī''ti udare  baddhasāṭakaṃ muñcitvā kaṇṭhe olambetvā ekena hatthena dussakaṇṇaṃ  gahetvā caṅkamaṃ abhirūhitvā kālena bāhuṃ, kālena udaraṃ, kālena piṭṭhiṃ  dassento, kālena hatthavikāraṃ, kālena bhamukavikāraṃ karonto,  ``kacci te bho, gotama, dhātusamatā, kacci bhikkhāhārena na  kilamatha, akilamathākāroyeva pana te paññāyati; thūlāni hi te  aṅgapaccaṅgāni, pāsādikattha gatagataṭṭhāne. `te bahujanā  rājapabbajitoti ca buddho'ti ca uppannabahumānā paṇītaṃ  ojavantamāhāraṃ denti. passatha, bho, gehaṃ, cittasālā viya,  dibbapāsādo viya. imaṃ mañcaṃ passatha, bimbohanaṃ passatha, kiṃ  evarūpe ṭhāne vasantassa samaṇadhammaṃ kātuṃ dukkara''nti evarūpaṃ  uppaṇḍanakathaṃ anācārabhāvasāraṇīyaṃ katheti, tena ^a^P1.0254^ea^ vuttaṃ -- ``ambaṭṭho  pana māṇavo caṅkamantopi nisinnena bhagavatā kiñci kiñci kathaṃ  sāraṇīyaṃ vītisāreti, ṭhitopi nisinnena bhagavatā kiñci kiñci  kathaṃ sāraṇīyaṃ vītisāretī''ti. </p>
              <p>[03] 262^b^.^eb^ ^b^atha kho bhagavā^eb^ti atha bhagavā --  ``ayaṃ māṇavo hatthaṃ pasāretvā bhavaggaṃ gahetukāmo viya, pādaṃ  pasāretvā avīciṃ vicaritukāmo viya, mahāsamuddaṃ taritukāmo viya,  sineruṃ ārohitukāmo viya ca aṭṭhāne vāyamati, handa, tena saddhiṃ  mantemī''ti ambaṭṭhaṃ māṇavaṃ etadavoca. ^b^ācariyapācariyehī^eb^ti  ācariyehi ca tesaṃ ācariyehi ca. </p>
            </h4>
          </h3>
          <h3>
            <h3n> paṭhamaibbhavādavaṇṇanā </h3n>
            <h4>
              <h4n> </h4n>
              <p>[03] 263^b^.^eb^ ^b^gacchanto vā^eb^ti ettha kāmaṃ tīsu  iriyāpathesu brāhmaṇo ācariyabrāhmaṇena saddhiṃ sallapitumarahati. ayaṃ  pana māṇavo mānathaddhatāya kathāsallāpaṃ karonto cattāropi iriyāpathe  yojessāmīti ``sayāno vā hi, bho gotama, sayānenā''ti  āha.</p>
              <p>[03] tato ^a^M1.0227^ea^ kira taṃ bhagavā -- ``ambaṭṭha, gacchantassa vā gacchantena,  ṭhitassa vā ṭhitena, nisinnassa vā nisinnenācariyena saddhiṃ kathā  nāma sabbācariyesu labbhati. tvaṃ pana sayāno sayānenācariyena  saddhiṃ kathesi, kiṃ te ācariyo gorūpaṃ, udāhu tva''nti āha. so  kujjhitvā -- ``ye ca kho te, bho gotama,  muṇḍakā''tiādimāha. tattha muṇḍe muṇḍāti samaṇe ca samaṇāti  vattuṃ vaṭṭeyya. ayaṃ pana hīḷento muṇḍakā samaṇakāti āha.  ^b^ibbhā^eb^ti gahapatikā. ^b^kaṇhā^eb^ti kaṇhā, kāḷakāti attho.  ^b^bandhupādāpaccā^eb^ti ettha bandhūti brahmā adhippeto.  tañhi brāhmaṇā pitāmahoti voharanti. pādānaṃ apaccā  pādāpaccā, brahmuno piṭṭhipādato ^a^V1.0206^ea^ jātāti adhippāyo. tassa  kira ayaṃ laddhi -- brāhmaṇā brahmuno mukhato nikkhantā, khattiyā  urato, vessā nābhito, suddā jāṇuto, samaṇā piṭṭhipādatoti. evaṃ  kathento ca panesa kiñcāpi aniyametvā katheti. atha kho  bhagavantameva vadāmīti katheti.</p>
              <p>[03] atha kho bhagavā -- ``ayaṃ ambaṭṭho āgatakālato paṭṭhāya mayā  saddhiṃ kathayamāno mānameva nissāya kathesi, āsīvisaṃ  ^a^P1.0255^ea^ gīvāyaṃ gaṇhanto viya, aggikkhandhaṃ āliṅganto viya, mattavāraṇaṃ soṇḍāya  parāmasanto viya, attano pamāṇaṃ na jānāti. handa naṃ  jānāpessāmī''ti cintetvā ``atthikavato kho pana te,  ambaṭṭhā''tiādimāha. tattha āgantvā kattabbakiccasaṅkhāto attho,  etassa atthīti atthikaṃ, tassa māṇavassa cittaṃ.  atthikamassa atthīti atthikavā, tassa atthikavato tava  idhāgamanaṃ ahosīti attho.</p>
              <p>[03] ^b^kho panā^eb^ti nipātamattaṃ. ^b^yāyeva kho panatthāyā^eb^ti  yeneva kho panatthena. ^b^āgaccheyyāthā^eb^ti mama vā aññesaṃ vā  santikaṃ yadā kadāci āgaccheyyātha. ^b^tameva attha^eb^nti idaṃ  purisaliṅgavaseneva vuttaṃ. ^b^manasi kareyyāthā^eb^ti citte kareyyātha.  idaṃ vuttaṃ hoti -- tvaṃ ācariyena attano karaṇīyena pesito, na  amhākaṃ paribhavanatthāya, tasmā tameva kiccaṃ manasi karohīti.  evamassa aññesaṃ santikaṃ āgatānaṃ vattaṃ dassetvā mānaniggaṇhanatthaṃ  ``avusitavāyeva kho panā''tiādimāha. tassattho passatha  bho ayaṃ ambaṭṭho māṇavo ācariyakule avusitavā ^a^M1.0228^ea^ asikkhito  appassutova samāno. ^b^vusitamānī^eb^ti ``ahaṃ vusitavā  sikkhito bahussuto''ti attānaṃ maññati. etassa hi evaṃ  pharusavacanasamudācāre kāraṇaṃ kimaññatra avusitattāti ācariyakule  asaṃvuddhā asikkhitā appassutāyeva hi evaṃ vadantīti. </p>
              <p>[03] 264^b^.^eb^ ^b^kupito^eb^ti kuddho. ^b^anattamano^eb^ti  asakamano, kiṃ pana bhagavā tassa kujjhanabhāvaṃ ñatvā evamāha udāhu  añatvāti? ñatvā āhāti. kasmā ñatvā āhāti? tassa  mānanimmadanatthaṃ. bhagavā hi aññāsi -- ``ayaṃ mayā evaṃ vutte  kujjhitvā mama ñātake akkosissati. athassāhaṃ yathā nāma kusalo  bhisakko dosaṃ uggiletvā nīharati, evameva gottena gottaṃ,  kulāpadesena kulāpadesaṃ ^a^P1.0256^ea^, uṭṭhāpetvā bhavaggappamāṇena viya uṭṭhitaṃ  mānaddhajaṃ mūle chetvā nipātessāmī''ti. ^b^khuṃsento^eb^ti ghaṭṭento.  ^b^vambhento^eb^ti hīḷento. ^b^pāpito bhavissatī^eb^ti  caṇḍabhāvādidosaṃ pāpito bhavissati.</p>
              <p>[03] ^b^caṇḍā^eb^ti ^a^V1.0207^ea^ mānanissitakodhayuttā. ^b^pharusā^eb^ti kharā.  ^b^lahusā^eb^ti lahukā. appakeneva tussanti vā dussanti vā  udakapiṭṭhe alābukaṭāhaṃ viya appakeneva uplavanti. ^b^bhassā^eb^ti  bahubhāṇino. sakyānaṃ mukhe vivaṭe aññassa vacanokāso natthīti  adhippāyeneva vadati. ^b^samānā^eb^ti idaṃ santāti purimapadassa  vevacanaṃ. ^b^na sakkarontī^eb^ti na brāhmaṇānaṃ sundarenākārena  karonti. ^b^na garuṃ karontī^eb^ti brāhmaṇesu gāravaṃ na karonti.  ^b^na mānentī^eb^ti na manena piyāyanti. ^b^na pūjentī^eb^ti  mālādīhi nesaṃ pūjaṃ na karonti. ^b^na apacāyantī^eb^ti  abhivādanādīhi nesaṃ apacitikammaṃ nīcavuttiṃ na dassenti  ^b^tayida^eb^nti taṃ idaṃ. ^b^yadime sakyā^eb^ti yaṃ ime sakyā na  brāhmaṇe sakkaronti...pe0... na apacāyanti, taṃ tesaṃ asakkārakaraṇādi  sabbaṃ na yuttaṃ, nānulomanti attho. </p>
            </h4>
          </h3>
          <h3>
            <h3n> dutiyaibbhavādavaṇṇanā </h3n>
            <h4>
              <h4n> </h4n>
              <p>[03] 265^b^.^eb^ ^b^aparaddhu^eb^nti aparajjhiṃsu.  ^b^ekamidāha^eb^nti ettha idanti nipātamattaṃ. ekaṃ ahanti  attho. ^b^sandhāgāra^eb^nti rajjānusāsanasālā. ^b^sakyā^eb^ti  abhisittarājāno ^a^M1.0229^ea^. ^b^sakyakumārā^eb^ti anabhisittā.  ^b^uccesū^eb^ti yathānurūpesu  pallaṅkapīṭhakavettāsanaphalakacittattharaṇādibhedesu. ^b^sañjagghantā^eb^ti  uppaṇḍanavasena mahāhasitaṃ hasantā. ^b^saṃkīḷantā^eb^ti hasitamatta  karaṇāṅgulisaṅghaṭṭanapāṇippahāradānādīni karontā. ^b^mamaññeva  maññe^eb^ti evamahaṃ maññāmi, mamaññeva anuhasanti, na aññanti.</p>
              <p>[03] kasmā pana te evamakaṃsūti? te ^a^P1.0257^ea^ kira ambaṭṭhassa kulavaṃsaṃ  jānanti. ayañca tasmiṃ samaye yāva pādantā olambetvā  nivatthasāṭakassa ekena hatthena dussakaṇṇaṃ gahetvā khandhaṭṭhikaṃ nāmetvā  mānamadena matto viya āgacchati. tato -- ``passatha bho amhākaṃ  dāsassa kaṇhāyanagottassa ambaṭṭhassa āgamanakāraṇa''nti vadantā  evamakaṃsu. sopi attano kulavaṃsaṃ jānāti. tasmā ``mamaññeva  maññe''ti takkayittha.</p>
              <p>[03] ^b^āsanenā^eb^ti ``idamāsanaṃ, ettha nisīdāhī''ti evaṃ  āsanena nimantanaṃ nāma hoti, tathā na koci akāsi. </p>
            </h4>
          </h3>
          <h3>
            <h3n> tatiyaibbhavādavaṇṇanā </h3n>
            <h4>
              <h4n> </h4n>
              <p>[03] 266^b^.^eb^ ^b^laṭukikā^eb^ti ^a^V1.0208^ea^ khettaleḍḍūnaṃ antarenivāsinī  khuddakasakuṇikā. ^b^kulāvake^eb^ti nivāsanaṭṭhāne.  ^b^kāmalāpinī^eb^ti yadicchakabhāṇinī, yaṃ yaṃ icchati taṃ taṃ lapati,  na taṃ koci haṃso vā koñco vā moro vā āgantvā ``kiṃ tvaṃ  lapasī'ti nisedheti. ^b^abhisajjitu^eb^nti kodhavasena laggituṃ.</p>
              <p>[03] evaṃ vutte māṇavo -- ``ayaṃ samaṇo gotamo attano ñātake  laṭukikasadise katvā amhe haṃsakoñcamorasadise karoti, nimmāno  dāni jāto''ti maññamāno uttari cattāro vaṇṇe dasseti. </p>
            </h4>
          </h3>
          <h3>
            <h3n> dāsiputtavādavaṇṇanā </h3n>
            <h4>
              <h4n> </h4n>
              <p>[03] 267^b^.^eb^ ^b^nimmādetī^eb^ti nimmadeti nimmāne karoti.  ^b^yaṃnūnāha^eb^nti yadi panāhaṃ. ``kaṇhāyanohamasmi, bho  gotamā''ti idaṃ kira vacanaṃ ambaṭṭho tikkhattuṃ ^a^M1.0230^ea^ mahāsaddena avoca.  kasmā avoca? kiṃ asuddhabhāvaṃ na jānātīti? āma jānāti.  jānantopi bhavapaṭicchannametaṃ kāraṇaṃ, taṃ anena na diṭṭhaṃ. apassanto  mahāsamaṇo kiṃ vakkhatīti maññamāno mānathaddhatāya avoca.  ^b^mātāpettika^eb^nti mātāpitūnaṃ santakaṃ. ^b^nāmagotta^eb^nti  paṇṇattivasena nāmaṃ, paveṇīvasena gottaṃ. ^b^anussarato^eb^ti  anussarantassa kulakoṭiṃ sodhentassa. ^b^ayyaputtā^eb^ti sāmino  puttā. ^b^dāsiputto^eb^ti gharadāsiyāva putto. tasmā yathā dāsena  sāmino upasaṅkamitabbā, evaṃ anupasaṅkamantaṃ ^a^P1.0258^ea^ taṃ disvā sakyā  anujagghiṃsūti dasseti.</p>
              <p>[03] ito paraṃ tassa dāsabhāvaṃ sakyānañca sāmibhāvaṃ pakāsetvā  attano ca ambaṭṭhassa ca kulavaṃsaṃ āharanto sakyā kho  panātiādimāha. tattha ^b^dahantī^eb^ti ṭhapenti, okkāko no  pubbapurisoti, evaṃ karontīti attho. tassa kira rañño  kathanakāle ukkā viya mukhato pabhā niccharati, tasmā taṃ  ``okkāko''ti sañjāniṃsūti. ^b^pabbājesī^eb^ti nīhari.</p>
              <p>[03] idāni te nāmavasena dassento --  ``okkāmukha''ntiādimāha. tatrāyaṃ anupubbī kathā --  paṭhamakappikānaṃ kira rañño mahāsammatassa rojo nāma putto ahosi.  rojassa vararojo, vararojassa kalyāṇo, kalyāṇassa  varakalyāṇo, varakalyāṇassa mandhātā, mandhātussa varamandhātā  ^a^V1.0209^ea^,  varamandhātussa uposatho, uposathassa varo, varassa upavaro, upavarassa  maghadevo, maghadevassa paramparāya caturāsītikhattiyasahassāni ahesuṃ.  tesaṃ pacchato tayo okkākavaṃsā ahesuṃ. tesu tatiyaokkākassa pañca  mahesiyo ahesuṃ -- hatthā, cittā, jantu, jālinī, visākhāti.  ekekissā pañcapañcaitthisataparivārā. sabbajeṭṭhāya cattāro puttā --  okkāmukho, karakaṇḍu, hatthiniko, sinisūroti. pañca dhītaro --  piyā, suppiyā, ānandā, vijitā, vijitasenāti. iti sā nava  putte vijāyitvā kālamakāsi.</p>
              <p>[03] atha rājā aññaṃ dahariṃ abhirūpaṃ rājadhītaraṃ ānetvā  aggamahesiṭṭhāne ṭhapesi. sā jantuṃ nāma puttaṃ vijāyi. atha naṃ  pañcamadivase alaṅkaritvā ^a^M1.0231^ea^ rañño dassesi. rājā tuṭṭho tassā varaṃ  adāsi. sā ñātakehi saddhiṃ mantetvā puttassa rajjaṃ yāci. rājā  -- ``nassa, vasali, mama puttānaṃ antarāyaṃ icchasī''ti tajjesi.  sā punappunaṃ raho rājānaṃ paritosetvā -- ``mahārāja, musāvādo  nāma na vaṭṭatī''tiādīni vatvā yācatiyeva. atha rājā putte  āmantesi -- ``ahaṃ tātā, tumhākaṃ kaniṭṭhaṃ jantukumāraṃ disvā tassa  mātuyā sahasā varaṃ adāsiṃ ^a^P1.0259^ea^, sā puttassa rajjaṃ pariṇāmetuṃ icchati.  tumhe ṭhapetvā maṅgalahatthiṃ maṅgalāssaṃ maṅgalarathañca yattake icchatha,  tattake hatthiassarathe gahetvā gacchatha. mamaccayena āgantvā rajjaṃ  kareyyāthā''ti, aṭṭhahi amaccehi saddhiṃ uyyojesi.</p>
              <p>[03] te nānappakāraṃ roditvā kanditvā -- ``tāta, amhākaṃ dosaṃ  khamathā''ti rājānañceva rājorodhe ca khamāpetvā, ``mayampi bhātūhi  saddhiṃ gacchāmā''ti rājānaṃ āpucchitvā nagarā nikkhantā bhaginiyo  ādāya caturaṅginiyā senāya parivutā nagarā nikkhamiṃsu.  ``kumārā pituaccayena āgantvā rajjaṃ kāressanti, gacchāma ne  upaṭṭhahāmā''ti cintetvā bahū manussā anubandhiṃsu. paṭhamadivase  yojanamattā senā ahosi, dutiye dviyojanamattā, tatiye  tiyojanamattā. kumārā mantayiṃsu -- ``mahā balakāyo, sace mayaṃ  kañci sāmantarājānaṃ madditvā janapadaṃ gaṇheyyāma, sopi no  nappasaheyya. kiṃ paresaṃ pīḷāya katāya, mahā ayaṃ jambudīpo,  araññe nagaraṃ māpessāmā''ti himavantābhimukhā gantvā nagaravatthuṃ  pariyesiṃsu.</p>
              <p>[03] tasmiñca samaye amhākaṃ bodhisatto brāhmaṇamahāsālakule  nibbattitvā kapilabrāhmaṇo nāma hutvā nikkhamma isipabbajjaṃ  pabbajitvā himavantapasse pokkharaṇiyā tīre sākavanasaṇḍe paṇṇasālaṃ  māpetvā vasati. so kira bhummajālaṃ nāma vijjaṃ jānāti, yāya  uddhaṃ asītihatthe ākāse, heṭṭhā ca bhūmiyampi guṇadosaṃ passati.  etasmiṃ padese tiṇagumbalatā ^a^V1.0210^ea^ dakkhiṇāvaṭṭā pācīnābhimukhā jāyanti.  sīhabyagghādayo migasūkare sappabiḷārā ca maṇḍūkamūsike  anubandhamānā taṃ padesaṃ patvā na sakkonti te anubandhituṃ. tehi te  aññadatthu ^a^M1.0232^ea^ santajjitā nivattantiyeva. so -- ``ayaṃ pathaviyā  aggapadeso''ti ñatvā tattha attano paṇṇasālaṃ māpesi.</p>
              <p>[03] atha te kumāre nagaravatthuṃ pariyesamāne attano vasanokāsaṃ  ^a^P1.0260^ea^ āgate disvā pucchitvā taṃ pavattiṃ ñatvā tesu anukampaṃ janetvā  avoca -- ``imasmiṃ paṇṇasālaṭṭhāne māpitaṃ nagaraṃ jambudīpe  agganagaraṃ bhavissati. ettha jātapurisesu ekeko purisasatampi  purisasahassampi abhibhavituṃ sakkhissati. ettha nagaraṃ māpetha,  paṇṇasālaṭṭhāne rañño gharaṃ karotha. imasmiñhi okāse ṭhatvā  caṇḍālaputtopi cakkavattibalena atiseyyo''ti. nanu, bhante, ayyassa  vasanokāsoti? ``mama vasanokāso''ti mā cintayittha. mayhaṃ  ekapasse paṇṇasālaṃ katvā nagaraṃ māpetvā ^b^kapilavatthu^eb^nti nāmaṃ  karothā''ti. te tathā katvā tattha nivāsaṃ kappesuṃ.</p>
              <p>[03] athāmaccā -- ``ime dārakā vayappattā, sace nesaṃ pitā  santike bhaveyya, so āvāhavivāhaṃ kareyya. idāni pana amhākaṃ  bhāro''ti cintetvā kumārehi saddhiṃ mantayiṃsu. kumārā amhākaṃ  sadisā khattiyadhītaro nāma na passāma, nāpi bhaginīnaṃ sadise  khattiyakumārake, asadisasaṃyoge ca no uppannā puttā mātito vā  pitito vā aparisuddhā jātisambhedaṃ pāpuṇissanti. tasmā mayaṃ  bhaginīhiyeva saddhiṃ saṃvāsaṃ rocemāti. te jātisambhedabhayena  jeṭṭhakabhaginiṃ mātuṭṭhāne ṭhapetvā avasesāhi saṃvāsaṃ kappesuṃ.</p>
              <p>[03] tesaṃ puttehi ca dhītāhi ca vaḍḍhamānānaṃ aparena samayena  jeṭṭhakabhaginiyā kuṭṭharogo udapādi, koviḷārapupphasadisāni gattāni  ahesuṃ. rājakumārā imāya saddhiṃ ekato nisajjaṭṭhānabhojanādīni  karontānampi upari ayaṃ rogo saṅkamatīti cintetvā ekadivasaṃ  uyyānakīḷaṃ gacchantā viya taṃ yāne āropetvā araññaṃ pavisitvā  bhūmiyaṃ pokkharaṇiṃ khaṇāpetvā tattha khādanīyabhojanīyena saddhiṃ taṃ  pakkhipitvā gharasaṅkhepena upari padaraṃ paṭicchādetvā paṃsuṃ datvā  pakkamiṃsu.</p>
              <p>[03] tena ^a^M1.0233^ea^ ca samayena rāmo nāma bārāṇasirājā kuṭṭharogo  nāṭakitthīhi ca orodhehi ca jigucchiyamāno tena saṃvegena  jeṭṭhaputtassa rajjaṃ datvā araññaṃ pavisitvā tattha paṇṇasālaṃ māpetvā  ^a^P1.0261^ea^ mūlaphalāni paribhuñjanto nacirasseva arogo suvaṇṇavaṇṇo hutvā ito  cito ca vicaranto ^a^V1.0211^ea^ mahantaṃ susirarukkhaṃ disvā tassabbhantare  soḷasahatthappamāṇaṃ okāsaṃ sodhetvā dvārañca vātapānañca yojetvā  nisseṇiṃ bandhitvā tattha vāsaṃ kappesi. so aṅgārakaṭāhe aggiṃ  katvā rattiṃ migasūkarādīnaṃ sadde suṇanto sayati. so --  ``asukasmiṃ padese sīho saddamakāsi, asukasmiṃ byaggho''ti  sallakkhetvā pabhāte tattha gantvā vighāsamaṃsaṃ ādāya pacitvā khādati.</p>
              <p>[03] athekadivasaṃ tasmiṃ paccūsasamaye aggiṃ jāletvā nisinne  rājadhītāya sarīragandhena āgantvā byaggho tasmiṃ padese paṃsuṃ  viyūhanto padare vivaramakāsi, tena ca vivarena sā byagghaṃ disvā  bhītā vissaramakāsi. so taṃ saddaṃ sutvā -- ``itthisaddo  eso''ti ca sallakkhetvā pātova tattha gantvā -- ``ko etthā''ti  āha. mātugāmo sāmīti. kiṃ jātikāsīti?  okkākamahārājassa dhītā sāmīti. nikkhamāti? na sakkā  sāmīti. kiṃ kāraṇāti? chavirogo me atthīti. so sabbaṃ  pavattiṃ pucchitvā khattiyamānena anikkhamantiṃ -- ``ahampi  khattiyo''ti attano khattiyabhāvaṃ jānāpetvā nisseṇiṃ datvā  uddharitvā attano vasanokāsaṃ netvā sayaṃ paribhuttabhesajjāniyeva datvā  nacirasseva arogaṃ suvaṇṇavaṇṇaṃ katvā tāya saddhiṃ saṃvāsaṃ kappesi.  sā paṭhamasaṃvāseneva gabbhaṃ gaṇhitvā dve putte vijāyi, punapi dveti,  evaṃ soḷasakkhattumpi vijāyi. evaṃ dvattiṃsa bhātaro ahesuṃ. te  anupubbena vuḍḍhippatte pitā sabbasippāni sikkhāpesi.</p>
              <p>[03] athekadivasaṃ eko rāmarañño nagaravāsī vanacarako pabbate  ratanāni gavesanto rājānaṃ disvā sañjānitvā āha -- ``jānāmahaṃ,  deva, tumhe''ti. tato naṃ rājā sabbaṃ pavattiṃ pucchi. tasmiṃyeva ca  khaṇe te dārakā āgamiṃsu. so te disvā -- ``ke ime''ti āha.  ``puttā me''ti ca vutte tesaṃ mātikavaṃsaṃ ^a^P1.0262^ea^ pucchitvā -- ``laddhaṃ  dāni me ^a^M1.0234^ea^ pābhata''nti nagaraṃ gantvā rañño ārocesi. so `pitaraṃ  ānayissāmī'ti caturaṅginiyā senāya tattha gantvā pitaraṃ vanditvā  -- ``rajjaṃ, deva, sampaṭicchā''ti yāci. so -- ``alaṃ, tāta, na  tattha gacchāmi, idheva me imaṃ rukkhaṃ apanetvā nagaraṃ māpehī''ti āha.  so tathā katvā tassa nagarassa kolarukkhaṃ apanetvā katattā  kolanagaranti ca byagghapathe katattā byagghapathanti cāti dve  nāmāni āropetvā pitaraṃ vanditvā attano nagaraṃ agamāsi.</p>
              <p>[03] tato vayappatte kumāre mātā āha -- ``tātā, tumhākaṃ  kapilavatthuvāsino sakyā mātulā santi. mātuladhītānaṃ pana vo  evarūpaṃ nāma kesaggahaṇaṃ hoti, evarūpaṃ dussagahaṇaṃ. yadā  ^a^V1.0212^ea^ tā  nhānatitthaṃ āgacchanti, tadā gantvā yassa yā ruccati, so taṃ  gaṇhatū''ti. te tatheva gantvā tāsu nhatvā sīsaṃ sukkhāpayamānāsu  yaṃ yaṃ icchiṃsu, taṃ taṃ gahetvā nāmaṃ sāvetvā agamiṃsu. sakyarājāno  sutvā ``hotu, bhaṇe, amhākaṃ ñātakā eva te''ti tuṇhī ahesuṃ.  ayaṃ sakyakoliyānaṃ uppatti. evaṃ tesaṃ sakyakoliyānaṃ aññamaññaṃ  āvāhavivāhaṃ karontānaṃ yāva buddhakālā anupacchinnova vaṃso āgato.  tattha bhagavā sakyavaṃsaṃ dassetuṃ -- ``te raṭṭhasmā pabbājitā  himavantapasse pokkharaṇiyā tīre''tiādimāha. tattha  ^b^sammantī^eb^ti vasanti. ^b^sakyā vata bho^eb^ti raṭṭhasmā  pabbājitā araññe vasantāpi jātisambhedamakatvā kulavaṃsaṃ anurakkhituṃ  sakyā, samatthā, paṭibalāti attho. ^b^tadagge^eb^ti taṃ aggaṃ katvā,  tato paṭṭhāyāti attho. ^b^so ca nesaṃ pubbapuriso^eb^ti so  okkāko rājā etesaṃ pubbapuriso. natthi etesaṃ gahapativaṃsena  sambhedamattampīti.</p>
              <p>[03] evaṃ sakyavaṃsaṃ pakāsetvā idāni ambaṭṭhavaṃsaṃ pakāsento --  ``rañño kho panā''tiādimāha. ^b^kaṇhaṃ^eb^ ^a^P1.0263^ea^ ^b^nāma janesī^eb^ti  kāḷavaṇṇaṃ antokucchiyaṃyeva sañjātadantaṃ parūḷhamassudāṭhikaṃ puttaṃ  vijāyi. ^b^pabyāhāsī^eb^ti yakkho jātoti bhayena palāyitvā  dvāraṃ pidhāya ṭhitesu gharamānusakesu ito cito ca vicaranto dhovatha  mantiādīni vadanto uccāsaddamakāsi. </p>
              <p>[03] 268^b^.^eb^ ^b^te^eb^ ^a^M1.0235^ea^ ^b^māṇavakā bhagavantaṃ etadavocu^eb^nti  attano upārambhamocanatthāya -- ``etaṃ mā bhava''ntiādivacanaṃ avocuṃ.  tesaṃ kira etadahosi -- ``ambaṭṭho amhākaṃ ācariyassa  jeṭṭhantevāsī, sace mayaṃ evarūpe ṭhāne ekadvevacanamattampi na vakkhāma,  ayaṃ no ācariyassa santike amhe paribhindissatī''ti  upārambhamocanatthaṃ evaṃ avocuṃ. cittena panassa nimmadabhāvaṃ  ākaṅkhanti. ayaṃ kira mānanissitattā tesampi appiyova.  ^b^kalyāṇavākkaraṇo^eb^ti madhuravacano. ^b^asmiṃ vacane^eb^ti attanā  uggahite vedattayavacane. ^b^paṭimantetu^eb^nti pucchitaṃ pañhaṃ  paṭikathetuṃ, vissajjetunti attho. etasmiṃ vā dāsiputtavacane.  ^b^paṭimantetu^eb^nti uttaraṃ kathetuṃ. </p>
              <p>[03] 269^b^.^eb^ ^b^atha kho bhagavā^eb^ti atha kho bhagavā --  ``sace ime māṇavakā ettha nisinnā evaṃ uccāsaddaṃ karissanti, ayaṃ  kathā pariyosānaṃ na gamissati. handa, ne nissadde katvā  ambaṭṭheneva saddhiṃ kathemī''ti te māṇavake etadavoca. tattha  ^b^mantavho^eb^ti mantayatha. ^b^mayā saddhiṃ paṭimantetū^eb^ti mayā  saha kathetu. evaṃ vutte māṇavakā cintayiṃsu -- ``ambaṭṭho tāva  dāsiputtosīti vutte puna sīsaṃ ukkhipituṃ nāsakkhi. ayaṃ kho  jāti nāma dujjānā, sace ^a^V1.0213^ea^ aññampi kiñci samaṇo gotamo `tvaṃ  dāso'ti vakkhati, ko tena saddhiṃ aḍḍaṃ karissati. ambaṭṭho attanā  baddhaṃ puṭakaṃ attanāva mocetū''ti attānaṃ parimocetvā tasseva upari  khipantā -- ``sujāto ca bho gotamā''tiādimāhaṃsu. </p>
              <p>[03] 270^b^.^eb^ ^b^sahadhammiko^eb^ti sahetuko sakāraṇo.  ^b^akāmā byākātabbo^eb^ti attanā anicchantenapi byākaritabbo,  avassaṃ vissajjetabboti attho. ^b^aññena^eb^ ^a^P1.0264^ea^  ^b^vā aññaṃ paṭicarissasī^eb^ti aññena vacanena aññaṃ vacanaṃ paṭicarissasi  ajjhottharissasi, paṭicchādessasīti attho. yo hi ``kiṃ gotto  tva''nti evaṃ puṭṭho -- ``ahaṃ tayo vede jānāmī''tiādīni vadati,  ayaṃ aññena aññaṃ paṭicarati nāma. ^b^pakkamissasi vā^eb^ti  pucchitaṃ pañhaṃ jānantova akathetukāmatāya uṭṭhāyāsanā pakkamissasi vā.</p>
              <p>[03] ^b^tuṇhī^eb^ ^a^M1.0236^ea^ ^b^ahosī^eb^ti samaṇo gotamo maṃ sāmaṃyeva  dāsiputtabhāvaṃ kathāpetukāmo, sāmaṃ kathite ca dāso nāma jātoyeva  hoti. ayaṃ pana dvatikkhattuṃ codetvā tuṇhī bhavissati, tato ahaṃ  parivattitvā pakkamissāmīti cintetvā tuṇhī ahosi. </p>
              <p>[03] 271^b^.^eb^ vajiraṃ pāṇimhi assāti ^b^vajirapāṇi.  yakkho^eb^ti na yo vā so vā yakkho, sakko devarājāti veditabbo.  ^b^āditta^eb^nti aggivaṇṇaṃ. ^b^sampajjalita^eb^nti suṭṭhu  pajjalitaṃ. ^b^sajotibhūta^eb^nti samantato jotibhūtaṃ,  ekaggijālabhūtanti attho. ^b^ṭhito hotī^eb^ti mahantaṃ sīsaṃ,  kandalamakuḷasadisā dāṭhā bhayānakāni akkhināsādīni evaṃ  virūparūpaṃ māpetvā ṭhito.</p>
              <p>[03] kasmā panesa āgatoti? diṭṭhivissajjāpanatthaṃ. api ca --  ``ahañceva kho pana dhammaṃ deseyyaṃ, pare ca me na ājāneyyu''nti  evaṃ dhammadesanāya appossukkabhāvaṃ āpanne bhagavati sakko mahābrahmunā  saddhiṃ āgantvā -- ``bhagavā dhammaṃ desetha, tumhākaṃ āṇāya  avattamāne mayaṃ vattāpessāma, tumhākaṃ dhammacakkaṃ hotu, amhākaṃ  āṇācakka''nti paṭiññaṃ akāsi. tasmā -- ``ajja ambaṭṭhaṃ tāsetvā  pañhaṃ vissajjāpessāmī''ti āgato.</p>
              <p>[03] ^b^bhagavā ceva passati ambaṭṭho cā^eb^ti yadi hi taṃ aññepi  passeyyuṃ, taṃ kāraṇaṃ agaru assa, ``ayaṃ samaṇo gotamo ambaṭṭhaṃ  attano vāde anotarantaṃ ñatvā yakkhaṃ āvāhetvā dassesi, tato  ambaṭṭho bhayena kathesī''ti vadeyyuṃ. tasmā bhagavā ceva passati  ambaṭṭho ca. tassa taṃ disvāva sakalasarīrato sedā mucciṃsu.  antokucchi viparivattamānā mahāravaṃ viravi ^a^V1.0214^ea^. so ``aññepi nu  kho ^a^P1.0265^ea^ passantī''ti olokento kassaci lomahaṃsamattampi nāddasa.  tato -- ``idaṃ bhayaṃ mameva uppannaṃ, sacāhaṃ yakkhoti vakkhāmi,  `kiṃ tavameva akkhīni atthi, tvameva yakkhaṃ passasi, paṭhamaṃ yakkhaṃ  adisvā samaṇena gotamena vādasaṅghaṭṭe pakkhittova yakkhaṃ passasī'ti  vadeyyu''nti cintetvā ``na dāni me ^a^M1.0237^ea^ idha aññaṃ paṭisaraṇaṃ atthi,  aññatra samaṇā gotamā''ti maññamāno atha kho ambaṭṭho  māṇavo...pe0... bhagavantaṃ etadavoca. </p>
              <p>[03] 272^b^.^eb^ ^b^tāṇaṃ gavesī^eb^ti tāṇaṃ gavesamāno.  ^b^leṇaṃ gavesī^eb^ti leṇaṃ gavesamāno. ^b^saraṇaṃ gavesī^eb^ti saraṇaṃ  gavesamāno. ettha ca tāyati rakkhatīti ^b^tāṇaṃ.^eb^ nilīyanti  etthāti leṇaṃ. saratīti saraṇaṃ, bhayaṃ hiṃsati, viddhaṃsetīti attho.  ^b^upanisīditvā^eb^ti upagamma heṭṭhāsane nisīditvā.  ^b^bravitū^eb^ti vadatu. </p>
            </h4>
          </h3>
          <h3>
            <h3n> ambaṭṭhavaṃsakathā </h3n>
            <h4>
              <h4n> </h4n>
              <p>[03] 273-274^b^.^eb^ ^b^dakkhiṇajanapada^eb^nti dakkhiṇāpathoti  pākaṭaṃ. gaṅgāya dakkhiṇato pākaṭajanapadaṃ. tadā kira dakkhiṇāpathe  bahū brāhmaṇatāpasā honti, so tattha gantvā ekaṃ tāpasaṃ  vattapaṭipattiyā ārādhesi. so tassa upakāraṃ disvā āha --  ``ambho, purisa, mantaṃ te demi, yaṃ icchasi, taṃ mantaṃ gaṇhāhī''ti.  so āha -- ``na me ācariya, aññena mantena, kiccaṃ atthi,  yassānubhāvena āvudhaṃ na parivattati, taṃ me mantaṃ dehī''ti. so --  ``bhadraṃ, bho''ti tassa dhanuagamanīyaṃ ambaṭṭhaṃ nāma vijjaṃ adāsi, so  taṃ vijjaṃ gahetvā tattheva vīmaṃsitvā -- ``idāni me manorathaṃ  pūressāmī''ti isivesaṃ gahetvā okkākassa santikaṃ gato. tena vuttaṃ  -- ``dakkhiṇajanapadaṃ gantvā brahmamante adhīyitvā rājānaṃ okkākaṃ  upasaṅkamitvā''ti.</p>
              <p>[03] ettha ^b^brahmamante^eb^ti ānubhāvasampannatāya seṭṭhamante. ^b^ko  nevaṃ're ayaṃ mayhaṃ dāsiputto^eb^ti ko nu evaṃ are ayaṃ mama dāsiputto.  ^b^so^eb^ ^a^P1.0266^ea^ ^b^taṃ khurappa^eb^nti so rājā taṃ māretukāmatāya sannahitaṃ saraṃ  tassa mantānubhāvena neva khipituṃ na apanetuṃ sakkhi, tāvadeva  sakalasarīre sañjātasedo bhayena vedhamāno aṭṭhāsi.</p>
              <p>[03] ^b^amaccā^eb^ti mahāmaccā. ^b^pārisajjā^eb^ti itare  parisāvacarā. ^b^etadavocu^eb^nti -- ``daṇḍakīrañño ^a^V1.0215^ea^  kisavacchatāpase aparaddhassa āvudhavuṭṭhiyā sakalaraṭṭhaṃ vinaṭṭhaṃ ^a^M1.0238^ea^.  nāḷikero pañcasu tāpasasatesu ajjuno ca aṅgīrase aparaddho pathaviṃ  bhinditvā nirayaṃ paviṭṭho''ti cintayantā bhayena etaṃ sotthi,  bhaddantetiādivacanaṃ avocuṃ.</p>
              <p>[03] ^b^sotthi bhavissati rañño^eb^ti idaṃ vacanaṃ kaṇho ciraṃ  tuṇhī hutvā tato anekappakāraṃ yācīyamāno -- ``tumhākaṃ raññā  mādisassa isino khurappaṃ sannayhantena bhāriyaṃ kammaṃ  kata''ntiādīni ca vatvā pacchā abhāsi. ^b^undriyissatī^eb^ti  bhijjissati, thusamuṭṭhi viya vippakiriyissatīti. idaṃ so ``janaṃ  tāsessāmī''ti musā bhaṇati. sarasanthambhanamatteyeva hissa vijjāya  ānubhāvo, na aññatra. ito paresupi vacanesu eseva nayo.</p>
              <p>[03] ^b^pallomo^eb^ti pannalomo. lomahaṃsanamattampissa na  bhavissati. idaṃ kira so ``sace me rājā taṃ dārikaṃ dassatī''ti  paṭiññaṃ kāretvā avaca. ^b^kumāre khurappaṃ patiṭṭhapesī^eb^ti tena  ``saro otaratū''ti mante parivatti, te kumārassa nābhiyaṃ patiṭṭhapesi.  ^b^dhītaraṃ adāsī^eb^ti sīsaṃ dhovitvā adāsaṃ bhujissaṃ katvā  dhītaraṃ adāsi, uḷāre ca taṃ ṭhāne ṭhapesi. ^b^mā kho tumhe  māṇavakā^eb^ti idaṃ pana bhagavā -- ``ekena pakkhena ambaṭṭho sakyānaṃ  ñāti hotī''ti pakāsento tassa samassāsanatthaṃ āha. tato  ambaṭṭho ghaṭasatena abhisitto viya passaddhadaratho hutvā samassāsetvā  samaṇo gotamo maṃ ``tosessāmī''ti ekena pakkhena ñātiṃ karoti,  khattiyo kirāhamasmī''ti cintesi. </p>
            </h4>
          </h3>
          <h3>
            <h3n> khattiyaseṭṭhabhāvavaṇṇanā </h3n>
            <h4>
              <h4n> </h4n>
              <p>[03] 275^b^.^eb^ atha ^a^P1.0267^ea^ kho bhagavā -- ``ayaṃ ambaṭṭho  khattiyosmī''ti saññaṃ karoti, attano akhattiyabhāvaṃ na jānāti,  handa naṃ jānāpessāmīti khattiyavaṃsaṃ dassetuṃ uttaridesanaṃ vaḍḍhento --  ``taṃ kiṃ maññasi ambaṭṭhā''tiādimāha. tattha ^b^idhā^eb^ti  imasmiṃ loke. ^b^brāhmaṇesū^eb^ti brāhmaṇānaṃ antare. ^b^āsanaṃ  vā udakaṃ vā^eb^ti aggāsanaṃ vā aggodakaṃ vā. ^b^saddhe^eb^ti matake  uddissa katabhatte. ^b^thālipāke^eb^ti maṅgalādibhatte. ^b^yaññe^eb^ti  yaññabhatte. ^b^pāhune^eb^ti pāhunakānaṃ katabhatte paṇṇākārabhatte vā.  ^b^api nussā^eb^ti api nu assa khattiyaputtassa. ^b^āvaṭaṃ vā  assa anāvaṭaṃ vā^eb^ti ^a^M1.0239^ea^, brāhmaṇakaññāsu nivāraṇaṃ bhaveyya vā no vā,  brāhmaṇadārikaṃ labheyya vā na vā labheyyāti attho.  ^b^anupapanno^eb^ti khattiyabhāvaṃ apatto, aparisuddhoti attho. </p>
              <p>[03] 276^b^.^eb^ ^b^itthiyā^eb^ ^a^V1.0216^ea^ ^b^vā itthiṃ karitvā^eb^ti itthiyā  vā itthiṃ pariyesitvā. ^b^kismiñcideva pakaraṇe^eb^ti  kismiñcideva dose brāhmaṇānaṃ ayutte akattabbakaraṇe.  ^b^bhassapuṭenā^eb^ti bhasmapuṭena, sīse chārikaṃ okiritvāti attho. </p>
              <p>[03] 277^b^.^eb^ ^b^janetasmi^eb^nti janitasmiṃ, pajāyāti  attho. ^b^ye gottapaṭisārino^eb^ti ye janetasmiṃ gottaṃ paṭisaranti  -- ``ahaṃ gotamo, ahaṃ kassapo''ti, tesu loke gottapaṭisārīsu  khattiyo seṭṭho. ^b^anumatā mayā^eb^ti mama sabbaññutaññāṇena saddhiṃ  saṃsanditvā desitā mayā anuññātā. </p>
              <p>[06] paṭhamabhāṇavāravaṇṇanā niṭṭhitā. </p>
            </h4>
          </h3>
          <h3>
            <h3n> vijjācaraṇakathāvaṇṇanā </h3n>
            <h4>
              <h4n> </h4n>
              <p>[03] 278^b^.^eb^ imāya pana gāthāya vijjācaraṇasampannoti idaṃ  padaṃ sutvā ambaṭṭho cintesi -- ``vijjā nāma tayo vedā, caraṇaṃ  pañca sīlāni, tayidaṃ amhākaṃyeva atthi, vijjācaraṇasampanno  ^a^P1.0268^ea^ ce seṭṭho, mayameva seṭṭhā''ti niṭṭhaṃ gantvā vijjācaraṇaṃ pucchanto --  ``katamaṃ pana taṃ, bho gotama, caraṇaṃ, katamā ca pana sā  vijjā''ti āha. athassa bhagavā taṃ brāhmaṇasamaye siddhaṃ  jātivādādipaṭisaṃyuttaṃ vijjācaraṇaṃ paṭikkhipitvā anuttaraṃ vijjācaraṇaṃ  dassetukāmo -- ``na kho ambaṭṭhā''tiādimāha. tattha  ^b^jātivādo^eb^ti jātiṃ ārabbha vādo, brāhmaṇassevidaṃ vaṭṭati, na  suddassātiādi vacananti attho. esa nayo sabbattha.  ^b^jātivādavinibaddhā^eb^ti jātivāde vinibaddhā. esa nayo  sabbattha.</p>
              <p>[03] tato ambaṭṭho -- ``yattha dāni mayaṃ laggissāmāti  cintayimha, tato no samaṇo gotamo mahāvāte thusaṃ dhunanto viya  dūrameva avakkhipi. yattha pana mayaṃ na laggāma, tattha no  niyojesi. ayaṃ no vijjācaraṇasampadā ñātuṃ vaṭṭatī''ti cintetvā  puna vijjācaraṇasampadaṃ pucchi. athassa ^a^M1.0240^ea^ bhagavā samudāgamato pabhuti  vijjācaraṇaṃ dassetuṃ -- ``idha ambaṭṭha tathāgato''tiādimāha. </p>
              <p>[03] 279^b^.^eb^ ettha ca bhagavā caraṇapariyāpannampi tividhaṃ  sīlaṃ vibhajanto ``idamassa hoti caraṇasmi''nti ^a^V1.0217^ea^ aniyyātetvā  ``idampissa hoti sīlasmi''nti sīlavaseneva niyyātesi. kasmā?  tassapi hi kiñci kiñci sīlaṃ atthi, tasmā caraṇavasena  niyyātiyamāne ``mayampi caraṇasampannā''ti tattha tattheva laggeyya.  yaṃ pana tena supinepi na diṭṭhapubbaṃ, tasseva vasena niyyātento paṭhamaṃ  jhānaṃ upasampajja viharati. idampissa hoti caraṇasmiṃ...pe0...  catutthaṃ jhānaṃ upasampajja viharati, idampissa hoti  caraṇasmintiādimāha. ettāvatā aṭṭhapi samāpattiyo caraṇanti  niyyātitā honti, vipassanā ñāṇato pana paṭṭhāya aṭṭhavidhāpi paññā  vijjāti niyyātitā. </p>
            </h4>
          </h3>
          <h3>
            <h3n> catuapāyamukhakathāvaṇṇanā </h3n>
            <h4>
              <h4n> </h4n>
              <p>[03] 280^b^.^eb^ ^b^apāyamukhānī^eb^ti vināsamukhāni.  ^b^anabhisambhuṇamāno^eb^ti asampāpuṇanto, avisahamāno vā.  ^b^khārividhamādāyā^eb^ti ^a^P1.0269^ea^ ettha ^b^khārī^eb^ti araṇī kamaṇḍalu  sujādayo tāpasaparikkhārā. ^b^vidho^eb^ti kājo. tasmā  khāribharitaṃ kājamādāyāti attho. ye pana khārivividhanti  paṭhanti, te ^b^``khārī^eb^ti kājassa nāmaṃ, ^b^vividha^eb^nti  bahukamaṇḍaluādiparikkhāra''nti vaṇṇayanti.  ^b^pavattaphalabhojano^eb^ti patitaphalabhojano. ^b^paricārako^eb^ti  kappiyakaraṇapattapaṭiggahaṇapādadhovanādivattakaraṇavasena paricārako.  kāmañca guṇādhikopi khīṇāsavasāmaṇero puthujjanabhikkhuno vuttanayena  paricārako hoti, ayaṃ pana na tādiso guṇavasenapi  veyyāvaccakaraṇavasenapi lāmakoyeva.</p>
              <p>[03] kasmā pana tāpasapabbajjā sāsanassa vināsamukhanti vuttāti?  yasmā gacchantaṃ gacchantaṃ sāsanaṃ tāpasapabbajjāvasena osakkissati.  imasmiñhi sāsane pabbajitvā tisso sikkhā pūretuṃ asakkontaṃ  lajjino sikkhākāmā -- ``natthi tayā saddhiṃ uposatho vā  pavāraṇā vā saṅghakammaṃ vā''ti jigucchitvā parivajjenti. so  ``dukkaraṃ khuradhārūpamaṃ sāsane paṭipattipūraṇaṃ dukkhaṃ, tāpasapabbajjā  pana sukarā ceva bahujanasammatā cā''ti vibbhamitvā tāpaso hoti.  aññe taṃ disvā -- ``kiṃ tayā kata''nti pucchanti. so --  ``bhāriyaṃ tumhākaṃ sāsane kammaṃ, idha pana sachandacārino maya''nti  ^a^M1.0241^ea^ vadati. sopi, yadi evaṃ ahampi ettheva pabbajāmīti tassa  anusikkhanto tāpaso hoti. evamaññepi aññepīti kamena  tāpasāva bahukā honti. tesaṃ uppannakāle sāsanaṃ osakkitaṃ nāma  bhavissati. loke evarūpo buddho nāma uppajji, tassa īdisaṃ nāma  sāsanaṃ ahosīti sutamattameva bhavissati. idaṃ sandhāya bhagavā  tāpasapabbajjaṃ sāsanassa vināsamukhanti āha.</p>
              <p>[03] ^b^kudālapiṭaka^eb^nti ^a^V1.0218^ea^ kandamūlaphalaggahaṇatthaṃ kudālañceva  piṭakañca. ^b^gāmasāmantaṃ vā^eb^ti vijjācaraṇasampadādīni  anabhisambhuṇanto, kasikammādīhi ca jīvitaṃ nipphādetuṃ dukkhanti  maññamāno bahujanakuhāpanatthaṃ ^a^P1.0270^ea^ gāmasāmante vā nigamasāmante vā  aggisālaṃ katvā sappiteladadhimadhuphāṇitatilataṇḍulādīhi ceva  nānādārūhi ca homakaraṇavasena aggiṃ paricaranto acchati.</p>
              <p>[03] ^b^catudvāraṃ agāraṃ karitvā^eb^ti catumukhaṃ pānāgāraṃ katvā tassa  dvāre maṇḍapaṃ katvā tattha pānīyaṃ upaṭṭhapetvā āgatāgate pānīyena  āpucchati. yampissa addhikā kilantā pānīyaṃ pivitvā parituṭṭhā  bhattapuṭaṃ vā taṇḍulādīni vā denti, taṃ sabbaṃ gahetvā  ambilayāguādīni katvā bahutaraṃ āmisagahaṇatthaṃ kesañci annaṃ deti,  kesañci bhattapacanabhājanādīni. tehipi dinnaṃ āmisaṃ vā  pubbaṇṇādīni vā gaṇhati, tāni vaḍḍhiyā payojeti. evaṃ  vaḍḍhamānavibhavo gomahiṃsadāsīdāsapariggahaṃ karoti, mahantaṃ kuṭumbaṃ  saṇṭhapeti. imaṃ sandhāyetaṃ vuttaṃ -- ``catudvāraṃ agāraṃ karitvā  acchatī''ti. ``tamahaṃ yathāsatti yathābalaṃ paṭipūjessāmī''ti  idaṃ panassa paṭipattimukhaṃ. iminā hi mukhena so evaṃ paṭipajjatīti.  ettāvatā ca bhagavatā sabbāpi tāpasapabbajjā niddiṭṭhā honti.</p>
              <p>[03] kathaṃ? ^b^aṭṭhavidhā hi tāpasā^eb^ -- saputtabhariyā,  uñchācariyā, anaggipakkikā, asāmapākā, asmamuṭṭhikā,  dantavakkalikā, pavattaphalabhojanā, paṇḍupalāsikāti. tattha ye  keṇiyajaṭilo viya kuṭumbaṃ saṇṭhapetvā vasanti, te ^b^saputtabhariyā^eb^  nāma.</p>
              <p>[03] ye ^a^M1.0242^ea^ pana ``saputtadārabhāvo nāma pabbajitassa ayutto''ti  lāyanamaddanaṭṭhānesu vīhimuggamāsatilādīni saṅkaḍḍhitvā pacitvā  paribhuñjanti, te ^b^uñchācariyā^eb^ nāma.</p>
              <p>[03] ye ``khalena khalaṃ vicaritvā vīhiṃ āharitvā koṭṭetvā  paribhuñjanaṃ nāma ayutta''nti gāmanigamesu taṇḍulabhikkhaṃ gahetvā  pacitvā paribhuñjanti, te ^b^anaggipakkikā^eb^ nāma.</p>
              <p>[03] ye pana ``kiṃ pabbajitassa sāmapākenā''ti gāmaṃ pavisitvā  pakkabhikkhameva gaṇhanti ^a^P1.0271^ea^, te ^b^asāmapākā^eb^ nāma.</p>
              <p>[03] ye ^a^V1.0219^ea^ ``divase divase bhikkhāpariyeṭṭhi nāma dukkhā  pabbajitassā''ti muṭṭhipāsāṇena ambāṭakādīnaṃ rukkhānaṃ tacaṃ koṭṭetvā  khādanti, te ^b^asmamuṭṭhikā^eb^ nāma.</p>
              <p>[03] ye pana ``pāsāṇena tacaṃ koṭṭetvā vicaraṇaṃ nāma dukkha''nti  danteheva ubbāṭetvā khādanti, te ^b^dantavakkalikā^eb^ nāma.</p>
              <p>[03] ye ``dantehi ubbāṭetvā khādanaṃ nāma dukkhaṃ pabbajitassā''ti  leḍḍudaṇḍādīhi paharitvā patitāni phalāni paribhuñjanti, te  ^b^pavattaphalabhojanā^eb^ nāma.</p>
              <p>[03] ye pana ``leḍḍudaṇḍādīhi pātetvā paribhogo nāma asāruppo  pabbajitassā''ti sayaṃ patitāneva pupphaphalapaṇḍupalāsādīni khādantā  yāpenti, te ^b^paṇḍupalāsikā^eb^ nāma.</p>
              <p>[03] te tividhā -- ukkaṭṭhamajjhimamudukavasena. tattha ye  nisinnaṭṭhānato anuṭṭhāya hatthena pāpuṇanaṭṭhāneva patitaṃ gahetvā khādanti,  te ukkaṭṭhā. ye ekarukkhato aññaṃ rukkhaṃ na gacchanti, te majjhimā.  ye taṃ taṃ rukkhamūlaṃ gantvā pariyesitvā khādanti, te mudukā.</p>
              <p>[03] imā pana aṭṭhapi tāpasapabbajjā imāhi catūhiyeva saṅgahaṃ  gacchanti. kathaṃ? etāsu hi saputtabhariyā ca uñchācariyā ca  agāraṃ bhajanti. anaggipakkikā ca asāmapākā ca agyāgāraṃ  bhajanti. asmamuṭṭhikā ca dantavakkalikā ca kandamūlaphalabhojanaṃ  bhajanti. pavattaphalabhojanā ca paṇḍupalāsikā ca pavattaphalabhojanaṃ  bhajanti. tena vuttaṃ -- ``ettāvatā ca bhagavatā sabbāpi  tāpasapabbajjā niddiṭṭhā hontī''ti. </p>
              <p>[03] 281-282^b^.^eb^ idāni ^a^M1.0243^ea^ bhagavā sācariyakassa ambaṭṭhassa  vijjācaraṇasampadāya apāyamukhampi appattabhāvaṃ dassetuṃ taṃ kiṃ  maññasi ambaṭṭhātiādimāha. taṃ uttānatthameva. ^b^attanā  āpāyikopi aparipūramāno^eb^ti attanā vijjācaraṇasampadāya  āpāyikenāpi aparipūramānena. </p>
            </h4>
          </h3>
          <h3>
            <h3n> pubbakaisibhāvānuyogavaṇṇanā </h3n>
            <h4>
              <h4n> </h4n>
              <p>[03] 283^b^.^eb^ ^b^dattika^eb^nti dinnakaṃ.  ^b^sammukhībhāvampi na dadātī^eb^ti kasmā na dadāti? so kira  sammukhā ^a^V1.0220^ea^ āvaṭṭaniṃ nāma vijjaṃ ^a^P1.0272^ea^ jānāti. yadā rājā mahārahena  alaṅkārena alaṅkato hoti, tadā rañño samīpe ṭhatvā tassa  alaṅkārassa nāmaṃ gaṇhati. tassa rājā nāme gahite na demīti  vattuṃ na sakkoti. datvā puna chaṇadivase alaṅkāraṃ āharathāti vatvā,  natthi, deva, tumhehi brāhmaṇassa dinnoti vutto, ``kasmā me  dinno''ti pucchi. te amaccā `so brāhmaṇo sammukhā āvaṭṭanimāyaṃ  jānāti. tāya tumhe āvaṭṭetvā gahetvā gacchatī'ti āhaṃsu. apare  raññā saha tassa atisahāyabhāvaṃ asahantā āhaṃsu -- ``deva, etassa  brāhmaṇassa sarīre saṅkhaphalitakuṭṭhaṃ nāma atthi. tumhe etaṃ disvāva  āliṅgatha parāmasatha, idañca kuṭṭhaṃ nāma kāyasaṃsaggavasena anugacchati,  mā evaṃ karothā''ti. tato paṭṭhāya tassa rājā sammukhībhāvaṃ na  deti.</p>
              <p>[03] yasmā pana so brāhmaṇo paṇḍito khattavijjāya kusalo, tena  saha mantetvā katakammaṃ nāma na virujjhati, tasmā sāṇipākārassa  anto ṭhatvā bahi ṭhitena tena saddhiṃ manteti. taṃ sandhāya vuttaṃ  ``tiro dussantena mantetī''ti. tattha ^b^tirodussantenā^eb^ti  tirodussena. ayameva vā pāṭho. ^b^dhammika^eb^nti anavajjaṃ.  ^b^payāta^eb^nti abhiharitvā dinnaṃ. ^b^kathaṃ tassa rājā^eb^ti yassa  rañño brāhmaṇo īdisaṃ bhikkhaṃ paṭiggaṇheyya, kathaṃ tassa brāhmaṇassa  so rājā sammukhībhāvampi na dadeyya. ayaṃ pana adinnakaṃ māyāya  gaṇhati, tenassa sammukhībhāvaṃ rājā na detīti niṭṭhamettha gantabbanti  ayamettha adhippāyo. ``idaṃ pana kāraṇaṃ ṭhapetvā rājānañceva  brāhmaṇañca na añño koci jānāti. tadetaṃ evaṃ rahassampi  paṭicchannampi addhā sabbaññū samaṇo gotamoti niṭṭhaṃ gamissatī''ti  bhagavā pakāsesi. </p>
              <p>[03] 284^b^.^eb^ idāni ^a^M1.0244^ea^ ayañca ambaṭṭho, ācariyo cassa mante  nissāya atimānino. tena tesaṃ mantanissitamānanimmadanatthaṃ  uttari desanaṃ vaḍḍhento taṃ kiṃ maññasi, ambaṭṭha, idha  rājātiādimāha. tattha ^a^P1.0273^ea^ ^b^rathūpatthare^eb^ti rathamhi rañño ṭhānatthaṃ  attharitvā sajjitapadese. ^b^uggehi vā^eb^ti uggatuggatehi vā  amaccehi. ^b^rājaññehī^eb^ti anabhisittakumārehi. ^b^kiñcideva  mantana^eb^nti asukasmiṃ dese taḷākaṃ vā mātikaṃ vā kātuṃ vaṭṭati,  asukasmiṃ gāmaṃ vā nigamaṃ vā nagaraṃ vā nivesetunti evarūpaṃ  pākaṭamantanaṃ. ^b^tadeva mantana^eb^nti yaṃ raññā mantitaṃ tadeva.  tādisehiyeva sīsukkhepabhamukkhepādīhi ākārehi manteyya.  ^b^rājabhaṇita^eb^nti yathā raññā bhaṇitaṃ, tassatthassa sādhanasamatthaṃ.  sopi tassatthassa sādhanasamatthameva bhaṇitaṃ bhaṇatīti attho. </p>
              <p>[03] 285^b^.^eb^ ^b^pavattāro^eb^ti pavattayitāro.  ^b^yesa^eb^nti yesaṃ santakaṃ. ^b^mantapada^eb^nti vedasaṅkhātaṃ mantameva  ^a^V1.0221^ea^. ^b^gīta^eb^nti aṭṭhakādīhi dasahi porāṇakabrāhmaṇehi  sarasampattivasena sajjhāyitaṃ. ^b^pavutta^eb^nti aññesaṃ vuttaṃ,  vācitanti attho. ^b^samihita^eb^nti samupabyūḷhaṃ rāsikataṃ, piṇḍaṃ  katvā ṭhapitanti attho. ^b^tadanugāyantī^eb^ti etarahi brāhmaṇā taṃ  tehi pubbe gītaṃ anugāyanti anusajjhāyanti. ^b^tadanubhāsantī^eb^ti  taṃ anubhāsanti, idaṃ purimasseva vevacanaṃ.  ^b^bhāsitamanubhāsantī^eb^ti tehi bhāsitaṃ sajjhāyitaṃ anusajjhāyanti.  ^b^vācitamanuvācentī^eb^ti tehi aññesaṃ vācitaṃ anuvācenti.</p>
              <p>[03] ^b^seyyathida^eb^nti te katamehi attho.  ^b^aṭṭhako^eb^tiādīni tesaṃ nāmāni. te kira dibbena cakkhunā  oloketvā parūpaghātaṃ akatvā kassapasammāsambuddhassa bhagavato  pāvacanena saha saṃsanditvā mante ganthiṃsu. aparāpare pana brāhmaṇā  pāṇātipātādīni pakkhipitvā tayo vede bhinditvā buddhavacanena saddhiṃ  viruddhe akaṃsu. ^b^netaṃ^eb^ ^a^P1.0274^ea^ ^b^ṭhānaṃ vijjatī^eb^ti yena tvaṃ isi  bhaveyyāsi, etaṃ kāraṇaṃ na vijjati. idha bhagavā yasmā -- ``esa  pucchiyamānopi, attano avattharaṇabhāvaṃ ñatvā paṭivacanaṃ na  dassatī''ti jānāti, tasmā paṭiññaṃ agahetvāva taṃ isibhāvaṃ  paṭikkhipi. </p>
              <p>[03] 286^b^.^eb^ idāni ^a^M1.0245^ea^ yasmā te porāṇā dasa brāhmaṇā  nirāmagandhā anitthigandhā rajojalladharā brahmacārino araññāyatane  pabbatapādesu vanamūlaphalāhārā vasiṃsu. yadā katthaci gantukāmā  honti, iddhiyā ākāseneva gacchanti, natthi tesaṃ yānena kiccaṃ.  sabbadisāsu ca nesaṃ mettādibrahmavihārabhāvanāva ārakkhā hoti,  natthi tesaṃ pākārapurisaguttīhi attho. iminā ca ambaṭṭhena  sutapubbā tesaṃ paṭipatti; tasmā imassa sācariyakassa tesaṃ  paṭipattito ārakabhāvaṃ dassetuṃ -- ``taṃ kiṃ maññasi,  ambaṭṭhā''tiādimāha.</p>
              <p>[03] tattha ^b^vicitakāḷaka^eb^nti vicinitvā apanītakāḷakaṃ.  ^b^veṭhakanatapassāhī^eb^ti dussapaṭṭadussaveṇi ādīhi veṭhakehi  namitaphāsukāhi. ^b^kuttavālehī^eb^ti sobhākaraṇatthaṃ kappetuṃ,  yuttaṭṭhānesu kappitavālehi. ettha ca vaḷavānaṃyeva vālā kappitā, na  rathānaṃ, vaḷavapayuttattā pana rathāpi ``kuttavālā''ti vuttā.  ^b^ukkiṇṇaparikhāsū^eb^ti khataparikhāsu. ^b^okkhittapalighāsū^eb^ti  ṭhapitapalighāsu. ^b^nagarūpakārikāsū^eb^ti ettha upakārikāti  paresaṃ ārohanivāraṇatthaṃ samantā nagaraṃ pākārassa adhobhāge  katasudhākammaṃ vuccati. idha pana tāhi upakārikāhi yuttāni  nagarāneva ``nagarūpakārikāyo''ti adhippetāni.  ^b^rakkhāpentī^eb^ti tādisesu nagaresu vasantāpi attānaṃ rakkhāpenti.  ^b^kaṅkhā^eb^ti ``sabbaññū, na sabbaññū''ti evaṃ saṃsayo.  ^b^vimatī^eb^ti tasseva vevacanaṃ, virūpā ^a^V1.0222^ea^ mati, vinicchinituṃ  asamatthāti attho. idaṃ bhagavā ``ambaṭṭhassa iminā attabhāvena  maggapātubhāvo natthi, kevalaṃ divaso vītivattati, ayaṃ kho pana  lakkhaṇapariyesanatthaṃ āgato, tampi ^a^P1.0275^ea^ kiccaṃ nassarati. handassa  satijananatthaṃ nayaṃ demī''ti āha. </p>
            </h4>
          </h3>
          <h3>
            <h3n> dvelakkhaṇadassanavaṇṇanā </h3n>
            <h4>
              <h4n> </h4n>
              <p>[03] 287^b^.^eb^ evaṃ vatvā pana yasmā buddhānaṃ nisinnānaṃ vā  nipannānaṃ vā koci lakkhaṇaṃ pariyesituṃ na sakkoti, ṭhitānaṃ pana  caṅkamantānaṃ vā sakkoti. āciṇṇañcetaṃ buddhānaṃ lakkhaṇapariyesanatthaṃ  āgatabhāvaṃ ñatvā uṭṭhāyāsanā caṅkamādhiṭṭhānaṃ nāma, tena bhagavā  uṭṭhāyāsanā bahi nikkhanto. tasmā atha kho bhagavātiādi  vuttaṃ.</p>
              <p>[03] ^b^samannesī^eb^ti ^a^M1.0246^ea^ gavesi, ekaṃ dveti vā gaṇayanto samānayi.  ^b^yebhuyyenā^eb^ti pāyena, bahukāni addasa, appāni na addasāti  attho. tato yāni na addasa tesaṃ dīpanatthaṃ vuttaṃ -- ``ṭhapetvā  dve''ti. ^b^kaṅkhatī^eb^ti ``aho vata passeyya''nti patthanaṃ  uppādeti. ^b^vicikicchatī^eb^ti tato tato tāni vicinanto  kicchati na sakkoti daṭṭhuṃ. ^b^nādhimuccatī^eb^ti tāya vicikicchāya  sanniṭṭhānaṃ na gacchati. ^b^na sampasīdatī^eb^ti tato --  ``paripuṇṇalakkhaṇo aya''nti bhagavati pasādaṃ nāpajjati. kaṅkhāya  vā dubbalā vimati vuttā, vicikicchāya majjhimā, anadhimuccanatāya  balavatī, asampasādena tehi tīhi dhammehi cittassa kālusiyabhāvo.  ^b^kosohite^eb^ti vatthikosena paṭicchanne. ^b^vatthaguyhe^eb^ti  aṅgajāte bhagavato hi varavāraṇasseva kosohitaṃ vatthaguyhaṃ suvaṇṇavaṇṇaṃ  padumagabbhasamānaṃ. taṃ so vatthapaṭicchannattā apassanto,  antomukhagatāya ca jivhāya pahūtabhāvaṃ asallakkhento tesu dvīsu  lakkhaṇesu kaṅkhī ahosi vicikicchī. </p>
              <p>[03] 288^b^.^eb^ ^b^tathārūpa^eb^nti taṃ rūpaṃ. kimettha aññena  vattabbaṃ? vuttametaṃ nāgasenatthereneva milindaraññā puṭṭhena -- ``dukkaraṃ,  bhante, nāgasena, bhagavatā katanti. kiṃ mahārājāti? mahājanena  hirikaraṇokāsaṃ brahmāyu brāhmaṇassa ca antevāsi uttarassa ca,  bāvarissa antevāsīnaṃ soḷasabrāhmaṇānañca ^a^P1.0276^ea^, selassa brāhmaṇassa ca  antevāsīnaṃ tisatamāṇavānañca dassesi, bhanteti. na, mahārāja,  bhagavā guyhaṃ dassesi. chāyaṃ bhagavā dassesi. iddhiyā  abhisaṅkharitvā nivāsananivatthaṃ kāyabandhanabaddhaṃ cīvarapārutaṃ  chāyārūpakamattaṃ dassesi mahārājāti. chāyaṃ diṭṭhe sati diṭṭhaṃyeva  nanu, bhanteti? tiṭṭhatetaṃ, mahārāja, hadayarūpaṃ disvā ^a^V1.0223^ea^ bujjhanakasatto  bhaveyya, hadayamaṃsaṃ nīharitvā dasseyya sammāsambuddhoti. kallosi,  bhante, nāgasenā''ti.</p>
              <p>[03] ^b^ninnāmetvā^eb^ti nīharitvā. ^b^anumasī^eb^ti kathinasūciṃ  viya katvā anumajji, tathākaraṇena cettha mudubhāvo,  kaṇṇasotānumasanena dīghabhāvo, nāsikasotānumasanena tanubhāvo,  nalāṭacchādanena puthulabhāvo pakāsitoti veditabbo. </p>
              <p>[03] 289^b^.^eb^ ^b^paṭimānento^eb^ti ^a^M1.0247^ea^ āgamento, āgamanamassa  patthento udikkhantoti attho. </p>
              <p>[03] 290^b^.^eb^ ^b^kathāsallāpo^eb^ti kathā ca sallāpo ca,  kathanaṃ paṭikathananti attho. </p>
              <p>[03] 291^b^.^eb^ ^b^aho vatā^eb^ti garahavacanametaṃ. ^b^re^eb^ti  idaṃ hīḷanavasena āmantanaṃ. ^b^paṇḍitakā^eb^ti tameva jigucchanto  āha. sesapadadvayepi eseva nayo. ^b^evarūpena kira bho puriso  atthacarakenā^eb^ti idaṃ yādiso tvaṃ, edise atthacarake hitakārake  sati puriso nirayaṃyeva gaccheyya, na aññatrāti imamatthaṃ sandhāya  vadati. ^b^āsajja āsajjā^eb^ti ghaṭṭetvā ghaṭṭetvā. ^b^amhepi evaṃ  upaneyya upaneyyā^eb^ti brāhmaṇo kho pana ambaṭṭha  pokkharasātītiādīni vatvā evaṃ upanetvā upanetvā paṭicchannaṃ kāraṇaṃ  āvikaritvā suṭṭhu dāsādibhāvaṃ āropetvā avaca, tayā amhe  akkosāpitāti adhippāyo. ^b^padasāyeva pavattesī^eb^ti pādena  paharitvā bhūmiyaṃ pātesi. yañca so pubbe ācariyena saddhiṃ rathaṃ  āruhitvā sārathi hutvā agamāsi ^a^P1.0277^ea^, tampissa ṭhānaṃ acchinditvā  rathassa purato padasā yevassa gamanaṃ akāsi. </p>
            </h4>
          </h3>
          <h3>
            <h3n> pokkharasātibuddhūpasaṅkamanavaṇṇanā </h3n>
            <h4>
              <h4n> </h4n>
              <p>[03] 292-296^b^.^eb^ ^b^ativikālo^eb^ti suṭṭhu vikālo,  sammodanīyakathāyapi kālo natthi. ^b^āgamā nu khvidha bho^eb^ti  āgamā nu kho idha bho. ^b^adhivāsetū^eb^ti sampaṭicchatu.  ^b^ajjatanāyā^eb^ti yaṃ me tumhesu kāraṃ karoto ajja bhavissati  puññañca pītipāmojjañca tadatthāya. ^b^adhivāsesi bhagavā  tuṇhībhāvenā^eb^ti bhagavā kāyaṅgaṃ vā vācaṅgaṃ vā acopetvā  abbhantareyeva khantiṃ dhārento tuṇhībhāvena adhivāsesi. brāhmaṇassa  anuggahaṇatthaṃ manasāva sampaṭicchīti vuttaṃ hoti. </p>
              <p>[03] 297^b^.^eb^ ^b^paṇītenā^eb^ti ^a^V1.0224^ea^ uttamena. ^b^sahatthā^eb^ti  sahatthena. ^b^santappesī^eb^ti suṭṭhu tappesi paripuṇṇaṃ suhitaṃ  yāvadatthaṃ akāsi. ^b^sampavāresī^eb^ti ^a^M1.0248^ea^ suṭṭhu pavāresi, alaṃ alanti  hatthasaññāya paṭikkhipāpesi. ^b^bhuttāvi^eb^nti bhuttavantaṃ.  ^b^onītapattapāṇi^eb^nti pattato onītapāṇiṃ, apanītahatthanti vuttaṃ  hoti. onittapattapāṇintipi pāṭho. tassattho -- onittaṃ  nānābhūtaṃ vinābhūtaṃ pattaṃ pāṇito assāti onittapattapāṇi, taṃ  onittapattapāṇiṃ. hatthe ca pattañca dhovitvā ekamante pattaṃ  nikkhipitvā nisinnanti attho. ^b^ekamantaṃ nisīdī^eb^ti  bhagavantaṃ evaṃ bhūtaṃ ñatvā ekasmiṃ okāse nisīdīti attho. </p>
              <p>[03] 298^b^.^eb^ ^b^anupubbiṃ katha^eb^nti anupaṭipāṭikathaṃ.  ānupubbikathā nāma dānānantaraṃ sīlaṃ, sīlānantaraṃ saggo,  saggānantaraṃ maggoti etesaṃ atthānaṃ dīpanakathā. teneva --  ``seyyathidaṃ dānakatha''ntiādimāha. ^b^okāra^eb^nti  avakāraṃ lāmakabhāvaṃ. ^b^sāmukkaṃsikā^eb^ti sāmaṃ ukkaṃsikā,  attanāyeva uddharitvā gahitā, sayambhūñāṇena diṭṭhā, asādhāraṇā  aññesanti attho. kā pana sāti? ariyasaccadesanā. tenevāha  -- ``dukkhaṃ, samudayaṃ, nirodhaṃ, magga''nti.  ^b^dhammacakkhu^eb^nti ^a^P1.0278^ea^ ettha sotāpattimaggo adhippeto. tassa  uppattiākāradassanatthaṃ -- ``yaṃ kiñci samudayadhammaṃ, sabbaṃ taṃ  nirodhadhamma''nti āha. tañhi nirodhaṃ ārammaṇaṃ katvā  kiccavasena evaṃ sabbasaṅkhataṃ paṭivijjhantaṃ uppajjati. </p>
            </h4>
          </h3>
          <h3>
            <h3n> pokkharasātiupāsakattapaṭivedanāvaṇṇanā </h3n>
            <h4>
              <h4n> </h4n>
              <p>[03] 299^b^.^eb^ diṭṭho ariyasaccadhammo etenāti ^b^diṭṭhadhammo. ^eb^ esa nayo sesapadesupi. tiṇṇā vicikicchā anenāti  ^b^tiṇṇavicikiccho.^eb^ vigatā kathaṃkathā assāti  ^b^vigatakathaṃkatho. vesārajjappatto^eb^ti visāradabhāvaṃ patto. kattha?  satthusāsane. nāssa paro paccayo, na parassa saddhāya ettha  vattatīti ^b^aparappaccayo.^eb^ sesaṃ sabbattha vuttanayattā uttānatthattā  ca pākaṭamevāti. </p>
              <p>[06] iti sumaṅgalavilāsiniyā dīghanikāyaṭṭhakathāyaṃ </p>
              <p>[06] ambaṭṭhasuttavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 4. soṇadaṇḍasuttavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 300^b^.^eb^ evaṃ ^a^P1.0279^ea^ ^a^V1.0225^ea^ ^a^M1.0249^ea^ me sutaṃ...pe0... aṅgesūti  ^b^soṇadaṇḍasuttaṃ^eb^. tatrāyaṃ apubbapadavaṇṇanā. ^b^aṅgesū^eb^ti aṅgā  nāma aṅgapāsādikatāya evaṃ laddhavohārā jānapadino rājakumārā,  tesaṃ nivāso ekopi janapado rūḷhisaddena aṅgāti vuccati, tasmiṃ  aṅgesu janapade. ^b^cārika^eb^nti idhāpi aturitacārikā ceva  nibaddhacārikā ca adhippetā. tadā kira bhagavato  dasasahassilokadhātuṃ olokentassa soṇadaṇḍo brāhmaṇo ñāṇajālassa  anto paññāyittha. atha bhagavā ayaṃ brāhmaṇo mayhaṃ ñāṇajāle  paññāyati. `atthi nu khvassupanissayo'ti vīmaṃsanto addasa.  `mayi tattha gate etassa antevāsino dvādasahākārehi brāhmaṇassa  vaṇṇaṃ bhāsitvā mama santike āgantuṃ na dassanti. so pana tesaṃ  vādaṃ bhinditvā ekūnatiṃsa ākārehi mama vaṇṇaṃ bhāsitvā maṃ  upasaṅkamitvā pañhaṃ pucchissati. so pañhavissajjanapariyosāne  saraṇaṃ gamissatī'ti, disvā pañcasatabhikkhuparivāro taṃ janapadaṃ  paṭipanno. tena vuttaṃ -- aṅgesu cārikaṃ caramāno...pe0... yena  campā tadavasarīti.</p>
              <p>[03] ^b^gaggarāya pokkharaṇiyā tīre^eb^ti tassa campānagarassa  avidūre gaggarāya nāma rājaggamahesiyā khaṇitattā gaggarāti  laddhavohārā pokkharaṇī atthi. tassā tīre samantato  nīlādipañcavaṇṇakusumapaṭimaṇḍitaṃ ^a^P1.0280^ea^ mahantaṃ campakavanaṃ. tasmiṃ bhagavā  kusumagandhasugandhe campakavane viharati. taṃ sandhāya gaggarāya  pokkharaṇiyā tīreti vuttaṃ. ^b^māgadhena seniyena bimbisārenā^eb^ti  ettha so rājā magadhānaṃ issarattā ^b^māgadho.^eb^ mahatiyā senāya  samannāgatattā seniyo. bimbīti suvaṇṇaṃ. tasmā  sārasuvaṇṇasadisavaṇṇatāya bimbisāroti vuccati. </p>
              <p>[03] 301-302^b^.^eb^ bahū bahū hutvā saṃhatāti saṅghā.  ekekissāya disāya saṅgho etesaṃ atthīti ^b^saṅghī.^eb^ pubbe  nagarassa anto agaṇā bahi nikkhamitvā gaṇataṃ pattāti ^b^gaṇībhūtā.  khattaṃ ^a^V1.0226^ea^ āmantesī^eb^ti. khattā vuccati pucchitapañhe  byākaraṇasamattho mahāmatto, taṃ āmantesi ^b^āgamentū^eb^ti muhuttaṃ  paṭimānentu, mā gacchantūti vuttaṃ hoti. </p>
            </h4>
          </h3>
          <h3>
            <h3n> soṇadaṇḍaguṇakathā </h3n>
            <h4>
              <h4n> </h4n>
              <p>[03] 303^b^.^eb^ ^b^nānāverajjakāna^eb^nti ^a^M1.0250^ea^ nānāvidhesu rajjesu,  aññesu aññesu kāsikosalādīsu rajjesu jātā, tāni vā tesaṃ  nivāsā, tato vā āgatāti nānāverajjakā, tesaṃ nānāverajjakānaṃ.  ^b^kenacideva karaṇīyenā^eb^ti tasmiṃ kira nagare dvīhi karaṇīyehi  brāhmaṇā sannipatanti -- yaññānubhavanatthaṃ vā mantasajjhāyanatthaṃ vā.  tadā ca tasmiṃ nagare yamaññā natthi. soṇadaṇḍassa pana santike  mantasajjhāyanatthaṃ ete sannipatitā. taṃ sandhāya vuttaṃ --  ``kenacideva karaṇīyenā''ti. te tassa gamanaṃ sutvā cintesuṃ --  ``ayaṃ soṇadaṇḍo uggatabrāhmaṇo yebhuyyena ca aññe brāhmaṇā samaṇaṃ  gotamaṃ saraṇaṃ gatā, ayameva na gato. svāyaṃ sace tattha gamissati,  addhā samaṇassa gotamassa āvaṭṭaniyā māyāya āvaṭṭito, taṃ saraṇaṃ  gamissati. tato etassāpi gehadvāre brāhmaṇānaṃ sannipāto na  bhavissatī''ti. ``handassa gamanantarāyaṃ karomā''ti sammantayitvā  tattha agamaṃsu. taṃ sandhāya -- atha kho te brāhmaṇātiādi  vuttaṃ.</p>
              <p>[03] tattha ^a^P1.0281^ea^ ^b^imināpaṅgenā^eb^ti imināpi kāraṇena. evaṃ etaṃ  kāraṇaṃ vatvā puna -- ``attano vaṇṇe bhaññamāne atussanakasatto  nāma natthi. handassa vaṇṇaṃ bhaṇanena gamanaṃ nivāressāmā''ti  cintetvā bhavañhi soṇadaṇḍo ubhato sujātotiādīni  kāraṇāni āhaṃsu.</p>
              <p>[03] ^b^ubhato^eb^ti dvīhi pakkhehi. ^b^mātito ca pitito  cā^eb^ti bhoto mātā brāhmaṇī, mātumātā brāhmaṇī, tassāpi mātā  brāhmaṇī; pitā brāhmaṇo, pitupitā brāhmaṇo, tassāpi pitā  brāhmaṇoti, evaṃ bhavaṃ ubhato sujāto mātito ca pitito ca.  ^b^saṃsuddhagahaṇiko^eb^ti saṃsuddhā te mātugahaṇī kucchīti attho.  samavepākiniyā gahaṇiyāti ettha pana kammajatejodhātu  ``gahaṇī''ti vuccati.</p>
              <p>[03] ^b^yāva sattamā pitāmahayugā^eb^ti ettha pitupitā pitāmaho,  pitāmahassa yugaṃ pitāmahayugaṃ. ^b^yuga^eb^nti āyuppamāṇaṃ vuccati.  abhilāpamattameva cetaṃ. atthato pana pitāmahoyeva pitāmahayugaṃ.  tato uddhaṃ sabbepi pubbapurisā pitāmahaggahaṇeneva gahitā. evaṃ yāva  sattamo puriso ^a^V1.0227^ea^ ^a^M1.0251^ea^, tāva saṃsuddhagahaṇiko. atha vā akkhitto  anupakuṭṭho jātivādenāti dassenti. ^b^akkhitto^eb^ti --  ``apanetha etaṃ, kiṃ iminā''ti evaṃ akkhitto anavakkhitto.  ^b^anupakuṭṭho^eb^ti na upakuṭṭho, na akkosaṃ vā nindaṃ vā laddhapubbo.  kena kāraṇenāti? jātivādena. itipi -- ``hīnajātiko  eso''ti evarūpena vacanenāti attho.</p>
              <p>[03] ^b^aḍḍho^eb^ti issaro. ^b^mahaddhano^eb^ti mahatā dhanena  samannāgato. bhavato hi gehe pathaviyaṃ paṃsuvālikā viya bahudhanaṃ,  samaṇo pana gotamo adhano bhikkhāya udaraṃ pūretvā yāpetīti  dassenti. ^b^mahābhogo^eb^ti pañcakāmaguṇavasena mahāupabhogo. evaṃ  yaṃ yaṃ guṇaṃ vadanti, tassa tassa paṭipakkhavasena bhagavato aguṇaṃyeva  dassemāti maññamānā vadanti.</p>
              <p>[03] ^b^abhirūpo^eb^ti aññehi manussehi abhirūpo adhikarūpo.  ^b^dassanīyo^eb^ti divasampi passantānaṃ atittikaraṇato  dassanayoggo. dassaneneva cittapasādajananato ^b^pāsādiko.^eb^  pokkharatā ^a^P1.0282^ea^ vuccati sundarabhāvo, vaṇṇassa pokkharatā  vaṇṇapokkharatā, tāya vaṇṇasampattiyā yuttoti attho.  porāṇā panāhu -- ``pokkharanti sarīraṃ vadanti, vaṇṇaṃ  vaṇṇamevā''ti. tesaṃ matena vaṇṇañca pokkharañca vaṇṇapokkharāni.  tesaṃ bhāvo vaṇṇapokkharatā. iti ^b^paramāya  vaṇṇapokkharatāyā^eb^ti uttamena parisuddhena vaṇṇena ceva  sarīrasaṇṭhānasampattiyā cāti attho. ^b^brahmavaṇṇī^eb^ti seṭṭhavaṇṇī.  parisuddhavaṇṇesupi seṭṭhena suvaṇṇavaṇṇena samannāgatoti attho.  ^b^brahmavacchasī^eb^ti mahābrahmuno sarīrasadiseneva sarīrena samannāgato.  ^b^akhuddāvakāso dassanāyā^eb^ti ``bhoto sarīre dassanassa  okāso na khuddako mahā, sabbāneva te aṅgapaccaṅgāni dassanīyāneva,  tāni cāpi mahantānevā''ti dīpenti.</p>
              <p>[03] sīlamassa atthīti ^b^sīlavā.^eb^ vuddhaṃ vaddhitaṃ  sīlamassāti ^b^vuddhasīlī. vuddhasīlenā^eb^ti vuddhena vaddhitena  sīlena. ^b^samannāgato^eb^ti yutto. idaṃ vuddhasīlīpadasseva vevacanaṃ.  sabbametaṃ pañcasīlamattameva sandhāya vadanti.</p>
              <p>[03] ^b^kalyāṇavāco^eb^tiādīsu kalyāṇā sundarā  parimaṇḍalapadabyañjanā vācā assāti kalyāṇavāco. kalyāṇaṃ madhuraṃ  vākkaraṇaṃ assāti ^b^kalyāṇavākkaraṇo^eb^ ^a^M1.0252^ea^. ^b^vākkaraṇa^eb^nti  udāharaṇaghoso. guṇaparipuṇṇabhāvena pure bhavāti porī. pure  vā bhavattā porī. poriyā nāgarikitthiyā sukhumālattanena  sadisāti porī, tāya ^b^poriyā. vissaṭṭhāyā^eb^ti  apalibuddhāya sandiṭṭhavilambitādidosarahitāya. ^b^anelagalāyā^eb^ti  elagaḷenavirahitāya. yassa kassaci hi kathentassa ^a^V1.0228^ea^ elā gaḷanti,  lālā vā paggharanti, kheḷaphusitāni vā nikkhamanti, tassa vācā  elagaḷaṃ nāma hoti, tabbiparitāyāti attho. ^b^atthassa  viññāpaniyā^eb^ti ādimajjhapariyosānaṃ pākaṭaṃ katvā bhāsitatthassa  viññāpanasamatthāya.</p>
              <p>[03] ^b^jiṇṇo^eb^ti ^a^P1.0283^ea^ jarājiṇṇatāya jiṇṇo. ^b^vuddho^eb^ti  aṅgapaccaṅgānaṃ vuddhibhāvamariyādappatto. ^b^mahallako^eb^ti  jātimahallakatāya samannāgato. cirakālappasutoti vuttaṃ hoti.  ^b^addhagato^eb^ti addhānaṃ gato, dve tayo rājaparivaṭṭe atītoti  adhippāyo. ^b^vayoanuppatto^eb^ti pacchimavayaṃ sampatto,  pacchimavayo nāma vassasatassa pacchimo tatiyabhāgo.</p>
              <p>[03] api ca ^b^jiṇṇo^eb^ti porāṇo, cirakālappavattakulanvayoti  vuttaṃ hoti. ^b^vuddho^eb^ti sīlācārādiguṇavuddhiyā yutto.  ^b^mahallako^eb^ti vibhavamahantāya samannāgato. ^b^addhagato^eb^ti  maggappaṭipanno brāhmaṇānaṃ vatacariyādimariyādaṃ avītikkamma  caraṇasīlo. ^b^vayoanuppatto^eb^ti jātivuddhabhāvampi antimavayaṃ  anuppatto. </p>
            </h4>
          </h3>
          <h3>
            <h3n> buddhaguṇakathā </h3n>
            <h4>
              <h4n> </h4n>
              <p>[03] 304^b^.^eb^ ^b^evaṃ vutte^eb^ti evaṃ tehi brāhmaṇehi vutte.  soṇadaṇḍo -- ``ime brāhmaṇā jātiādīhi mama vaṇṇaṃ vadanti, na  kho pana metaṃ yuttaṃ attano vaṇṇe rajjituṃ. handāhaṃ etesaṃ vādaṃ  bhinditvā samaṇassa gotamassa mahantabhāvaṃ ñāpetvā etesaṃ tattha gamanaṃ  karomī''ti cintetvā tena hi -- bho mamapi  suṇāthātiādimāha. tattha yepi ubhato sujātoti ādayo attano  guṇehi sadisā guṇā tepi ^a^M1.0253^ea^; ``ko cāhaṃ ke ca samaṇassa gotamassa  jātisampattiādayo guṇā''ti attano guṇehi uttaritareyeva maññamāno,  itare pana ekanteneva bhagavato mahantabhāvadīpanatthaṃ pakāseti.</p>
              <p>[03] ^b^mayameva arahāmā^eb^ti evaṃ niyāmentovettha idaṃ dīpeti --  ``yadi guṇamahantatāya upasaṅkamitabbo nāma hoti. yathā hi  sineruṃ upanidhāya sāsapo, mahāsamuddaṃ upanidhāya gopadakaṃ, sattasu  mahāsaresu udakaṃ upanidhāya ussāvabindu paritto lāmako. evameva  samaṇassa gotamassa jātisampattiādayopi guṇe upanidhāya amhākaṃ  guṇā parittā lāmakā; tasmā mayameva arahāma taṃ bhavantaṃ gotamaṃ  dassanāya upasaṅkamitu''nti.</p>
              <p>[03] ^b^mahantaṃ^eb^ ^a^V1.0229^ea^ ^b^ñātisaṃghaṃ ohāyā^eb^ti mātipakkhe  asītikulasahassāni ^a^P1.0284^ea^, pitipakkhe asītikulasahassānīti evaṃ  saṭṭhikulasatasahassaṃ ohāya pabbajito.</p>
              <p>[03] ^b^bhūmigatañca vehāsaṭṭhañcā^eb^ti ettha rājaṅgaṇe ceva uyyāne ca  sudhāmaṭṭhapokkharaṇiyo sattaratanānaṃ pūretvā bhūmiyaṃ ṭhapitaṃ dhanaṃ bhūmigataṃ  nāma. pāsādaniyūhādayo paripūretvā ṭhapitaṃ vehāsaṭṭhaṃ nāma. etaṃ  tāva kulapariyāyena āgataṃ. tathāgatassa pana jātadivaseyeva  saṅkho, elo, uppalo, puṇḍarīkoti cattāro nidhayo uggatā. tesu  saṅkho gāvutiko, elo aḍḍhayojaniko, uppalo tigāvutiko,  puṇḍarīko yojaniko. tesupi gahitaṃ gahitaṃ pūratiyeva, iti bhagavā  pahūtaṃ hiraññasuvaṇṇaṃ ohāya pabbajitoti veditabbo.</p>
              <p>[03] ^b^daharova samāno^eb^ti taruṇova samāno.  ^b^susukāḷakeso^eb^ti suṭṭhu kāḷakeso, añjanavaṇṇasadisakeso hutvā  vāti attho. ^b^bhadrenā^eb^ti bhaddakena. ^b^paṭhamena vayasā^eb^ti  tiṇṇaṃ vayānaṃ paṭhamavayena. ^b^akāmakāna^eb^nti anicchamānānaṃ.  anādaratthe sāmivacanaṃ. assūni mukhe etesanti ^b^assumukhā,^eb^  tesaṃ assumukhānaṃ, assūhi kilinnamukhānanti attho.  ^b^rudantāna^eb^nti ^a^M1.0254^ea^ kanditvā rodamānānaṃ. ^b^akhuddāvakāso^eb^ti  ettha bhagavato aparimāṇoyeva dassanāya okāsoti veditabbo.</p>
              <p>[03] tatridaṃ vatthu -- rājagahe kira aññataro brāhmaṇo samaṇassa  gotamassa pamāṇaṃ gahetuṃ na sakkotīti sutvā bhagavato piṇḍāya  pavisanakāle saṭṭhihatthaṃ veḷuṃ gahetvā nagaradvārassa bahi ṭhatvā sampatte  bhagavati veḷuṃ gahetvā samīpe aṭṭhāsi. veḷu bhagavato jāṇukamattaṃ  pāpuṇi. puna divase dve veḷū ghaṭetvā samīpe aṭṭhāsi. bhagavāpi  dvinnaṃ veḷūnaṃ upari kaṭimattameva paññāyamāno -- ``brāhmaṇa, kiṃ  karosī''ti āha. tumhākaṃ pamāṇaṃ gaṇhāmīti. ``brāhmaṇa, sacepi  tvaṃ sakalacakkavāḷagabbhaṃ pūretvā ṭhite veḷū ghaṭetvā ^a^P1.0285^ea^ āgamissasi, neva  me pamāṇaṃ gahetuṃ sakkhissasi. na hi mayā cattāri asaṅkhyeyāni  kappasatasahassañca tathā pāramiyo pūritā, yathā me paro pamāṇaṃ  gaṇheyya, atulo, brāhmaṇa, tathāgato appameyyo''ti vatvā dhammapade  gāthamāha -- </p>
              <p>[21] ``te tādise pūjayato, nibbute akutobhaye. </p>
              <p>[22] na sakkā puññaṃ saṅkhātuṃ, imettamapi kenacī''ti..  (dha0 pa0 36).</p>
              <p>[03] gāthāpariyosāne ^a^V1.0230^ea^ caturāsītipāṇasahassāni amataṃ piviṃsu.</p>
              <p>[03] aparampi vatthu -- rāhu kira asurindo cattāri  yojanasahassāni aṭṭha ca yojanasatāni ucco. bāhantaramassa  dvādasayojanasatāni. bahalantarena cha yojanasatāni.  hatthatalapādatalānaṃ puthulato tīṇi yojanasatāni. aṅgulipabbāni  paṇṇāsayojanāni. bhamukantaraṃ paṇṇāsayojanaṃ. mukhaṃ dviyojanasataṃ  tiyojanasatagambhīraṃ tiyojanasataparimaṇḍalaṃ. gīvā tiyojanasataṃ.  nalāṭaṃ tiyojanasataṃ. sīsaṃ navayojanasataṃ. ``so ahaṃ uccosmi,  satthāraṃ onamitvā oloketuṃ na sakkhissāmī''ti cintetvā  nāgacchi. so ekadivasaṃ bhagavato vaṇṇaṃ sutvā -- ``yathākathañca  olokessāmī''ti āgato.</p>
              <p>[03] atha bhagavā tassajjhāsayaṃ viditvā -- ``catūsu iriyāpathesu  katarena dassessāmī''ti cintetvā ``ṭhitako nāma nīcopi ucco  viya paññāyati. nipannovassa ^a^M1.0255^ea^ attānaṃ dassessāmī''ti ``ānanda,  gandhakuṭipariveṇe mañcakaṃ paññāpehī''ti vatvā tattha sīhaseyyaṃ kappesi.  rāhu āgantvā nipannaṃ bhagavantaṃ gīvaṃ unnāmetvā nabhamajjhe puṇṇacandaṃ  viya ullokesi. kimidaṃ asurindāti ca vutte -- ``bhagavā  onamitvā oloketuṃ na sakkhissāmī''ti nāgacchinti. na mayā,  asurinda, adhomukhena pāramiyo pūritā. uddhaggameva katvā dānaṃ  dinnanti. taṃ divasaṃ rāhu saraṇaṃ agamāsi. evaṃ bhagavā  akhuddāvakāso dassanāya.</p>
              <p>[03] catupārisuddhisīlena ^a^P1.0286^ea^ sīlavā, taṃ pana sīlaṃ ariyaṃ uttamaṃ  parisuddhaṃ. tenāha -- ``ariyasīlī''ti. tadetaṃ anavajjaṭṭhena  kusalaṃ. tenāha -- ``kusalasīlī''ti.  ^b^kusalasīlenā^eb^ti idamassa vevacanaṃ.</p>
              <p>[03] ^b^bahūnaṃ ācariyapācariyo^eb^ti bhagavato ekekāya  dhammadesanāya caturāsītipāṇasahassāni aparimāṇāpi devamanussā  maggaphalāmataṃ pivanti, tasmā bahūnaṃ ācariyo. sāvakaveneyyānaṃ pana  pācariyoti.</p>
              <p>[03] ^b^khīṇakāmarāgo^eb^ti ettha kāmaṃ bhagavato sabbepi kilesā  khīṇā. brāhmaṇo pana te na jānāti. attano jānanaṭṭhāneyeva guṇaṃ  katheti. ^b^vigatacāpallo^eb^ti -- ``pattamaṇḍanā cīvaramaṇḍanā  ^a^V1.0231^ea^ senāsanamaṇḍanā imassa vā pūtikāyassa...pe0... kelanā  paṭikelanā''ti (vibha0 854) evaṃ vuttacāpallā virahito.</p>
              <p>[03] ^b^apāpapurekkhāro^eb^ti apāpe nava lokuttaradhamme purato katvā  vicarati. ^b^brahmaññāya pajāyā^eb^ti  sāriputtamoggallānamahākassapādibhedāya brāhmaṇapajāya, etissāya ca  pajāya purekkhāro. ayañhi pajā samaṇaṃ gotamaṃ purakkhatvā caratīti  attho. api ca ^b^apāpapurekkhāro^eb^ti na pāpaṃ purekkhāro na pāpaṃ  purato katvā carati, na pāpaṃ icchatīti attho. kassa? brahmaññāya  pajāya. attanā saddhiṃ paṭiviruddhāyapi brāhmaṇapajāya aviruddho  hitasukhatthiko yevāti vuttaṃ hoti.</p>
              <p>[03] ^b^tiroraṭṭhā^eb^ti pararaṭṭhato. ^b^tirojanapadā^eb^ti  parajanapadato. ^b^pañhaṃ pucchituṃ āgacchantī^eb^ti khattiyapaṇḍitādayo  ceva devabrahmanāgagandhabbādayo ca ^a^M1.0256^ea^ -- ``pañhe abhisaṅkharitvā  pucchissāmā''ti āgacchanti. tattha keci pucchāya vā dosaṃ  vissajjanasampaṭicchane vā asamatthataṃ sallakkhetvā apucchitvāva tuṇhī  nisīdanti. keci pucchanti. kesañci bhagavā pucchāya ussāhaṃ  janetvā vissajjeti. evaṃ sabbesampi tesaṃ vimatiyo tīraṃ patvā  mahāsamuddassa ūmiyo viya bhagavantaṃ patvā bhijjanti.</p>
              <p>[03] ^b^ehi^eb^ ^a^P1.0287^ea^ ^b^svāgatavādī^eb^ti devamanussapabbajitagahaṭṭhesu taṃ taṃ  attano santikaṃ āgataṃ -- ``ehi svāgata''nti evaṃ vadatīti attho.  ^b^sakhilo^eb^ti tattha katamaṃ sākhalyaṃ? ``yā sā vācā nelā  kaṇṇasukhā''tiādinā nayena vuttasākhalyena samannāgato, muduvacanoti  attho. ^b^sammodako^eb^ti paṭisanthārakusalo, āgatāgatānaṃ catunnaṃ  parisānaṃ -- ``kacci, bhikkhave, khamanīyaṃ, kacci  yāpanīya''ntiādinā nayena sabbaṃ addhānadarathaṃ vūpasamento viya  paṭhamataraṃ sammodanīyaṃ kathaṃ kattāti attho. ^b^abbhākuṭiko^eb^ti  yathā ekacce parisaṃ patvā thaddhamukhā saṅkuṭitamukhā honti, na  ediso, parisadassanena panassa bālātapasamphassena viya padumaṃ  mukhapadumaṃ vikasati puṇṇacandasassirikaṃ hoti. ^b^uttānamukho^eb^ti  yathā ekacce nikujjitamukhā viya sampattāya parisāya na kiñci  kathenti, atidullabhakathā honti, na evarūpo. samaṇo pana gotamo  sulabhakatho. na tassa santikaṃ āgatāgatānaṃ -- ``kasmā mayaṃ  idhāgatā''ti vippaṭisāro uppajjati dhammaṃ pana sutvā attamanāva  hontīti dasseti. ^b^pubbabhāsī^eb^ti bhāsanto ca paṭhamataraṃ  bhāsati, tañca kho kālayuttaṃ pamāṇayuttaṃ atthanissitameva bhāsati, na  niratthakakathaṃ.</p>
              <p>[03] ^b^na^eb^ ^a^V1.0232^ea^ ^b^tasmiṃ gāme vā^eb^ti yattha kira bhagavā paṭivasati,  tattha mahesakkhā devatā ārakkhaṃ gaṇhanti, taṃ nissāya manussānaṃ  upaddavo na hoti, paṃsupisācakādayoyeva hi manusse viheṭhenti, te  tāsaṃ ānubhāvena dūraṃ apakkamanti. api ca bhagavato mettābalenapi na  amanussā manusse viheṭhenti.</p>
              <p>[03] ^b^saṅghī^eb^tiādīsu anusāsitabbo sayaṃ vā uppādito  saṅgho assa atthīti ^b^saṅghī.^eb^ tādiso cassa gaṇo atthīti  ^b^gaṇī.^eb^ purimapadasseva vā vevacanametaṃ. ācārasikkhāpanavasena  gaṇassa ācariyoti ^b^gaṇācariyo^eb^ ^a^M1.0257^ea^. ^b^puthutitthakarāna^eb^nti bahūnaṃ  titthakarānaṃ. ^b^yathā^eb^ ^a^P1.0288^ea^ ^b^vā tathā vā^eb^ti yena vā tena vā  acelakādimattakenāpi kāraṇena. ^b^samudāgacchatī^eb^ti samantato  upagacchati abhivaḍḍhati.</p>
              <p>[03] ^b^atithi no te hontī^eb^ti te amhākaṃ āgantukā, navakā  pāhunakā hontīti attho. ^b^pariyāpuṇāmī^eb^ti jānāmi.  ^b^aparimāṇavaṇṇo^eb^ti tathārūpeneva sabbaññunāpi appameyyavaṇṇo --  ``pageva mādisenā''ti dasseti. vuttampi cettaṃ -- </p>
              <p>[21] ``buddhopi buddhassa bhaṇeyya vaṇṇaṃ, </p>
              <p>[27] kappampi ce aññamabhāsamāno. </p>
              <p>[26] khīyetha kappo ciradīghamantare, </p>
              <p>[22] vaṇṇo na khīyetha tathāgatassā''ti.. </p>
              <p>[03] 305^b^.^eb^ imaṃ pana satthu guṇakathaṃ sutvā te brāhmaṇā  cintayiṃsu -- yathā soṇadaṇḍo brāhmaṇo samaṇassa gotamassa vaṇṇe  bhaṇati, anomaguṇo so bhavaṃ gotamo; evaṃ tassa guṇe jānamānena  kho pana ācariyena aticiraṃ adhivāsitaṃ, handa naṃ anuvattāmāti  anuvattiṃsu. tasmā evaṃ vutte ``te brāhmaṇā''tiādi vuttaṃ. tattha  ^b^alamevā^eb^ti yuttameva. ^b^api puṭosenā^eb^ti puṭosaṃ  vuccati pātheyyaṃ, taṃ gahetvāpi upasaṅkamituṃ yuttamevāti attho.  puṭaṃsenātipi pāṭho, tassattho, puṭo aṃse assāti puṭaṃso,  tena puṭaṃsena. aṃsena hi pātheyyapuṭaṃ vahantenāpīti vuttaṃ hoti. </p>
            </h4>
          </h3>
          <h3>
            <h3n> soṇadaṇḍaparivitakkavaṇṇanā </h3n>
            <h4>
              <h4n> </h4n>
              <p>[03] 306-308^b^.^eb^ ^b^tirovanasaṇḍagatassā^eb^ti ^a^V1.0233^ea^ antovanasaṇḍe  gatassa, vihārabbhantaraṃ paviṭṭhassāti attho. ^b^añjaliṃ  paṇāmetvā^eb^ti ete ubhatopakkhikā, te evaṃ cintayiṃsu -- ``sace  no micchādiṭṭhikā codessanti -- `kasmā tumhe samaṇaṃ gotamaṃ  vanditthā'ti? tesaṃ -- `kiṃ añjalimattakaraṇenāpi vandanaṃ nāma  hotī'ti vakkhāma. sace no sammādiṭṭhikā codessanti -- `kasmā  tumhe bhagavantaṃ na vanditthā'ti. `kiṃ sīsena bhūmiyaṃ paharanteneva  vandanaṃ nāma hoti, nanu añjalikammampi vandanaṃ evā'ti  ^a^M1.0258^ea^ vakkhāmā''ti. ^b^nāmagotta^eb^nti ^a^P1.0289^ea^ ``bho, gotama, ahaṃ asukassa  putto datto nāma, mitto nāma, idhāgato''ti vadantā nāmaṃ sāventi  nāma. ``bho, gotama, ahaṃ vāseṭṭho nāma, kaccāno nāma,  idhāgato''ti vadantā gottaṃ sāventi nāma. ete kira daliddā  jiṇṇā kulaputtā ``parisamajjhe nāmagottavasena pākaṭā  bhavissāmā''ti evamakaṃsu. ye pana tuṇhībhūtā nisīdiṃsu, te  kerāṭikā ceva andhabālā ca. tattha kerāṭikā -- ``ekaṃ dve  kathāsallāpepi karonto vissāsiko hoti, atha vissāse sati ekaṃ  dve bhikkhā adātuṃ na yutta''nti tato attānaṃ mocetvā tuṇhī  nisīdanti. andhabālā aññāṇatāyeva avakkhittamattikāpiṇḍo viya  yattha katthaci tuṇhībhūtā nisīdanti. </p>
            </h4>
          </h3>
          <h3>
            <h3n> brāhmaṇapaññattivaṇṇanā </h3n>
            <h4>
              <h4n> </h4n>
              <p>[03] 309-310^b^.^eb^ ^b^cetasā cetoparivitakka^eb^nti bhagavā --  ``ayaṃ brāhmaṇo āgatakālato paṭṭhāya adhomukho thaddhagatto kiṃ  cintayamāno nisinno, kiṃ nu kho cintetī''ti āvajjanto attano  cetasā tassa cittaṃ aññāsi. tena vuttaṃ -- ``cetasā  cetoparivitakkamaññāyā''ti. ^b^vihaññatī^eb^ti vighātaṃ āpajjati.  ^b^anuviloketvā parisa^eb^nti bhagavato sakasamaye pañhapucchanena  udake miyamāno ukkhipitvā thale ṭhapito viya samapassaddhakāyacitto  hutvā parisaṃ saṅgaṇhanatthaṃ diṭṭhisañjāneneva ``upadhārentu me bhonto  vacana''nti vadanto viya anuviloketvā parisaṃ bhagavantaṃ etadavoca. </p>
              <p>[03] 311-313^b^.^eb^ ^b^sujaṃ paggaṇhantāna^eb^nti yaññayajanatthāya  sujaṃ gaṇhantesu brāhmaṇesu paṭhamo vā dutiyo vāti attho. sujāya  diyyamānaṃ mahāyāgaṃ paṭiggaṇhantānanti porāṇā. iti brāhmaṇo  sakasamayavasena sammadeva pañhaṃ vissajjesi. bhagavā pana visesato  uttamabrāhmaṇassa dassanatthaṃ ^a^V1.0234^ea^ -- ``imesaṃ panā''tiādimāha.  ^b^etadavocu^eb^nti sace jātivaṇṇamantasampanno brāhmaṇo na hoti,  atha ko carahi loke brāhmaṇo ^a^M1.0259^ea^ bhavissati? nāseti no ayaṃ  soṇadaṇḍo, handassa vādaṃ paṭikkhipissāmāti cintetvā etadavocuṃ.  ^b^apavadatī^eb^ti ^a^P1.0290^ea^ paṭikkhipati. ^b^anupakkhandatī^eb^ti  anupavisati. idaṃ -- ``sace tvaṃ pasādavasena samaṇaṃ gotamaṃ saraṇaṃ  gantukāmo, gaccha; mā brāhmaṇassa samayaṃ bhindī''ti adhippāyena  āhaṃsu. </p>
              <p>[03] 314^b^.^eb^ ^b^etadavocā^eb^ti imesu brāhmaṇesu evaṃ  ekappahāreneva viravantesu ``ayaṃ kathā pariyosānaṃ na gamissati,  handa ne nissadde katvā soṇadaṇḍeneva saddhiṃ kathemī''ti cintetvā --  ``etaṃ sace kho tumhāka''ntiādikaṃ vacanaṃ avoca. </p>
              <p>[03] 315-316^b^.^eb^ ^b^sahadhammenā^eb^ti sakāraṇena.  ^b^samasamo^eb^ti ṭhapetvā ekadesasamattaṃ samabhāvena samo, sabbākārena  samoti attho. ^b^ahamassa mātāpitaro jānāmī^eb^ti bhaginiyā  puttassa mātāpitaro kiṃ na jānissati, kulakoṭiparidīpanaṃ sandhāyeva  vadati. ^b^musāvādampi bhaṇeyyā^eb^ti atthabhañjanakaṃ musāvādaṃ  katheyya. ^b^kiṃ vaṇṇo karissatī^eb^ti abbhantare guṇe asati kiṃ  karissati? kimassa brāhmaṇabhāvaṃ rakkhituṃ sakkhissatīti attho.  athāpi siyā puna -- ``pakatisīle ṭhitassa brāhmaṇabhāvaṃ  sādhentī''ti evampi sīlameva sādhessati, tasmiṃ hissa asati  brāhmaṇabhāvo nāhosīti sammohamattaṃ vaṇṇādayo. idaṃ pana sutvā te  brāhmaṇā -- ``sabhāvaṃ ācariyo āha, akāraṇāva mayaṃ  ujjhāyimhā''ti tuṇhī ahesuṃ. </p>
            </h4>
          </h3>
          <h3>
            <h3n> sīlapaññākathāvaṇṇanā </h3n>
            <h4>
              <h4n> </h4n>
              <p>[03] 317^b^.^eb^ tato bhagavā `kathito brāhmaṇena pañho, kiṃ  panettha patiṭṭhātuṃ sakkhissati, na sakkhissatī'ti? tassa  vīmaṃsanatthaṃ -- ``imesaṃ pana brāhmaṇā''tiādimāha.  ^b^sīlaparidhotā^eb^ti sīlaparisuddhā. ^b^yattha sīlaṃ tattha  paññā^eb^ti yasmiṃ puggale sīlaṃ, tattheva paññā, kuto dussīle paññā?  paññārahite vā jaḷe eḷamūge kuto sīlanti?  ^b^sīlapaññāṇa^eb^nti sīlañca paññāṇañca sīlapaññāṇaṃ.  ^b^paññāṇa^eb^nti paññāyeva. evametaṃ brāhmaṇāti ^a^M1.0260^ea^ bhagavā brāhmaṇassa  vacanaṃ ^a^P1.0291^ea^ anujānanto āha. tattha ^b^sīlaparidhotā paññā^eb^ti  catupārisuddhisīlena dhotā. kathaṃ pana sīlena paññaṃ dhovatīti?  yassa puthujjanassa sīlaṃ saṭṭhiasītivassāni akhaṇḍaṃ hoti, so  maraṇakālepi sabbakilese ghātetvā sīlena paññaṃ dhovitvā arahattaṃ  gaṇhāti. kandarasālapariveṇe mahāsaṭṭhivassatthero viya. there  kira maraṇamañce nipajjitvā balavavedanāya nitthunante ^a^V1.0235^ea^, tissamahārājā  ``theraṃ passissāmī''ti gantvā pariveṇadvāre ṭhito taṃ saddaṃ sutvā  pucchi -- ``kassa saddo aya''nti? therassa nitthunanasaddoti.  ``pabbajjāya saṭṭhivassena vedanāpariggahamattampi na kataṃ, na dāni naṃ  vandissāmī''ti nivattitvā mahābodhiṃ vandituṃ gato. tato  upaṭṭhākadaharo theraṃ āha -- ``kiṃ no, bhante, lajjāpetha, saddhopi  rājā vippaṭisārī hutvā na vandissāmī''ti gatoti. kasmā  āvusoti? tumhākaṃ nitthunanasaddaṃ sutvāti. ``tena hi me  okāsaṃ karothā''ti vatvā vedanaṃ vikkhambhitvā arahattaṃ patvā  daharassa saññaṃ adāsi -- ``gacchāvuso, idāni rājānaṃ amhe  vandāpehī''ti. daharo gantvā -- ``idāni kira theraṃ, vandathā''ti  āha. rājā saṃsumārapatitena theraṃ vandanto -- ``nāhaṃ ayyassa  arahattaṃ vandāmi, puthujjanabhūmiyaṃ pana ṭhatvā rakkhitasīlameva  vandāmī''ti āha, evaṃ sīlena paññaṃ dhovati nāma. yassa pana  abbhantare sīlasaṃvaro natthi, ugghāṭitaññutāya pana  catuppadikagāthāpariyosāne paññāya sīlaṃ dhovitvā saha  paṭisambhidāhi arahattaṃ pāpuṇāti. ayaṃ paññāya sīlaṃ dhovati nāma.  seyyathāpi santatimahāmatto. </p>
              <p>[03] 318^b^.^eb^ ^b^katamaṃ pana taṃ brāhmaṇā^eb^ti kasmā āha?  bhagavā kira cintesi -- ``brāhmaṇā brāhmaṇasamaye pañcasīlāni  `sīla'nti paññāpenti, vedattayauggahaṇapaññā paññāti. uparivisesaṃ  ^a^P1.0292^ea^ na jānanti. yaṃnūnāhaṃ brāhmaṇassa uttarivisesabhūtaṃ maggasīlaṃ,  phalasīlaṃ, maggapaññaṃ, phalapaññañca dassetvā arahattanikūṭena desanaṃ  niṭṭhapeyya''nti. atha naṃ kathetukamyatāya pucchanto -- ``katamaṃ  pana taṃ, brāhmaṇa, sīlaṃ katamā sā paññā''ti āha. atha brāhmaṇo  -- ``mayā sakasamayavasena pañho vissajjito. samaṇo pana maṃ  gotamo puna nivattitvā pucchati, idānissāhaṃ cittaṃ paritosetvā  vissajjituṃ ^a^M1.0261^ea^ sakkuṇeyyaṃ vā na vā? sace na sakkhissaṃ paṭhamaṃ  uppannāpi me lajjā bhijjissati. asakkontassa pana na sakkomīti  vacane doso natthī''ti puna nivattitvā bhagavatoyeva bhāraṃ karonto  ``ettakaparamāva maya''ntiādimāha. tattha ^b^ettakaparamā^eb^ti  ettakaṃ sīlapaññāṇanti vacanameva paramaṃ amhākaṃ, te mayaṃ ettakaparamā,  ito paraṃ etassa bhāsitassa atthaṃ na jānāmāti attho.</p>
              <p>[03] athassa bhagavā sīlapaññāya mūlabhūtassa tathāgatassa uppādato  pabhuti sīlapaññāṇaṃ dassetuṃ -- ``idha brāhmaṇa,  tathāgato''tiādimāha. tassattho sāmaññaphale vuttanayeneva  veditabbo, ayaṃ pana viseso, idha tividhampi sīlaṃ -- ``idampissa  hoti sīlasmi''nti evaṃ sīlamicceva niyyātitaṃ paṭhamajjhānādīni  cattāri jhānāni atthato paññāsampadā. evaṃ ^a^V1.0236^ea^ paññāvasena pana  aniyyātetvā vipassanāpaññāya padaṭṭhānabhāvamattena dassetvā  vipassanāpaññāto paṭṭhāya paññā niyyātitāti. </p>
            </h4>
          </h3>
          <h3>
            <h3n> soṇadaṇḍaupāsakattapaṭivedanākathā </h3n>
            <h4>
              <h4n> </h4n>
              <p>[03] 319-322^b^.^eb^ ^b^svātanāyā^eb^ti padassa attho  ajjatanāyāti ettha vuttanayeneva veditabbo. ^b^tena maṃ sā parisā  paribhaveyyā^eb^ti tena tumhe dūratova disvā āsanā vuṭṭhitakāraṇena maṃ  sā parisā -- ``ayaṃ soṇadaṇḍo pacchimavaye ṭhito mahallako,  gotamo pana daharo yuvā nattāpissa nappahoti, so nāma attano  nattumattabhāvampi appattassa āsanā vuṭṭhātī''ti paribhaveyya.  ^b^āsanā me taṃ bhavaṃ gotamo paccuṭṭhāna^eb^nti mama agāravena avuṭṭhānaṃ  ^a^P1.0293^ea^ nāma natthi, bhoganāsanabhayena pana na vuṭṭhahissāmi, taṃ tumhe hi ceva  mayā ca ñātuṃ vaṭṭati. tasmā āsanā me etaṃ bhavaṃ gotamo paccuṭṭhānaṃ  dhāretūti, iminā kira sadiso kuhako dullabho, bhagavati panassa  agāravaṃ nāma natthi, tasmā bhoganāsanabhayā kuhanavasena evaṃ vadati.  parapadesupi eseva nayo. ^b^dhammiyā kathāyā^eb^tiādīsu  taṅkhaṇānurūpāya dhammiyā kathāya diṭṭhadhammikasamparāyikaṃ atthaṃ  sandassetvā kusale dhamme samādapetvā gaṇhāpetvā. tattha naṃ  samuttejetvā saussāhaṃ katvā tāya ca saussāhatāya aññehi ca  vijjamānaguṇehi sampahaṃsetvā dhammaratanavassaṃ vassitvā uṭṭhāyāsanā  ^a^M1.0262^ea^ pakkāmi. brāhmaṇo pana attano kuhakatāya evampi bhagavati dhammavassaṃ  vassite visesaṃ nibbattetuṃ nāsakkhi. kevalamassa āyatiṃ  nibbānatthāya vāsanābhāgiyāya ca sabbā purimapacchimakathā ahosīti. </p>
              <p>[06] iti sumaṅgalavilāsiniyā dīghanikāyaṭṭhakathāyaṃ </p>
              <p>[06] soṇadaṇḍasuttavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 5. kūṭadantasuttavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 323^b^.^eb^ ^b^evaṃ^eb^ ^a^P1.0294^ea^ ^a^V1.0237^ea^ ^a^M1.0263^ea^ ^b^me sutaṃ...pe0... magadhesū^eb^ti  kūṭadantasuttaṃ. tatrāyaṃ apubbapadavaṇṇanā. ^b^magadhesū^eb^ti magadhā  nāma jānapadino rājakumārā, tesaṃ nivāso ekopi janapado  rūḷhīsaddena magadhāti vuccati, tasmiṃ magadhesu janapade. ito paraṃ  purimasuttadvaye vuttanayameva. ambalaṭṭhikā brahmajāle vuttasadisāva.  ^b^kūṭadanto^eb^ti tassa brāhmaṇassa nāmaṃ. ^b^upakkhaṭo^eb^ti  sajjito. ^b^vacchatarasatānī^eb^ti vacchasatāni. ^b^urabbhā^eb^ti  taruṇameṇḍakā vuccanti. ete tāva pāḷiyaṃ āgatāyeva. pāḷiyaṃ pana  anāgatānampi anekesaṃ migapakkhīnaṃ sattasattasatāni  sampiṇḍitānevāti veditabbāni. sabbasattasatikayāgaṃ kiresa  yajitukāmo hoti. ^b^thūṇūpanītānī^eb^ti bandhitvā ṭhapanatthāya  yūpasaṅkhātaṃ thūṇaṃ upanītāni. </p>
              <p>[03] 328^b^.^eb^ ^b^tividha^eb^nti ettha vidhā vuccati ṭhapanā,  tiṭṭhapananti attho. ^b^soḷasaparikkhāra^eb^nti soḷasaparivāraṃ. </p>
              <p>[03] 330-336^b^.^eb^ ^b^paṭivasantī^eb^ti yaññānubhavanatthāya  paṭivasanti. ^b^bhūtapubba^eb^nti idaṃ bhagavā pathavīgataṃ nidhiṃ  uddharitvā purato rāsiṃ karonto viya bhavapaṭicchannaṃ pubbacaritaṃ  dassento āha. ^b^mahāvijito^eb^ti so kira sāgarapariyantaṃ  mahantaṃ pathavīmaṇḍalaṃ ^a^P1.0295^ea^ vijini, iti mahantaṃ vijitamassāti  mahāvijito tveva saṅkhyaṃ agamāsi. ^b^aḍḍho^eb^tiādīsu yo  koci attano santakena vibhavena aḍḍho hoti, ayaṃ pana na kevalaṃ  aḍḍhoyeva, mahaddhano mahatā aparimāṇasaṅkhyena dhanena  samannāgato. pañcakāmaguṇavasena mahantā uḷārā bhogā assāti  ^b^mahābhogo.^eb^ piṇḍapiṇḍavasena ceva  suvaṇṇamāsakarajatamāsakādivasena ca jātarūparajatassa pahūtatāya  ^b^pahūtajātarūparajato,^eb^ anekakoṭisaṅkhyena jātarūparajatena  samannāgatoti attho. ^b^vittī^eb^ti tuṭṭhi, vittiyā upakaraṇaṃ  ^b^vittūpakaraṇaṃ^eb^ tuṭṭhikāraṇanti attho. pahūtaṃ  nānāvidhālaṅkārasuvaṇṇarajatabhājanādibhedaṃ vittūpakaraṇamassāti  ^b^pahūtavittūpakaraṇo.^eb^ sattaratanasaṅkhātassa ^a^V1.0238^ea^ nidahitvā  ṭhapitadhanassa sabbapubbaṇṇāparaṇṇasaṅgahitassa dhaññassa ca pahūtatāya  ^b^pahūtadhanadhañño^eb^ ^a^M1.0264^ea^. athavā idamassa devasikaṃ  paribbayadānaggahaṇādivasena parivattanadhanadhaññavasena vuttaṃ.</p>
              <p>[03] ^b^paripuṇṇakosakoṭṭhāgāro^eb^ti koso vuccati bhaṇḍāgāraṃ,  nidahitvā ṭhapitena dhanena paripuṇṇakoso, dhaññena paripuṇṇakoṭṭhāgāro  cāti attho. athavā catubbidho koso -- hatthī, assā,  rathā, pattīti. koṭṭhāgāraṃ tividhaṃ -- dhanakoṭṭhāgāraṃ,  vatthakoṭṭhāgāraṃ, dhaññakoṭṭhāgāranti, taṃ sabbampi paripuṇṇamassāti  paripuṇṇakosakoṭṭhāgāro. ^b^udapādī^eb^ti uppajji. ayaṃ kira  rājā ekadivasaṃ ratanāvalokanacārikaṃ nāma nikkhanto. so  bhaṇḍāgārikaṃ pucchi -- ``tāta, idaṃ evaṃ bahudhanaṃ kena  saṅgharita''nti? tumhākaṃ pitupitāmahādīhi yāva sattamā  kulaparivaṭṭāti. idaṃ pana dhanaṃ saṅgharitvā te kuhiṃ gatāti?  sabbeva te, deva, maraṇavasaṃ pattāti. attano dhanaṃ agahetvāva gatā,  tātāti? deva, kiṃ vadetha, dhanaṃ nāmetaṃ pahāya gamanīyameva, no  ādāya gamanīyanti. atha rājā nivattitvā sirīgabbhe nisinno --  `adhigatā kho me'tiādīni cintesi. tena vuttaṃ -- ``evaṃ  cetaso parivitakko udapādī''ti. </p>
              <p>[03] 337^b^.^eb^ ^b^brāhmaṇaṃ^eb^ ^a^P1.0296^ea^ ^b^āmantetvā^eb^ti kasmā āmantesi?  ayaṃ kirevaṃ cintesi -- ``dānaṃ dentena nāma ekena paṇḍitena  saddhiṃ mantetvā dātuṃ vaṭṭati, anāmantetvā katakammañhi pacchānutāpaṃ  karotī''ti. tasmā āmantesi. atha brāhmaṇo cintesi --  ``ayaṃ rājā mahādānaṃ dātukāmo, janapade cassa bahū corā, te  avūpasametvā dānaṃ dentassa khīradadhitaṇḍulādike dānasambhāre  āharantānaṃ nippurisāni gehāni corā vilumpissanti janapado  corabhayeneva kolāhalo bhavissati, tato rañño dānaṃ na ciraṃ  pavattissati, cittampissa ekaggaṃ na bhavissati, handa, naṃ etamatthaṃ  saññāpemī''ti tato tamatthaṃ saññāpento ``bhoto, kho  rañño''tiādimāha. </p>
              <p>[03] 338^b^.^eb^ tattha ^b^sakaṇṭako^eb^ti corakaṇṭakehi  sakaṇṭako. ^b^panthaduhanā^eb^ti panthaduhā, panthaghātakāti attho.  ^b^akiccakārī assā^eb^ti akattabbakārī ^a^M1.0265^ea^ adhammakārī bhaveyya.  ^b^dassukhīla^eb^nti corakhīlaṃ. ^b^vadhena vā^eb^ti māraṇena vā  koṭṭanena vā. ^b^bandhanenā^eb^ti addubandhanādinā. ^b^jāniyā^eb^ti  hāniyā; ``sataṃ gaṇhatha, sahassaṃ gaṇhathā''ti evaṃ pavattitadaṇḍenāti  attho. ^b^garahāyā^eb^ti pañcasikhamuṇḍakaraṇaṃ, gomayasiñcanaṃ,  gīvāya kudaṇḍakabandhananti ^a^V1.0239^ea^ evamādīni katvā garahapāpanena.  ^b^pabbājanāyā^eb^ti raṭṭhato nīharaṇena. ^b^samūhanissāmī^eb^ti  sammā hetunā nayena kāraṇena ūhanissāmi. ^b^hatāvasesakā^eb^ti  matāvasesakā. ^b^ussahantī^eb^ti ussāhaṃ karonti.  ^b^anuppadetū^eb^ti dinne appahonte puna aññampi bījañca bhattañca  kasiupakaraṇabhaṇḍañca sabbaṃ detūti attho. ^b^pābhataṃ anuppadetū^eb^ti  sakkhiṃ akatvā paṇṇe anāropetvā mūlacchejjavasena bhaṇḍamūlaṃ detūti  attho. bhaṇḍamūlassa hi pābhatanti nāmaṃ. yathāha -- </p>
              <p>[21] ``appakenapi medhāvī, pābhatena vicakkhaṇo. </p>
              <p>[22] samuṭṭhāpeti attānaṃ, aṇuṃ aggiṃva sandhama''nti..  (jā0 1.1.4).</p>
              <p>[03] ^b^bhattavetana^eb^nti devasikaṃ bhattañceva māsikādiparibbayañca  ^a^P1.0297^ea^ tassa tassa kusalakammasūrabhāvānurūpena ṭhānantaragāmanigamādidānena  saddhiṃ detūti attho. ^b^sakammapasutā^eb^ti kasivāṇijjādīsu  sakesu kammesu uyyuttā byāvaṭā. ^b^rāsiko^eb^ti dhanadhaññānaṃ  rāsiko. ^b^khemaṭṭhitā^eb^ti khemena ṭhitā abhayā.  ^b^akaṇṭakā^eb^ti corakaṇṭakarahitā. ^b^mudā modamānā^eb^ti modā  modamānā. ayameva vā pāṭho, aññamaññaṃ pamuditacittāti  adhippāyo. ^b^apārutagharā^eb^ti corānaṃ abhāvena dvārāni  asaṃvaritvā vivaṭadvārāti attho. ^b^etadavocā^eb^ti janapadassa  sabbākārena iddhaphītabhāvaṃ ñatvā etaṃ avoca. </p>
            </h4>
          </h3>
          <h3>
            <h3n> catuparikkhāravaṇṇanā </h3n>
            <h4>
              <h4n> </h4n>
              <p>[03] 339^b^.^eb^ ^b^tena hi bhavaṃ rājā^eb^ti brāhmaṇo kira  cintesi -- ``ayaṃ rājā mahādānaṃ dātuṃ ativiya ussāhajāto.  sace pana attano anuyantā khattiyādayo anāmantetvā dassati.  nāssa te attamanā bhavissanti; yathā dānaṃ te attamanā honti, tathā  karissāmī''ti. tasmā ``tena hi bhava''ntiādimāha. tattha  ^b^negamā^eb^ti nigamavāsino. ^b^jānapadā^eb^ti janapadavāsino  ^a^M1.0266^ea^.  ^b^āmantayata^eb^nti āmantetu jānāpetu. ^b^yaṃ mama assā^eb^ti yaṃ  tumhākaṃ anujānanaṃ mama bhaveyya. ^b^amaccā^eb^ti piyasahāyakā.  ^b^pārisajjā^eb^ti sesā āṇattikārakā. ^b^yajataṃ bhavaṃ rājā^eb^ti  yajatu bhavaṃ, te kira -- ayaṃ rājā ``ahaṃ issaro''ti pasayha dānaṃ  adatvā amhe āmantesi, ahonena suṭṭhu kata''nti attamanā evamāhaṃsu.  anāmantite panassa yaññaṭṭhānaṃ dassanāyapi na gaccheyyuṃ.  ^b^yaññakālo mahārājā^eb^ti deyyadhammasmiñhi asati mahallakakāle  ca evarūpaṃ dānaṃ dātuṃ na sakkā, tvaṃ pana mahādhano ceva taruṇo ca,  etena te ^a^V1.0240^ea^ yaññakāloti dassentā vadanti. ^b^anumatipakkhā^eb^ti  anumatiyā pakkhā, anumatidāyakāti attho. ^b^parikkhārā  bhavantī^eb^ti parivārā bhavanti. ``ratho sīlaparikkhāro, jhānakkho  cakkavīriyo''ti (saṃ0 ni0  5.4) ettha pana alaṅkāro  parikkhāroti vutto. </p>
            </h4>
          </h3>
          <h3>
            <h3n> aṭṭhaparikkhāravaṇṇanā </h3n>
            <h4>
              <h4n> </h4n>
              <p>[03] 340^b^.^eb^ ^b^aṭṭhahaṅgehī^eb^ti ^a^P1.0298^ea^ ubhato sujātādīhi aṭṭhahi  aṅgehi. ^b^yasasā^eb^ti āṇāṭhapanasamatthatāya. ^b^saddho^eb^ti  dānassa phalaṃ atthīti saddahati. ^b^dāyako^eb^ti dānasūro. na  saddhāmattakeneva tiṭṭhati, pariccajitumpi sakkotīti attho.  ^b^dānapatī^eb^ti yaṃ dānaṃ deti, tassa pati hutvā deti, na dāso, na  sahāyo. yo hi attanā madhuraṃ bhuñjati, paresaṃ amadhuraṃ deti, so  dānasaṅkhātassa deyyadhammassa dāso hutvā deti. yo yaṃ attanā  bhuñjati, tadeva deti, so sahāyo hutvā deti. yo pana attanā yena  kenaci yāpeti, paresaṃ madhuraṃ deti, so pati jeṭṭhako sāmī hutvā  deti, ayaṃ tādisoti attho.  ^b^samaṇabrāhmaṇakapaṇaddhikavaṇibbakayācakāna^eb^nti ettha samitapāpā  ^b^samaṇā,^eb^ bāhitapāpā brāhmaṇā. ^b^kapaṇā^eb^ti duggatā  daliddamanussā. ^b^addhikā^eb^ti pathāvino. ^b^vaṇibbakā^eb^ti ye  -- ``iṭṭhaṃ dinnaṃ, kantaṃ, manāpaṃ, kālena anavajjaṃ dinnaṃ, dadaṃ cittaṃ  pasādeyya, gacchatu bhavaṃ brahmaloka''ntiādinā nayena dānassa vaṇṇaṃ  thomayamānā vicaranti. ^b^yācakā^eb^ti ye -- ``pasatamattaṃ detha,  sarāvamattaṃ dethā''tiādīni vatvā yācamānā vicaranti.  ^b^opānabhūto^eb^ti udapānabhūto. sabbesaṃ sādhāraṇaparibhogo,  catumahāpathe khatapokkharaṇī ^a^M1.0267^ea^ viya hutvāti attho.  ^b^sutajātassā^eb^ti ettha sutameva sutajātaṃ.  ^b^atītānāgatapaccuppanne atthe cintetu^eb^nti ettha -- ``atīte  puññassa katattāyeva me ayaṃ sampattī''ti, evaṃ cintento atītamatthaṃ  cintetuṃ paṭibalo nāma hoti. ``idāni puññaṃ katvāva anāgate  sakkā sampattiṃ pāpuṇitu''nti cintento anāgatamatthaṃ cintetuṃ paṭibalo  nāma hoti. ``idaṃ puññakammaṃ nāma sappurisānaṃ āciṇṇaṃ, mayhañca  bhogāpi saṃvijjanti, dāyakacittampi atthi; handāhaṃ puññāni  karomī''ti ^a^P1.0299^ea^ cintento paccuppannamatthaṃ cintetuṃ paṭibalo nāma hotīti  veditabbo. ^b^iti imānī^eb^ti evaṃ yathā vuttāni etāni.  etehi kira aṭṭhahaṅgehi samannāgatassa dānaṃ sabbadisāhi mahājano  upasaṅkamati. ``ayaṃ dujjāto kittakaṃ kālaṃ dassati, idāni  vippaṭisārī hutvā upacchindissatī''ti evamādīni cintetvā na  koci upasaṅkamitabbaṃ maññati. tasmā etāni aṭṭhaṅgāni parikkhārā  bhavantīti vuttāni. </p>
            </h4>
          </h3>
          <h3>
            <h3n> catuparikkhārādivaṇṇanā </h3n>
            <h4>
              <h4n> </h4n>
              <p>[03] 341^b^.^eb^ ^b^sujaṃ^eb^ ^a^V1.0241^ea^ ^b^paggaṇhantāna^eb^nti  mahāyāgapaṭiggaṇhanaṭṭhāne dānakaṭacchuṃ paggaṇhantānaṃ. ^b^imehi  catūhī^eb^ti etehi sujātādīhi. etesu hi asati -- ``evaṃ  dujjātassa saṃvidhānena pavattadānaṃ kittakaṃ kālaṃ  pavattissatī''tiādīni vatvā upasaṅkamitāro na honti.  garahitabbābhāvato pana upasaṅkamantiyeva. tasmā imānipi  parikkhārā bhavantīti vuttāni. </p>
              <p>[03] 342^b^.^eb^ ^b^tisso vidhā desesī^eb^ti tīṇi ṭhapanāni  desesi. so kira cintesi -- ``dānaṃ dadamānā nāma tiṇṇaṃ  ṭhānānaṃ aññatarasmiṃ calanti handāhaṃ imaṃ rājānaṃ tesu ṭhānesu  paṭhamataraññeva niccalaṃ karomī''ti. tenassa tisso vidhā desesīti.  ^b^so bhoto rañño^eb^ti idaṃ karaṇatthe sāmivacanaṃ. bhotā  raññāti vā pāṭho. ^b^vippaṭisāro na karaṇīyo^eb^ti ``bhogānaṃ  vigamahetuko pacchānutāpo na kattabbo, pubbacetanā pana acalā  patiṭṭhapetabbā, evañhi dānaṃ mahapphalaṃ hotī''ti dasseti. itaresupi  dvīsu ṭhānesu eseva nayo. muñcacetanāpi hi  pacchāsamanussaraṇacetanā ^a^M1.0268^ea^ ca niccalāva kātabbā. tathā akarontassa  dānaṃ na mahapphalaṃ hoti, nāpi uḷāresu bhogesu cittaṃ namati,  mahāroruvaṃ upapannassa seṭṭhigahapatino viya. </p>
              <p>[03] 343^b^.^eb^ ^b^dasahākārehī^eb^ti dasahi kāraṇehi. tassa  kira evaṃ ahosi -- sacāyaṃ rājā dussīle disvā -- ``nassati  vata me dānaṃ, yassa me evarūpā dussīlā bhuñjantī''ti sīlavantesupi  vippaṭisāraṃ uppādessati, dānaṃ na mahapphalaṃ bhavissati.  vippaṭisāro ca nāma dāyakānaṃ paṭiggāhakatova uppajjati ^a^P1.0300^ea^, handassa  paṭhamameva taṃ vippaṭisāraṃ vinodemīti. tasmā dasahākārehi  upacchijjituṃ yuttaṃ paṭiggāhakesupi vippaṭisāraṃ vinodesīti.  ^b^tesaññeva tenā^eb^ti tesaññeva tena pāpena aniṭṭho vipāko  bhavissati, na aññesanti dasseti. ^b^yajataṃ bhava^eb^nti detu bhavaṃ.  ^b^sajjata^eb^nti vissajjatu. ^b^antara^eb^nti abbhantaraṃ. </p>
              <p>[03] 344^b^.^eb^ ^b^soḷasahi ākārehi cittaṃ sandassesī^eb^ti  idha brāhmaṇo rañño mahādānānumodanaṃ nāma āraddho. tattha  ^b^sandassesī^eb^ti -- `idaṃ dānaṃ dātā evarūpaṃ sampattiṃ labhatī'ti  dassetvā dassetvā kathesi. ^b^samādapesī^eb^ti tadatthaṃ samādapetvā  kathesi. ^b^samuttejesī^eb^ti vippaṭisāravinodanenassa cittaṃ  vodāpesi. ^b^sampahaṃsesī^eb^ti `sundaraṃ te kataṃ, mahārāja, dānaṃ  dadamānenā'ti thutiṃ katvā kathesi. ^b^vattā dhammato natthī^eb^ti  dhammena samena kāraṇena vattā natthi. </p>
              <p>[03] 345^b^.^eb^ ^b^na^eb^ ^a^V1.0242^ea^ ^b^rukkhā chijjiṃsu yūpatthāya na dabbhā  lūyiṃsu barihisatthāyā^eb^ti ye yūpanāmake mahāthambhe ussāpetvā --  ``asukarājā asukāmacco asukabrāhmaṇo evarūpaṃ nāma mahāyāgaṃ  yajatī''ti nāmaṃ likhitvā ṭhapenti. yāni ca dabbhatiṇāni  lāyitvā vanamālāsaṅkhepena yaññasālaṃ parikkhipanti, bhūmiyaṃ vā  pattharanti, tepi na rukkhā chijjiṃsu, na dabbhā lūyiṃsu. kiṃ pana  gāvo vā ajādayo vā haññissantīti dasseti. ^b^dāsā^eb^ti  antogehadāsādayo. ^b^pessā^eb^ti ye pubbameva dhanaṃ gahetvā kammaṃ  karonti. ^b^kammakarā^eb^ti ye bhattavetanaṃ gahetvā karonti.  daṇḍatajjitā ^a^P1.0301^ea^ nāma daṇḍayaṭṭhimuggarādīni gahetvā -- ``kammaṃ  karotha karothā''ti evaṃ ^a^M1.0269^ea^ tajjitā. bhayatajjitā nāma -- sace  kammaṃ karosi, kusalaṃ. no ce karosi, chindissāma vā  bandhissāma vā māressāma vāti evaṃ bhayena tajjitā. ete pana na  daṇḍatajjitā, na bhayatajjitā, na assumukhā rodamānā parikammāni  akaṃsu. atha kho piyasamudācāreneva samudācariyamānā akaṃsu. na  hi tattha dāsaṃ vā dāsāti, pessaṃ vā pessāti, kammakaraṃ vā  kammakarāti ālapanti. yathānāmavaseneva pana piyasamudācārena  ālapitvā itthipurisabalavantadubbalānaṃ anurūpameva kammaṃ dassetvā --  ``idañcidañca karothā''ti vadanti. tepi attano rucivaseneva  karonti. tena vuttaṃ -- ``ye icchiṃsu, te akaṃsu; ye na  icchiṃsu, na te akaṃsu. yaṃ icchiṃsu, taṃ akaṃsu; yaṃ na icchiṃsu, na  taṃ akaṃsū''ti. ^b^sappitelanavanītadadhimadhuphāṇitena ceva so yañño  niṭṭhānamagamāsī^eb^ti rājā kira bahinagarassa catūsu dvāresu  antonagarassa ca majjheti pañcasu ṭhānesu mahādānasālāyo kārāpetvā  ekekissāya sālāya satasahassaṃ satasahassaṃ katvā divase divase  pañcasatasahassāni vissajjetvā sūriyuggamanato paṭṭhāya tassa tassa  kālassa anurūpehi sahatthena suvaṇṇakaṭacchuṃ gahetvā paṇītehi  sappitelādisammisseheva yāgukhajjakabhattabyañjanapānakādīhi mahājanaṃ  santappesi. bhājanāni pūretvā gaṇhitukāmānaṃ tatheva dāpesi.  sāyaṇhasamaye pana vatthagandhamālādīhi sampūjesi. sappiādīnaṃ pana  mahācāṭiyo pūrāpetvā -- ``yo yaṃ paribhuñjitukāmo, so taṃ  paribhuñjatū''ti anekasatesu ṭhānesu ṭhapāpesi. taṃ sandhāya vuttaṃ --  ``sappitelanavanītadadhimadhuphāṇitena ceva so yañño  niṭṭhānamagamāsī''ti. </p>
              <p>[03] 346^b^.^eb^ ^b^pahūtaṃ sāpateyyaṃ ādāyā^eb^ti bahuṃ dhanaṃ  gahetvā. te kira cintesuṃ -- ``ayaṃ rājā sappitelādīni  janapadato anāharāpetvā attano santakameva nīharitvā mahādānaṃ deti.  amhehi pana `rājā na kiñci āharāpetī'ti na yuttaṃ tuṇhī  bhavituṃ. na hi rañño ghare dhanaṃ akkhayadhammameva, amhesu ca  adentesu ko añño rañño dassati, handassa dhanaṃ upasaṃharāmā''ti  ^a^V1.0243^ea^ te  gāmabhāgena ca nigamabhāgena ^a^P1.0302^ea^ ca nagarabhāgena ca sāpateyyaṃ saṃharitvā  sakaṭāni pūretvā rañño upahariṃsu. taṃ sandhāya -- ``pahūtaṃ  sāpateyya''ntiādimāha. </p>
              <p>[03] 347^b^.^eb^ ^b^puratthimena^eb^ ^a^M1.0270^ea^ ^b^yaññavāṭassā^eb^ti puratthimato  nagaradvāre dānasālāya puratthimabhāge. yathā puratthimadisato  āgacchantā khattiyānaṃ dānasālāya yāguṃ pivitvā rañño dānasālāya  bhuñjitvā nagaraṃ pavisanti. evarūpe ṭhāne paṭṭhapesuṃ. ^b^dakkhiṇena  yaññavāṭassā^eb^ti dakkhiṇato nagaradvāre dānasālāya vuttanayeneva  dakkhiṇabhāge paṭṭhapesuṃ. pacchimuttaresupi eseva nayo. </p>
              <p>[03] 348^b^.^eb^ ^b^aho yañño, aho yaññasampadā^eb^ti  brāhmaṇā sappiādīhi niṭṭhānagamanaṃ sutvā -- ``yaṃ loke madhuraṃ,  tadeva samaṇo gotamo katheti, handassa yaññaṃ pasaṃsāmā''ti tuṭṭhacittā  pasaṃsamānā evamāhaṃsu. ^b^tuṇhībhūtova nisinno hotī^eb^ti upari  vattabbamatthaṃ cintayamāno nissaddova nisinno hoti.  ^b^abhijānāti pana bhavaṃ gotamo^eb^ti idaṃ brāhmaṇo parihārena  pucchanto āha. itarathā hi -- ``kiṃ pana tvaṃ, bho gotama, tadā  rājā ahosi, udāhu purohito brāhmaṇo''ti evaṃ ujukameva  pucchayamāno agāravo viya hoti. </p>
            </h4>
          </h3>
          <h3>
            <h3n> niccadānānukulayaññavaṇṇanā </h3n>
            <h4>
              <h4n> </h4n>
              <p>[03] 349^b^.^eb^ ^b^atthi pana, bho gotamā^eb^ti -- idaṃ  brāhmaṇo ``sakalajambudīpavāsīnaṃ uṭṭhāya samuṭṭhāya dānaṃ nāma dātuṃ  garukaṃ sakalajanapado ca attano kammāni akaronto nassissati,  atthi nu kho amhākampi imamhā yaññā añño yañño  appasamārambhataro ceva mahapphalataro cā''ti etamatthaṃ pucchanto āha.  ^b^niccadānānī^eb^ti dhuvadānāni niccabhattāni.  ^b^anukulayaññānī^eb^ti -- ``amhākaṃ pitupitāmahādīhi  pavattitānī''ti katvā pacchā duggatapurisehipi vaṃsaparamparāya  pavattetabbāni yāgāni, evarūpāni kira sīlavante uddissa  nibaddhadānāni tasmiṃ kule daliddāpi na upacchindanti.</p>
              <p>[03] ^b^tatridaṃ^eb^ ^a^P1.0303^ea^ ^b^vatthu --^eb^ anāthapiṇḍikassa kira ghare pañca  niccabhattasatāni dīyiṃsu. dantamayasalākāni pañcasatāni ahesuṃ.  atha taṃ kulaṃ anukkamena dāliddiyena abhibhūtaṃ, ekā tasmiṃ kule  dārikā ekasalākato uddhaṃ dātuṃ nāsakkhi. sāpi pacchā  setavāhanarajjaṃ gantvā khalaṃ sodhetvā laddhadhaññena taṃ salākaṃ adāsi.  eko thero rañño ^a^M1.0271^ea^ ārocesi. rājā taṃ ^a^V1.0244^ea^ ānetvā aggamahesiṭṭhāne  ṭhapesi. sā tato paṭṭhāya puna pañcapi salākabhattasatāni pavattesi.</p>
              <p>[03] ^b^daṇḍappahārā^eb^ti -- ``paṭipāṭiyā tiṭṭhatha tiṭṭhathā''ti ujuṃ  gantvā gaṇhatha gaṇhathāti ca ādīni vatvā dīyamānā daṇḍappahārāpi  galaggāhāpi dissanti. ^b^ayaṃ kho, brāhmaṇa, hetu...pe0...  mahānisaṃsatarañcā^eb^ti. ettha yasmā mahāyaññe viya imasmiṃ  salākabhatte na bahūhi veyyāvaccakarehi vā upakaraṇehi vā attho  atthi, tasmā etaṃ appaṭṭhataraṃ. yasmā cettha na bahūnaṃ kammacchedavasena  pīḷāsaṅkhāto samārambho atthi, tasmā appasamārambhataraṃ. yasmā  cetaṃ saṅghassa yiṭṭhaṃ pariccattaṃ, tasmā yaññanti vuttaṃ, yasmā pana  chaḷaṅgasamannāgatāya dakkhiṇāya mahāsamudde udakasseva na sukaraṃ  puññābhisandassa pamāṇaṃ kātuṃ, idañca tathāvidhaṃ. tasmā taṃ  mahapphalatarañca mahānisaṃsatarañcāti veditabbaṃ. idaṃ sutvā brāhmaṇo  cintesi -- idampi niccabhattaṃ uṭṭhāya samuṭṭhāya dadato divase divase  ekassa kammaṃ nassati. navanavo ussāho ca janetabbo hoti,  atthi nu kho itopi añño yañño appaṭṭhataro ca appasamārambhataro  cāti. tasmā ``atthi pana, bho gotamā''tiādimāha. tattha  yasmā salākabhatte kiccapariyosānaṃ natthi, ekena uṭṭhāya samuṭṭhāya  aññaṃ kammaṃ akatvā saṃvidhātabbameva. vihāradāne pana  kiccapariyosānaṃ atthi. paṇṇasālaṃ vā hi kāretuṃ koṭidhanaṃ  vissajjetvā mahāvihāraṃ vā, ekavāraṃ dhanapariccāgaṃ katvā kāritaṃ  sattaṭṭhavassānipi vassasatampi vassasahassampi gacchatiyeva. kevalaṃ  jiṇṇapatitaṭṭhāne paṭisaṅkharaṇamattameva kātabbaṃ ^a^P1.0304^ea^ hoti. tasmā idaṃ  vihāradānaṃ salākabhattato appaṭṭhataraṃ appasamārambhatarañca hoti.  yasmā panettha suttantapariyāyena yāvadeva sītassa paṭighātāyāti  ādayo navānisaṃsā vuttā, khandhakapariyāyena. </p>
              <p>[21] ``sītaṃ uṇhaṃ paṭihanti, tato vāḷamigāni ca. </p>
              <p>[22] siriṃsape ca makase ca, sisire cāpi vuṭṭhiyo.. </p>
              <p>[21] tato vātātapo ghoro, sañjāto paṭihaññati. </p>
              <p>[22] leṇatthañca sukhatthañca, ^b^jhāyituñca vipassituṃ..^eb^ </p>
              <p>[21] vihāradānaṃ ^a^V1.0245^ea^ saṅghassa, aggaṃ buddhena vaṇṇitaṃ. </p>
              <p>[27] tasmā hi paṇḍito poso, sampassaṃ atthamattano. </p>
              <p>[22] vihāre kāraye ramme, vāsayettha bahussute.. </p>
              <p>[21] tasmā annañca pānañca, vatthasenāsanāni ca. </p>
              <p>[22] dadeya ujubhūtesu, vippasannena cetasā.. </p>
              <p>[21] te tassa dhammaṃ desenti, sabbadukkhāpanūdanaṃ. </p>
              <p>[22] yaṃ so dhammaṃ idhaññāya, parinibbāti anāsavo''ti..  (cūḷava0 295).</p>
              <p>[03] sattarasānisaṃsā vuttā. tasmā etaṃ salākabhattato  mahapphalatarañca mahānisaṃsatarañcāti veditabbaṃ. saṅghassa pana  pariccattattāva yaññoti vuccati. idampi sutvā brāhmaṇo cintesi --  ``dhanapariccāgaṃ katvā vihāradānaṃ ^a^M1.0272^ea^ nāma dukkaraṃ, attano santakā hi  kākaṇikāpi parassa duppariccajā, handāhaṃ itopi appaṭṭhatarañca  appasamārambhatarañca yaññaṃ pucchāmī''ti. tato taṃ pucchanto --  ``atthi pana bho''tiādimāha. </p>
              <p>[03] 350-351^b^.^eb^ tattha yasmā sakiṃ pariccattepi vihāre punappunaṃ  chādanakhaṇḍaphullappaṭisaṅkharaṇādivasena kiccaṃ atthiyeva, saraṇaṃ pana  ekabhikkhussa vā santike saṅghassa vā gaṇassa vā sakiṃ gahitaṃ  gahitameva hoti, natthi tassa punappunaṃ kattabbatā, tasmā taṃ  vihāradānato appaṭṭhatarañca appasamārambhatarañca hoti. yasmā ca  saraṇagamanaṃ nāma tiṇṇaṃ ratanānaṃ jīvitapariccāgamayaṃ puññakammaṃ  saggasampattiṃ deti, tasmā mahapphalatarañca mahānisaṃsatarañcāti  veditabbaṃ. tiṇṇaṃ pana ratanānaṃ jīvitapariccāgavasena yaññoti  vuccati. </p>
              <p>[03] 352^b^.^eb^ idaṃ ^a^P1.0305^ea^ sutvā brāhmaṇo cintesi -- ``attano   jīvitaṃ nāma parassa pariccajituṃ dukkaraṃ, atthi nu kho itopi  appaṭṭhataro yañño''ti tato taṃ pucchanto puna ``atthi pana, bho  gotamā''tiādimāha. tattha pāṇātipātā veramaṇītiādīsu  ^b^veramaṇī^eb^ nāma virati. sā tividhā hoti -- sampattavirati,  samādānavirati setughātaviratīti. tattha yo sikkhāpadāni  agahetvāpi kevalaṃ attano jātigottakulāpadesādīni anussaritvā --  ``na me idaṃ patirūpa''nti ^a^V1.0246^ea^ pāṇātipātādīni na karoti, sampattavatthuṃ  pariharati. tato ārakā viramati. tassa sā virati  sampattaviratīti veditabbā.</p>
              <p>[03] ``ajjatagge jīvitahetupi pāṇaṃ na hanāmī''ti vā  ``pāṇātipātā viramāmī''ti vā ``veramaṇiṃ samādiyāmī''ti vā  evaṃ sikkhāpadāni gaṇhantassa pana virati samādānaviratīti  veditabbā.</p>
              <p>[03] ariyasāvakānaṃ pana maggasampayuttā virati setughātavirati  nāma. tattha purimā dve viratiyo yaṃ voropanādivasena  vītikkamitabbaṃ jīvitindriyādivatthu, taṃ ārammaṇaṃ katvā pavattanti.  pacchimā nibbānārammaṇāva. ettha ca yo pañca sikkhāpadāni  ekato gaṇhati, tassa ekasmiṃ bhinne sabbāni bhinnāni honti. yo  ekekaṃ gaṇhati, so yaṃ vītikkamati, tadeva ^a^M1.0273^ea^ bhijjati.  setughātaviratiyā pana bhedo nāma natthi, bhavantarepi hi ariyasāvako  jīvitahetupi neva pāṇaṃ hanati na suraṃ pivati. sacepissa surañca  khīrañca missetvā mukhe pakkhipanti, khīrameva pavisati, na surā.  yathā kiṃ? koñcasakuṇānaṃ khīramissake udake khīrameva pavisati?  na udakaṃ. idaṃ yonisiddhanti ce, idaṃ dhammatāsiddhanti ca  veditabbaṃ. yasmā pana saraṇagamane diṭṭhiujukakaraṇaṃ nāma bhāriyaṃ.  sikkhāpadasamādāne pana viratimattakameva. tasmā etaṃ yathā vā tathā  vā gaṇhantassāpi sādhukaṃ gaṇhantassāpi appaṭṭhatarañca  appasamārambhatarañca. pañcasīlasadisassa pana dānassa abhāvato  ettha mahapphalatā mahānisaṃsatā ca veditabbā. vuttañhetaṃ -- </p>
              <p>[02] ``pañcimāni ^a^P1.0306^ea^, bhikkhave, dānāni mahādānāni  aggaññāni rattaññāni vaṃsaññāni porāṇāni asaṃkiṇṇāni  asaṃkiṇṇapubbāni na saṅkiyanti na saṅkiyissanti appaṭikuṭṭhāni  samaṇehi brāhmaṇehi viññūhi. katamāni pañca? idha, bhikkhave,  ariyasāvako pāṇātipātaṃ pahāya pāṇātipātā paṭivirato hoti.  pāṇātipātā paṭivirato, bhikkhave, ariyasāvako aparimāṇānaṃ  sattānaṃ abhayaṃ deti, averaṃ deti abyāpajjhaṃ deti. aparimāṇānaṃ  sattānaṃ abhayaṃ datvā averaṃ datvā abyāpajjhaṃ datvā aparimāṇassa  abhayassa averassa abyāpajjhassa bhāgī hoti. idaṃ, bhikkhave,  paṭhamaṃ dānaṃ mahādānaṃ...pe0... viññūhīti. </p>
              <p>[02] puna caparaṃ, bhikkhave, ariyasāvako adinnādānaṃ  pahāya...pe0... kāmesumicchācāraṃ ^a^V1.0247^ea^ pahāya...pe0... musāvādaṃ  pahāya...pe0... surāmerayamajjapamādaṭṭhānaṃ pahāya...pe0... imāni kho,  bhikkhave, pañca dānāni mahādānāni aggaññāni...pe0...  viññūhī''ti (a0 ni0  8.39).</p>
              <p>[03] idañca pana sīlapañcakaṃ -- ``attasinehañca jīvitasinehañca  pariccajitvā rakkhissāmī''ti samādinnatāya yaññoti vuccati.  tattha kiñcāpi pañcasīlato saraṇagamanameva jeṭṭhakaṃ, idaṃ pana  saraṇagamaneyeva patiṭṭhāya rakkhitasīlavasena mahapphalanti vuttaṃ. </p>
              <p>[03] 353^b^.^eb^ idampi ^a^M1.0274^ea^ sutvā brāhmaṇo cintesi --  ``pañcasīlaṃ nāma rakkhituṃ garukaṃ, atthi nu kho aññaṃ kiñci  īdisameva hutvā ito appaṭṭhatarañca mahapphalatarañcā''ti. tato taṃ  pucchanto punapi -- ``atthi pana, bho gotamā''tiādimāha.  athassa bhagavā tividhasīlapāripūriyaṃ ṭhitassa paṭhamajjhānādīnaṃ  yaññānaṃ appaṭṭhatarañca mahapphalatarañca dassetukāmo buddhuppādato paṭṭhāya  desanaṃ ārabhanto ``idha brāhmaṇā''tiādimāha. tattha yasmā heṭṭhā  vuttehi guṇehi samannāgato paṭhamaṃ jhānaṃ, paṭhamajjhānādīsu ṭhito  dutiyajjhānādīni nibbattento na kilamati, tasmā tāni appaṭṭhāni  appasamārambhāni. yasmā panettha paṭhamajjhānaṃ ekaṃ kappaṃ brahmaloke  āyuṃ deti. dutiyaṃ aṭṭhakappe. tatiyaṃ catusaṭṭhikappe. catutthaṃ  pañcakappasatāni. tadeva ākāsānañcāyatanādisamāpattivasena  ^a^P1.0307^ea^ bhāvitaṃ vīsati, cattālīsaṃ, saṭṭhi, caturāsīti ca kappasahassāni āyuṃ deti;  tasmā mahapphalatarañca mahānisaṃsatarañca. nīvaraṇādīnaṃ pana  paccanīkānaṃ dhammānaṃ pariccattattā taṃ yaññanti veditabbaṃ.</p>
              <p>[03] vipassanāñāṇampi yasmā catutthajjhānapariyosānesu guṇesu  patiṭṭhāya nibbattento na kilamati, tasmā appaṭṭhaṃ appasamārambhaṃ;  vipassanāsukhasadisassa pana sukhassa abhāvā mahapphalaṃ.  paccanīkakilesapariccāgato yaññoti. manomayiddhipi yasmā  vipassanāñāṇe patiṭṭhāya nibbattento na kilamati, tasmā appaṭṭhā  appasamārambhā; attano sadisarūpanimmānasamatthatāya mahapphalā.  attano paccanīkakilesapariccāgato yañño. iddhividhañāṇādīnipi  yasmā manomayañāṇādīsu patiṭṭhāya nibbattento na kilamati, tasmā  appaṭṭhāni appasamārambhāni, attano attano paccanīkakilesappahānato  yañño. iddhividhaṃ panettha nānāvidhavikubbanadassanasamatthatāya.  dibbasotaṃ devamanussānaṃ saddasavanasamatthatāya; cetopariyañāṇaṃ  ^a^V1.0248^ea^ paresaṃ  soḷasavidhacittajānanasamatthatāya; pubbenivāsānussatiñāṇaṃ  icchiticchitaṭṭhānasamanussaraṇasamatthatāya; dibbacakkhu  icchiticchitarūpadassanasamatthatāya; āsavakkhayañāṇaṃ  atipaṇītalokuttaramaggasukhanipphādanasamatthatāya mahapphalanti veditabbaṃ.  yasmā pana arahattato visiṭṭhataro añño yañño nāma natthi,  tasmā arahattanikūṭeneva desanaṃ samāpento -- ``ayampi kho,  brāhmaṇā''tiādimāha. </p>
            </h4>
          </h3>
          <h3>
            <h3n> kūṭadantaupāsakattapaṭivedanāvaṇṇanā </h3n>
            <h4>
              <h4n> </h4n>
              <p>[03] 354-358^b^.^eb^ ^b^evaṃ^eb^ ^a^M1.0275^ea^ ^b^vutte^eb^ti evaṃ bhagavatā vutte desanāya  pasīditvā saraṇaṃ gantukāmo kūṭadanto brāhmaṇo -- `etaṃ  abhikkantaṃ bho, gotamā'tiādikaṃ vacanaṃ avoca.  ^b^upavāyatū^eb^ti upagantvā sarīradarathaṃ nibbāpento tanusītalo vāto  vāyatūti. idañca pana vatvā brāhmaṇo purisaṃ pesesi -- ``gaccha,  tāta, yaññavāṭaṃ pavisitvā sabbe te pāṇayo bandhanā mocehī''ti.  so ``sādhū''ti paṭissuṇitvā tathā katvā āgantvā ``muttā bho, te  pāṇayo''ti ārocesi. yāva ^a^P1.0308^ea^ brāhmaṇo taṃ pavattiṃ na suṇi, na tāva  bhagavā dhammaṃ desesi. kasmā? ``brāhmaṇassa citte ākulabhāvo  atthī''ti. sutvā panassa ``bahū vata me pāṇā mocitā''ti  cittacāro vippasīdati. bhagavā tassa vippasannamanataṃ ñatvā  dhammadesanaṃ ārabhi. taṃ sandhāya -- ``atha kho bhagavā''tiādi  vuttaṃ. puna `kallacitta'ntiādi ānupubbikathānubhāvena  vikkhambhitanīvaraṇataṃ sandhāya vuttaṃ. sesaṃ uttānatthamevāti. </p>
              <p>[06] iti sumaṅgalavilāsiniyā dīghanikāyaṭṭhakathāyaṃ </p>
              <p>[06] kūṭadantasuttavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 6. mahālisuttavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> brāhmaṇadūtavatthuvaṇṇanā </h3n>
            <h4>
              <h4n> </h4n>
              <p>[03] 359^b^.^eb^ ^b^evaṃ^eb^ ^a^P1.0309^ea^ ^a^V1.0249^ea^ ^a^M1.0276^ea^ ^b^me sutaṃ -- ekaṃ samayaṃ bhagavā  vesāliya^eb^nti mahālisuttaṃ. tatrāyaṃ apubbapadavaṇṇanā.  ^b^vesāliya^eb^nti punappunaṃ visālabhāvūpagamanato vesālīti  laddhanāmake nagare. ^b^mahāvane^eb^ti bahinagare himavantena saddhiṃ  ekābaddhaṃ hutvā ṭhitaṃ sayaṃ jātavanaṃ atthi, yaṃ mahantabhāveneva  mahāvananti vuccati, tasmiṃ mahāvane. ^b^kūṭāgārasālāya^eb^nti  tasmiṃ vanasaṇḍe saṅghārāmaṃ patiṭṭhapesuṃ. tattha kaṇṇikaṃ yojetvā  thambhānaṃ upari kūṭāgārasālāsaṅkhepena devavimānasadisaṃ pāsādaṃ  akaṃsu, taṃ upādāya sakalopi saṅghārāmo ``kūṭāgārasālā''ti  paññāyittha. bhagavā taṃ vesāliṃ upanissāya tasmiṃ saṅghārāme  viharati. tena vuttaṃ -- ``vesāliyaṃ viharati mahāvane  kūṭāgārasālāya''nti. ^b^kosalakā^eb^ti kosalaraṭṭhavāsino.  ^b^māgadhakā^eb^ti magadharaṭṭhavāsino. ^b^karaṇīyenā^eb^ti avassaṃ  kattabbakammena. yañhi akātumpi vaṭṭati, taṃ kiccanti vuccati, yaṃ  avassaṃ kātabbameva, taṃ karaṇīyaṃ nāma. </p>
              <p>[03] 360^b^.^eb^ ^b^paṭisallīno bhagavā^eb^ti nānārammaṇacārato  paṭikkamma sallīno nilīno, ekībhāvaṃ upagamma ekattārammaṇe  jhānaratiṃ anubhavatīti attho. ^b^tatthevā^eb^ti tasmiññeva vihāre.  ^b^ekamanta^eb^nti ^a^P1.0310^ea^ tasmā ṭhānā apakkamma tāsu tāsu rukkhacchāyāsu  nisīdiṃsu. </p>
            </h4>
          </h3>
          <h3>
            <h3n> oṭṭhaddhalicchavīvatthuvaṇṇanā </h3n>
            <h4>
              <h4n> </h4n>
              <p>[03] 361^b^.^eb^ ^b^oṭṭhaddho^eb^ti addhoṭṭhatāya evaṃladdhanāmo.  ^b^mahatiyā licchavīparisāyā^eb^ti purebhattaṃ buddhappamukhassa  bhikkhusaṅghassa dānaṃ datvā bhagavato santike uposathaṅgāni  adhiṭṭhahitvā gandhamālādīni gāhāpetvā ugghosanāya mahatiṃ  licchavirājaparisaṃ sannipātāpetvā tāya  nīlapītādivaṇṇavatthābharaṇavilepanapaṭimaṇḍitāya ^a^V1.0250^ea^  tāvatiṃsaparisasappaṭibhāgāya mahatiyā licchaviparisāya saddhiṃ  upasaṅkami. ^b^akālo kho mahālī^eb^ti ^a^M1.0277^ea^ tassa oṭṭhaddhassa  mahālīti mūlanāmaṃ, tena mūlanāmamattena naṃ thero mahālīti ālapati.  ^b^ekamantaṃ nisīdī^eb^ti patirūpāsu rukkhacchāyāsu tāya  licchaviparisāya saddhiṃ ratanattayassa vaṇṇaṃ kathayanto nisīdi. </p>
              <p>[03] 362^b^.^eb^ ^b^sīho samaṇuddeso^eb^ti āyasmato  nāgitassa bhāgineyyo sattavassakāle pabbajitvā sāsane yuttapayutto  ``sīho''ti evaṃnāmako sāmaṇero, so kira taṃ mahāparisaṃ disvā  -- ``ayaṃ parisā mahatī, sakalaṃ vihāraṃ pūretvā nisinnā, addhā  bhagavā ajja imissā parisāya mahantena ussāhena dhammaṃ desessati,  yaṃnūnāhaṃ upajjhāyassācikkhitvā bhagavato mahāparisāya  sannipatitabhāvaṃ ārocāpeyya''nti cintetvā yenāyasmā nāgito  tenupasaṅkami. ^b^bhante kassapā^eb^ti theraṃ gottena ālapati.  ^b^esā janatā^eb^ti eso janasamūho.</p>
              <p>[03] ^b^tvaññeva bhagavato ārocehī^eb^ti sīho kira bhagavato  vissāsiko, ayañhi thero thūlasarīro, tenassa sarīragarutāya  uṭṭhānanisajjādīsu ālasiyabhāvo īsakaṃ appahīno viya hoti.  athāyaṃ sāmaṇero bhagavato kālena kālaṃ vattaṃ karoti. tena naṃ thero  ``tvampi dasabalassa vissāsiko''ti vatvā gaccha tvaññevārocehīti  āha. ^b^vihārapacchāyāya^eb^nti vihārachāyāyaṃ,  kūṭāgāramahāgehacchāyāya pharitokāseti attho. sā kira  kūṭāgārasālā dakkhiṇuttarato ^a^P1.0311^ea^ dīghā pācīnamukhā, tenassā purato  mahatī chāyā patthaṭā hoti, sīho tattha bhagavato āsanaṃ paññapesi. </p>
              <p>[03] 363^b^.^eb^ atha kho bhagavā dvārantarehi ceva  vātapānantarehi ca nikkhamitvā vidhāvantāhi vippharantīhi  chabbaṇṇāhi buddharasmīhi saṃsūcitanikkhamano valāhakantarato  puṇṇacando viya kūṭāgārasālato nikkhamitvā paññattavarabuddhāsane  nisīdi. tena vuttaṃ -- ``atha kho bhagavā vihārā nikkhamma  vihārapacchāyāya paññatte āsane nisīdī''ti. </p>
              <p>[03] 364-365^b^.^eb^ ^b^purimāni^eb^ ^a^M1.0278^ea^, ^b^bhante, divasāni  purimatarānī^eb^ti ettha hiyyo divasaṃ purimaṃ nāma, tato paraṃ  purimataraṃ. tato paṭṭhāya pana sabbāni purimāni ceva purimatarāni ca  honti. ^b^yadagge^eb^ti mūladivasato paṭṭhāya yaṃ divasaṃ aggaṃ  parakoṭiṃ katvā viharāmīti attho, yāva vihāsinti vuttaṃ hoti.  idāni tassa parimāṇaṃ dassento ``naciraṃ tīṇi vassānī''ti  āha. atha vā ^b^yadagge^eb^ti yaṃ divasaṃ aggaṃ katvā naciraṃ tīṇi  vassāni viharāmītipi attho ^a^V1.0251^ea^. yaṃ divasaṃ ādiṃ katvā naciraṃ  vihāsiṃ tīṇiyeva vassānīti vuttaṃ hoti. ayaṃ kira bhagavato  pattacīvaraṃ gaṇhanto tīṇi saṃvaccharāni bhagavantaṃ upaṭṭhāsi, taṃ sandhāya  evaṃ vadati. ^b^piyarūpānī^eb^ti piyajātikāni sātajātikāni.  ^b^kāmūpasaṃhitānī^eb^ti kāmassādayuttāni. ^b^rajanīyānī^eb^ti  rāgajanakāni. ^b^no ca kho dibbāni saddānī^eb^ti kasmā  sunakkhatto tāni na suṇāti? so kira bhagavantaṃ upasaṅkamitvā  dibbacakkhuparikammaṃ yāci, tassa bhagavā ācikkhi, so yathānusiṭṭhaṃ  paṭipanno dibbacakkhuṃ uppādetvā devatānaṃ rūpāni disvā cintesi  ``imasmiṃ sarīrasaṇṭhāne saddena madhurena bhavitabbaṃ, kathaṃ nu kho naṃ  suṇeyya''nti bhagavantaṃ upasaṅkamitvā dibbasotaparikammaṃ pucchi.  ayañca atīte ekaṃ sīlavantaṃ bhikkhuṃ kaṇṇasakkhaliyaṃ paharitvā  ^a^P1.0312^ea^ badhiramakāsi. tasmā parikammaṃ karontopi abhabbo  dibbasotādhigamāya. tenassa na bhagavā parikammaṃ kathesi. so  ettāvatā bhagavati āghātaṃ bandhitvā cintesi -- ``addhā samaṇassa  gotamassa evaṃ hoti -- `ahampi khattiyo ayampi khattiyo, sacassa  ñāṇaṃ vaḍḍhissati, ayampi sabbaññū bhavissatī'ti usūyāya mayhaṃ na  kathesī''ti. so anukkamena gihibhāvaṃ patvā tamatthaṃ  mahālilicchavino kathento evamāha. </p>
              <p>[03] 366-371^b^.^eb^ ^b^ekaṃsabhāvito^eb^ti ekaṃsāya ekakoṭṭhāsāya  bhāvito, dibbānaṃ vā rūpānaṃ dassanatthāya dibbānaṃ vā saddānaṃ  savanatthāya bhāvitoti attho. ^b^tiriya^eb^nti anudisāya.  ^b^ubhayaṃsabhāvito^eb^ti ubhayaṃsāya ubhayakoṭṭhāsāya bhāvitoti attho.  ^b^ayaṃ kho mahāli hetū^eb^ti ayaṃ dibbānaṃyeva rūpānaṃ dassanāya  ekaṃsabhāvito samādhi hetu. imamatthaṃ sutvā so licchavī cintesi  -- ``idaṃ dibbasotena saddasuṇanaṃ imasmiṃ sāsane uttamatthabhūtaṃ maññe  imassa nūna atthāya ete ^a^M1.0279^ea^ bhikkhū paññāsampi saṭṭhipi vassāni  apaṇṇakaṃ brahmacariyaṃ caranti, yaṃnūnāhaṃ dasabalaṃ etamatthaṃ puccheyya''nti. </p>
              <p>[03] 372^b^.^eb^ tato tamatthaṃ pucchanto ``etāsaṃ nūna,  bhante''tiādimāha. ^b^samādhibhāvanāna^eb^nti ettha samādhiyeva  samādhibhāvanā, ubhayaṃsabhāvitānaṃ samādhīnanti attho. atha yasmā  sāsanato bāhirā etā samādhibhāvanā, na ajjhattikā. tasmā tā  paṭikkhipitvā yadatthaṃ bhikkhū brahmacariyaṃ caranti, taṃ dassento bhagavā  ``na kho mahālī''tiādimāha. </p>
            </h4>
          </h3>
          <h3>
            <h3n> catuariyaphalavaṇṇanā </h3n>
            <h4>
              <h4n> </h4n>
              <p>[03] 373^b^.^eb^ ^b^tiṇṇaṃ^eb^ ^a^V1.0252^ea^ ^b^saṃyojanāna^eb^nti sakkāyadiṭṭhiādīnaṃ  tiṇṇaṃ bandhanānaṃ. tāni hi vaṭṭadukkhamaye rathe satte saṃyojenti,  tasmā saṃyojanānīti vuccanti. ^b^sotāpanno^eb^ ^a^P1.0313^ea^ ^b^hotī^eb^ti maggasotaṃ  āpanno hoti. ^b^avinipātadhammo^eb^ti catūsu apāyesu  apatanadhammo. ^b^niyato^eb^ti dhammaniyāmena niyato.  ^b^sambodhiparāyaṇo^eb^ti uparimaggattayasaṅkhātā sambodhi paraṃ ayanaṃ  assa, anena vā pattabbāti sambodhiparāyaṇo.</p>
              <p>[03] ^b^tanuttā^eb^ti pariyuṭṭhānamandatāya ca kadāci karahaci  uppattiyā ca tanubhāvā. ^b^orambhāgiyāna^eb^nti heṭṭhābhāgiyānaṃ, ye  hi baddho upari suddhāvāsabhūmiyaṃ nibbattituṃ na sakkoti.  ^b^opapātiko^eb^ti sesayonipaṭikkhepavacanametaṃ. ^b^tattha  parinibbāyī^eb^ti tasmiṃ uparibhaveyeva parinibbānadhammo.  ^b^anāvattidhammo^eb^ti tato brahmalokā puna paṭisandhivasena  anāvattanadhammo. ^b^cetovimutti^eb^nti cittavisuddhiṃ,  sabbakilesabandhanavimuttassa arahattaphalacittassetaṃ adhivacanaṃ.  ^b^paññāvimutti^eb^nti etthāpi sabbakilesabandhanavimuttā  arahattaphalapaññāva paññāvimuttīti veditabbā. ^b^diṭṭheva dhamme^eb^ti  imasmiṃyeva attabhāve. ^b^saya^eb^nti sāmaṃ. ^b^abhiññā^eb^ti  abhijānitvā. ^b^sacchikatvā^eb^ti paccakkhaṃ katvā. atha vā  ^b^abhiññā sacchikatvā^eb^ti abhiññāya abhivisiṭṭhena ñāṇena  sacchikaritvātipi attho. ^b^upasampajjā^eb^ti patvā paṭilabhitvā.  idaṃ sutvā licchavirājā cintesi -- ``ayaṃ pana dhammo na sakuṇena  viya uppatitvā, nāpi godhāya viya urena gantvā sakkā  paṭivijjhituṃ ^a^M1.0280^ea^, addhā pana imaṃ paṭivijjhantassa pubbabhāgappaṭipadāya  bhavitabbaṃ, pucchāmi tāva na''nti. </p>
            </h4>
          </h3>
          <h3>
            <h3n> ariyāṭṭhaṅgikamaggavaṇṇanā </h3n>
            <h4>
              <h4n> </h4n>
              <p>[03] 374-375^b^.^eb^ tato bhagavantaṃ pucchanto ``atthi pana  bhante''tiādimāha. ^b^aṭṭhaṅgiko^eb^ti pañcaṅgikaṃ turiyaṃ viya  aṭṭhaṅgiko gāmo viya ca aṭṭhaṅgamattoyeva hutvā aṭṭhaṅgiko, na aṅgato  añño maggo nāma atthi. tenevāha -- ^b^``seyyathidaṃ,  sammādiṭṭhi...pe0... sammāsamādhī''^eb^ti. tattha  ^a^P1.0314^ea^ sammādassanalakkhaṇā ^b^sammādiṭṭhi.^eb^ sammā  abhiniropanalakkhaṇo ^b^sammāsaṅkappo.^eb^ sammā  pariggahaṇalakkhaṇā ^b^sammāvācā.^eb^ sammā samuṭṭhāpanalakkhaṇo  ^b^sammākammanto.^eb^ sammā vodāpanalakkhaṇo ^b^sammāājīvo. ^eb^ sammā paggahalakkhaṇo ^b^sammāvāyāmo.^eb^ sammā  upaṭṭhānalakkhaṇā ^b^sammāsati.^eb^ sammā samādhānalakkhaṇo  ^b^sammāsamādhi.^eb^ etesu ekekassa tīṇi tīṇi ^a^V1.0253^ea^ kiccāni honti.  seyyathidaṃ, sammādiṭṭhi tāva aññehipi attano paccanīkakilesehi  saddhiṃ micchādiṭṭhiṃ pajahati, nirodhaṃ ārammaṇaṃ karoti, sampayuttadhamme  ca passati tappaṭicchādakamohavidhamanavasena asammohato.  sammāsaṅkappādayopi tatheva micchāsaṅkappādīni pajahanti, nirodhañca  ārammaṇaṃ karonti, visesato panettha sammāsaṅkappo sahajātadhamme  abhiniropeti. sammāvācā sammā pariggaṇhati. sammākammanto  sammā samuṭṭhāpeti. sammāājīvo sammā vodāpeti. sammāvāyāmo  sammā paggaṇhati. sammāsati sammā upaṭṭhāpeti. sammāsamādhi  sammā padahati.</p>
              <p>[03] api cesā sammādiṭṭhi nāma pubbabhāge nānākkhaṇā  nānārammaṇā hoti, maggakkhaṇe ekakkhaṇā ekārammaṇā. kiccato  pana ``dukkhe ñāṇa''ntiādīni cattāri nāmāni labhati.  sammāsaṅkappādayopi pubbabhāge nānākkhaṇā nānārammaṇā honti.  maggakkhaṇe ekakkhaṇā ekārammaṇā. tesu sammāsaṅkappo kiccato  ``nekkhammasaṅkappo''tiādīni tīṇi nāmāni labhati. sammā  vācādayo tisso viratiyopi honti, cetanādayopi honti,  maggakkhaṇe pana viratiyeva. sammāvāyāmo sammāsatīti idampi dvayaṃ  kiccato sammappadhānasatipaṭṭhānavasena cattāri nāmāni labhati.  sammāsamādhi pana pubbabhāgepi maggakkhaṇepi sammāsamādhiyeva.</p>
              <p>[03] iti ^a^M1.0281^ea^ imesu aṭṭhasu dhammesu bhagavatā nibbānādhigamāya  paṭipannassa yogino bahukārattā paṭhamaṃ sammādiṭṭhi desitā. ayañhi  ``paññāpajjoto paññāsattha''nti (dha0 sa0 20) ca vuttā. tasmā  etāya pubbabhāge vipassanāñāṇasaṅkhātāya sammādiṭṭhiyā  avijjandhakāraṃ vidhamitvā kilesacore ghātento khemena ^a^P1.0315^ea^ yogāvacaro  nibbānaṃ pāpuṇāti. tena vuttaṃ -- ``nibbānādhigamāya paṭipannassa  yogino bahukārattā paṭhamaṃ sammādiṭṭhi desitā''ti.</p>
              <p>[03] sammāsaṅkappo pana tassā bahukāro, tasmā tadanantaraṃ vutto.  yathā hi heraññiko hatthena parivaṭṭetvā parivaṭṭetvā cakkhunā kahāpaṇaṃ  olokento -- ``ayaṃ cheko, ayaṃ kūṭo''ti jānāti. evaṃ  yogāvacaropi pubbabhāge vitakkena vitakketvā vipassanāpaññāya  olokayamāno -- ``ime dhammā kāmāvacarā, ime dhammā  rūpāvacarādayo''ti pajānāti. yathā vā pana purisena koṭiyaṃ  gahetvā parivaṭṭetvā parivaṭṭetvā dinnaṃ mahārukkhaṃ tacchako vāsiyā  tacchetvā kamme upaneti, evaṃ vitakkena vitakketvā vitakketvā dinne  dhamme yogāvacaro paññāya -- ``ime kāmāvacarā, ime  rūpāvacarā''tiādinā nayena paricchinditvā kamme upaneti  ^a^V1.0254^ea^. tena  vuttaṃ -- ``sammāsaṅkappo pana tassā bahukāro, tasmā tadanantaraṃ  vutto''ti. svāyaṃ yathā sammādiṭṭhiyā evaṃ sammāvācāyapi upakārako.  yathāha -- ``pubbe kho, visākha, vitakketvā vicāretvā pacchā  vācaṃ bhindatī''ti, (ma0 ni0 1.463) tasmā tadanantaraṃ  sammāvācā vuttā.</p>
              <p>[03] yasmā pana -- ``idañcidañca karissāmā''ti paṭhamaṃ vācāya  saṃvidahitvā loke kammante payojenti; tasmā vācā kāyakammassa  upakārikāti sammāvācāya anantaraṃ sammākammanto vutto. catubbidhaṃ  pana vacīduccaritaṃ, tividhañca kāyaduccaritaṃ pahāya ubhayaṃ sucaritaṃ  pūrentasseva yasmā ājīvaṭṭhamakaṃ sīlaṃ pūreti, na itarassa, tasmā  tadubhayānantaraṃ sammāājīvo vutto. evaṃ visuddhājīvena pana  ``parisuddho me ājīvo''ti ettāvatā ca paritosaṃ katvā suttapamattena  viharituṃ na yuttaṃ, atha kho ``sabbiriyāpathesu idaṃ vīriyaṃ  samārabhitabba''nti dassetuṃ tadanantaraṃ sammāvāyāmo vutto. tato  ``āraddhavīriyenapi kāyādīsu catūsu vatthūsu ^a^M1.0282^ea^ sati sūpaṭṭhitā  kātabbā''ti dassanatthaṃ tadanantaraṃ sammāsati ^a^P1.0316^ea^ desitā. yasmā panevaṃ  sūpaṭṭhitā sati samādhissupakārānupakārānaṃ dhammānaṃ gatiyo  samannesitvā pahoti ekattārammaṇe cittaṃ samādhātuṃ, tasmā  sammāsatiyā anantaraṃ sammāsamādhi desitoti veditabbo.  ^b^etesaṃ dhammānaṃ sacchikiriyāyā^eb^ti etesaṃ sotāpattiphalādīnaṃ  paccakkhakiriyatthāya. </p>
            </h4>
          </h3>
          <h3>
            <h3n> dve pabbajitavatthuvaṇṇanā </h3n>
            <h4>
              <h4n> </h4n>
              <p>[03] 376-377^b^.^eb^ ^b^ekamidāha^eb^nti idaṃ kasmā āraddhaṃ? ayaṃ  kira rājā -- ``rūpaṃ attā''ti evaṃladdhiko, tenassa desanāya cittaṃ  nādhimuccati. atha bhagavatā tassa laddhiyā āvikaraṇatthaṃ ekaṃ  kāraṇaṃ āharituṃ idamāraddhaṃ. tatrāyaṃ saṅkhepattho -- ``ahaṃ ekaṃ  samayaṃ ghositārāme viharāmi, tatra vasantaṃ maṃ te dve pabbajitā evaṃ  pucchiṃsu. athāhaṃ tesaṃ buddhuppādaṃ dassetvā tantidhammaṃ nāma kathento  idamavocaṃ -- ``āvuso, saddhāsampanno nāma kulaputto evarūpassa  satthu sāsane pabbajito, evaṃ tividhaṃ sīlaṃ pūretvā paṭhamajjhānādīni  patvā ṭhito `taṃ jīva'ntiādīni vadeyya, yuttaṃ nu kho etamassā''ti?  tato tehi ``yutta''nti vutte ``ahaṃ kho panetaṃ, āvuso, evaṃ  jānāmi, evaṃ passāmi, atha ca panāhaṃ na vadāmī''ti taṃ vādaṃ  paṭikkhipitvā uttari khīṇāsavaṃ dassetvā ``imassa evaṃ vattuṃ na  yutta''nti avocaṃ. te mama vacanaṃ sutvā attamanā ahesunti. evaṃ  vutte sopi attamano ahosi ^a^V1.0255^ea^. tenāha -- ``idamavoca bhagavā.  attamano oṭṭhaddho licchavī bhagavato bhāsitaṃ abhinandī''ti. </p>
              <p>[06] iti sumaṅgalavilāsiniyā dīghanikāyaṭṭhakathāyaṃ </p>
              <p>[06] mahālisuttavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 7. jāliyasuttavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> dve pabbajitavatthuvaṇṇanā </h3n>
            <h4>
              <h4n> </h4n>
              <p>[03] 378^b^.^eb^ ^b^evaṃ^eb^ ^a^P1.0317^ea^ ^a^M1.0283^ea^ ^a^V1.0256^ea^ ^b^me sutaṃ...pe0... kosambiya^eb^nti  jāliyasuttaṃ. tatrāyaṃ apubbapadavaṇṇanā. ^b^ghositārāme^eb^ti  ghositena seṭṭhinā kate ārāme. pubbe kira allakapparaṭṭhaṃ nāma  ahosi. tato kotūhaliko nāma daliddo chātakabhayena saputtadāro  avantiraṭṭhaṃ gacchanto puttaṃ vahituṃ asakkonto chaḍḍetvā agamāsi, mātā  nivattitvā taṃ gahetvā gatā, te ekaṃ gopālakagāmaṃ pavisiṃsu.  gopālakena ca tadā bahupāyāso paṭiyatto hoti, te tato pāyāsaṃ  labhitvā bhuñjiṃsu. atha so puriso balavapāyāsaṃ bhutto jīrāpetuṃ  asakkonto rattibhāge kālaṃ katvā tattheva sunakhiyā kucchismiṃ  paṭisandhiṃ gahetvā kukkuro jāto, so gopālakassa piyo ahosi.  gopālako ca paccekabuddhaṃ upaṭṭhahati. paccekabuddhopi  bhattakiccapariyosāne kukkurassa ekekaṃ piṇḍaṃ deti, so paccekabuddhe  sinehaṃ uppādetvā gopālakena saddhiṃ paṇṇasālampi gacchati.  gopālake asannihite bhattavelāyaṃ sayameva gantvā kālārocanatthaṃ  paṇṇasāladvāre bhussati, antarāmaggepi caṇḍamige disvā bhussitvā  palāpeti. so paccekabuddhe mudukena cittena kālaṃkatvā devaloke  nibbatti ^a^P1.0318^ea^. tatrassa ghosakadevaputto tveva nāmaṃ ahosi. so  devalokato cavitvā kosambiyaṃ ekassa kulassa ghare nibbatti. taṃ  aputtako seṭṭhi tassa mātāpitūnaṃ dhanaṃ datvā puttaṃ katvā aggahesi.  atha attano putte jāte sattakkhattuṃ ghātāpetuṃ upakkami. so  puññavantatāya sattasupi ṭhānesu maraṇaṃ appatvā avasāne ekāya  seṭṭhidhītāya veyyattiyena laddhajīvito aparabhāge pituaccayena seṭṭhiṭṭhānaṃ  patvā ghosakaseṭṭhi nāma jāto. aññepi kosambiyaṃ kukkuṭaseṭṭhi  ^a^M1.0284^ea^,  pāvāriyaseṭṭhīti dve seṭṭhino atthi, iminā saddhiṃ tayo ahesuṃ.</p>
              <p>[03] tena ca samayena himavantato pañcasatatāpasā sarīrasantappanatthaṃ  antarantarākosambiṃ āgacchanti ^a^V1.0257^ea^, tesaṃ ete tayo seṭṭhī attano attano  uyyānesu paṇṇakuṭiyo katvā upaṭṭhānaṃ karonti. athekadivasaṃ te  tāpasā himavantato āgacchantā mahākantāre tasitā kilantā ekaṃ  mahantaṃ vaṭarukkhaṃ patvā tattha adhivatthāya devatāya santikā saṅgahaṃ  paccāsisantā nisīdiṃsu. devatā sabbālaṅkāravibhūsitaṃ hatthaṃ  pasāretvā tesaṃ pānīyapānakādīni datvā kilamathaṃ paṭivinodesi, ete  devatāyānubhāvena vimhitā pucchiṃsu -- ``kiṃ nu kho, devate, kammaṃ  katvā tayā ayaṃ sampatti laddhā''ti? devatā āha -- ``loke buddho  nāma bhagavā uppanno, so etarahi sāvatthiyaṃ viharati,  anāthapiṇḍiko gahapati taṃ upaṭṭhahati. so uposathadivasesu attano  bhatakānaṃ pakatibhattavetanameva datvā uposathaṃ kārāpesi. athāhaṃ  ekadivasaṃ majjhanhike pātarāsatthāya āgato kañci bhatakakammaṃ  akarontaṃ disvā -- `ajja manussā kasmā kammaṃ na karontī'ti  pucchiṃ. tassa me tamatthaṃ ārocesuṃ. athāhaṃ etadavocaṃ -- `idāni  upaḍḍhadivaso gato, sakkā nu kho upaḍḍhuposathaṃ kātu'nti. tato  seṭṭhissa paṭivedetvā ``sakkā kātu''nti āha. svāhaṃ upaḍḍhadivasaṃ  upaḍḍhuposathaṃ samādiyitvā tadaheva kālaṃ katvā imaṃ sampattiṃ  paṭilabhi''nti.</p>
              <p>[03] atha te tāpasā ``buddho kira uppanno''ti sañjātapītipāmojjā  tatova sāvatthiṃ gantukāmā hutvāpi -- ``bahukārā no upaṭṭhākaseṭṭhino  tesampi imamatthamārocessāmā''ti ^a^P1.0319^ea^ kosambiṃ gantvā seṭṭhīhi  katasakkārabahumānā ``tadaheva mayaṃ gacchāmā''ti āhaṃsu. ``kiṃ,  bhante, turitāttha, nanu tumhe pubbe cattāro pañca māse vasitvā  gacchathā''ti ca vutte taṃ pavattiṃ ārocesuṃ. ``tena hi, bhante, saheva  gacchāmā''ti ca vutte ``gacchāma mayaṃ, tumhe saṇikaṃ āgacchathā''ti  sāvatthiṃ gantvā bhagavato santike pabbajitvā arahattaṃ pāpuṇiṃsu.  tepi seṭṭhino pañcasatapañcasatasakaṭaparivārā ^a^M1.0285^ea^ sāvatthiṃ gantvā  dānādīni datvā kosambiṃ āgamanatthāya bhagavantaṃ yācitvā paccāgamma  tayo vihāre kāresuṃ. tesu kukkuṭaseṭṭhinā kato kukkuṭārāmo nāma,  pāvāriyaseṭṭhinā kato pāvārikambavanaṃ nāma, ghositaseṭṭhinā kato  ghositārāmo nāma ahosi. taṃ sandhāya vuttaṃ -- ``kosambiyaṃ  viharati ghositārāme''ti.</p>
              <p>[03] ^b^muṇḍiyo^eb^ti idaṃ tassa nāmaṃ. ^b^jāliyo^eb^ti idampi  itarassa nāmameva. yasmā panassa upajjhāyo dārumayena pattena  piṇḍāya carati, tasmā dārupattikantevāsīti vuccati.  ^b^etadavocu^eb^nti upārambhādhippāyena vādaṃ āropetukāmā hutvā  etadavocuṃ. iti kira nesaṃ ahosi, sace samaṇo gotamo ``taṃ  jīvaṃ taṃ sarīra''nti vakkhati, athassa mayaṃ etaṃ vādaṃ āropessāma  -- ``bho gotama, tumhākaṃ laddhiyā idheva satto bhijjati, tena vo  vādo ucchedavādo ^a^V1.0258^ea^ hotī''ti. sace pana ``aññaṃ jīvaṃ aññaṃ  sarīra''nti vakkhati, athassetaṃ vādaṃ āropessāma ``tumhākaṃ vāde  rūpaṃ bhijjati, na satto bhijjati. tena vo vāde satto sassato  āpajjatī''ti. atha bhagavā ``ime vādāropanatthāya pañhaṃ pucchanti,  mama sāsane ime dve ante anupagamma majjhimā paṭipadā atthīti na  jānanti, handa nesaṃ pañhaṃ avissajjetvā tassāyeva paṭipadāya  āvibhāvatthaṃ dhammaṃ desemī''ti cintetvā ``tena hāvuso''tiādimāha. </p>
              <p>[03] 379-380^b^.^eb^ tattha ^b^kallaṃ nu kho tassetaṃ vacanāyā^eb^ti  tassetaṃ saddhāpabbajitassa tividhaṃ sīlaṃ paripūretvā paṭhamajjhānaṃ  ^a^P1.0320^ea^ pattassa yuttaṃ nu kho etaṃ vattunti attho. taṃ sutvā paribbājakā  puthujjano nāma yasmā nibbicikiccho na hoti, tasmā kadāci evaṃ  vadeyyāti maññamānā -- ``kallaṃ tassetaṃ vacanāyā''ti āhaṃsu.  ^b^atha ca panāhaṃ na vadāmī^eb^ti ahaṃ etamevaṃ jānāmi, no ca  evaṃ vadāmi, atha kho kasiṇaparikammaṃ katvā bhāventassa paññābalena  uppannaṃ mahaggatacittametanti saññaṃ ṭhapesiṃ. ^b^na^eb^ ^a^M1.0286^ea^ ^b^kallaṃ tasseta^eb^nti  idaṃ te paribbājakā -- ``yasmā khīṇāsavo vigatasammoho  tiṇṇavicikiccho, tasmā na yuttaṃ tassetaṃ vattu''nti maññamānā  vadanti. sesamettha uttānatthamevāti. </p>
              <p>[06] iti sumaṅgalavilāsiniyā dīghanikāyaṭṭhakathāyaṃ </p>
              <p>[06] jāliyasuttavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 8. mahāsīhanādasuttavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> acelakassapavatthuvaṇṇanā </h3n>
            <h4>
              <h4n> </h4n>
              <p>[03] 381^b^.^eb^ ^b^evaṃ^eb^ ^a^P2.0349^ea^ ^a^V1.0259^ea^ ^a^M1.0287^ea^ ^b^me sutaṃ...pe0... uruññāyaṃ  viharatī^eb^ti mahāsīhanādasuttaṃ. tatrāyaṃ apubbapadavaṇṇanā.  ^b^uruññāya^eb^nti uruññāti tassa raṭṭhassapi nagarassapi etadeva  nāmaṃ, bhagavā uruññānagaraṃ upanissāya viharati. ^b^kaṇṇakatthale  migadāye^eb^ti tassa nagarassa avidūre kaṇṇakatthalaṃ nāma eko  ramaṇīyo bhūmibhāgo atthi. so migānaṃ abhayatthāya dinnattā  ``migadāyo''ti vuccati, tasmiṃ kaṇṇakatthale migadāye.  ^b^acelo^eb^ti naggaparibbājako. ^b^kassapo^eb^ti tassa nāmaṃ.  ^b^tapassi^eb^nti tapanissitakaṃ. ^b^lūkhājīvi^eb^nti  acelakamuttācārādivasena lūkho ājīvo assāti lūkhājīvī, taṃ  lūkhājīviṃ. ^b^upakkosatī^eb^ti upaṇḍeti. ^b^upavadatī^eb^ti  hīḷeti vambheti. ^b^dhammassa ca anudhammaṃ byākarontī^eb^ti bhotā  gotamena vuttakāraṇassa anukāraṇaṃ kathenti. ^b^sahadhammiko  vādānuvādo^eb^ti parehi vuttakāraṇena sakāraṇo hutvā tumhākaṃ vādo vā  anuvādo vā viññūhi garahitabbaṃ, kāraṇaṃ koci appamattakopi kiṃ na  āgacchati. idaṃ vuttaṃ hoti, ``kiṃ sabbākārenapi tava vāde gārayhaṃ  kāraṇaṃ ^a^P2.0350^ea^ natthī''ti. ^b^anabbhakkhātukāmā^eb^ti na abhūtena vattukāmā. </p>
              <p>[03] 382^b^.^eb^ ^b^ekaccaṃ tapassiṃ lūkhājīvi^eb^ntiādīsu  idhekacco acelakapabbajjāditapanissitattā tapassī ``lūkhena jīvitaṃ  kappessāmī''ti tiṇagomayādibhakkhanādīhi nānappakārehi attānaṃ  kilameti, appapuññatāya ca sukhena jīvitavuttimeva na labhati, so  tīṇi duccaritāni pūretvā niraye nibbattati.</p>
              <p>[03] aparo tādisaṃ tapanissitopi puññavā hoti, labhati  lābhasakkāraṃ. so ``na dāni mayā sadiso atthī''ti attānaṃ ucce  ṭhāne sambhāvetvā ``bhiyyosomattāya lābhaṃ uppādessāmī''ti  ^a^V1.0260^ea^ anesanavasena tīṇi duccaritāni pūretvā niraye nibbattati. ime dve  sandhāya paṭhamanayo vutto.</p>
              <p>[03] aparo tapanissitako lūkhājīvī appapuñño hoti, na labhati  sukhena jīvitavuttiṃ. so ``mayhaṃ pubbepi akatapuññatāya  sukhajīvikā nuppajjati ^a^M1.0288^ea^, handadāni puññāni karomī''ti tīṇi  sucaritāni pūretvā sagge nibbattati.</p>
              <p>[03] aparo lūkhājīvī puññavā hoti, labhati sukhena jīvitavuttiṃ.  so -- ``mayhaṃ pubbepi katapuññatāya sukhajīvikā uppajjatī''ti  cintetvā anesanaṃ pahāya tīṇi sucaritāni pūretvā sagge nibbattati.  ime dve sandhāya dutiyanayo vutto.</p>
              <p>[03] eko pana tapassī appadukkhavihārī hoti bāhirakācārayutto  tāpaso vā channaparibbājako vā, appapuññatāya ca manāpe paccaye na  labhati. so anesanavasena tīṇi duccaritāni pūretvā attānaṃ sukhe  ṭhapetvā niraye nibbattati.</p>
              <p>[03] aparo ^a^P2.0351^ea^ puññavā hoti, so -- ``na dāni mayā sadiso  atthī''ti mānaṃ uppādetvā anesanavasena lābhasakkāraṃ vā uppādento  micchādiṭṭhivasena -- ``sukho imissā paribbājikāya daharāya  mudukāya lomasāya samphasso''tiādīni cintetvā kāmesu pātabyataṃ  vā āpajjanto tīṇi duccaritāni pūretvā niraye nibbattati. ime dve  sandhāya tatiyanayo vutto.</p>
              <p>[03] aparo pana appadukkhavihārī appapuñño hoti, so -- ``ahaṃ  pubbepi akatapuññatāya sukhena jīvikaṃ na labhāmī''ti tīṇi  sucaritāni pūretvā sagge nibbattati.</p>
              <p>[03] aparo puññavā hoti, so -- ``pubbepāhaṃ katapuññatāya sukhaṃ  labhāmi, idāni puññāni karissāmī''ti tīṇi sucaritāni pūretvā  sagge nibbattati. ime dve sandhāya catutthanayo vutto. idaṃ  titthiyavasena āgataṃ, sāsanepi pana labbhati.</p>
              <p>[03] ekacco hi dhutaṅgasamādānavasena lūkhājīvī hoti,  appapuññatāya vā sakalampi gāmaṃ vicaritvā udarapūraṃ na labhati.  so -- ``paccaye uppādessāmī''ti vejjakammādivasena vā anesanaṃ  ^a^V1.0261^ea^ katvā, arahattaṃ vā paṭijānitvā, tīṇi vā kuhanavatthūni paṭisevitvā  niraye nibbattati.</p>
              <p>[03] aparo ^a^M1.0289^ea^ ca tādisova puññavā hoti. so tāya puññasampattiyā  mānaṃ janayitvā uppannaṃ lābhaṃ thāvaraṃ kattukāmo anesanavasena tīṇi  duccaritāni pūretvā niraye uppajjati.</p>
              <p>[03] aparo samādinnadhutaṅgo appapuññova hoti, na labhati sukhena  jīvitavuttiṃ. so -- ``pubbepāhaṃ akatapuññatāya kiñci na  labhāmi, sace idāni anesanaṃ karissaṃ, āyatimpi dullabhasukho  bhavissāmī''ti tīṇi sucaritāni pūretvā arahattaṃ pattuṃ asakkonto  sagge nibbattati.</p>
              <p>[03] aparo puññavā hoti, so -- ``pubbepāhaṃ katapuññatāya etarahi  sukhito, idānipi puññaṃ karissāmī''ti anesanaṃ pahāya tīṇi  sucaritāni pūretvā arahattaṃ pattuṃ asakkonto sagge nibbattati. </p>
              <p>[03] 383^b^.^eb^ ^b^āgatiñcā^eb^ti -- ``asukaṭṭhānato nāma  ime āgatā''ti evaṃ āgatiñca. ^b^gatiñcā^eb^ti idāni  gantabbaṭṭhānañca. ^b^cutiñcā^eb^ti tato cavanañca.  ^b^upapattiñcā^eb^ti tato cutānaṃ puna upapattiñca. ^b^kiṃ sabbaṃ tapaṃ  garahissāmī^eb^ti -- ``kena kāraṇena garahissāmi, garahitabbameva hi  mayaṃ garahāma, pasaṃsitabbaṃ pasaṃsāma, na bhaṇḍikaṃ karonto mahārajako  viya dhotañca adhotañca ekato karomā''ti dasseti. idāni  tamatthaṃ pakāsento -- ``santi kassapa eke  samaṇabrāhmaṇā''tiādimāha. </p>
              <p>[03] 384^b^.^eb^ ^b^yaṃ te ekacca^eb^nti pañcavidhaṃ sīlaṃ, tañhi  loke na koci ``na sādhū''ti vadati. puna ^b^yaṃ te ekacca^eb^nti  pañcavidhaṃ veraṃ, taṃ na ^a^P2.0352^ea^ koci ``sādhū''ti vadati. puna ^b^yaṃ te  ekacca^eb^nti pañcadvāre asaṃvaraṃ, te kira -- ``cakkhu nāma na  nirundhitabbaṃ, cakkhunā manāpaṃ rūpaṃ daṭṭhabba''nti vadanti, esa nayo  sotādīsu. puna ^b^yaṃ te ekacca^eb^nti pañcadvāre saṃvaraṃ.</p>
              <p>[03] evaṃ paresaṃ vādena saha attano vādassa samānāsamānataṃ  dassetvā idāni attano vādena ^a^V1.0262^ea^ saha paresaṃ vādassa samānāsamānataṃ  dassento ``yaṃ maya''ntiādimāha. tatrāpi  pañcasīlādivaseneva attho veditabbo. </p>
            </h4>
          </h3>
          <h3>
            <h3n> samanuyuñjāpanakathāvaṇṇanā </h3n>
            <h4>
              <h4n> </h4n>
              <p>[03] 385^b^.^eb^ ^b^samanuyuñjanta^eb^nti ^a^M1.0290^ea^ samanuyuñjantu, ettha ca  laddhiṃ pucchanto samanuyuñjati nāma, kāraṇaṃ pucchanto  samanugāhati nāma, ubhayaṃ pucchanto samanubhāsati nāma.  ^b^satthārā vā satthāra^eb^nti satthārā vā saddhiṃ satthāraṃ upasaṃharitvā  -- ``kiṃ te satthā te dhamme sabbaso pahāya vattati, udāhu samaṇo  gotamo''ti. dutiyapadepi eseva nayo.</p>
              <p>[03] idāni tamatthaṃ yojetvā dassento -- ``ye imesaṃ  bhavata''ntiādimāha. tattha ^b^akusalā akusalasaṅkhātā^eb^ti  akusalā ceva ``akusalā''ti ca saṅkhātā ñātā koṭṭhāsaṃ vā katvā  ṭhapitāti attho. esa nayo sabbapadesu. api cettha  ^b^sāvajjā^eb^ti sadosā. ^b^na alamariyā^eb^ti niddosaṭṭhena  ariyā bhavituṃ nālaṃ asamatthā. </p>
              <p>[03] 386-392^b^.^eb^ ^b^yaṃ viññū samanuyuñjantā^eb^ti yena viññū  amhe ca aññe ca pucchantā evaṃ vadeyyuṃ, taṃ ṭhānaṃ vijjati, atthi taṃ  kāraṇanti attho. ^b^yaṃ vā pana bhonto pare gaṇācariyā^eb^ti pare  pana bhonto gaṇācariyā yaṃ vā taṃ vā appamattakaṃ pahāya vattantīti  attho. ^b^amheva tattha yebhuyyena pasaṃseyyu^eb^nti idaṃ bhagavā  satthārā satthāraṃ samanuyuñjanepi āha -- saṅghena saṃghaṃ samanuyuñjanepi.  kasmā? saṅghapasaṃsāyapi satthuyeva pasaṃsāsiddhito.  pasīdamānāpi hi buddhasampattiyā saṅghe, saṅghasampattiyā ca buddhe  pasīdanti, tathā hi bhagavato sarīrasampattiṃ ^a^P2.0353^ea^ disvā, dhammadesanaṃ vā  sutvā bhavanti vattāro -- ``lābhā vata bho sāvakānaṃ ye evarūpassa  satthu santikāvacarā''ti, evaṃ buddhasampattiyā saṅghe pasīdanti.  bhikkhūnaṃ panācāragocaraṃ abhikkamapaṭikkamādīni ca disvā bhavanti  vattāro -- ``santikāvacarānaṃ vata bho sāvakānaṃ ayañca upasamaguṇo  satthu kīva rūpo bhavissatī''ti, evaṃ saṅghasampattiyā buddhe  pasīdanti. iti yā satthupasaṃsā, sā saṅghassa. yā saṅghassa  pasaṃsā, sā satthūti saṅghapasaṃsāyapi satthuyeva pasaṃsāsiddhito bhagavā  dvīsupi nayesu -- ^b^``amheva tattha yebhuyyena pasaṃseyyu''^eb^nti āha.  ^b^samaṇo gotamo ime dhamme anavasesaṃ pahāya vattati, yaṃ vā pana  bhonto pare gaṇācariyā^eb^tiādīsupi panettha ayamadhippāyo --  sampattasamādānasetughātavasena ^a^M1.0291^ea^ hi tisso viratiyo. tāsu  sampattasamādāna viratimattameva aññesaṃ hoti, setughātavirati pana  sabbena sabbaṃ ^a^V1.0263^ea^ natthi. pañcasu pana  tadaṅgavikkhambhanasamucchedapaṭipassaddhinissaraṇappahānesu  aṭṭhasamāpattivasena ceva vipassanāmattavasena ca  tadaṅgavikkhambhanappahānamattameva aññesaṃ hoti. itarāni tīṇi  pahānāni sabbena sabbaṃ natthi. tathā sīlasaṃvaro, khantisaṃvaro,  ñāṇasaṃvaro, satisaṃvaro, vīriyasaṃvaroti pañca saṃvarā, tesu  pañcasīlamattameva adhivāsanakhantimattameva ca aññesaṃ hoti, sesaṃ  sabbena sabbaṃ natthi.</p>
              <p>[03] pañca kho panime uposathuddesā, tesu pañcasīlamattameva aññesaṃ  hoti. pātimokkhasaṃvarasīlaṃ sabbena sabbaṃ natthi. iti  akusalappahāne ca kusalasamādāne ca, tīsu viratīsu, pañcasu  pahānesu, pañcasu saṃvaresu, pañcasu uddesesu, -- ``ahameva ca mayhañca  sāvakasaṅgho loke paññāyati, mayā hi sadiso satthā nāma, mayhaṃ  sāvakasaṅghena sadiso saṅgho nāma natthī''ti bhagavā sīhanādaṃ  nadati. </p>
            </h4>
          </h3>
          <h3>
            <h3n> ariyāṭṭhaṅgikamaggavaṇṇanā </h3n>
            <h4>
              <h4n> </h4n>
              <p>[03] 393^b^.^eb^ evaṃ sīhanādaṃ ^a^P2.0354^ea^ naditvā tassa sīhanādassa  aviparītabhāvāvabodhanatthaṃ -- ``atthi, kassapa,  maggo''tiādimāha. tattha ^b^maggo^eb^ti lokuttaramaggo.  ^b^paṭipadā^eb^ti pubbabhāgapaṭipadā. ^b^kālavādī^eb^tiādīni  brahmajāle vaṇṇitāni. idāni taṃ duvidhaṃ maggañca paṭipadañca  ekato katvā dassento -- ``ayameva ariyo''tiādimāha.  idaṃ pana sutvā acelo cintesi -- ``samaṇo gotamo mayhaṃyeva  maggo ca paṭipadā ca atthi, aññesaṃ natthīti maññati, handassāhaṃ  amhākampi maggaṃ kathemī''ti. tato acelakapaṭipadaṃ kathesi.  tenāha -- ``evaṃ vutte acelo kassapo bhagavantaṃ etadavoca...pe0...  udakorohanānuyogamanuyutto viharatī''ti. </p>
            </h4>
          </h3>
          <h3>
            <h3n> tapopakkamakathāvaṇṇanā </h3n>
            <h4>
              <h4n> </h4n>
              <p>[03] 394^b^.^eb^ tattha ^b^tapopakkamā^eb^ti tapārambhā,  tapakammānīti attho. ^b^sāmaññasaṅkhātā^eb^ti  samaṇakammasaṅkhātā. ^b^brahmaññasaṅkhātā^eb^ti brāhmaṇakammasaṅkhātā.  ^b^acelako^eb^ti niccolo, naggoti attho. ^b^muttācāro^eb^ti  visaṭṭhācāro, uccārakammādīsu lokiyakulaputtācārena virahito  ^a^M1.0292^ea^ ṭhitakova uccāraṃ karoti, passāvaṃ karoti, khādati, bhuñjati ca.  ^b^hatthāpalekhano^eb^ti hatthe piṇḍamhi ṭhite jivhāya hatthaṃ  apalikhati, uccāraṃ vā katvā hatthasmiññeva daṇḍakasaññī hutvā  hatthena apalikhati. ``bhikkhāgahaṇatthaṃ ehi, bhante''ti vutto na  etīti na ^b^ehibhaddantiko.^eb^ ``tena hi ^a^V1.0264^ea^ tiṭṭha, bhante''ti  vuttopi na tiṭṭhatīti ^b^natiṭṭhabhaddantiko.^eb^ tadubhayampi kira so  -- ``etassa vacanaṃ kataṃ bhavissatī''ti na karoti.  ^b^abhihaṭa^eb^nti puretaraṃ gahetvā āhaṭaṃ bhikkhaṃ, ^b^uddissakata^eb^nti  ``imaṃ tumhe uddissa kata''nti evaṃ ārocitaṃ bhikkhaṃ. ^b^na  nimantana^eb^nti ``asukaṃ nāma kulaṃ vā vīthiṃ vā gāmaṃ vā  paviseyyāthā''ti evaṃ nimantitabhikkhampi na sādiyati, na gaṇhati.  ^b^na^eb^ ^a^P2.0355^ea^ ^b^kumbhimukhā^eb^ti kumbhito uddharitvā diyyamānaṃ bhikkhaṃ na  gaṇhati. ^b^na kaḷopimukhā^eb^ti ^b^kaḷopī^eb^ti ukkhali vā  pacchi vā, tatopi na gaṇhati. kasmā? kumbhikaḷopiyo maṃ  nissāya kaṭacchunā pahāraṃ labhantīti. ^b^na eḷakamantara^eb^nti  ummāraṃ antaraṃ katvā diyyamānaṃ na gaṇhati. kasmā? ``ayaṃ maṃ  nissāya antarakaraṇaṃ labhatī''ti. daṇḍamusalesupi eseva nayo.</p>
              <p>[03] ^b^dvinna^eb^nti dvīsu bhuñjamānesu ekasmiṃ uṭṭhāya dente na  gaṇhati. kasmā? ``ekassa kabaḷantarāyo hotī''ti. ^b^na  gabbhiniyā^eb^tiādīsu pana ``gabbhiniyā kucchiyaṃ dārako kilamati.  pāyantiyā dārakassa khīrantarāyo hoti, purisantaragatāya  ratiantarāyo hotī''ti na gaṇhati. ^b^saṃkittīsū^eb^ti saṃkittetvā  katabhattesu, dubbhikkhasamaye kira acelakasāvakā acelakānaṃ atthāya  tato tato taṇḍulādīni samādapetvā bhattaṃ pacanti. ukkaṭṭho acelako  tatopi na paṭiggaṇhati. ^b^na yattha sā^eb^ti yattha sunakho --  ``piṇḍaṃ labhissāmī''ti upaṭṭhito hoti, tattha tassa adatvā āhaṭaṃ  na gaṇhati. kasmā? etassa piṇḍantarāyo hotīti.  ^b^saṇḍasaṇḍacārinī^eb^ti samūhasamūhacārinī, sace hi acelakaṃ  disvā -- ``imassa bhikkhaṃ dassāmā''ti manussā bhattagehaṃ  pavisanti, tesu ca pavisantesu kaḷopimukhādīsu nilīnā makkhikā  uppatitvā saṇḍasaṇḍā caranti, tato āhaṭaṃ bhikkhaṃ na gaṇhati.  kasmā? maṃ nissāya makkhikānaṃ gocarantarāyo jātoti.</p>
              <p>[03] ^b^thusodaka^eb^nti ^a^M1.0293^ea^ sabbasassasambhārehi kataṃ sovīrakaṃ. ettha  ca surāpānameva sāvajjaṃ, ayaṃ pana sabbesupi sāvajjasaññī.  ^b^ekāgāriko^eb^ti yo ekasmiṃyeva gehe bhikkhaṃ labhitvā nivattati  ^a^P2.0356^ea^. ^b^ekālopiko^eb^ti yo ekeneva ālopena yāpeti.  ^b^dvāgārikādīsu^eb^pi eseva nayo. ^b^ekissāpi dattiyā^eb^ti  ekāya dattiyā. datti nāma ekā khuddakapāti hoti, yattha  aggabhikkhaṃ pakkhipitvā ṭhapenti. ^b^ekāhika^eb^nti  ekadivasantarikaṃ. ^b^addhamāsika^eb^nti addhamāsantarikaṃ.  ^b^pariyāyabhattabhojana^eb^nti vārabhattabhojanaṃ, ekāhavārena dvīhavārena  sattāhavārena aḍḍhamāsavārenāti evaṃ divasavārena āgatabhattabhojanaṃ. </p>
              <p>[03] 395^b^.^eb^ ^b^sākabhakkho^eb^ti ^a^V1.0265^ea^ allasākabhakkho.  ^b^sāmākabhakkho^eb^ti sāmākataṇḍulabhakkho. ^b^nīvārā^eb^dīsu  nīvāro nāma araññe sayaṃjātā vīhijāti. ^b^daddula^eb^nti  cammakārehi cammaṃ likhitvā chaḍḍitakasaṭaṃ. ^b^haṭaṃ^eb^ vuccati  silesopi sevālopi. ^b^kaṇa^eb^nti kuṇḍakaṃ. ^b^ācāmo^eb^ti  bhattaukkhalikāya laggo jhāmakaodano, taṃ chaḍḍitaṭṭhānatova gahetvā  khādati, ``odanakañjiya''ntipi vadanti. ^b^piññākā^eb^dayo  pākaṭā eva. ^b^pavattaphalabhojī^eb^ti patitaphalabhojī. </p>
              <p>[03] 396^b^.^eb^ ^b^sāṇānī^eb^ti sāṇavākacoḷāni.  ^b^masāṇānī^eb^ti missakacoḷāni. ^b^chavadussānī^eb^ti  matasarīrato chaḍḍitavatthāni, erakatiṇādīni vā ganthetvā  katanivāsanāni. ^b^paṃsukūlānī^eb^ti pathaviyaṃ chaḍḍitanantakāni.  ^b^tirīṭānī^eb^ti rukkhatacavatthāni. ^b^ajina^eb^nti  ajinamigacammaṃ. ^b^ajinakkhipa^eb^nti tadeva majjhe phālitakaṃ.  ^b^kusacīra^eb^nti kusatiṇāni ganthetvā katacīraṃ.  ^b^vākacīraphalakacīresu^eb^pi eseva nayo. ^b^kesakambala^eb^nti  manussakesehi katakambalaṃ. yaṃ sandhāya ^a^P2.0357^ea^ vuttaṃ -- </p>
              <p>[02] ``seyyathāpi bhikkhave, yāni kānici tantāvutāni  vatthāni, kesakambalo tesaṃ paṭikiṭṭho akkhāyati. kesakambalo,  bhikkhave, sīte sīto, uṇhe uṇho appaggho ca dubbaṇṇo ca duggandho  dukkhasamphasso''ti.</p>
              <p>[03] ^b^vāḷakambala^eb^nti ^a^M1.0294^ea^ assavālehi katakambalaṃ.  ^b^ulūkapakkhika^eb^nti ulūkapakkhāni ganthetvā katanivāsanaṃ.  ^b^ukkuṭikappadhānamanuyutto^eb^ti ukkuṭikavīriyaṃ anuyutto, gacchantopi  ukkuṭikova hutvā uppatitvā uppatitvā gacchati.  ^b^kaṇṭakāpassayiko^eb^ti ayakaṇṭake vā pakatikaṇṭake vā bhūmiyaṃ  koṭṭetvā tattha cammaṃ attharitvā ṭhānacaṅkamādīni karoti.  ^b^seyya^eb^nti sayantopi tattheva seyyaṃ kappeti.  ^b^phalakaseyya^eb^nti rukkhaphalake seyyaṃ. ^b^thaṇḍilaseyya^eb^nti  thaṇḍile ucce bhūmiṭhāne seyyaṃ. ^b^ekapassayiko^eb^ti ekapasseneva  sayati. ^b^rajojalladharo^eb^ti sarīraṃ telena makkhitvā rajuṭṭhānaṭṭhāne  tiṭṭhati, athassa sarīre rajojallaṃ laggati, taṃ dhāreti.  ^b^yathāsanthatiko^eb^ti laddhaṃ āsanaṃ akopetvā yadeva labhati, tattheva  nisīdanasīlo. ^b^vekaṭiko^eb^ti vikaṭakhādanasīlo.  ^b^vikaṭa^eb^nti gūthaṃ vuccati. ^b^apānako^eb^ti  paṭikkhittasītudakapāno. sāyaṃ tatiyamassāti ^b^sāyatatiyakaṃ.^eb^  pāto, majjhanhike, sāyanti divasassa tikkhattuṃ pāpaṃ pavāhessāmīti  ^b^udakorohanānuyogaṃ anuyutto viharatī^eb^ti. </p>
            </h4>
          </h3>
          <h3>
            <h3n> tapopakkamaniratthakatāvaṇṇanā </h3n>
            <h4>
              <h4n> </h4n>
              <p>[03] 397^b^.^eb^ atha ^a^V1.0266^ea^ bhagavā sīlasampadādīhi vinā tesaṃ  tapopakkamānaṃ niratthakataṃ dassento -- ``acelako cepi kassapa  hotī''tiādimāha. tattha ^b^ārakā vā^eb^ti dūreyeva.  ^b^avera^eb^nti ^a^P2.0358^ea^ dosaveravirahitaṃ. ^b^abyāpajja^eb^nti  domanassabyāpajjarahitaṃ. </p>
              <p>[03] 398^b^.^eb^ ^b^dukkaraṃ, bho gotamā^eb^ti idaṃ kassapo  ``mayaṃ pubbe ettakamattaṃ sāmaññañca brahmaññañcāti vicarāma, tumhe pana  aññaṃyeva sāmaññañca brahmaññañca vadathā''ti dīpento āha.  ^b^pakati kho esā^eb^ti pakatikathā esā. ^b^imāya ca, kassapa,  mattāyā^eb^ti ``kassapa yadi iminā pamāṇena evaṃ parittakena  paṭipattikkamena sāmaññaṃ vā brahmaññaṃ vā dukkaraṃ sudukkaraṃ nāma  abhavissa, tato netaṃ abhavissa kallaṃ vacanāya dukkaraṃ sāmañña''nti  ayamettha padasambandhena saddhiṃ attho. etena nayena sabbattha  padasambandho veditabbo. </p>
              <p>[03] 399^b^.^eb^ ^b^dujjāno^eb^ti ^a^M1.0295^ea^ idampi so ``mayaṃ pubbe  ettakena samaṇo vā brāhmaṇo vā hotīti vicarāma, tumhe pana aññathā  vadathā''ti idaṃ sandhāyāha. athassa bhagavā taṃ pakativādaṃ  paṭikkhipitvā sabhāvatova dujjānabhāvaṃ āvikaronto punapi --  ``pakati kho''tiādimāha. tatrāpi vuttanayeneva padasambandhaṃ  katvā attho veditabbo. </p>
            </h4>
          </h3>
          <h3>
            <h3n> sīlasamādhipaññāsampadāvaṇṇanā </h3n>
            <h4>
              <h4n> </h4n>
              <p>[03] 400-401^b^.^eb^ ^b^katamā pana sā, bho gotamā^eb^ti kasmā  pucchati. ayaṃ kira paṇḍito bhagavato kathentasseva kathaṃ uggahesi,  atha attano paṭipattiyā niratthakataṃ viditvā samaṇo gotamo --  ``tassa `cāyaṃ sīlasampadā, cittasampadā, paññāsampadā abhāvitā  hoti asacchikatā, atha kho so ārakāva sāmaññā'tiādimāha.  handa dāni naṃ tā sampattiyo pucchāmī''ti sīlasampadādivijānanatthaṃ  pucchati. athassa bhagavā buddhuppādaṃ dassetvā tantidhammaṃ kathento tā  sampattiyo dassetuṃ -- ``idha kassapā''tiādimāha.  ^b^imāya ca kassapa sīlasampadāyā^eb^ti idaṃ arahattaphalameva sandhāya  vuttaṃ. arahattaphalapariyosānañhi bhagavato sāsanaṃ. tasmā  arahattaphalasampayuttāhi sīlacittapaññāsampadāhi ^a^P2.0359^ea^ aññā uttaritarā vā  paṇītatarā vā sīlādisampadā natthīti āha. </p>
            </h4>
          </h3>
          <h3>
            <h3n> sīhanādakathāvaṇṇanā </h3n>
            <h4>
              <h4n> </h4n>
              <p>[03] 402^b^.^eb^ evañca ^a^V1.0267^ea^ pana vatvā idāni anuttaraṃ mahāsīhanādaṃ  nadanto -- ``santi kassapa eke samaṇabrāhmaṇā''tiādimāha.  tattha ^b^ariya^eb^nti nirupakkilesaṃ paramavisuddhaṃ. ^b^parama^eb^nti  uttamaṃ, pañcasīlāni hiādiṃ katvā yāva pātimokkhasaṃvarasīlā  sīlameva, lokuttaramaggaphalasampayuttaṃ pana paramasīlaṃ nāma. ^b^nāhaṃ  tatthā^eb^ti tattha sīlepi paramasīlepi ahaṃ attano samasamaṃ mama  sīlasamena sīlena mayā samaṃ puggalaṃ na passāmīti attho.  ^b^ahameva tattha bhiyyo^eb^ti ahameva tasmiṃ sīle uttamo.  katamasmiṃ? ^b^yadidaṃ adhisīla^eb^nti yaṃ etaṃ uttamaṃ sīlanti  attho. iti imaṃ paṭhamaṃ sīhanādaṃ nadati.</p>
              <p>[03] ^b^tapojigucchavādā^eb^ti ^a^M1.0296^ea^ ye tapojigucchaṃ vadanti. tattha  tapatīti tapo, kilesasantāpakavīriyassetaṃ nāmaṃ, tadeva te  kilese jigucchatīti jigucchā. ^b^ariyā paramā^eb^ti ettha  niddosattā ariyā, aṭṭhāarambhavatthuvasenapi uppannā  vipassanāvīriyasaṅkhātā tapojigucchā tapojigucchāva,  maggaphalasampayuttā paramā nāma. ^b^adhijeguccha^eb^nti idha  jigucchabhāvo jegucchaṃ, uttamaṃ jegucchaṃ adhijegucchaṃ, tasmā yadidaṃ  adhijegucchaṃ, tattha ahameva bhiyyoti evamettha attho daṭṭhabbo.  paññādhikārepi kammassakatāpaññā ca vipassanāpaññā ca paññā nāma,  maggaphalasampayuttā paramā paññā nāma. ^b^adhipañña^eb^nti ettha  liṅgavipallāso veditabbo, ayaṃ panetthattho -- yāyaṃ adhipaññā nāma  ahameva tattha bhiyyoti vimuttādhikāre ^a^P2.0360^ea^ tadaṅgavikkhambhanavimuttiyo  vimutti nāma, samucchedapaṭipassaddhinissaraṇavimuttiyo pana paramā  vimuttīti veditabbā. idhāpi ca ^b^yadidaṃ adhivimuttī^eb^ti yā  ayaṃ adhivimutti, ahameva tattha bhiyyoti attho. </p>
              <p>[03] 403^b^.^eb^ ^b^suññāgāre^eb^ti suññe ghare, ekakova  nisīditvāti adhippāyo. ^b^parisāsu cā^eb^ti aṭṭhasu parisāsu.  vuttampi cetaṃ -- </p>
              <p>[02] ``cattārimāni, sāriputta, tathāgatassa vesārajjāni.  yehi vesārajjehi samannāgato tathāgato āsabhaṃ ṭhānaṃ paṭijānāti,  parisāsu sīhanādaṃ nadatī''ti (ma0 ni0 1.150) suttaṃ  vitthāretabbaṃ.</p>
              <p>[03] ^b^pañhañca naṃ pucchantī^eb^ti paṇḍitā devamanussā naṃ pañhaṃ  abhisaṅkharitvā pucchanti. ^b^byākarotī^eb^ti ^a^V1.0268^ea^ taṅkhaṇaññeva  vissajjesi. ^b^cittaṃ ārādhetī^eb^ti pañhāvissajjanena mahājanassa  cittaṃ paritosetiyeva. ^b^no ca kho sotabbaṃ maññantī^eb^ti cittaṃ  ārādhetvā kathentassapissa vacanaṃ pare sotabbaṃ na maññantīti, evañca  vadeyyunti attho. ^b^sotabbañcassa maññantī^eb^ti devāpi  manussāpi mahanteneva ussāhena sotabbaṃ maññanti.  ^b^pasīdantī^eb^ti supasannā kallacittā muducittā honti.  ^b^pasannākāraṃ karontī^eb^ti na muddhappasannāva honti, paṇītāni  cīvarādīni veḷuvanavihārādayo ca mahāvihāre pariccajantā pasannākāraṃ  karonti. ^b^tathattāyā^eb^ti yaṃ so dhammaṃ deseti tathā bhāvāya,  dhammānudhammapaṭipattipūraṇatthāya paṭipajjantīti attho. ^b^tathattāya  ca paṭipajjantī^eb^ti tathabhāvāya paṭipajjanti, tassa hi ^a^M1.0297^ea^ bhagavato dhammaṃ  sutvā keci saraṇesu keci pañcasu sīlesu patiṭṭhahanti, apare  nikkhamitvā pabbajanti. ^b^paṭipannā ca ārādhentī^eb^ti tañca pana  paṭipadaṃ paṭipannā pūretuṃ sakkonti, sabbākārena pana pūrenti,  paṭipattipūraṇena ^a^P2.0361^ea^ tassa bhoto gotamassa cittaṃ ārādhentīti vattabbā.</p>
              <p>[03] imasmiṃ panokāse ṭhatvā sīhanādā samodhānetabbā. ekaccaṃ  tapassiṃ niraye nibbattaṃ passāmīti hi bhagavato eko sīhanādo.  aparaṃ sagge nibbattaṃ passāmīti eko. akusaladhammappahāne ahameva  seṭṭhoti eko. kusaladhammasamādānepi ahameva seṭṭhoti eko.  akusaladhammappahāne mayhameva sāvakasaṅgho seṭṭhoti eko.  kusaladhammasamādānepi mayhaṃyeva sāvakasaṅgho seṭṭhoti eko. sīlena  mayhaṃ sadiso natthīti eko. vīriyena mayhaṃ sadiso natthīti  eko. paññāya...pe0... vimuttiyā...pe0... sīhanādaṃ nadanto  parisamajjhe nisīditvā nadāmīti eko. visārado hutvā  nadāmīti eko. pañhaṃ maṃ pucchantīti eko. pañhaṃ puṭṭho  vissajjemīti eko. vissajjanena parassa cittaṃ ārādhemīti eko.  sutvā sotabbaṃ maññantīti eko. sutvā me pasīdantīti eko.  pasannākāraṃ karontīti eko. yaṃ paṭipattiṃ desemi, tathattāya  paṭipajjantīti eko. paṭipannā ca maṃ ārādhentīti eko. iti  purimānaṃ dasannaṃ ekekassa -- ``parisāsu ca nadatī''ti ādayo dasa  dasa parivārā. evaṃ te dasa purimānaṃ dasannaṃ parivāravasena sataṃ  purimā ca dasāti dasādhikaṃ sīhanādasataṃ hoti. ito aññasmiṃ  pana sutte ettakā sīhanādā dullabhā, tenidaṃ suttaṃ mahāsīhanādanti  vuccati. iti bhagavā ``sīhanādaṃ kho samaṇo gotamo nadati,  tañca kho suññāgāre nadatī''ti evaṃ vādānu vādaṃ paṭisedhetvā idāni  parisati naditapubbaṃ sīhanādaṃ dassento  ``ekamidāha''ntiādimāha. </p>
            </h4>
          </h3>
          <h3>
            <h3n> titthiyaparivāsakathāvaṇṇanā </h3n>
            <h4>
              <h4n> </h4n>
              <p>[03] 404^b^.^eb^ tattha ^a^P2.0362^ea^ ^a^V1.0269^ea^ ^b^tatra maṃ aññataro tapabrahmacārī^eb^ti  tatra rājagahe gijjhakūṭe pabbate viharantaṃ maṃ aññataro tapabrahmacārī  nigrodho nāma paribbājako ^a^M1.0298^ea^. ^b^adhijegucche^eb^ti vīriyena  pāpajigucchanādhikāre pañhaṃ pucchi. idaṃ yaṃ taṃ bhagavā gijjhakūṭe  mahāvihāre nisinno udumbarikāya deviyā uyyāne nisinnassa  nigrodhassa ca paribbājakassa sandhānassa ca upāsakassa dibbāya  sotadhātuyā kathāsallāpaṃ sutvā ākāsenāgantvā tesaṃ santike paññatte  āsane nisīditvā nigrodhena adhijegucche puṭṭhapañhaṃ vissajjesi, taṃ  sandhāya vuttaṃ. ^b^paraṃ viya mattāyā^eb^ti paramāya mattāya,  atimahanteneva pamāṇenāti attho. ^b^ko hi, bhante^eb^ti ṭhapetvā  andhabālaṃ diṭṭhigatikaṃ añño paṇḍitajātiko ``ko nāma bhagavato  dhammaṃ sutvā na attamano assā''ti vadati. ^b^labheyyāha^eb^nti idaṃ  so -- ``ciraṃ vata me aniyyānikapakkhe yojetvā attā kilamito,  `sukkhanadītīre nhāyissāmī'ti samparivattentena viya thuse koṭṭentena  viya na koci attho nipphādito. handāhaṃ attānaṃ yoge  yojessāmī''ti cintetvā āha. atha bhagavā yo anena khandhake  titthiyaparivāso paññatto, yo aññatitthiyapubbo sāmaṇerabhūmiyaṃ  ṭhito -- ``ahaṃ bhante, itthannāmo aññatitthiyapubbo imasmiṃ  dhammavinaye ākaṅkhāmi upasampadaṃ, svāhaṃ, bhante, saṃghaṃ cattāro māse  parivāsaṃ yācāmī''tiādinā (mahāva0 86) nayena samādiyitvā  parivasati, taṃ sandhāya -- ``yo kho, kassapa,  aññatitthiyapubbo''tiādimāha. </p>
              <p>[03] 405^b^.^eb^ tattha ^b^pabbajja^eb^nti vacanasiliṭṭhatāvaseneva vuttaṃ,  aparivasitvāyeva hi pabbajjaṃ labhati. upasampadatthikena pana  nātikālena gāmappavesanādīni aṭṭha vattāni pūrentena parivasitabbaṃ.  ^b^āraddhacittā^eb^ti aṭṭhavattapūraṇena ^a^P2.0363^ea^ tuṭṭhacittā, ayamettha saṅkhepattho.  vitthārato panesa titthiyaparivāso samantapāsādikāya  ^b^vinayaṭṭhakathāyaṃ^eb^ pabbajjakhandhakavaṇṇanāya vuttanayena veditabbo.  ^b^api ca metthā^eb^ti api ca me ettha. ^b^puggalavemattatā  viditā^eb^ti puggalanānattaṃ viditaṃ. ``ayaṃ puggalo parivāsāraho,  ayaṃ na parivāsāraho''ti idaṃ mayhaṃ pākaṭanti dasseti. tato  kassapo cintesi -- ``aho acchariyaṃ buddhasāsanaṃ, yattha evaṃ  ghaṃsitvā koṭṭetvā yuttameva gaṇhanti, ayuttaṃ chaḍḍentī''ti, tato suṭṭhutaraṃ  pabbajjāya sañjātussāho -- ``sace bhante''tiādimāha.</p>
              <p>[03] atha ^a^M1.0299^ea^ kho bhagavā tassa tibbacchandataṃ viditvā -- ``na  kassapo parivāsaṃ arahatī''ti aññataraṃ bhikkhuṃ āmantesi --  ``gaccha bhikkhu kassapaṃ nhāpetvā pabbājetvā ānehī''ti. so  ^a^V1.0270^ea^ tathā  katvā taṃ pabbājetvā bhagavato santikaṃ āgamāsi. bhagavā taṃ  gaṇamajjhe nisīdāpetvā upasampādesi. tena vuttaṃ -- ``alattha  kho acelo kassapo bhagavato santike pabbajjaṃ, alattha  upasampada''nti. ^b^acirūpasampanno^eb^ti upasampanno hutvā  nacirameva. ^b^vūpakaṭṭho^eb^ti vatthukāmakilesakāmehi kāyena ceva  cittena ca vūpakaṭṭho. ^b^appamatto^eb^ti kammaṭṭhāne satiṃ avijahanto.  ^b^ātāpī^eb^ti kāyikacetasikasaṅkhātena vīriyātāpena ātāpī.  ^b^pahitatto^eb^ti kāye ca jīvite ca anapekkhatāya pesitacitto  vissaṭṭhāttabhāvo. ^b^yassatthāyā^eb^ti yassa atthāya.  ^b^kulaputtā^eb^ti ācārakulaputtā. ^b^sammadevā^eb^ti hetunāva  kāraṇeneva. ^b^tadanuttara^eb^nti taṃ anuttaraṃ.  ^b^brahmacariyapariyosāna^eb^nti maggabrahmacariyassa pariyosānabhūtaṃ  arahattaphalaṃ. tassa hi atthāya kulaputtā pabbajanti. ^b^diṭṭheva  dhamme^eb^ti imasmiṃyeva attabhāve. ^b^sayaṃ abhiññā sacchikatvā^eb^ti  attanāyeva paññāya paccakkhaṃ ^a^P2.0364^ea^ katvā, aparappaccayaṃ katvāti attho.  ^b^upasampajja vihāsī^eb^ti pāpuṇitvā sampādetvā vihāsi, evaṃ  viharanto ^b^ca khīṇā jāti...pe0... abbhaññāsī^eb^ti.</p>
              <p>[03] evamassa paccavekkhaṇabhūmiṃ dassetvā arahattanikūṭena desanaṃ  niṭṭhāpetuṃ ``aññataro kho panāyasmā kassapo arahataṃ  ahosī''ti vuttaṃ. tattha ^b^aññataro^eb^ti eko.  ^b^arahata^eb^nti arahantānaṃ, bhagavato sāvakānaṃ arahantānaṃ abbhantaro  ahosīti ayamettha adhippāyo. yaṃ yaṃ pana antarantarā na vuttaṃ, taṃ  taṃ tattha tattha vuttattā pākaṭamevāti. </p>
              <p>[06] iti sumaṅgalavilāsiniyā dīghanikāyaṭṭhakathāyaṃ </p>
              <p>[06] mahāsīhanādasuttavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 9. poṭṭhapādasuttavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> poṭṭhapādaparibbājakavatthuvaṇṇanā </h3n>
            <h4>
              <h4n> </h4n>
              <p>[03] 406^b^.^eb^ ^b^evaṃ^eb^ ^a^P2.0365^ea^ ^a^V1.0271^ea^ ^a^M1.0300^ea^ ^b^me suttaṃ...pe0... sāvatthiya^eb^nti  poṭṭhapādasuttaṃ. tatrāyaṃ apubbapadavaṇṇanā. ^b^sāvatthiyaṃ viharati  jetavane anāthapiṇḍikassa ārāme^eb^ti sāvatthiṃ upanissāya yo  jetassa kumārassa vane anāthapiṇḍikena gahapatinā ārāmo kārito,  tattha viharati. ^b^poṭṭhapādo paribbājako^eb^ti nāmena poṭṭhapādo  nāma channaparibbājako. so kira gihikāle brāhmaṇamahāsālo  kāmesuādīnavaṃ disvā cattālīsakoṭiparimāṇaṃ bhogakkhandhaṃ pahāya  pabbajitvā titthiyānaṃ gaṇācariyo jāto. samayaṃ pavadanti etthāti  ^b^samayappavādako,^eb^ tasmiṃ kira ṭhāne  caṅkītārukkhapokkharasātippabhutayo brāhmaṇā  nigaṇṭhācelakaparibbājakādayo ca pabbajitā sannipatitvā attano  attano samayaṃ vadanti kathenti dīpenti, tasmā so ārāmo  ^b^samayappavādako^eb^ti vuccati. sveva ca tindukācīrasaṅkhātāya  timbarūrukkhapantiyā parikkhittattā ^b^tindukācīro^eb^. yasmā  panettha paṭhamaṃ ekāva sālā ahosi, pacchā mahāpuññaṃ paribbājakaṃ  nissāya bahū sālā katā. tasmā tameva ekaṃ sālaṃ upādāya  laddhanāmavasena ^b^ekasālako^eb^ti vuccati. mallikāya pana  pasenadirañño deviyā uyyānabhūto so pupphaphalasampanno ārāmoti  katvā ^b^mallikāya ārāmo^eb^ti saṅkhyaṃ gato. tasmiṃ  samayappavādake tindukācīre ekasālake mallikāya ārāme.</p>
              <p>[03] ^b^paṭivasatī^eb^ti nivāsaphāsutāya vasati. athekadivasaṃ  bhagavā paccūsasamaye sabbaññutaññāṇaṃ ^a^P2.0366^ea^ pattharitvā lokaṃ pariggaṇhanto  ñāṇajālassa antogataṃ paribbājakaṃ disvā -- ``ayaṃ poṭṭhapādo mayhaṃ  ñāṇajāle paññāyati, kinnu kho bhavissatī''ti upaparikkhanto addasa  -- ``ahaṃ ajja tattha gamissāmi, atha maṃ poṭṭhapādo nirodhañca  nirodhavuṭṭhānañca pucchissati, tassāhaṃ sabbabuddhānaṃ ñāṇena saṃsanditvā  tadubhayaṃ kathessāmi, atha so katipāhaccayena ^a^V1.0272^ea^ cittaṃ hatthisāriputtaṃ  gahetvā mama ^a^M1.0301^ea^ santikaṃ āgamissati, tesamahaṃ dhammaṃ desessāmi,  desanāvasāne poṭṭhapādo maṃ saraṇaṃ gamissati, citto hatthisāriputto  mama santike pabbajitvā arahattaṃ pāpuṇissatī''ti. tato pātova  sarīrapaṭijagganaṃ katvā surattadupaṭṭaṃ nivāsetvā vijjulatāsadisaṃ  kāyabandhanaṃ bandhitvā yugandharapabbataṃ parikkhipitvā ṭhitamahāmeghaṃ viya  meghavaṇṇaṃ paṃsukūlaṃ ekaṃsavaragataṃ katvā paccagghaṃ selamayapattaṃ vāmāṃsakūṭe  laggetvā sāvatthiṃ piṇḍāya pavisissāmīti sīho viya himavantapādā  vihārā nikkhami. imamatthaṃ sandhāya -- ``atha kho  bhagavā''tiādi vuttaṃ. </p>
              <p>[03] 407^b^.^eb^ ^b^etadahosī^eb^ti nagaradvārasamīpaṃ gantvā  attano rucivasena sūriyaṃ oloketvā atippagabhāvameva disvā etaṃ  ahosi. ^b^yaṃnūnāha^eb^nti saṃsayaparidīpano viya nipāto,  buddhānañca saṃsayo nāma natthi -- ``idaṃ karissāma, idaṃ na  karissāma, imassa dhammaṃ desessāma, imassa na desessāmā''ti evaṃ  parivitakkapubbabhāgo panesa sabbabuddhānaṃ labbhati. tenāha --  ``yaṃnūnāha''nti, yadi panāhanti attho. </p>
              <p>[03] 408^b^.^eb^ ^b^unnādiniyā^eb^ti uccaṃ nadamānāya, evaṃ  nadamānāya cassā uddhaṃ gamanavasena ucco, disāsu patthaṭavasena mahā  saddoti uccāsaddamahāsaddāya, tesañhi paribbājakānaṃ pātova vuṭṭhāya  kattabbaṃ nāma cetiyavattaṃ vā bodhivattaṃ vā ācariyupajjhāyavattaṃ  ^a^P2.0367^ea^ vā yoniso manasikāro vā natthi. tena te pātova vuṭṭhāya bālātape  nisinnā -- ``imassa hattho sobhano, imassa pādo''ti evaṃ  aññamaññassa hatthapādādīni vā ārabbha, itthipurisadārakadārikādīnaṃ  vaṇṇe vā, aññaṃ vā kāmassādabhavassādādivatthuṃ ārabbha kathaṃ  samuṭṭhāpetvā anupubbena rājakathādianekavidhaṃ tiracchānakathaṃ kathenti.  tena vuttaṃ -- ``unnādiniyā uccāsaddamahāsaddāya anekavihitaṃ  tiracchānakathaṃ kathentiyā''ti.</p>
              <p>[03] tato poṭṭhapādo paribbājako te paribbājake oloketvā --  ``ime paribbājakā ativiya aññamaññaṃ agāravā, mayañca samaṇassa  gotamassa pātubhāvato paṭṭhāya sūriyuggamane khajjopanakūpamā jātā,  lābhasakkāropi no parihīno. sace panimaṃ ṭhānaṃ samaṇo gotamo vā  gotamassa sāvako vā gihī upaṭṭhāko vā tassa āgaccheyya ^a^M1.0302^ea^, ativiya  lajjanīyaṃ bhavissati, parisadoso kho pana parisajeṭṭhakasseva upari  ārohatī''ti itocito ca vilokento bhagavantaṃ addasa. tena vuttaṃ  -- ``addasā kho poṭṭhapādo paribbājako...pe0... tuṇhī  ahesu''nti. </p>
              <p>[03] 409^b^.^eb^ tattha ^a^V1.0273^ea^ ^b^saṇṭhapesī^eb^ti sikkhāpesi,  vajjamassā paṭicchādesi. yathā susaṇṭhitā hoti, tathā naṃ ṭhapesi.  yathā nāma parisamajjhaṃ pavisanto puriso vajjapaṭicchādanatthaṃ  nivāsanaṃ saṇṭhapeti, pārupanaṃ saṇṭhapeti, rajokiṇṇaṭṭhānaṃ puñchati;  evamassā vajjapaṭicchādanatthaṃ -- ``appasaddā bhonto''ti  sikkhāpento yathā susaṇṭhitā hoti, tathā naṃ ṭhapesīti attho.  ^b^appasaddakāmo^eb^ti appasaddaṃ icchati, eko nisīdati, eko  tiṭṭhati, na gaṇasaṅgaṇikāya yāpeti. ^b^upasaṅkamitabbaṃ  maññeyyā^eb^ti idhāgantabbaṃ maññeyya. kasmā panesa bhagavato  upasaṅkamanaṃ paccāsīsatīti? attano vuddhiṃ patthayamāno.  paribbājakā kira buddhesu vā buddhasāvakesu vā attano santikaṃ  āgatesu -- ``ajja amhākaṃ santikaṃ samaṇo gotamo āgato  ^a^P2.0368^ea^, sāriputto āgato, na kho pana te yassa vā tassa vā santikaṃ  gacchanti, passatha amhākaṃ uttamabhāva''nti attano upaṭṭhākānaṃ santike  attānaṃ ukkhipanti, ucce ṭhāne ṭhapenti, bhagavatopi upaṭṭhāke gaṇhituṃ  vāyamanti. te kira bhagavato upaṭṭhāke disvā evaṃ vadanti --  ``tumhākaṃ satthā bhavaṃ gotamopi gotamasāvakāpi amhākaṃ santikaṃ  āgacchanti, mayaṃ aññamaññaṃ samaggā. tumhe pana amhe akkhīhipi  passituṃ na icchatha, sāmīcikammaṃ na karotha, kiṃ vo amhehi  aparaddha''nti. athekacce manussā -- ``buddhāpi etesaṃ santikaṃ  gacchanti kiṃ amhāka''nti tato paṭṭhāya te disvā nappamajjanti.  ^b^tuṇhī ahesu^eb^nti poṭṭhapādaṃ parivāretvā nissaddā nisīdiṃsu. </p>
              <p>[03] 410^b^.^eb^ ^b^svāgataṃ, bhante^eb^ti suṭṭhu āgamanaṃ, bhante,  bhagavato; bhagavati hi no āgate ānando hoti, gate sokoti  dīpeti. ^b^cirassaṃ kho, bhante^eb^ti kasmā āha? kiṃ bhagavā  pubbepi tattha gatapubboti, na gatapubbo. manussānaṃ pana -- ``kuhiṃ  gacchantā, kuto āgatattha, kiṃ maggamūḷhattha, cirassaṃ āgatatthā''ti  evamādayo piyasamudācārā ^a^M1.0303^ea^ honti, tasmā evamāha. evañca pana  vatvā na mānathaddho hutvā nisīdi, uṭṭhāyāsanā bhagavato  paccuggamanamakāsi. bhagavantañhi upagataṃ disvā āsanena  animantento vā apacitiṃ akaronto vā dullabho. kasmā?  uccākulīnatāya. ayampi paribbājako attano nisinnāsanaṃ  papphoṭetvā bhagavantaṃ āsanena nimantento -- ``nisīdatu, bhante,  bhagavā idamāsanaṃ paññatta''nti āha. ^b^antarākathā vippakatā^eb^ti  nisinnānaṃ vo ādito paṭṭhāya yāva mamāgamanaṃ, etasmiṃ antare kā  nāma kathā vippakatā, mamāgamanapaccayā katamā kathā pariyantaṃ na  gatā, vadatha, yāva naṃ pariyantaṃ netvā demīti sabbaññupavāraṇaṃ  pavāresi. atha paribbājako -- ``niratthakakathā esā nissārā  vaṭṭasannissitā, na tumhākaṃ purato vattabbataṃ arahatī''ti dīpento  ``tiṭṭhatesā ^a^P2.0369^ea^, bhante''tiādimāha. </p>
            </h4>
          </h3>
          <h3>
            <h3n> abhisaññānirodhakathāvaṇṇanā </h3n>
            <h4>
              <h4n> </h4n>
              <p>[03] 411^b^.^eb^ ^b^tiṭṭhatesā^eb^ ^a^V1.0274^ea^, ^b^bhante^eb^ti sace bhagavā sotukāmo  bhavissati, pacchāpesā kathā na dullabhā bhavissati, amhākaṃ panimāya  kathāya attho natthi. bhagavato panāgamanaṃ labhitvā mayaṃ aññadeva  sukāraṇaṃ pucchāmāti dīpeti. tato taṃ pucchanto --  ``purimāni, bhante''tiādimāha. tattha  ^b^kotūhalasālāya^eb^nti kotūhalasālā nāma paccekasālā natthi.  yattha pana nānātitthiyā samaṇabrāhmaṇā nānāvidhaṃ kathaṃ pavattenti, sā  bahūnaṃ -- ``ayaṃ kiṃ vadati, ayaṃ kiṃ vadatī''ti  kotūhaluppattiṭṭhānato kotūhalasālāti vuccati.  ^b^abhisaññānirodhe^eb^ti ettha ^b^abhī^eb^ti upasaggamattaṃ.  ^b^saññānirodhe^eb^ti cittanirodhe, khaṇikanirodhe kathā uppannāti  attho. idaṃ pana tassā uppattikāraṇaṃ. yadā kira bhagavā jātakaṃ  vā katheti, sikkhāpadaṃ vā paññapeti tadā sakalajambudīpe bhagavato  kittighoso pattharati, titthiyā taṃ sutvā -- ``bhavaṃ kira gotamo  pubbacariyaṃ kathesi, mayaṃ kiṃ na sakkoma tādisaṃ kiñci kathetu''nti  bhagavato paṭibhāgakiriyaṃ karontā ekaṃ bhavantarasamayaṃ kathenti --  ``bhavaṃ gotamo sikkhāpadaṃ paññapesi, mayaṃ kiṃ na sakkoma  paññapetu''nti attano sāvakānaṃ kiñcideva sikkhāpadaṃ paññapenti.  tadā pana ^a^M1.0304^ea^ bhagavā aṭṭhavidhaparisamajjhe nisīditvā nirodhakathaṃ kathesi.  titthiyā taṃ sutvā -- ``bhavaṃ kira gotamo nirodhaṃ nāma kathesi,  mayampi taṃ kathessāmā''ti sannipatitvā kathayiṃsu. tena vuttaṃ --  ``abhisaññānirodhe kathā udapādī''ti.</p>
              <p>[03] ^b^tatrekacce^eb^ti tesu ekacce. purimo cettha yvāyaṃ bāhire  titthāyatane pabbajito cittappavattiyaṃ dosaṃ disvā acittakabhāvo  santoti samāpattiṃ bhāvetvā ito cuto pañca kappasatāni asaññībhave  ṭhatvā puna idha uppajjati. tassa saññuppāde ca nirodhe ca hetuṃ  apassanto -- ^b^ahetū appaccayā^eb^ti āha.</p>
              <p>[03] dutiyo ^a^P2.0370^ea^ naṃ nisedhetvā migasiṅgatāpasassa asaññakabhāvaṃ gahetvā  -- ``upetipi apetipī''ti āha. migasiṅgatāpaso kira  attantapo ghoratapo paramadhitindriyo ahosi. tassa sīlatejena  sakkavimānaṃ uṇhaṃ ahosi. sakko devarājā ``sakkaṭṭhānaṃ nu kho  tāpaso patthetī''ti alambusaṃ nāma devakaññaṃ -- `tāpasassa tapaṃ  bhinditvā ehī'ti pesesi. sā tattha gatā. tāpaso paṭhamadivase  taṃ disvāva palāyitvā paṇṇasālaṃ pāvisi. dutiyadivase  kāmacchandanīvaraṇena bhaggo taṃ hatthe aggahesi, so tena dibbaphassena  phuṭṭho visaññī hutvā tiṇṇaṃ ^a^V1.0275^ea^ saṃvaccharānaṃ accayena saññaṃ paṭilabhi.  taṃ so diṭṭhigatiko -- ``tiṇṇaṃ saṃvaccharānaṃ accayena nirodhā  vuṭṭhito''ti maññamāno evamāha.</p>
              <p>[03] tatiyo naṃ nisedhetvā āthabbaṇapayogaṃ sandhāya  ``upakaḍḍhantipi apakaḍḍhantipī''ti āha. āthabbaṇikā kira  āthabbaṇaṃ payojetvā sattaṃ sīsacchinnaṃ viya hatthacchinnaṃ viya mataṃ  viya ca katvā dassenti. tassa puna pākatikabhāvaṃ disvā so  diṭṭhigatiko -- ``nirodhā vuṭṭhito aya''nti maññamāno evamāha.</p>
              <p>[03] catuttho naṃ nisedhetvā yakkhadāsīnaṃ madaniddaṃ sandhāya  ``santi hi bho devatā''tiādimāha. yakkhadāsiyo kira  sabbarattiṃ devatūpahāraṃ kurumānā naccitvā gāyitvā aruṇodaye ekaṃ  surāpātiṃ pivitvā ^a^M1.0305^ea^ parivattitvā supitvā divā vuṭṭhahanti. taṃ disvā  so diṭṭhigatiko -- ``suttakāle nirodhaṃ samāpannā, pabuddhakāle  nirodhā vuṭṭhitā''ti maññamāno evamāha.</p>
              <p>[03] ayaṃ pana poṭṭhapādo paribbājako paṇḍitajātiko. tenassa taṃ  kathaṃ sutvā vippaṭisāro uppajji. ``imesaṃ kathā eḷamūgakathā viya  cattāro hi nirodhe ete paññapenti, iminā ca nirodhena nāma ekena  bhavitabbaṃ, na bahunā. tenāpi ekena aññeneva bhavitabbaṃ, so pana  aññena ñātuṃ na ^a^P2.0371^ea^ sakkā aññatra sabbaññunā. sace bhagavā idha  abhavissa `ayaṃ nirodho ayaṃ na nirodho'ti dīpasahassaṃ viya  ujjāletvā ajjameva pākaṭaṃ akarissā''ti dasabalaññeva anussari.  tasmā ``tassa mayhaṃ bhante''tiādimāha. tattha ^b^aho  nūnā^eb^ti anussaraṇatthe nipātadvayaṃ, tena tassa bhagavantaṃ  anussarantassa etadahosi ``aho nūna bhagavā aho nūna sugato''ti.  ^b^yo imesa^eb^nti yo etesaṃ nirodhadhammānaṃ sukusalo nipuṇo  cheko, so bhagavā aho nūna katheyya, sugato aho nūna katheyyāti  ayamettha adhippāyo. ^b^pakataññū^eb^ti ciṇṇavasitāya pakatiṃ  sabhāvaṃ jānātīti pakataññū. ^b^kathaṃ nu kho^eb^ti idaṃ paribbājako  ``mayaṃ bhagavā na jānāma, tumhe jānātha, kathetha no''ti āyācanto  vadati. atha bhagavā kathento ``tatra poṭṭhapādā''tiādimāha. </p>
            </h4>
          </h3>
          <h3>
            <h3n> ahetukasaññuppādanirodhakathāvaṇṇanā </h3n>
            <h4>
              <h4n> </h4n>
              <p>[03] 412^b^.^eb^ tattha ^b^tatrā^eb^ti tesu samaṇabrāhmaṇesu.  ^b^āditova tesaṃ aparaddha^eb^nti tesaṃ ādimhiyeva ^a^V1.0276^ea^ viraddhaṃ,  gharamajjheyeva pakkhalitāti dīpeti. ^b^sahetū sappaccayā^eb^ti ettha  hetupi paccayopi kāraṇasseva nāmaṃ, sakāraṇāti attho. taṃ pana  kāraṇaṃ dassento ``sikkhā ekā''ti āha. tattha  ^b^sikkhā ekā saññā uppajjantī^eb^ti sikkhāya ekaccā saññā  jāyantīti attho. </p>
              <p>[03] 413^b^.^eb^ ^b^kā ca sikkhāti bhagavā avocā^eb^ti  katamā ca sā sikkhāti bhagavā vitthāretukamyatāpucchāvasena avoca.  atha yasmā adhisīlasikkhā adhicittasikkhā  adhipaññāsikkhāti tisso sikkhā honti. tasmā tā dassento  bhagavā saññāya sahetukaṃ uppādanirodhaṃ dīpetuṃ buddhuppādato pabhuti  tantidhammaṃ ṭhapento ``idha poṭṭhapāda, tathāgato loke''tiādimāha.  tattha adhisīlasikkhā ^a^M1.0306^ea^ adhicittasikkhāti dve eva sikkhā  sarūpena āgatā, tatiyā pana ``ayaṃ dukkhanirodhagāminī paṭipadāti  kho poṭṭhapāda mayā ekaṃsiko dhammo desito''ti ettha  sammādiṭṭhisammāsaṅkappavasena pariyāpannattā āgatāti veditabbā.  ^b^kāmasaññā^eb^ti pañcakāmaguṇikarāgopi asamuppannakāmacāropi  ^a^P2.0372^ea^. tattha pañcakāmaguṇikarāgo anāgāmimaggena samugghātaṃ gacchati,  asamuppannakāmacāro pana imasmiṃ ṭhāne vaṭṭati. tasmā ^b^tassa yā  purimā kāmasaññā^eb^ti tassa paṭhamajjhānasamaṅgino yā pubbe  uppannapubbāya kāmasaññāya sadisattā purimā kāmasaññāti vucceyya,  sā nirujjhati, anuppannāva nuppajjatīti attho.</p>
              <p>[03] ^b^vivekajapītisukhasukhumasaccasaññīyeva tasmiṃ samaye  hotī^eb^ti tasmiṃ paṭhamajjhānasamaye vivekajapītisukhasaṅkhātā  sukhumasaññā saccā hoti, bhūtā hotīti attho. atha vā  kāmacchandādioḷārikaṅgappahānavasena sukhumā ca sā bhūtatāya saccā  ca saññāti sukhumasaccasaññā, vivekajehi pītisukhehi sampayuttā  sukhumasaccasaññāti vivekajapītisukhasukhumasaccasaññā sā assa  atthīti vivekajapītisukhasukhumasaccasaññīti evamettha attho daṭṭhabbo.  esa nayo sabbattha. ^b^evampi sikkhā^eb^ti ettha yasmā  paṭhamajjhānaṃ samāpajjanto adhiṭṭhahanto, vuṭṭhahanto ca sikkhati, tasmā  taṃ evaṃ sikkhitabbato sikkhāti vuccati. tenapi  sikkhāsaṅkhātena paṭhamajjhānena evaṃ ekā  vivekajapītisukhasukhumasaccasaññā uppajjati. evaṃ ekā kāmasaññā  nirujjhatīti attho. ^b^ayaṃ sikkhāti bhagavā avocā^eb^ti  ayaṃ paṭhamajjhānasaṅkhātā ekā sikkhāti, bhagavā āha.  etenupāyena sabbattha attho daṭṭhabbo.</p>
              <p>[03] yasmā pana aṭṭhamasamāpattiyā aṅgato sammasanaṃ buddhānaṃyeva  hoti, sāvakesu sāriputtasadisānampi ^a^V1.0277^ea^ natthi, kalāpato sammasanaṃyeva  pana sāvakānaṃ hoti, idañca ``saññā saññā''ti, evaṃ aṅgato  sammasanaṃ uddhaṭaṃ. tasmā ^a^M1.0307^ea^ ākiñcaññāyatanaparamaṃyeva saññaṃ dassetvā  puna tadeva saññagganti dassetuṃ ``yato kho poṭṭhapāda...pe0...  saññaggaṃ phusatī''ti āha. </p>
              <p>[03] 414^b^.^eb^ tattha ^a^P2.0373^ea^ ^b^yato kho poṭṭhapāda bhikkhū^eb^ti yo  nāma poṭṭhapāda bhikkhu. ^b^idha sakasaññī hotī^eb^ti idha sāsane  sakasaññī hoti, ayameva vā pāṭho, attano paṭhamajjhānasaññāya  saññavā hotīti attho. ^b^so tato amutra tato amutrā^eb^ti so  bhikkhu tato paṭhamajjhānato amutra dutiyajjhāne, tatopi amutra  tatiyajjhāneti evaṃ tāya tāya jhānasaññāya sakasaññī sakasaññī  hutvā anupubbena saññaggaṃ phusati. ^b^saññagga^eb^nti  ākiñcaññāyatanaṃ vuccati. kasmā? lokiyānaṃ  kiccakārakasamāpattīnaṃ aggattā. ākiñcaññāyatanasamāpattiyañhi  ṭhatvā nevasaññānāsaññāyatanampi nirodhampi samāpajjanti. iti sā  lokiyānaṃ kiccakārakasamāpattīnaṃ aggattā saññagganti vuccati, taṃ  phusati pāpuṇātīti attho.</p>
              <p>[03] idāni abhisaññānirodhaṃ dassetuṃ ^b^``tassa saññagge  ṭhitassā''^eb^tiādimāha. tattha ^b^ceteyyaṃ, abhisaṅkhareyya^eb^nti  padadvaye ca jhānaṃ samāpajjanto ceteti nāma, punappunaṃ kappetīti attho.  uparisamāpattiatthāya nikantiṃ kurumāno abhisaṅkharoti nāma.  ^b^imā ca me saññā nirujjheyyu^eb^nti imā ākiñcaññāyatanasaññā  nirujjheyyuṃ. ^b^aññā ca oḷārikā^eb^ti aññā ca oḷārikā  bhavaṅgasaññā uppajjeyyuṃ. ^b^so na ceva ceteti na  abhisaṅkharotī^eb^ti ettha kāmaṃ cesa cetentova na ceteti,  abhisaṅkharontova nābhisaṅkharoti. imassa bhikkhuno  ākiñcaññāyatanato vuṭṭhāya nevasaññānāsaññāyatanaṃ samāpajjitvā  ``ekaṃ dve cittavāre ṭhassāmī''ti ābhogasamannāhāro natthi.  uparinirodhasamāpattatthāya eva pana ābhogasamannāhāro atthi,  svāyamattho puttagharācikkhaṇena dīpetabbo.</p>
              <p>[03] pitugharamajjhena kira gantvā pacchābhāge puttassa gharaṃ hoti,  tato paṇītaṃ bhojanaṃ ādāya āsanasālaṃ āgataṃ daharaṃ thero --  ``manāpo piṇḍapāto kuto ābhato''ti pucchi. so ``asukassa  gharato''ti laddhagharameva ācikkhi. yena panassa pitugharamajjhena  gatopi āgatopi ^a^M1.0308^ea^ tattha ābhogopi natthi. tattha āsanasālā viya  ākiñcaññāyatanasamāpatti ^a^P2.0374^ea^ daṭṭhabbā, pitugehaṃ viya  nevasaññānāsaññāyatanasamāpatti, puttagehaṃ viya nirodhasamāpatti,  āsanasālāya ṭhatvā pitugharaṃ amanasikaritvā puttagharācikkhaṇaṃ viya  ākiñcaññāyatanato vuṭṭhāya nevasaññānāsaññāyatanaṃ samāpajjitvā  ``ekaṃ dve cittavāre ṭhassāmī''ti pitugharaṃ amanasikaritvāva  ^a^V1.0278^ea^ uparinirodhasamāpattatthāya manasikāro, evamesa cetentova na ceteti,  abhisaṅkharontova nābhisaṅkharoti. ^b^tā ceva saññā^eb^ti tā  jhānasaññā nirujjhanti. ^b^aññā cā^eb^ti aññā ca oḷārikā  bhavaṅgasaññā nuppajjanti. ^b^so nirodhaṃ phusatī^eb^ti so evaṃ  paṭipanno bhikkhu saññāvedayitanirodhaṃ phusati vindati paṭilabhati.</p>
              <p>[03] ^b^anupubbābhisaññānirodhasampajānasamāpatti^eb^nti ettha  ^b^abhī^eb^ti upasaggamattaṃ, sampajānapadaṃ nirodhapadena antarikaṃ katvā  vuttaṃ. anupaṭipāṭiyā sampajānasaññānirodhasamāpattīti ayaṃ  panetthattho. tatrāpi sampajānasaññānirodhasamāpattīti  sampajānantassa ante saññā nirodhasamāpatti sampajānantassa vā  paṇḍitassa bhikkhuno saññānirodhasamāpattīti ayaṃ visesattho.</p>
              <p>[03] idāni idha ṭhatvā nirodhasamāpattikathā kathetabbā. sā  panesā sabbākārena visuddhimagge paññābhāvanānisaṃsādhikāre  kathitā, tasmā tattha kathitatova gahetabbā.</p>
              <p>[03] evaṃ bhagavā poṭṭhapādassa paribbājakassa nirodhakathaṃ kathetvā --  atha naṃ tādisāya kathāya aññattha abhāvaṃ paṭijānāpetuṃ ``taṃ kiṃ  maññasī''tiādimāha. paribbājakopi ``bhagavā ajja tumhākaṃ kathaṃ  ṭhapetvā na mayā evarūpā kathā sutapubbā''ti paṭijānanto, ``no  hetaṃ bhante''ti vatvā puna sakkaccaṃ bhagavato kathāya uggahitabhāvaṃ  dassento ``evaṃ kho ahaṃ bhante''tiādimāha. athassa bhagavā  ``sūggahitaṃ tayā''ti anujānanto ``evaṃ poṭṭhapādā''ti āha. </p>
              <p>[03] 415^b^.^eb^ atha paribbājako ``bhagavatā  `ākiñcaññāyatanaṃ saññagga'nti vuttaṃ. etadeva nu kho saññaggaṃ,  udāhu avasesasamāpattīsupi ^a^P2.0375^ea^ saññaggaṃ atthī''ti cintetvā tamatthaṃ  pucchanto ``ekaññeva nu kho''tiādimāha. bhagavāpissa vissajjesi.  tattha ^b^puthūpī^eb^ti bahūnipi. ^b^yathā yathā kho, poṭṭhapāda,  nirodhaṃ^eb^ ^a^M1.0309^ea^ ^b^phusatī^eb^ti pathavīkasiṇādīsu yena yena kasiṇena,  paṭhamajjhānādīnaṃ vā yena yena jhānena. idaṃ vuttaṃ hoti -- sace hi  pathavīkasiṇena karaṇabhūtena pathavīkasiṇasamāpattiṃ ekavāraṃ  samāpajjanto purimasaññānirodhaṃ phusati ekaṃ saññaggaṃ, atha dve vāre,  tayo vāre, vārasataṃ, vārasahassaṃ, vārasatasahassaṃ vā samāpajjanto  purimasaññānirodhaṃ phusati, satasahassaṃ, saññaggāni. esa nayo  sesakasiṇesu. jhānesupi sace paṭhamajjhānena karaṇabhūtena  ekavāraṃ purimasaññānirodhaṃ phusati ekaṃ saññaggaṃ. atha dve vāre  ^a^V1.0279^ea^, tayo vāre, vārasataṃ, vārasahassaṃ, vārasatasahassaṃ vā  purimasaññānirodhaṃ phusati, satasahassaṃ saññaggāni. esa nayo  sesajjhānasamāpattīsupi. iti ekavāraṃ samāpajjanavasena vā sabbampi  sañjānanalakkhaṇena saṅgahetvā vā ekaṃ saññaggaṃ hoti, aparāparaṃ  samāpajjanavasena bahūni. </p>
              <p>[03] 416^b^.^eb^ ^b^saññā nu kho, bhante^eb^ti bhante  nirodhasamāpajjanakassa bhikkhuno ``saññā nu kho paṭhamaṃ  uppajjatī''ti pucchati. tassa bhagavā ``saññā kho, poṭṭhapādā''ti  byākāsi. tattha ^b^saññā^eb^ti jhānasaññā. ^b^ñāṇa^eb^nti  vipassanāñāṇaṃ. aparo nayo, ^b^saññā^eb^ti vipassanā saññā.  ^b^ñāṇa^eb^nti maggañāṇaṃ. aparo nayo, ^b^saññā^eb^ti maggasaññā.  ^b^ñāṇa^eb^nti phalañāṇaṃ. tipiṭakamahāsivatthero panāha --</p>
              <p>[03] kiṃ ime bhikkhū bhaṇanti, poṭṭhapādo heṭṭhā bhagavantaṃ nirodhaṃ  pucchi. idāni nirodhā vuṭṭhānaṃ pucchanto ``bhagavā nirodhā  vuṭṭhahantassa kiṃ paṭhamaṃ arahattaphalasaññā uppajjati, udāhu  paccavekkhaṇañāṇa''nti vadati. athassa bhagavā yasmā phalasaññā  paṭhamaṃ uppajjati, pacchā paccavekkhaṇañāṇaṃ ^a^P2.0376^ea^. tasmā ``saññā kho  poṭṭhapādā''ti āha. tattha ^b^saññuppādā^eb^ti arahattaphalasaññāya  uppādā, pacchā ``idaṃ arahattaphala''nti evaṃ  paccavekkhaṇañāṇuppādo hoti. ^b^idappaccayā kira me^eb^ti  phalasamādhisaññāpaccayā kira mayhaṃ paccavekkhaṇañāṇaṃ uppannanti. </p>
            </h4>
          </h3>
          <h3>
            <h3n> saññāattakathāvaṇṇanā </h3n>
            <h4>
              <h4n> </h4n>
              <p>[03] 417^b^.^eb^ idāni paribbājako yathā nāma gāmasūkaro  gandhodakena nhāpetvā gandhehi anulimpitvā mālādāmaṃ piḷandhitvā  sirisayane āropitopi ^a^M1.0310^ea^ sukhaṃ na vindati, vegena gūthaṭṭhānameva gantvā  sukhaṃ vindati. evameva bhagavatā saṇhasukhumatilakkhaṇabbhāhatāya  desanāya nhāpitavilittamaṇḍitopi nirodhakathāsirisayanaṃ āropitopi  tattha sukhaṃ na vindanto gūthaṭṭhānasadisaṃ attano laddhiṃ gahetvā tameva  pucchanto ``saññā nu kho, bhante, purisassa attā''tiādimāha.  athassānumatiṃ gahetvā byākātukāmo bhagavā -- ``kaṃ pana  tva''ntiādimāha. tato so ``arūpī attā''ti evaṃ laddhiko  samānopi ``bhagavā desanāya sukusalo, so me āditova laddhiṃ mā  viddhaṃsetū''ti cintetvā attano laddhiṃ pariharanto ``oḷārikaṃ  kho''tiādimāha. athassa bhagavā tattha dosaṃ dassento  ``oḷāriko ca hi te''tiādimāha ^a^V1.0280^ea^. tattha ^b^evaṃ santa^eb^nti  evaṃ sante. bhummatthe hi etaṃ upayogavacanaṃ. evaṃ santaṃ attānaṃ  paccāgacchato tavāti ayaṃ vā ettha attho. catunnaṃ khandhānaṃ  ekuppādekanirodhattā kiñcāpi yā saññā uppajjati, sāva nirujjhati.  aparāparaṃ upādāya pana ``aññā ca saññā uppajjanti, aññā ca  saññā nirujjhantī''ti vuttaṃ. </p>
              <p>[03] 418-420^b^.^eb^ idāni aññaṃ laddhiṃ dassento -- ``manomayaṃ  kho ahaṃ, bhante''tiādiṃ vatvā tatrāpi dose dinne yathā nāma  ummattako yāvassa saññā nappatiṭṭhāti, tāva aññaṃ gahetvā aññaṃ  vissajjeti, saññāpatiṭṭhānakāle pana vattabbameva vadati, evameva  ^a^P2.0377^ea^ aññaṃ gahetvā aññaṃ vissajjetvā idāni attano laddhiṃyeva vadanto ``arūpī  kho''tiādimāha. tatrāpi yasmā so saññāya uppādanirodhaṃ  icchati, attānaṃ pana sassataṃ maññati. tasmā tathevassa dosaṃ  dassento bhagavā ``evaṃ santampī''tiādimāha. tato paribbājako  micchādassanena abhibhūtattā bhagavatā vuccamānampi taṃ nānattaṃ  ajānanto ``sakkā panetaṃ, bhante, mayā''tiādimāha. athassa bhagavā  yasmā so saññāya uppādanirodhaṃ passantopi saññāmayaṃ attānaṃ  niccameva maññati. tasmā ``dujjānaṃ kho''tiādimāha.</p>
              <p>[03] tatthāyaṃ saṅkhepattho -- tava aññā diṭṭhi, aññā khanti,  aññā ruci, aññathāyeva te dassanaṃ pavattaṃ, aññadeva ca te khamati  ceva ruccati ca, aññatra ^a^M1.0311^ea^ ca te āyogo, aññissāyeva paṭipattiyā  yuttapayuttatā, aññattha ca te ācariyakaṃ, aññasmiṃ titthāyatane  ācariyabhāvo. tena tayā evaṃ aññadiṭṭhikena aññakhantikena  aññarucikena aññatrāyogena aññatrācariyakena dujjānaṃ etanti. atha  paribbājako -- ``saññā vā purisassa attā hotu, aññā vā  saññā, taṃ sassatādi bhāvamassa pucchissa''nti puna ``kiṃ pana  bhante''tiādimāha.</p>
              <p>[03] tattha ^b^loko^eb^ti attānaṃ sandhāya vadati. ^b^na hetaṃ  poṭṭhapāda atthasañhita^eb^nti poṭṭhapāda etaṃ diṭṭhigataṃ na  idhalokaparalokātthanissitaṃ, na attatthaparatthanissitaṃ. ^b^na  dhammasaṃhita^eb^nti na navalokuttaradhammanissitaṃ.  ^b^nādibrahmacariyaka^eb^nti sikkhattayasaṅkhātassa  sāsanabrahmacariyakassa na ādimattaṃ, adhisīlasikkhāmattampi na hoti.  ^b^na nibbidāyā^eb^ti saṃsāravaṭṭe nibbindanatthāya na saṃvattati.  ^b^na^eb^ ^a^P2.0378^ea^ ^b^virāgāyā^eb^ti vaṭṭavirāgatthāya na saṃvattati. ^b^na  nirodhāyā^eb^ti vaṭṭassa nirodhakaraṇatthāya na saṃvattati. ^b^na  upasamāyā^eb^ti vaṭṭassa vūpasamanatthāya na saṃvattati. ^b^na  abhiññāyā^eb^ti vaṭṭābhijānanāya paccakkhakiriyāya na saṃvattati.  ^b^na sambodhāyā^eb^ti vaṭṭasambujjhanatthāya na ^a^V1.0281^ea^ saṃvattati. ^b^na  nibbānāyā^eb^ti amatamahānibbānassa paccakkhakiriyāya na saṃvattati.</p>
              <p>[03] ^b^idaṃ dukkha^eb^ntiādīsu taṇhaṃ ṭhapetvā tebhūmakā pañcakkhandhā  dukkhanti, tasseva dukkhassa pabhāvanato sappaccayā taṇhā  dukkhasamudayoti. ubhinnaṃ appavatti dukkhanirodhoti,  ariyo aṭṭhaṅgiko maggo dukkhanirodhagāminī paṭipadāti mayā  byākatanti attho. evañca pana vatvā bhagavā ``imassa  paribbājakassa maggapātubhāvo vā phalasacchikiriyā vā natthi,  mayhañca bhikkhācāravelā''ti cintetvā tuṇhī ahosi.  paribbājakopi taṃ ākāraṃ ñatvā bhagavato gamanakālaṃ ārocento viya  ``evameta''ntiādimāha. </p>
              <p>[03] 421^b^.^eb^ ^b^vācāsannitodakenā^eb^ti vacanapatodena.  ^b^sañjhabbharimakaṃsū^eb^ti sañjhabbharitaṃ nirantaraṃ phuṭṭhaṃ akaṃsu, upari  vijjhiṃsūti vuttaṃ hoti. ^b^bhūta^eb^nti sabhāvato vijjamānaṃ.  ^b^tacchaṃ, tatha^eb^nti tasseva vevacanaṃ. ^b^dhammaṭṭhitata^eb^nti  navalokuttaradhammesu ^a^M1.0312^ea^ ṭhitasabhāvaṃ. ^b^dhammaniyāmata^eb^nti  lokuttaradhammaniyāmataṃ. buddhānañhi catusaccavinimuttā kathā nāma  natthi. tasmā sā edisā hoti. </p>
            </h4>
          </h3>
          <h3>
            <h3n> cittahatthisāriputtapoṭṭhapādavatthuvaṇṇanā </h3n>
            <h4>
              <h4n> </h4n>
              <p>[03] 422^b^.^eb^ ^b^citto ca hatthisāriputto^eb^ti so kira  sāvatthiyaṃ hatthiācariyassa putto bhagavato santike pabbajitvā tīṇi  piṭakāni uggahetvā sukhumesu atthantaresu kusalo ahosi, pubbe  katapāpakammavasena pana sattavāre vibbhamitvā gihi jāto.  kassapasammāsambuddhassa kira sāsane dve sahāyakā ahesuṃ, aññamaññaṃ  samaggā ekatova sajjhāyanti. tesu eko anabhirato gihibhāve  cittaṃ uppādetvā itarassa ārocesi. so gihibhāve ādīnavaṃ  pabbajjāya ānisaṃsaṃ ^a^P2.0379^ea^ dassetvā taṃ ovadi. so taṃ sutvā  abhiramitvā punekadivasaṃ tādise citte uppanne taṃ etadavoca ``mayhaṃ  āvuso evarūpaṃ cittaṃ uppajjati -- `imāhaṃ pattacīvaraṃ tuyhaṃ  dassāmī'ti''. so pattacīvaralobhena tassa gihibhāve ānisaṃsaṃ  dassetvā pabbajjāya ādīnavaṃ kathesi. athassa taṃ sutvāva  gihibhāvato cittaṃ virajjitvā pabbajjāyameva abhirami. evamesa tadā  sīlavantassa bhikkhuno gihibhāve ānisaṃsakathāya kathitattā idāni  cha vāre vibbhamitvā sattame vāre pabbajito. mahāmoggallānassa,  mahākoṭṭhikattherassa ca abhidhammakathaṃ kathentānaṃ antarantarā kathaṃ  opāteti. atha naṃ mahākoṭṭhikatthero apasādeti. so ^a^V1.0282^ea^  mahāsāvakassa kathite patiṭṭhātuṃ asakkonto vibbhamitvā gihi jāto.  poṭṭhapādassa panāyaṃ gihisahāyako hoti. tasmā vibbhamitvā  dvīhatīhaccayena poṭṭhapādassa santikaṃ gato. atha naṃ so disvā  ``samma kiṃ tayā kataṃ, evarūpassa nāma satthu sāsanā  apasakkantosi, ehi pabbajituṃ idāni te vaṭṭatī''ti taṃ gahetvā  bhagavato santikaṃ agamāsi. tena vuttaṃ ``citto ca  hatthisāriputto poṭṭhapādo ca paribbājako''ti. </p>
              <p>[03] 423^b^.^eb^ ^b^andhā^eb^ti paññācakkhuno natthitāya andhā,  tasseva abhāvena acakkhukā. ^b^tvaṃyeva nesaṃ eko cakkhumā^eb^ti  subhāsitadubbhāsitajānanabhāvamattena paññācakkhunā cakkhumā.  ^b^ekaṃsikā^eb^ti ekakoṭṭhāsā. ^b^paññattā^eb^ti ^a^M1.0313^ea^ ṭhapitā.  ^b^anekaṃsikā^eb^ti na ekakoṭṭhāsā ekeneva koṭṭhāsena sassatāti vā  asassatāti vā na vuttāti attho. </p>
            </h4>
          </h3>
          <h3>
            <h3n> ekaṃsikadhammavaṇṇanā </h3n>
            <h4>
              <h4n> </h4n>
              <p>[03] 424-425^b^.^eb^ ^b^santi poṭṭhapādā^eb^ti idaṃ bhagavā kasmā  ārabhi? bāhirakehi paññāpitaniṭṭhāya aniyyānikabhāvadassanatthaṃ.  sabbe hi titthiyā yathā bhagavā amataṃ nibbānaṃ, evaṃ attano attano  samaye lokathupikādivasena niṭṭhaṃ paññapenti, sā ca na niyyānikā.  yathā paññattā ^a^P2.0380^ea^ hutvā na niyyāti na gacchati, aññadatthu paṇḍitehi  paṭikkhittā nivattati, taṃ dassetuṃ bhagavā evamāha. tattha  ^b^ekantasukhaṃ lokaṃ jānaṃ passa^eb^nti puratthimāya disāya  ekantasukho loko pacchimādīnaṃ vā aññatarāyāti evaṃ jānantā evaṃ  passantā viharatha. diṭṭhapubbāni kho tasmiṃ loke manussānaṃ  sarīrasaṇṭhānādīnīti. ^b^appāṭihīrakata^eb^nti appāṭihīrakataṃ  paṭiharaṇavirahitaṃ, aniyyānikanti vuttaṃ hoti. </p>
              <p>[03] 426-427^b^.^eb^ ^b^janapadakalyāṇī^eb^ti janapade aññāhi  itthīhi vaṇṇasaṇṭhānavilāsākappādīhi asadisā. </p>
            </h4>
          </h3>
          <h3>
            <h3n> tayoattapaṭilābhavaṇṇanā </h3n>
            <h4>
              <h4n> </h4n>
              <p>[03] 428^b^.^eb^ evaṃ bhagavā paresaṃ niṭṭhāya aniyyānikattaṃ  dassetvā attano niṭṭhāya niyyānikabhāvaṃ dassetuṃ ``tayo kho me  poṭṭhapādā''tiādimāha. tattha ^b^attapaṭilābho^eb^ti  attabhāvapaṭilābho, ettha ca bhagavā tīhi attabhāvapaṭilābhehi tayo  bhave dassesi. oḷārikattabhāvapaṭilābhena ^a^V1.0283^ea^ avīcito paṭṭhāya  paranimmitavasavattipariyosānaṃ kāmabhavaṃ dassesi.  manomayāttabhāvapaṭilābhena paṭhamajjhānabhūmito paṭṭhāya  akaniṭṭhabrahmalokapariyosānaṃ rūpabhavaṃ dassesi.  arūpāttabhāvapaṭilābhena ākāsānañcāyatanabrahmalokato paṭṭhāya  nevasaññānāsaññāyatanabrahmalokapariyosānaṃ arūpabhavaṃ dassesi.  saṃkilesikā dhammā nāma dvādasa akusalacittuppādā.  vodāniyā dhammā nāma samathavipassanā. </p>
              <p>[03] 429^b^.^eb^ ^b^paññāpāripūriṃ^eb^ ^a^M1.0314^ea^ ^b^vepullatta^eb^nti  maggapaññāphalapaññānaṃ pāripūriñceva vipulabhāvañca. ^b^pāmujja^eb^nti  taruṇapīti. ^b^pītī^eb^ti balavatuṭṭhi. kiṃ vuttaṃ hoti? yaṃ  avocumha ``sayaṃ abhiññā sacchikatvā upasampajja vihiratī''ti,  tattha tassa evaṃ viharato taṃ pāmojjañceva bhavissati, pīti ca  nāmakāyapassaddhi ca sati ca sūpaṭṭhitā uttamañāṇañca sukho ca  vihāro. sabbavihāresu ca ayameva vihāro ``sukho''ti vattuṃ yutto  ``upasanto paramamadhuro''ti. tattha ^a^P2.0381^ea^ paṭhamajjhāne pāmojjādayo chapi  dhammā labbhanti, dutiyajjhāne dubbalapītisaṅkhātaṃ pāmojjaṃ nivattati,  sesā pañca labbhanti. tatiye pīti nivattati, sesā cattāro  labbhanti. tathā catutthe. imesu catūsu jhānesu sampasādanasutte  suddhavipassanā pādakajjhānameva kathitaṃ. pāsādikasutte catūhi  maggehi saddhiṃ vipassanā kathitā. dasuttarasutte  catutthajjhānikaphalasamāpatti kathitā. imasmiṃ poṭṭhapādasutte pāmojjaṃ  pītivevacanameva katvā dutiyajjhānikaphalasamāpattināma kathitāti  veditabbā. </p>
              <p>[03] 432-437^b^.^eb^ ^b^ayaṃ vā so^eb^ti ettha vā saddo  vibhāvanattho hoti. ^b^ayaṃ so^eb^ti evaṃ vibhāvetvā pakāsetvā  byākareyyāma. yathāpare ``ekantasukhaṃ attānaṃ sañjānāthā''ti puṭṭhā  ``no''ti vadanti, na evaṃ vadāmāti attho.  ^b^sappāṭihīrakata^eb^nti sappāṭiharaṇaṃ, niyyānikanti attho.  ^b^mogho hotī^eb^ti tuccho hoti, natthi so tasmiṃ samayeti  adhippāyo. ^b^sacco hotī^eb^ti bhūto hoti, sveva tasmiṃ samaye  sacco hotīti attho. ettha panāyaṃ citto attano asabbaññutāya  tayo attapaṭilābhe kathetvā attapaṭilābho nāma paññattimattaṃ etanti  uddharituṃ nāsakkhi, attapaṭilābho tveva niyyātesi. athassa bhagavā  rūpādayo cettha dhammā, attapaṭilābhoti pana nāmamattametaṃ, tesu tesu  rūpādīsu sati evarūpā vohārā hontīti dassetukāmo tasseva kathaṃ  gahetvā nāmapaññattivasena niyyātanatthaṃ ``yasmiṃ citta  samaye''tiādimāha. </p>
              <p>[03] 438^b^.^eb^ evañca pana vatvā paṭipucchitvā vinayanatthaṃ  puna ``sace taṃ, citta, evaṃ puccheyyu''ntiādimāha ^a^V1.0284^ea^. tattha yo  me ahosi atīto attapaṭilābho ^a^M1.0315^ea^, sveva me attapaṭilābho, tasmiṃ  samaye sacco ahosi, mogho anāgato mogho paccuppannoti ^a^P2.0382^ea^ ettha tāva  imamatthaṃ dasseti -- yasmā ye te atītā dhammā, te etarahi natthi,  ahesunti pana saṅkhyaṃ gatā, tasmā sopi me attapaṭilābho tasmiṃyeva  samaye sacco ahosi. anāgatapaccuppannānaṃ pana dhammānaṃ tadā abhāvā  tasmiṃ samaye ``mogho anāgato, mogho paccuppanno''ti, evaṃ atthato  nāmamattameva attapaṭilābhaṃ paṭijānāti. anāgatapaccuppannesupi eseva  nayo. </p>
              <p>[03] 439-443^b^.^eb^ atha bhagavā tassa byākaraṇena saddhiṃ attano  byākaraṇaṃ saṃsandituṃ ``evameva kho cittā''tiādīni vatvā  puna opammato tamatthaṃ sādhento ^b^``seyyathāpi citta gavā  khīra''^eb^ntiādimāha. tatrāyaṃ saṅkhepattho, yathā gavā khīraṃ,  khīrādīhi ca dadhiādīni bhavanti, tattha yasmiṃ samaye khīraṃ hoti,  na tasmiṃ samaye dadhīti vā navanītādīsu vā aññataranti saṅkhyaṃ  niruttiṃ nāmaṃ vohāraṃ gacchati. kasmā? ye dhamme upādāya  dadhītiādi vohārā honti, tesaṃ abhāvā. atha kho khīraṃ tveva  tasmiṃ samaye saṅkhyaṃ gacchati. kasmā? ye dhamme upādāya  khīranti saṅkhyā nirutti nāmaṃ vohāro hoti, tesaṃ bhāvāti. esa  nayo sabbattha. ^b^imā kho cittā^eb^ti oḷāriko attapaṭilābho  iti ca manomayo attapaṭilābho iti ca arūpo attapaṭilābho iti  ca imā kho citta lokasamaññā loke samaññāmattakāni  samanujānanamattakāni etāni. tathā lokaniruttimattakāni  vacanapathamattakāni vohāramattakāni nāmapaṇṇattimattakāni etānīti.  evaṃ bhagavā heṭṭhā tayo attapaṭilābhe kathetvā idāni sabbametaṃ  vohāramattakanti vadati. kasmā? yasmā paramatthato satto nāma  natthi, suñño tuccho esa loko.</p>
              <p>[03] buddhānaṃ pana dve kathā sammutikathā ca paramatthakathā ca. tattha  ``satto poso devo brahmā''tiādikā ``sammutikathā'' nāma.  ``aniccaṃ dukkhamanattā khandhā dhātuyo āyatanāni satipaṭṭhānā  sammappadhānā''tiādikā paramatthakathā nāma. tattha yo  sammutidesanāya ``satto''ti ^a^P2.0383^ea^ vā ``poso''ti vā ``devo''ti vā  ``brahmā''ti vā vutte vijānituṃ paṭivijjhituṃ niyyātuṃ ^a^M1.0316^ea^  arahattajayaggāhaṃ gahetuṃ sakkoti, tassa bhagavā āditova ``satto''ti  vā ``poso''ti vā ``devo''ti vā ``brahmā''ti vā katheti, yo  paramatthadesanāya ``anicca''nti vā ``dukkha''nti vātiādīsu  aññataraṃ sutvā vijānituṃ paṭivijjhituṃ niyyātuṃ arahattajayaggāhaṃ  gahetuṃ sakkoti, tassa ``anicca''nti vā ``dukkha''nti vātiādīsu  aññatarameva katheti. tathā sammutikathāya ^a^V1.0285^ea^ bujjhanakasattassāpi na  paṭhamaṃ paramatthakathaṃ katheti. sammutikathāya pana bodhetvā pacchā  paramatthakathaṃ katheti. paramatthakathāya bujjhanakasattassāpi na paṭhamaṃ  sammutikathaṃ katheti. paramatthakathāya pana bodhetvā pacchā sammutikathaṃ  katheti. pakatiyā pana paṭhamameva paramatthakathaṃ kathentassa desanā  lūkhākārā hoti, tasmā buddhā paṭhamaṃ sammutikathaṃ kathetvā pacchā  paramatthakathaṃ kathenti. sammutikathaṃ kathentāpi saccameva sabhāvameva  amusāva kathenti. paramatthakathaṃ kathentāpi saccameva sabhāvameva  amusāva kathenti. </p>
              <p>[21] duve saccāni akkhāsi, sambuddho vadataṃ varo. </p>
              <p>[22] sammutiṃ paramatthañca, tatiyaṃ nūpalabbhati.. </p>
              <p>[21] saṅketavacanaṃ saccaṃ, lokasammutikāraṇaṃ. </p>
              <p>[22] paramatthavacanaṃ saccaṃ, dhammānaṃ bhūtalakkhaṇanti..</p>
              <p>[03] ^b^yāhi tathāgato voharati aparāmasa^eb^nti yāhi  lokasamaññāhi lokaniruttīhi tathāgato taṇhāmānadiṭṭhiparāmāsānaṃ  abhāvā aparāmasanto voharatīti desanaṃ vinivaṭṭetvā arahattanikūṭena  niṭṭhāpesi. sesaṃ sabbattha uttānatthamevāti. </p>
              <p>[06] iti sumaṅgalavilāsiniyā dīghanikāyaṭṭhakathāyaṃ </p>
              <p>[06] poṭṭhapādasuttavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 10. subhasuttavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> subhamāṇavakavatthuvaṇṇanā </h3n>
            <h4>
              <h4n> </h4n>
              <p>[03] 444^b^.^eb^ ^b^evaṃ^eb^ ^a^P2.0384^ea^ ^a^V1.0286^ea^ ^a^M1.0317^ea^ ^b^me sutaṃ...pe0... sāvatthiya^eb^nti  subhasuttaṃ. tatrāyaṃ anuttānapadavaṇṇanā. ^b^aciraparinibbute  bhagavatī^eb^ti aciraṃ parinibbute bhagavati, parinibbānato uddhaṃ  māsamatte kāle. nidānavaṇṇanāyaṃ vuttanayeneva bhagavato pattacīvaraṃ  ādāya āgantvā khīravirecanaṃ pivitvā vihāre nisinnadivasaṃ  sandhāyetaṃ vuttaṃ. ^b^todeyyaputto^eb^ti todeyyabrāhmaṇassa putto, so  kira sāvatthiyā avidūre tudigāmo nāma atthi, tassa adhipatittā  todeyyoti saṅkhyaṃ gato. mahaddhano pana hoti  pañcacattālīsakoṭivibhavo, paramamaccharī -- ``dadato bhogānaṃ  aparikkhayo nāma natthī''ti cintetvā kassaci kiñci na deti,  puttampi āha -- </p>
              <p>[21] ``añjanānaṃ khayaṃ disvā, vammikānañca sañcayaṃ. </p>
              <p>[22] madhūnañca samāhāraṃ, paṇḍito gharamāvase''ti..</p>
              <p>[03] evaṃ adānameva sikkhāpetvā kāyassa bhedā tasmiṃyeva ghare  sunakho hutvā nibbatto. subho taṃ sunakhaṃ ativiya piyāyati.  attano bhuñjanakabhattaṃyeva bhojeti, ukkhipitvā varasayane sayāpeti.  atha bhagavā ekadivasaṃ nikkhante māṇave taṃ gharaṃ piṇḍāya pāvisi.  sunakho bhagavantaṃ disvā bhukkāraṃ karonto bhagavato samīpaṃ gato.  tato naṃ bhagavā avoca ``todeyya tvaṃ pubbepi maṃ `bho, bho'ti  paribhavitvā sunakho jāto, idānipi bhukkāraṃ katvā avīciṃ  gamissasī''ti. sunakho taṃ kathaṃ sutvā vippaṭisārī hutvā  uddhanantare chārikāya nipanno, manussā naṃ ukkhipitvā sayane  sayāpetuṃ nāsakkhiṃsu ^a^P2.0385^ea^.</p>
              <p>[03] subho āgantvā ``kenāyaṃ sunakho sayanā oropito''ti āha.  manussā ``na kenacī''ti ^a^V1.0287^ea^ vatvā taṃ pavattiṃ ārocesuṃ. māṇavo  sutvā ``mama pitā brahmaloke nibbatto, samaṇo pana gotamo me  pitaraṃ sunakhaṃ karoti yaṃ kiñci esa mukhārūḷhaṃ bhāsatī''ti  kujjhitvā bhagavantaṃ musāvādena ^a^M1.0318^ea^ codetukāmo vihāraṃ gantvā taṃ pavattiṃ  pucchi. bhagavā tassa tatheva vatvā avisaṃvādanatthaṃ āha -- ``atthi  pana te, māṇava, pitarā na akkhātaṃ dhana''nti. atthi, bho gotama,  satasahassagghanikā suvaṇṇamālā, satasahassagghanikā suvaṇṇapādukā,  satasahassagghanikā suvaṇṇapāti, satasahassañca kahāpaṇanti. gaccha  taṃ sunakhaṃ appodakaṃ madhupāyāsaṃ bhojetvā sayanaṃ āropetvā īsakaṃ  niddaṃ okkantakāle puccha, sabbaṃ te ācikkhissati, atha naṃ  jāneyyāsi -- ``pitā me eso''ti. so tathā akāsi.  sunakho sabbaṃ ācikkhi, tadā naṃ -- ``pitā me''ti ñatvā bhagavati  pasannacitto gantvā bhagavantaṃcuddasa pañhe pucchitvā  vissajjanapariyosāne bhagavantaṃ saraṇaṃ gato, taṃ sandhāya vuttaṃ ``subho  māṇavo todeyyaputto''ti. ^b^sāvatthiyaṃ paṭivasatī^eb^ti attano  bhogagāmato āgantvā vasati. </p>
              <p>[03] 445-446^b^.^eb^ ^b^aññataraṃ māṇavakaṃ āmantesī^eb^ti satthari  parinibbute ``ānandatthero kirassa pattacīvaraṃ gahetvā āgato,  mahājano taṃ dassanatthāya upasaṅkamatī''ti sutvā ``vihāraṃ kho pana  gantvā mahājanamajjhe na sakkā sukhena paṭisanthāraṃ vā kātuṃ, dhammakathaṃ  vā sotuṃ gehaṃ āgataṃyeva naṃ disvā sukhena paṭisanthāraṃ karissāmi,  ekā ca me kaṅkhā atthi, tampi naṃ pucchissāmī''ti cintetvā  aññataraṃ māṇavakaṃ āmantesi. ^b^appābādha^eb^ntiādīsu  ^b^ābādho^eb^ti visabhāgavedanā vuccati, yā ekadese uppajjitvā  cattāro iriyāpathe ayapaṭṭena ābandhitvā viya gaṇhati, tassā abhāvaṃ  pucchāti vadati. ^b^appātaṅko^eb^ti ^a^P2.0386^ea^ kicchajīvitakaro rogo  vuccati, tassāpi abhāvaṃ pucchāti vadati. gilānasseva ca uṭṭhānaṃ  nāma garukaṃ hoti, kāye balaṃ na hoti, tasmā niggelaññabhāvañca  balañca pucchāti vadati. ^b^phāsuvihāra^eb^nti  gamanaṭhānanisajjasayanesu catūsu iriyāpathesu sukhavihāraṃ pucchāti  vadati. athassa pucchitabbākāraṃ dassento  ``subho''tiādimāha. </p>
              <p>[03] 447^b^.^eb^ ^b^kālañca samayañca upādāyā^eb^ti kālañca  samayañca paññāya gahetvā upadhāretvāti attho. sace amhākaṃ sve  gamanakālo bhavissati, kāye balamattā ceva pharissati, gamanapaccayā  ca añño aphāsuvihāro ^a^M1.0319^ea^ na bhavissati, athetaṃ kālañca  gamanakāraṇasamavāyasaṅkhātaṃ samayañca upadhāretvā -- ``api eva  nāma sve āgaccheyyāmā''ti vuttaṃ hoti. </p>
              <p>[03] 448^b^.^eb^ ^b^cetakena^eb^ ^a^V1.0288^ea^ ^b^bhikkhunā^eb^ti cetiraṭṭhe jātattā  cetakoti evaṃ laddhanāmena. ^b^sammodanīyaṃ kathaṃ sāraṇīya^eb^nti  bho, ānanda, dasabalassa ko nāma ābādho ahosi, kiṃ bhagavā  paribhuñji. api ca satthu parinibbānena tumhākaṃ soko udapādi,  satthā nāma na kevalaṃ tumhākaṃyeva parinibbuto, sadevakassa lokassa  mahājāni, ko dāni añño maraṇā muccissati, yatra so sadevakassa  lokassa aggapuggalo parinibbuto, idāni kaṃ aññaṃ disvā maccurājā  lajjissatīti evamādinā nayena maraṇapaṭisaṃyuttaṃ sammodanīyaṃ kathaṃ  sāraṇīyaṃ vītisāretvā therassa hiyyo pītabhesajjānurūpaṃ āhāraṃ datvā  bhattakiccāvasāne ekamantaṃ nisīdi.</p>
              <p>[03] ^b^upaṭṭhāko santikāvacaro^eb^ti upaṭṭhāko hutvā santikāvacaro,  na randhagavesī. na vīmaṃsanādhippāyo. ^b^samīpacārī^eb^ti idaṃ  purimapadasseva vevacanaṃ. ^b^yesaṃ so bhavaṃ gotamo^eb^ti kasmā  pucchati? tassa kira evaṃ ahosi ``yesu dhammesu bhavaṃ gotamo imaṃ  lokaṃ patiṭṭhapesi, te tassa accayena naṭṭhā nu kho, dharanti nu kho,  sace dharanti, ānando jānissati, handa naṃ pucchāmī''ti, tasmā  pucchi. </p>
              <p>[03] 449^b^.^eb^ athassa ^a^P2.0387^ea^ thero tīṇi piṭakāni tīhi khandhehi  saṅgahetvā dassento ``tiṇṇaṃ kho''tiādimāha. māṇavo  saṅkhittena kathitaṃ asallakkhento -- ``vitthārato pucchissāmī''ti  cintetvā ``katamesaṃ tiṇṇa''ntiādimāha. </p>
            </h4>
          </h3>
          <h3>
            <h3n> sīlakkhandhavaṇṇanā </h3n>
            <h4>
              <h4n> </h4n>
              <p>[03] 450-453^b^.^eb^ tato therena ``ariyassa sīlakkhandhassā''ti  tesu dassitesu puna ^b^``katamo pana so, bho ānanda, ariyo  sīlakkhandho''^eb^ti ekekaṃ pucchi. theropissa buddhuppādaṃ dassetvā  tantidhammaṃ desento anukkamena bhagavatā vuttanayeneva sabbaṃ vissajjesi.  tattha ^b^atthi^eb^ ^a^M1.0320^ea^ ^b^cevettha uttarikaraṇīya^eb^nti ettha bhagavato sāsane  na sīlameva sāro, kevalañhetaṃ patiṭṭhāmattameva hoti. ito uttari  pana aññampi kattabbaṃ atthi yevāti dassesi. ^b^ito bahiddhā^eb^ti  buddhasāsanato bahiddhā. </p>
            </h4>
          </h3>
          <h3>
            <h3n> samādhikkhandhavaṇṇanā </h3n>
            <h4>
              <h4n> </h4n>
              <p>[03] 454^b^.^eb^ ^b^kathañca^eb^ ^a^V1.0289^ea^, ^b^māṇava, bhikkhu indriyesu  guttadvāro hotī^eb^ti idamāyasmā ānando ``katamo pana so, bho  ānanda, ariyo samādhikkhandho''ti evaṃ samādhikkhandhaṃ puṭṭhopi ye  te ``sīlasampanno indriyesu guttadvāro satisampajaññena samannāgato  santuṭṭho''ti evaṃ sīlānantaraṃ indriyasaṃvarādayo sīlasamādhīnaṃ antare  ubhinnampi upakārakadhammā uddiṭṭhā, te niddisitvā samādhikkhandhaṃ  dassetukāmo ārabhi. ettha ca rūpajjhānāneva āgatāni, na  arūpajjhānāni, ānetvā pana dīpetabbāni. catutthajjhānena hi  asaṅgahitā arūpasamāpatti nāma natthiyeva. </p>
              <p>[03] 471-480^b^.^eb^ ^b^atthi cevettha uttarikaraṇīya^eb^nti ettha  bhagavato sāsane na cittekaggatāmattakeneva pariyosānappatti nāma  atthi, itopi uttari pana aññaṃ kattabbaṃ atthi yevāti dasseti.  ^b^natthi cevettha uttarikaraṇīya^eb^nti ettha bhagavato sāsane ito  uttari kātabbaṃ nāma natthiyeva, arahattapariyosānañhi bhagavato  sāsananti dasseti. sesaṃ sabbattha uttānatthamevāti. </p>
              <p>[06] iti sumaṅgalavilāsiniyā dīghanikāyaṭṭhakathāyaṃ </p>
              <p>[06] subhasuttavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 11. kevaṭṭasuttavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> kevaṭṭagahapatiputtavatthuvaṇṇanā </h3n>
            <h4>
              <h4n> </h4n>
              <p>[03] 481^b^.^eb^ ^b^evaṃ^eb^ ^a^P2.0388^ea^ ^a^V1.0290^ea^ ^a^M1.0321^ea^ ^b^me sutaṃ...pe0... nāḷandāya^eb^nti  kevaṭṭasuttaṃ. tatrāyaṃ apubbapadavaṇṇanā. ^b^pāvārikambavane^eb^ti  pāvārikassa ambavane. ^b^kevaṭṭo^eb^ti idaṃ tassa gahapatiputtassa  nāmaṃ. so kira cattālīsakoṭidhano gahapatimahāsālo ativiya  saddho pasanno ahosi. so saddhādhikattāyeva ``sace eko bhikkhu  aḍḍhamāsantarena vā māsantarena vā saṃvaccharena vā ākāse uppatitvā  vividhāni pāṭihāriyāni dasseyya, sabbo jano ativiya pasīdeyya.  yaṃnūnāhaṃ bhagavantaṃ yācitvā pāṭihāriyakaraṇatthāya ekaṃ bhikkhuṃ  anujānāpeyya''nti cintetvā bhagavantaṃ upasaṅkamitvā evamāha.</p>
              <p>[03] tattha ^b^iddhā^eb^ti samiddhā ^b^phītā^eb^ti  nānābhaṇḍaussannatāya vuddhippattā. ^b^ākiṇṇamanussā^eb^ti aṃsakūṭena  aṃsakūṭaṃ paharitvā viya vicarantehi manussehi ākiṇṇā.  ^b^samādisatū^eb^ti āṇāpetu ṭhānantare ṭhapetu.  ^b^uttarimanussadhammā^eb^ti uttarimanussānaṃ dhammato,  dasakusalasaṅkhātato vā manussadhammato uttari.  ^b^bhiyyosomattāyā^eb^ti pakatiyāpi pajjalitapadīpo telasnehaṃ  labhitvā viya atirekappamāṇena abhippasīdissati. ^b^na kho  aha^eb^nti bhagavā rājagahaseṭṭhivatthusmiṃ sikkhāpadaṃ paññapesi, tasmā  ``na kho aha''ntiādimāha. </p>
              <p>[03] 482^b^.^eb^ ^b^na dhaṃsemī^eb^ti na guṇavināsanena dhaṃsemi,  sīlabhedaṃ pāpetvā anupubbena uccaṭṭhānato otārento nīcaṭṭhāne  ^a^P2.0389^ea^ na ṭhapemi, atha kho ahaṃ buddhasāsanassa vuddhiṃ paccāsīsanto kathemīti  dasseti. ^b^tatiyampi kho^eb^ti yāvatatiyaṃ buddhānaṃ kathaṃ  paṭibāhitvā kathetuṃ visahanto nāma natthi. ayaṃ pana bhagavatā saddhiṃ  vissāsiko vissāsaṃ vaḍḍhetvā vallabho hutvā atthakāmosmīti  tikkhattuṃ kathesi. </p>
            </h4>
          </h3>
          <h3>
            <h3n> iddhipāṭihāriyavaṇṇanā </h3n>
            <h4>
              <h4n> </h4n>
              <p>[03] 483-484^b^.^eb^ atha ^a^V1.0291^ea^ bhagavā ayaṃ upāsako mayi paṭibāhantepi  punappunaṃ yācatiyeva. ``handassa pāṭihāriyakaraṇe ādīnavaṃ  dassemī''ti cintetvā ^a^M1.0322^ea^ ``tīṇi kho''tiādimāha. tattha  ^b^amāhaṃ bhikkhu^eb^nti amuṃ ahaṃ bhikkhuṃ. ^b^gandhārī^eb^ti  gandhārena nāma isinā katā, gandhāraraṭṭhe vā uppannā vijjā. tattha  kira bahū isayo vasiṃsu, tesu ekena katā vijjāti adhippāyo.  ^b^aṭṭīyāmī^eb^ti aṭṭo pīḷito viya homi. ^b^harāyāmī^eb^ti  lajjāmi. ^b^jigucchāmī^eb^ti gūthaṃ disvā viya jigucchaṃ uppādemi. </p>
            </h4>
          </h3>
          <h3>
            <h3n> ādesanāpāṭihāriyavaṇṇanā </h3n>
            <h4>
              <h4n> </h4n>
              <p>[03] 485^b^.^eb^ ^b^parasattāna^eb^nti aññesaṃ sattānaṃ. dutiyaṃ  tasseva vevacanaṃ. ^b^ādisatī^eb^ti katheti. ^b^cetasika^eb^nti  somanassadomanassaṃ adhippetaṃ. ^b^evampi te mano^eb^ti evaṃ tava  mano somanassito vā domanassito vā kāmavitakkādisampayutto vā.  dutiyaṃ tasseva vevacanaṃ. ^b^itipi te citta^eb^nti iti tava  cittaṃ, idañcidañca atthaṃ cintayamānaṃ pavattatīti attho.  ^b^maṇikā nāma vijjā^eb^ti cintāmaṇīti evaṃ laddhanāmā loke  ekā vijjā atthi. tāya paresaṃ cittaṃ jānātīti dīpeti. </p>
            </h4>
          </h3>
          <h3>
            <h3n> anusāsanīpāṭihāriyavaṇṇanā </h3n>
            <h4>
              <h4n> </h4n>
              <p>[03] 486^b^.^eb^ ^b^evaṃ vitakkethā^eb^ti nekkhammavitakkādayo evaṃ  pavattentā vitakketha. ^b^mā evaṃ vitakkayitthā^eb^ti evaṃ  kāmavitakkādayo pavattentā mā vitakkayittha. ^b^evaṃ manasi  karothā^eb^ti evaṃ aniccasaññameva, dukkhasaññādīsu vā aññataraṃ  manasi karotha. ^b^mā^eb^ ^a^P2.0390^ea^ ^b^eva^eb^nti ``nicca''ntiādinā nayena mā  manasi karittha. idanti idaṃ pañcakāmaguṇikarāgaṃ pajahatha. ^b^idaṃ  upasampajjā^eb^ti idaṃ catumaggaphalappabhedaṃ lokuttaradhammameva upasampajja  pāpuṇitvā nipphādetvā viharatha. iti bhagavā iddhividhaṃ  ^b^iddhipāṭihāriya^eb^nti dasseti, parassa cittaṃ ñatvā kathanaṃ  ^b^ādesanāpāṭihāriya^eb^nti. sāvakānañca buddhānañca satataṃ  dhammadesanā ^b^anusāsanīpāṭihāriyanti.^eb^</p>
              <p>[03] tattha ^a^V1.0292^ea^ iddhipāṭihāriyena anusāsanīpāṭihāriyaṃ  mahāmoggallānassa āciṇṇaṃ, ādesanāpāṭihāriyena  anusāsanīpāṭihāriyaṃ dhammasenāpatissa. devadatte saṃghaṃ bhinditvā  pañca bhikkhusatāni gahetvā gayāsīse buddhalīḷāya tesaṃ dhammaṃ desante  hi bhagavatā pesitesu dvīsu aggasāvakesu dhammasenāpati tesaṃ  cittācāraṃ ñatvā dhammaṃ desesi ^a^M1.0323^ea^, therassa dhammadesanaṃ sutvā pañcasatā  bhikkhū sotāpattiphale patiṭṭhahiṃsu. atha nesaṃ mahāmoggallāno  vikubbanaṃ dassetvā dassetvā dhammaṃ desesi, taṃ sutvā sabbe  arahattaphale patiṭṭhahiṃsu. atha dvepi mahānāgā pañca bhikkhusatāni  gahetvā vehāsaṃ abbhuggantvā veḷuvanamevāgamiṃsu.  anusāsanīpāṭihāriyaṃ pana buddhānaṃ satataṃ dhammadesanā, tesu  iddhipāṭihāriyāadesanāpāṭihāriyāni saupārambhāni sadosāni,  addhānaṃ na tiṭṭhanti, addhānaṃ atiṭṭhanato na niyyanti.  anusāsanīpāṭihāriyaṃ anupārambhaṃ niddosaṃ, addhānaṃ tiṭṭhati, addhānaṃ  tiṭṭhanato niyyāti. tasmā bhagavā iddhipāṭihāriyañca  ādesanāpāṭihāriyañca garahati, anusāsanīpāṭihāriyaṃyeva pasaṃsati. </p>
            </h4>
          </h3>
          <h3>
            <h3n> bhūtanirodhesakavatthuvaṇṇanā </h3n>
            <h4>
              <h4n> </h4n>
              <p>[03] 487^b^.^eb^ ^b^bhūtapubba^eb^nti idaṃ kasmā bhagavatā āraddhaṃ.  iddhipāṭihāriyāadesanāpāṭihāriyānaṃ aniyyānikabhāvadassanatthaṃ,  anusāsanīpāṭihāriyasseva niyyānikabhāvadassanatthaṃ. api ca  sabbabuddhānaṃ mahābhūtapariyesako nāmeko bhikkhu hotiyeva. yo  mahābhūte pariyesanto yāva brahmalokā vicaritvā vissajjetāraṃ  alabhitvā āgamma ^a^P2.0391^ea^ buddhameva pucchitvā nikkaṅkho hoti. tasmā  buddhānaṃ mahantabhāvappakāsanatthaṃ, idañca kāraṇaṃ paṭicchannaṃ, atha naṃ  vivaṭaṃ katvā desentopi bhagavā ``bhūtapubba''ntiādimāha.</p>
              <p>[03] tattha ^b^kattha nu kho^eb^ti kismiṃ ṭhāne kiṃ āgamma kiṃ  pattassa te anavasesā appavattivasena nirujjhanti. mahābhūtakathā  panesā sabbākārena visuddhimagge vuttā, tasmā sā tatova  gahetabbā. </p>
              <p>[03] 488^b^.^eb^ ^b^devayāniyo maggo^eb^ti pāṭiyekko  devalokagamanamaggo nāma natthi, iddhividhañāṇasseva panetaṃ adhivacanaṃ.  tena hesa yāva brahmalokāpi kāyena vasaṃ vattento devalokaṃ yāti.  tasmā ``taṃ devayāniyo maggo''ti vuttaṃ. ^b^yena  cātumahārājikā^eb^ti samīpe ṭhitampi bhagavantaṃ apucchitvā dhammatāya  codito devatā mahānubhāvāti maññamāno upasaṅkami. ^b^mayampi  kho, bhikkhu, na jānāmā^eb^ti buddhavisaye pañhaṃ ^a^M1.0324^ea^ pucchitā devatā na  jānanti ^a^V1.0293^ea^, tenevamāhaṃsu. atha kho so bhikkhu ``mama imaṃ pañhaṃ na  kathetuṃ na labbhā, sīghaṃ kathethā''ti tā devatā ajjhottharati, punappunaṃ  pucchati, tā ``ajjhottharati no ayaṃ bhikkhu, handa naṃ hatthato  mocessāmā''ti cintetvā ``atthi kho bhikkhu cattāro  mahārājāno''tiādimāhaṃsu. tattha ^b^abhikkantatarā^eb^ti atikkamma  kantatarā. ^b^paṇītatarā^eb^ti vaṇṇayasaissariyādīhi uttamatarā  etena nayena sabbavāresu attho veditabbo. </p>
              <p>[03] 491-493^b^.^eb^ ayaṃ pana viseso -- sakko kira devarājā  cintesi ``ayaṃ pañho buddhavisayo, na sakkā aññena vissajjituṃ,  ayañca bhikkhu aggiṃ pahāya khajjopanakaṃ dhamanto viya, bheriṃ pahāya  udaraṃ vādento viya ca, loke aggapuggalaṃ sammāsambuddhaṃ pahāya devatā  pucchanto vicarati, pesemi naṃ satthusantika''nti. tato punadeva so  cintesi ``sudūrampi gantvā satthu santikeva nikkaṅkho bhavissati  ^a^P2.0392^ea^. atthi ceva puggalo nāmesa, thokaṃ tāva āhiṇḍanto kilamatu  pacchā jānissatī''ti. tato taṃ ``ahampi kho''tiādimāha.  brahmayāniyopi devayāniyasadisova. devayāniyamaggoti vā  brahmayāniyamaggoti vā dhammasetūti vā ekacittakkhaṇikāppanāti vā  sanniṭṭhānikacetanāti vā mahaggatacittanti vā abhiññāñāṇanti vā  sabbametaṃ iddhividhañāṇasseva nāmaṃ. </p>
              <p>[03] 494^b^.^eb^ ^b^pubbanimitta^eb^nti āgamanapubbabhāge nimittaṃ  sūriyassa udayato aruṇuggaṃ viya. tasmā idāneva brahmā  āgamissati, evaṃ mayaṃ jānāmāti dīpayiṃsu. ^b^pāturahosī^eb^ti  pākaṭo ahosi. atha kho so brahmā tena bhikkhunā puṭṭho attano  avisayabhāvaṃ ñatvā sacāhaṃ ``na jānāmī''ti vakkhāmi, ime maṃ  paribhavissanti, atha jānanto viya yaṃ kiñci kathessāmi, ayaṃ me  bhikkhu veyyākaraṇena anāraddhacitto vādaṃ āropessati. ``ahamasmi  bhikkhu brahmā''tiādīni pana me bhaṇantassa na koci vacanaṃ  saddahissati. yaṃnūnāhaṃ vikkhepaṃ katvā imaṃ bhikkhuṃ satthusantikaṃyeva  peseyyanti cintetvā ``ahamasmi bhikkhu brahmā''tiādimāha. </p>
              <p>[03] 495-496^b^.^eb^ ^b^ekamantaṃ^eb^ ^a^M1.0325^ea^ ^b^apanetvā^eb^ti kasmā evamakāsi?  kuhakattā. ^b^bahiddhā pariyeṭṭhi^eb^nti telatthiko vālikaṃ  nippīḷiyamāno viya yāva brahmalokā bahiddhā pariyesanaṃ āpajjati. </p>
              <p>[03] 497^b^.^eb^ ^b^sakuṇa^eb^nti kākaṃ vā kulalaṃ vā. ^b^na  kho eso, bhikkhu, pañho evaṃ pucchitabbo^eb^ti ^a^V1.0294^ea^ idaṃ bhagavā yasmā  padesenesa pañho pucchitabbo, ayañca kho bhikkhu anupādinnakepi  gahetvā nippadesato pucchati, tasmā paṭisedheti. āciṇṇaṃ kiretaṃ  buddhānaṃ, pucchāmūḷhassa janassa pucchāya dosaṃ dassetvā pucchaṃ  sikkhāpetvā pucchāvissajjanaṃ. kasmā? pucchituṃ ajānitvā  paripucchanto duviññāpayo hoti. pañhaṃ sikkhāpento pana  ``kattha āpo cā''tiādimāha. </p>
              <p>[03] 498^b^.^eb^ tattha ^b^na gādhatī^eb^ti na patiṭṭhāti, ime  cattāro ^a^P2.0393^ea^ mahābhūtā kiṃ āgamma appatiṭṭhā bhavantīti attho.  upādinnaṃyeva sandhāya pucchati. ^b^dīghañca rassañcā^eb^ti  saṇṭhānavasena upādārūpaṃ vuttaṃ. ^b^aṇuṃ thūla^eb^nti khuddakaṃ vā mahantaṃ  vā, imināpi upādārūpe vaṇṇamattameva kathitaṃ. ^b^subhāsubha^eb^nti  subhañca asubhañca upādārūpameva kathitaṃ. kiṃ pana upādārūpaṃ  subhanti asubhanti atthi? natthi. iṭṭhāniṭṭhārammaṇaṃ paneva kathitaṃ.  ^b^nāmañca rūpañcā^eb^ti nāmañca dīghādibhedaṃ rūpañca.  ^b^uparujjhatī^eb^ti nirujjhati, kiṃ āgamma asesametaṃ nappavattatīti.</p>
              <p>[03] evaṃ pucchitabbaṃ siyāti pucchaṃ dassetvā idāni vissajjanaṃ  dassento tatra veyyākaraṇaṃ bhavatīti vatvā --  ``viññāṇa''ntiādimāha. </p>
              <p>[03] 499^b^.^eb^ tattha viññātabbanti ^b^viññāṇaṃ^eb^  nibbānassetaṃ nāmaṃ, tadetaṃ nidassanābhāvato ^b^anidassanaṃ.^eb^  uppādanto vā vayanto vā ṭhitassa aññathattanto vā etassa natthīti  ^b^anantaṃ. pabha^eb^nti panetaṃ kira titthassa nāmaṃ, tañhi  papanti etthāti papaṃ, pakārassa pana bhakāro kato. sabbato  pabhamassāti ^b^sabbatopabhaṃ.^eb^ nibbānassa kira yathā mahāsamuddassa  yato yato otaritukāmā honti, taṃ tadeva titthaṃ, atitthaṃ nāma  natthi. evameva aṭṭhatiṃsāya kammaṭṭhānesu yena yena mukhena nibbānaṃ  otaritukāmā honti, taṃ tadeva titthaṃ, nibbānassa atitthaṃ nāma  natthi. tena vuttaṃ ``sabbatopabha''nti. ^b^ettha āpo cā^eb^ti  ettha ^a^M1.0326^ea^ nibbāne idaṃ nibbānaṃ āgamma sabbametaṃ āpotiādinā nayena  vuttaṃ upādinnaka dhammajātaṃ nirujjhati, appavattaṃ hotīti.</p>
              <p>[03] idānissa nirujjhanūpāyaṃ dassento ``viññāṇassa  nirodhena etthetaṃ uparujjhatī''ti āha. tattha ^b^viññāṇa^eb^nti  carimakaviññāṇampi abhisaṅkhāraviññāṇampi ^a^P2.0394^ea^, carimakaviññāṇassāpi  hi nirodhena etthetaṃ uparujjhati. vijjhātadīpasikhā viya  apaṇṇattikabhāvaṃ yāti. abhisaṅkhāraviññāṇassāpi  anuppādanirodhena anuppādavasena uparujjhati. yathāha  ``sotāpattimaggañāṇena abhisaṅkhāraviññāṇassa nirodhena ṭhapetvā  sattabhave anamatagge saṃsāre ye ^a^V1.0295^ea^ uppajjeyyuṃ nāmañca rūpañca etthete  nirujjhantī''ti sabbaṃ cūḷaniddese vuttanayeneva veditabbaṃ. sesaṃ  sabbattha uttānamevāti. </p>
              <p>[06] iti sumaṅgalavilāsiniyā dīghanikāyaṭṭhakathāyaṃ </p>
              <p>[06] kevaṭṭasuttavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 12. lohiccasuttavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> lohiccabrāhmaṇavatthuvaṇṇanā </h3n>
            <h4>
              <h4n> </h4n>
              <p>[03] 501^b^.^eb^ ^b^evaṃ^eb^ ^a^P2.0395^ea^ ^a^V1.0296^ea^ ^a^M1.0327^ea^ ^b^me sutaṃ...pe0... kosalesū^eb^ti  lohiccasuttaṃ. tatrāyaṃ anuttānapadavaṇṇanā. ^b^sālavatikā^eb^ti  tassa gāmassa nāmaṃ, so kira vatiyā viya samantato sālapantiyā  parikkhitto. tasmā sālavatikāti vuccati. ^b^lohicco^eb^ti  tassa brāhmaṇassa nāmaṃ. </p>
              <p>[03] 502-503^b^.^eb^ ^b^pāpaka^eb^nti parānukampā virahitattā  lāmakaṃ, na pana ucchedasassatānaṃ aññataraṃ. ^b^uppannaṃ hotī^eb^ti  jātaṃ hoti, na kevalañca citte jātamattameva. so kira tassa vasena  parisamajjhepi evaṃ bhāsatiyeva. ^b^kiñhi paro parassā^eb^ti paro  yo anusāsīyati, so tassa anusāsakassa kiṃ karissati. attanā  paṭiladdhaṃ kusalaṃ dhammaṃ attanāva sakkatvā garuṃ katvā vihātabbanti  vadati. </p>
              <p>[03] 504-407^b^.^eb^ ^b^rosikaṃ nhāpitaṃ āmantesī^eb^ti rosikāti  evaṃ itthiliṅgavasena laddhanāmaṃ nhāpitaṃ āmantesi. so kira  bhagavato āgamanaṃ sutvā cintesi -- ``vihāraṃ gantvā diṭṭhaṃ nāmaṃ  bhāro, gehaṃ pana āṇāpetvā passissāmi ceva yathāsatti ca  āgantukabhikkhaṃ dassāmī''ti, tasmā evaṃ nhāpitaṃ āmantesi. </p>
              <p>[03] 508^b^.^eb^ ^b^piṭṭhito piṭṭhito^eb^ti kathāphāsukatthaṃ  pacchato pacchato anubandho hoti. ^b^vivecetū^eb^ti vimocetu, taṃ  diṭṭhigataṃ vinodetūti vadati. ayaṃ kira upāsako lohiccassa  brāhmaṇassa piyasahāyako. tasmā tassa atthakāmatāya evamāha.  ^b^appeva nāma siyā^eb^ti ettha paṭhamavacanena bhagavā gajjati,  dutiyavacanena anugajjati. ayaṃ kirettha ^a^P2.0396^ea^ adhippāyo -- rosike  etadatthameva mayā cattāri asaṅkhyeyyāni. kappasatasahassañca  vividhāni dukkarāni karontena pāramiyo pūritā ^a^V1.0297^ea^, etadatthameva  sabbaññutaññāṇaṃ paṭividdhaṃ, na me lohiccassa diṭṭhigataṃ bhindituṃ  bhāroti, imamatthaṃ dassento paṭhamavacanena bhagavā gajjati. kevalaṃ  rosike ^a^M1.0328^ea^ lohiccassa mama santike āgamanaṃ vā nisajjā vā  allāpasallāpo vā hotu, sacepi lohiccasadisānaṃ satasahassassa  kaṅkhā hoti, paṭibalo ahaṃ vinodetuṃ lohiccassa pana ekassa  diṭṭhivinodane mayhaṃ ko bhāroti imamatthaṃ dassento dutiyavacanena  bhagavā anugajjatīti veditabbo. </p>
            </h4>
          </h3>
          <h3>
            <h3n> lohiccabrāhmaṇānuyogavaṇṇanā </h3n>
            <h4>
              <h4n> </h4n>
              <p>[03] 509^b^.^eb^ ^b^samudayasañjātī^eb^ti samudayassa sañjāti  bhoguppādo, tato uṭṭhitaṃ dhanadhaññanti attho. ^b^ye taṃ  upajīvantī^eb^ti ye ñātiparijanadāsakammakarādayo janā taṃ  nissāya jīvanti. ^b^antarāyakaro^eb^ti lābhantarāyakaro.  ^b^hitānukampī^eb^ti ettha ^b^hita^eb^nti vuḍḍhi.  ^b^anukampatī^eb^ti  anukampī, icchatīti attho, vuḍḍhiṃ icchati vā no vāti vuttaṃ  hoti. ^b^nirayaṃ vā tiracchānayoniṃ vā^eb^ti sace sā micchādiṭṭhi  sampajjati, niyatā hoti, ekaṃsena niraye nibbattati, no ce,  tiracchānayoniyaṃ nibbattatīti attho. </p>
              <p>[03] 510-512^b^.^eb^ idāni yasmā yathā attano lābhantarāyena  sattā saṃvijjanti na tathā paresaṃ, tasmā suṭṭhutaraṃ brāhmaṇaṃ pavecetukāmo  ``taṃ kiṃ maññasī''ti dutiyaṃ upapattimāha. ^b^ye cime^eb^ti  ye ca ime tathāgatassa dhammadesanaṃ sutvā ariyabhūmiṃ okkamituṃ  asakkontā kulaputtā ^b^dibbā gabbhā^eb^ti upayogatthe paccattavacanaṃ,  dibbe gabbheti attho. dibbā, gabbhāti ca channaṃ devalokānametaṃ  adhivacanaṃ. ^b^paripācentī^eb^ti devalokagāminiṃ paṭipadaṃ pūrayamānā  dānaṃ, dadamānā, sīlaṃ rakkhamānā, gandhamālādīhi, pūjaṃ kurumānā  bhāvanaṃ bhāvayamānā pācenti vipācenti paripācenti pariṇāmaṃ gamenti.  ^b^dibbānaṃ bhavānaṃ abhinibbattiyā^eb^ti dibbabhavā nāma devānaṃ  vimānāni ^a^P2.0397^ea^, tesaṃ nibbattanatthāyāti attho. atha vā ^b^dibbā  gabbhā^eb^ti dānādayo puññavisesā. ^b^dibbā bhavā^eb^ti devaloke  vipākakkhandhā, tesaṃ nibbattanatthāya tāni puññāni karontīti attho.  ^b^tesaṃ antarāyakaro^eb^ti tesaṃ  maggasampattiphalasampattidibbabhavavisesānaṃ antarāyakaro. iti bhagavā  ettāvatā aniyamiteneva opammavidhinā yāva bhavaggā ^a^M1.0329^ea^ uggataṃ  brāhmaṇassa mānaṃ bhinditvā idāni codanārahe tayo satthāre dassetuṃ  ``tayo kho me, lohiccā''tiādimāha. </p>
            </h4>
          </h3>
          <h3>
            <h3n> tayo codanārahavaṇṇanā </h3n>
            <h4>
              <h4n> </h4n>
              <p>[03] 513^b^.^eb^ tattha ^a^V1.0298^ea^ ^b^sā codanā^eb^ti tayo satthāre  codentassa codanā. ^b^na aññā cittaṃ upaṭṭhapentī^eb^ti aññāya  ājānanatthāya cittaṃ na upaṭṭhapenti. ^b^vokkammā^eb^ti nirantaraṃ  tassa sāsanaṃ akatvā tato ukkamitvā vattantīti attho.  ^b^osakkantiyā vā ussakkeyyā^eb^ti paṭikkamantiyā upagaccheyya,  anicchantiyā iccheyya, ekāya sampayogaṃ anicchantiyā eko  iccheyyāti vuttaṃ hoti. ^b^parammukhiṃ vā āliṅgeyyā^eb^ti daṭṭhumpi  anicchamānaṃ parammukhiṃ ṭhitaṃ pacchato gantvā āliṅgeyya.  ^b^evaṃsampadamida^eb^nti imassāpi satthuno ``mama ime sāvakā''ti  sāsanā vokkamma vattamānepi te lobhena anusāsato imaṃ lobhadhammaṃ  evaṃsampadameva īdisameva vadāmi. iti so evarūpo tava lobhadhammo  yena tvaṃ osakkantiyā ussakkanto viya parammukhiṃ āliṅganto viya  ahosītipi taṃ codanaṃ arahati. ^b^kiñhi paro parassa  karissatī^eb^ti yena dhammena pare anusāsi, attānameva tāva tattha  sampādehi, ujuṃ karohi. kiñhi paro parassa karissatīti codanaṃ  arahati. </p>
              <p>[03] 514^b^.^eb^ ^b^niddāyitabba^eb^nti sassarūpakāni tiṇāni  uppāṭetvā parisuddhaṃ kātabbaṃ. </p>
              <p>[03] 515^b^.^eb^ tatiyacodanāya ^b^kiñhi paro parassā^eb^ti  anusāsanaṃ asampaṭicchanakālato paṭṭhāya paro anusāsitabbo, parassa  ^a^P2.0398^ea^ anusāsakassa kiṃ karissatīti nanu tattha appossukkataṃ āpajjitvā  attanā paṭividdhadhammaṃ attanāva mānetvā pūjetvā vihātabbanti evaṃ  codanaṃ arahatīti attho. </p>
            </h4>
          </h3>
          <h3>
            <h3n> na codanārahasatthuvaṇṇanā </h3n>
            <h4>
              <h4n> </h4n>
              <p>[03] 516^b^.^eb^ ^b^na^eb^ ^a^M1.0330^ea^ ^b^codanāraho^eb^ti ayañhi yasmā paṭhamameva  attānaṃ patirūpe patiṭṭhāpetvā sāvakānaṃ dhammaṃ deseti. sāvakā cassa  assavā hutvā yathānusiṭṭhaṃ paṭipajjanti, tāya ca paṭipattiyā mahantaṃ  visesamadhigacchanti. tasmā na codanārahoti. </p>
              <p>[03] 517^b^.^eb^ ^b^narakapapātaṃ papatanto^eb^ti mayā gahitāya  diṭṭhiyā ahaṃ narakapapātaṃ papatanto. ^b^uddharitvā^eb^ ^a^V1.0299^ea^ ^b^thale  patiṭṭhāpito^eb^ti taṃ diṭṭhiṃ bhinditvā dhammadesanāhatthena apāyapatanato  uddharitvā saggamaggathale ṭhapitomhīti vadati. sesamettha  uttānamevāti. </p>
              <p>[06] iti sumaṅgalavilāsiniyā dīghanikāyaṭṭhakathāyaṃ </p>
              <p>[06] lohiccasuttavaṇṇanā niṭṭhitā. </p>
            </h4>
          </h3>
        </h2>
      </h1>
    </h0>
    <h0>
      <h0n> 13. tevijjasuttavaṇṇanā </h0n>
      <h1>
        <h1n> </h1n>
        <h2>
          <h2n> </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 518^b^.^eb^ ^b^evaṃ^eb^ ^a^P2.0399^ea^ ^a^V1.0300^ea^ ^a^M1.0331^ea^ ^b^me sutaṃ...pe0... kosalesū^eb^ti  tevijjasuttaṃ. tatrāyaṃ anuttānapadavaṇṇanā. ^b^manasākaṭa^eb^nti tassa  gāmassa nāmaṃ. ^b^uttarena manasākaṭassā^eb^ti manasākaṭato avidūre  uttarapasse. ^b^ambavane^eb^ti taruṇāmbarukkhasaṇḍe, ramaṇīyo kira  so bhūmibhāgo, heṭṭhā rajatapaṭṭasadisā vālikā vippakiṇṇā, upari  maṇivitānaṃ viya ghanasākhāpattaṃ ambavanaṃ. tasmiṃ buddhānaṃ  anucchavike pavivekasukhe ambavane viharatīti attho. </p>
              <p>[03] 519^b^.^eb^ ^b^abhiññātā abhiññātā^eb^ti  kulacārittādisampattiyā tattha tattha paññātā. ^b^caṅkī^eb^tiādīni  tesaṃ nāmāni. tattha ^b^caṅkī^eb^ opāsādavāsiko.  ^b^tārukkho^eb^ icchānaṅgalavāsiko. ^b^pokkharasātī^eb^  ukkaṭṭhavāsiko. ^b^jāṇusoṇī^eb^ sāvatthivāsiko. ^b^todeyyo^eb^  tudigāmavāsiko. ^b^aññe cā^eb^ti aññe ca bahujanā. attano  attano nivāsaṭṭhānehi āgantvā mantasajjhāyakaraṇatthaṃ tattha  paṭivasanti. manasākaṭassa kira ramaṇīyatāya te brāhmaṇā tattha  nadītīre gehāni kāretvā parikkhipāpetvā aññesaṃ bahūnaṃ pavesanaṃ  nivāretvā antarantarā tattha gantvā vasanti. </p>
              <p>[03] 520-521^b^.^eb^ ^b^vāseṭṭhabhāradvājāna^eb^nti ^b^vāseṭṭhassa^eb^ ca  pokkharasātino antevāsikassa, ^b^bhāradvājassa^eb^ ca  tārukkhantevāsikassa. ete kira dve jātisampannā tiṇṇaṃ vedānaṃ  pāragū ahesuṃ. ^b^jaṅghavihāra^eb^nti aticiranisajjapaccayā  kilamathavinodanatthāya jaṅghacāraṃ. te kira divasaṃ sajjhāyaṃ katvā  sāyanhe vuṭṭhāya nhānīyasambhāragandhamālateladhotavatthāni gāhāpetvā  attano parijanaparivutā nhāyitukāmā ^a^P2.0400^ea^ nadītīraṃ gantvā rajatapaṭṭavaṇṇe  vālikāsaṇḍe aparāparaṃ caṅkamiṃsu. ekaṃ caṅkamantaṃ itaro anucaṅkami,  puna itaraṃ itaroti. tena vuttaṃ ``anucaṅkamantānaṃ  anuvicarantāna''nti. ^b^maggāmagge^eb^ti magge ca amagge ca.  katamaṃ nu kho paṭipadaṃ pūretvā katamena maggena sakkā sukhaṃ brahmalokaṃ  gantunti evaṃ maggāmaggaṃ ārabbha kathaṃ samuṭṭhāpesunti attho.  ^b^añjasāyano^eb^ti ujumaggassetaṃ vevacanaṃ, añjasā ^a^M1.0332^ea^ vā ujukameva  etena āyanti āgacchantīti ^a^V1.0301^ea^ añjasāyano ^b^niyyāniko  niyyātī^eb^ti niyyāyanto niyyāti, gacchanto gacchatīti attho.</p>
              <p>[03] ^b^takkarassa brahmasahabyatāyā^eb^ti yo taṃ maggaṃ karoti  paṭipajjati, tassa brahmunā saddhiṃ sahabhāvāya, ekaṭṭhāne pātubhāvāya  gacchatīti attho. ^b^yvāya^eb^nti yo ayaṃ. ^b^akkhāto^eb^ti  kathito dīpito. ^b^brāhmaṇena pokkharasātinā^eb^ti attano  ācariyaṃ apadisati. iti vāseṭṭho sakameva ācariyavādaṃ thometvā  paggaṇhitvā vicarati. bhāradvājopi sakamevāti. tena vuttaṃ  ^b^``neva kho asakkhi vāseṭṭho''^eb^tiādi.</p>
              <p>[03] tato vāseṭṭho ``ubhinnampi amhākaṃ kathā aniyyānikāva,  imasmiñca loke maggakusalo nāma bhotā gotamena sadiso natthi,  bhavañca gotamo avidūre vasati, so no tulaṃ gahetvā nisinnavāṇijo  viya kaṅkhaṃ chindissatī''ti cintetvā tamatthaṃ bhāradvājassa  ārocetvā ubhopi gantvā attano kathaṃ bhagavato ārocesuṃ. tena vuttaṃ  ``atha kho vāseṭṭho...pe0... yvāyaṃ akkhāto brāhmaṇena  tārukkhenā''ti. </p>
              <p>[03] 522^b^.^eb^ ^b^ettha bho gotamā^eb^ti etasmiṃ maggāmagge.  ^b^viggaho vivādo^eb^tiādīsu pubbuppattiko viggaho. aparabhāge  vivādo. duvidhopi eso nānāācariyānaṃ vādato nānāvādo. </p>
              <p>[03] 523^b^.^eb^ ^b^atha kismiṃ pana vo^eb^ti tvampi ayameva  maggoti attano ācariyavādameva paggayha tiṭṭhasi, bhāradvājopi  attano ācariyavādameva, ekassāpi ekasmiṃ saṃsayo natthi. evaṃ  sati kismiṃ vo viggahoti pucchati. </p>
              <p>[03] 524^b^.^eb^ ^b^maggāmagge^eb^ ^a^P2.0401^ea^, ^b^bho gotamā^eb^ti magge bho  gotama amagge ca, ujumagge ca anujumagge cāti attho. esa kira  ekabrāhmaṇassāpi maggaṃ ``na maggo''ti na vadati. yathā pana  attano ācariyassa maggo ujumaggo, na ^a^M1.0333^ea^ evaṃ aññesaṃ anujānāti,  tasmā tamevatthaṃ dīpento ``kiñcāpi bho gotamā''tiādimāha.</p>
              <p>[03] ^b^sabbāni tānī^eb^ti liṅgavipallāsena vadati, sabbe teti  vuttaṃ hoti. ^b^bahūnī^eb^ti aṭṭha vā dasa ^a^V1.0302^ea^ vā.  ^b^nānāmaggānī^eb^ti mahantāmahantajaṅghamaggasakaṭamaggādivasena  nānāvidhāni sāmantā gāmanadītaḷākakhettādīhi āgantvā gāmaṃ  pavisanamaggāni. </p>
              <p>[03] 525-526^b^.^eb^ ^b^``niyyantī^eb^ti vāseṭṭha vadesī''ti bhagavā  tikkhattuṃ vacībhedaṃ katvā paṭiññaṃ kārāpesi. kasmā? titthiyā hi  paṭijānitvā pacchā niggayhamānā avajānanti. so tathā kātuṃ na  sakkhissatīti. </p>
              <p>[03] 527-529^b^.^eb^ ^b^teva tevijjā^eb^ti te tevijjā. vakāro  āgamasandhimattaṃ. ^b^andhaveṇī^eb^ti andhapaveṇī, ekena cakkhumatā  gahitayaṭṭhiyā koṭiṃ eko andho gaṇhati, taṃ andhaṃ añño taṃ aññoti  evaṃ paṇṇāsasaṭṭhi andhā paṭipāṭiyā ghaṭitā andhaveṇīti vuccati.  ^b^paramparasaṃsattā^eb^ti aññamaññaṃ laggā, yaṭṭhigāhakenapi cakkhumatā  virahitāti attho. eko kira dhutto andhagaṇaṃ disvā ``asukasmiṃ  nāma gāme khajjabhojjaṃ sulabha''nti ussāhetvā ``tena hi tattha no  sāmi nehi, idaṃ nāma te demā''ti vutte, lañjaṃ gahetvā antarāmagge  maggā okkamma mahantaṃ gacchaṃ anuparigantvā purimassa hatthena  pacchimassa kacchaṃ gaṇhāpetvā ``kiñci kammaṃ atthi, gacchatha tāva  tumhe''ti vatvā palāyi, te divasampi gantvā maggaṃ avindamānā  ``kuhiṃ no cakkhumā, kuhiṃ maggo''ti paridevitvā maggaṃ  avindamānā tattheva mariṃsu. te sandhāya vuttaṃ ``paramparasaṃsattā''ti.  ^b^purimopī^eb^ti purimesu dasasu brāhmaṇesu ekopi.  ^b^majjhimopī^eb^ti ^a^P2.0402^ea^ majjhimesu ācariyapācariyesu ekopi.  ^b^pacchimopī^eb^ti idāni tevijjesu brāhmaṇesu ekopi.  ^b^hassakaññevā^eb^ti hasitabbameva. ^b^nāmakaññevā^eb^ti lāmakaṃyeva.  tadetaṃ atthābhāvena ^b^rittakaṃ,^eb^ rittakattāyeva ^b^tucchakaṃ.^eb^  idāni brahmaloko tāva tiṭṭhatu, yo tevijjehi na diṭṭhapubbova. yepi  candimasūriye tevijjā passanti, tesampi sahabyatāya maggaṃ desetuṃ  nappahontīti dassanatthaṃ ``taṃ kiṃ maññasī''tiādimāha. </p>
              <p>[03] 530^b^.^eb^ tattha ^a^M1.0334^ea^ ^b^yato candimasūriyā uggacchantī^eb^ti  yasmiṃ kāle uggacchanti. ^b^yattha ca oggacchantī^eb^ti yasmiṃ  kāle atthamenti, uggamanakāle ca atthaṅgamanakāle ca passantīti  attho. ^b^āyācantī^eb^ti ``udehi bhavaṃ canda, udehi bhavaṃ  sūriyā''ti evaṃ āyācanti. ^b^thomayantī^eb^ti ``sommo cando,  parimaṇḍalo cando, sappabho cando''tiādīni vadantā pasaṃsanti.  ^b^pañjalikā^eb^ti paggahitāñjalikā. ^b^namassamānā^eb^ti ``namo  namo''ti vadamānā. </p>
              <p>[03] 531-532^b^.^eb^ ^b^yaṃ passantī^eb^ti ettha ^b^ya^eb^nti  nipātamattaṃ. ^b^kiṃ pana na kirā^eb^ti ettha idha pana ^a^V1.0303^ea^ kiṃ vattabbaṃ.  yattha kira tevijjehi brāhmaṇehi na brahmā sakkhidiṭṭhoti evamattho  daṭṭhabbo. </p>
            </h4>
          </h3>
          <h3>
            <h3n> aciravatīnadīupamākathā </h3n>
            <h4>
              <h4n> </h4n>
              <p>[03] 542^b^.^eb^ ^b^samatittikā^eb^ti samabharitā.  ^b^kākapeyyā^eb^ti yattha katthaci tīre ṭhitena kākena sakkā pātunti  kākapeyyā. ^b^pāraṃ taritukāmo^eb^ti nadiṃ atikkamitvā paratīraṃ  gantukāmo. ^b^avheyyā^eb^ti pakkoseyya. ^b^ehi pārāpāra^eb^nti  ambho pāra apāraṃ ehi, atha maṃ sahasāva gahetvā gamissasi, atthi  me accāyikakammanti attho. </p>
              <p>[03] 544^b^.^eb^ ^b^ye dhammā brāhmaṇakārakā^eb^ti ettha  pañcasīladasakusalakammapathabhedā dhammā brāhmaṇakārakāti veditabbā  ^a^P2.0403^ea^, tabbiparītā abrāhmaṇakārakā. ^b^indamavhāyāmā^eb^ti indaṃ avhāyāma  pakkosāma. evaṃ brāhmaṇānaṃ avhāyanassa niratthakataṃ dassetvā punapi  bhagavā aṇṇavakucchiyaṃ sūriyo viya jalamāno pañcasatabhikkhuparivuto  aciravatiyā tīre nisinno aparampi nadīupamaṃyeva āharanto  ``seyyathāpī''tiādimāha. </p>
              <p>[03] 546^b^.^eb^ ^b^kāmaguṇā^eb^ti kāmayitabbaṭṭhena kāmā,  bandhanaṭṭhena guṇā. ``anujānāmi bhikkhave, ahatānaṃ vatthānaṃ diguṇaṃ  saṅghāṭi''nti (mahāva0 348) ettha hi paṭalaṭṭho guṇaṭṭho.  ``accenti kālā tarayanti rattiyo, vayoguṇā anupubbaṃ jahantī''ti  ettha rāsaṭṭho guṇaṭṭho. ``sataguṇā dakkhiṇā pāṭikaṅkhitabbā''ti  ^a^M1.0335^ea^ (ma0 ni0 3.379) ettha ānisaṃsaṭṭho guṇaṭṭho. ``antaṃ antaguṇaṃ  (khu0 pā0 3.1) kayirā mālāguṇe bahū''ti (dha0 pa0 53) ca  ettha bandhanaṭṭho guṇaṭṭho. idhāpi eseva adhippeto. tena vuttaṃ  ``bandhanaṭṭhena guṇā''ti. ^b^cakkhuviññeyyā^eb^ti cakkhuviññāṇena  passitabbā. etenupāyena sotaviññeyyādīsupi attho  veditabbo. ^b^iṭṭhā^eb^ti pariyiṭṭhā vā hontu, mā vā,  iṭṭhārammaṇabhūtāti attho. ^b^kantā^eb^ti kāmanīyā.  ^b^manāpā^eb^ti manavaḍḍhanakā. ^b^piyarūpā^eb^ti piyajātikā.  ^b^kāmūpasañhitā^eb^ti ārammaṇaṃ katvā uppajjamānena kāmena  upasañhitā. ^b^rajanīyā^eb^ti rañjanīyā, rāguppattikāraṇabhūtāti  attho.</p>
              <p>[03] ^b^gadhitā^eb^ti gedhena abhibhūtā hutvā. ^b^mucchitā^eb^ti  mucchākārappattāya adhimattakāya taṇhāya abhibhūtā.  ^b^ajjhopannā^eb^ti adhiopannā ogāḷhā ``idaṃ sāra''nti  pariniṭṭhānappattā hutvā. ^b^anādīnavadassāvino^eb^ti ^a^V1.0304^ea^ ādīnavaṃ  apassantā. ^b^anissaraṇapaññā^eb^ti idamettha nissaraṇanti, evaṃ  parijānanapaññāvirahitā, paccavekkhaṇaparibhogavirahitāti attho. </p>
              <p>[03] 548^b^.^eb^ ^b^āvaraṇā^eb^tiādīsu ^a^P2.0404^ea^ āvarantīti  ^b^āvaraṇā.^eb^ nivārentīti ^b^nīvaraṇā.^eb^ onandhantīti  ^b^onāhanā.^eb^ pariyonandhantīti ^b^pariyonāhanā.^eb^  kāmacchandādīnaṃ vitthārakathā visuddhimaggato gahetabbā. </p>
              <p>[03] 549-550^b^.^eb^ ^b^āvutā nivutā onaddhā pariyonaddhā^eb^ti  padāni āvaraṇādīnaṃ vasena vuttāni. ^b^sapariggaho^eb^ti  itthipariggahena sapariggahoti pucchati. ^b^apariggaho bho  gotamā^eb^tiādīsupi kāmacchandassa abhāvato itthipariggahena  apariggaho. byāpādassa abhāvato kenaci saddhiṃ veracittena  avero. thinamiddhassa abhāvato cittagelaññasaṅkhātena  byāpajjena abyāpajjo. uddhaccakukkuccābhāvato uddhaccakukkuccādīhi  saṃkilesehi asaṃkiliṭṭhacitto suparisuddhamānaso.  vicikicchāya abhāvato cittaṃ vase vatteti. yathā ca brāhmaṇā  cittagatikā hontīti, cittassa vasena vattanti, na tādisoti  vasavattī. </p>
              <p>[03] 552^b^.^eb^ ^b^idha^eb^ ^a^M1.0336^ea^ ^b^kho panā^eb^ti idha brahmalokamagge.  ^b^āsīditvā^eb^ti amaggameva ``maggo''ti upagantvā.  ^b^saṃsīdantī^eb^ti ``samatala''nti saññāya paṅkaṃ otiṇṇā viya  anuppavisanti. ^b^saṃsīditvā visāraṃ pāpuṇantī^eb^ti evaṃ paṅke  viya saṃsīditvā visāraṃ aṅgamaṅgasaṃbhañjanaṃ pāpuṇanti. ^b^sukkhataraṃ  maññe tarantī^eb^ti marīcikāya vañcetvā ``kākapeyyā nadī''ti  saññāya ``tarissāmā''ti hatthehi ca pādehi ca vāyamamānā  sukkhataraṇaṃ maññe taranti. tasmā yathā hatthapādādīnaṃ saṃbhañjanaṃ  paribhañjanaṃ, evaṃ apāyesu saṃbhañjanaṃ paribhañjanaṃ pāpuṇanti. idheva ca  sukhaṃ vā sātaṃ vā na labhanti. ^b^tasmā idaṃ tevijjānaṃ  brāhmaṇāna^eb^nti tasmā idaṃ brahmasahabyatāya maggadīpakaṃ tevijjakaṃ  pāvacanaṃ tevijjānaṃ brāhmaṇānaṃ. ^b^tevijjāiriṇa^eb^nti tevijjāaraññaṃ  ^b^iriṇa^eb^nti hi agāmakaṃ mahāaraññaṃ vuccati.  ^b^tevijjāvivana^eb^nti pupphaphalehi aparibhogarukkhehi sañchannaṃ  nirudakaṃ araññaṃ ^a^P2.0405^ea^. yattha maggato ukkamitvā parivattitumpi na sakkā  honti, taṃ sandhāyāha ``tevijjāvivanantipi vuccatī''ti.  ^b^tevijjābyasana^eb^nti tevijjānaṃ pañcavidhabyasanasadisametaṃ. yathā  hi ñātirogabhoga diṭṭhi sīlabyasanappattassa sukhaṃ nāma natthi, evaṃ  tevijjānaṃ tevijjakaṃ pāvacanaṃ āgamma sukhaṃ nāma natthīti dasseti. </p>
              <p>[03] 554^b^.^eb^ ^b^jātasaṃvaḍḍho^eb^ti jāto ca vaḍḍhito ca,  yo hi kevalaṃ tattha jātova hoti, aññattha ^a^V1.0305^ea^ vaḍḍhito, tassa samantā  gāmamaggā na sabbaso paccakkhā honti, tasmā jātasaṃvaḍḍhoti āha.  jātasaṃvaḍḍhopi yo ciranikkhanto, tassa na sabbaso paccakkhā  honti. tasmā ``tāvadeva avasaṭa''nti āha, taṅkhaṇameva  nikkhantanti attho. ^b^dandhāyitatta^eb^nti ayaṃ nu kho maggo,  ayaṃ na nukhoti kaṅkhāvasena cirāyitattaṃ. ^b^vitthāyitatta^eb^nti  yathā sukhumaṃ atthajātaṃ sahasā pucchitassa kassaci sarīraṃ thaddhabhāvaṃ  gaṇhāti, evaṃ thaddhabhāvaggahaṇaṃ. ^b^na tvevā^eb^ti iminā  sabbaññutaññāṇassa appaṭihatabhāvaṃ dasseti. tassa hi purisassa  mārāvaṭṭanādivasena siyā ñāṇassa ^a^M1.0337^ea^ paṭighāto. tena so dandhāyeyya  vā vitthāyeyya vā. sabbaññutaññāṇaṃ pana appaṭihataṃ, na sakkā tassa  kenaci antarāyo kātunti dīpeti. </p>
              <p>[03] 555^b^.^eb^ ^b^ullumpatu bhavaṃ gotamo^eb^ti uddharatu bhavaṃ  gotamo. ^b^brāhmaṇiṃ paja^eb^nti brāhmaṇadārakaṃ, bhavaṃ gotamo mama  brāhmaṇaputtaṃ apāyamaggato uddharitvā brahmalokamagge patiṭṭhapetūti attho.  athassa bhagavā buddhuppādaṃ dassetvā saddhiṃ pubbabhāgapaṭipadāya  mettāvihārādibrahmalokagāmimaggaṃ desetukāmo ``tena hi  vāseṭṭhā''tiādimāha. tattha ``idha tathāgato''tiādi  sāmaññaphale vitthāritaṃ. mettāsahagatenātiādīsu yaṃ vattabbaṃ,  taṃ sabbaṃ visuddhimagge brahmavihārakammaṭṭhānakathāyaṃ vuttaṃ.  ^b^seyyathāpi vāseṭṭha balavā saṅkhadhamo^eb^tiādi pana idha apubbaṃ.  tattha ^b^balavā^eb^ti balasampanno. ^b^saṅkhadhamo^eb^ti ^a^P2.0406^ea^ saṅkhadhamako.  ^b^appakasirenā^eb^ti akicchena adukkhena. dubbalo hi  saṅkhadhamo saṅkhaṃ dhamantopi na sakkoti catasso disā sarena  viññāpetuṃ, nāssa saṅkhasaddo sabbato pharati. balavato pana  vipphāriko hoti, tasmā ``balavā''tiādimāha. ^b^mettāya  cetovimuttiyā^eb^ti ettha mettāti vutte upacāropi appanāpi vaṭṭati,  ``cettovimuttī''ti vutte pana appanāva vaṭṭati. ^b^yaṃ pamāṇakataṃ  kamma^eb^nti pamāṇakataṃ kammaṃ nāma kāmāvacaraṃ vuccati. appamāṇakataṃ  kammaṃ nāma rūpārūpāvacaraṃ. tañhi pamāṇaṃ atikkamitvā  odissakānodissakadisāpharaṇavasena vaḍḍhetvā katattā  appamāṇakatanti vuccati. ^b^na taṃ tatrāvasissati na taṃ  tatrāvatiṭṭhatī^eb^ti taṃ kāmāvacarakammaṃ tasmiṃ rūpāvacarārūpāvacarakamme  na ohīyati, na tiṭṭhati. kiṃ vuttaṃ hoti -- taṃ kāmāvacarakammaṃ  tassa rūpārūpāvacarakammassa antarā laggituṃ vā ṭhātuṃ vā  rūpārūpāvacarakammaṃ pharitvā pariyādiyitvā attano okāsaṃ gahetvā  patiṭṭhātuṃ na sakkoti. atha kho rūpāvacarārūpāvacarakammameva  kāmāvacaraṃ mahogho viya parittaṃ udakaṃ pharitvā pariyādiyitvā  attano okāsaṃ gahetvā tiṭṭhati. tassa vipākaṃ paṭibāhitvā sayameva  brahmasahabyataṃ upanetīti. ^b^evaṃvihārī^eb^ti evaṃ mettādivihārī. </p>
              <p>[03] 559^b^.^eb^ ^b^ete^eb^ ^a^V1.0306^ea^ ^a^M1.0338^ea^ ^b^mayaṃ bhavantaṃ gotama^eb^nti idaṃ tesaṃ  dutiyaṃ saraṇagamanaṃ. paṭhamameva hete majjhimapaṇṇāsake  vāseṭṭhasuttaṃ sutvā saraṇaṃ gatā, imaṃ pana tevijjasuttaṃ sutvā  dutiyampi saraṇaṃ gatā. katipāhaccayena pabbajitvā aggaññasutte  upasampadañceva arahattañca alatthuṃ. sesaṃ sabbattha uttānamevāti. </p>
              <p>[06] iti sumaṅgalavilāsiniyā dīghanikāyaṭṭhakathāyaṃ </p>
              <p>[06] tevijjasuttavaṇṇanā niṭṭhitā. </p>
              <p>[06] niṭṭhitā ca terasasuttapaṭimaṇḍitassa sīlakkhandhavaggassa </p>
              <p>[06] atthavaṇṇanāti. </p>
              <p>[06] sīlakkhandhavaggaṭṭhakathā niṭṭhitā.</p>
            </h4>
          </h3>
        </h2>
      </h1>
    </h0>
  </ha>
</body>
